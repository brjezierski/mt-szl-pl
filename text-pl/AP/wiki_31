<doc id="3241548" url="https://pl.wikipedia.org/wiki?curid=3241548" title="Władysław Turczynowicz-Wyżnikiewicz">
Władysław Turczynowicz-Wyżnikiewicz

Władysław Turczynowicz-Wyżnikiewicz (Wyżnikiewicz-Turczynowicz) (ur. 4 listopada 1865 w Dobiecinie, zm. 16 stycznia 1904 w Kronsztadzie) – lekarz weterynarii, epizootiolog, bakteriolog, współpracownik prof. Marcelego Nenckiego.
Życiorys.
Władysław Turczynowicz-Wyżnikiewicz urodził się 4 listopada 1865 w Dobiecinie k/ Bełchatowa, w polskiej rodzinie ziemiańskiej. Był synem Jana Wyżnikiewicza i Marii z Wieczorkiewiczów. W dzieciństwie stracił ojca. W wychowaniu Władysława pomagał matce, jej brat, Józef Turczynowicz, powstaniec z 1863, właściciel majątku ziemskiego Dobiecin, który usynowił młodego Wyżnikiewicza.
Władysław początkowo uczył się w Warszawie, potem ukończył gimnazjum w Piotrkowie.
W 1884 rozpoczął naukę w Kazańskim Instytucie Weterynarii, po dwóch semestrach przeniósł się do stojącego na wyższym poziomie Instytutu Weterynarii w Charkowie. W 1888 ukończył szkołę i uzyskał tytuł magistra, pozostał w instytucie jako asystent w klinice terapeutycznej. Po godzinach pracy zajmował się badaniami bakteriologicznymi. W 1892 pracował w Obwodzie Kubańskim przy zwalczaniu epidemii księgosuszu. W tym okresie zetknął się z prof. Marcelim Nenckim, pracowali razem nad szczepionką przeciw wirusowi księgosuszu. Zaraza ta dziesiątkowała bydło domowe i dzikich przeżuwaczy w azjatyckich prowincjach Rosji. W 1897 Wyżnikiewicz został wysłany kraju Zakaukaskiego, gdzie zwalczał tę chorobę. Następnie pracował w Petersburgu w Instytucie Medycyny Doświadczalnej, którego był pracownikiem i członkiem honorowym.
W 1901 został wydelegowany do Czyty w obwodzie Zabajkalskim z zadaniem założenia stacji doświadczalnej i wprowadzenia szczepionki przeciw księgosuszowi w tamtym rejonie. Po śmierci prof. Nenckiego, kierował kronsztadzkim laboratorium zajmującym się badaniami nad dżumą guzowatą. Do końca życia prowadził badania nad tą śmiertelną chorobą. Mimo iż drobiazgowo przestrzegał i używał środków ochronnych zachorował na dżumę i 16 stycznia 1904 zmarł w Kronsztadzie.
Władysław Turczynowicz-Wyżnikiewicz był człowiekiem skromnym, nie szukającym rozgłosu, swoje życie poświęcił dla nauki, w walce o dobro ludzkości. W ostatnim życzeniu prosił o złożenie jego prochów w Polsce. Nie wiadomo czy jego prośba została spełniona.

</doc>
<doc id="3241550" url="https://pl.wikipedia.org/wiki?curid=3241550" title="Uziah Thompson">
Uziah Thompson

Uziah "Sticky" Thompson (ur. 1 sierpnia 1936 w Mannings Mountain, zm. 25 sierpnia 2014 w Miami) – jamajski perkusista, wcześniej jeden z pierwszych singjayów sound systemowych; jako muzyk sesyjny wziął udział w nagraniach na kilkaset różnych albumów, głównie z gatunku roots reggae, rocksteady i dancehall.
Urodził się i dorastał na wiejskich terenach regionu Hanover, jako trzecie z piątki dzieci w ubogiej rodzinie. Jako nastolatek wyjechał do stolicy kraju w poszukiwaniu pracy. Tam znalazł zatrudnienie u znanego producenta muzycznego Clementa "Sir Coxsone'a" Dodda jako lider jednego z należących do Dodda sound systemów, gdzie występował pod pseudonimem "DJ Cool Sticky". Poza prowadzeniem sound systemu, udzielał się wokalnie w Studio One podczas sesji nagraniowych prekursorów ska, supergrupy instrumentalnej The Skatalites. Jego głos można usłyszeć m.in. w zapowiedziach takich przebojów tamtych lat jak "El Pussy Cat Ska" ("Uh-hu-huh, c'mon everybody, let's ska El Pussy Cat!") czy "The Guns of Navarone" ("In the winter of 1964 ah came this movie to Jamaica. The Skatalites took the music from the movie, put it to the ska and came up with this sound, it's called... Bah... Bah... Bah! Bah! Bah! The Guns of Navarone!"), jak również wykonującego charakterystyczny scat w utworach "Ball of Fire" oraz "Timothy".
Zdobyta w ten sposób popularność pozwoliła mu nawiązać podobną współpracę z innymi liczącymi się wówczas producentami, m.in. z największym konkurentem Sir Coxsone'a, Duke'em Reidem. W wynajmowanym przez Reida Federal Studio po raz pierwszy spróbował swoich sił na perkusji podczas nagrań na utrzymany w stylistyce rocksteady utwór "Little Did You Know" zespołu The Techniques. Współpracował również z poznanym w Studio One Lee "Scratch" Perrym, dzięki czemu wziął udział w kilku sesjach nagraniowych grupy The Wailers w Studio 17, wydanych później w postaci singli oraz longplaya pt. "Soul Rebels" (1970), kojarzonego jako jeden z pierwszych albumów Boba Marleya. . Przez szereg lat był również członkiem formacji The Revolutionaries, stanowiącej o sile studia nagraniowego Channel One. Brał udział w trasach koncertowych m.in. Jimmy'ego Cliffa oraz grup Black Uhuru i Ziggy Marley &amp; The Melody Makers.
Zmarł 25 sierpnia 2014 roku w swoim domu w Miami na skutek zawału serca. Pozostawił żonę Sharon oraz pięcioro dzieci.

</doc>
<doc id="3241551" url="https://pl.wikipedia.org/wiki?curid=3241551" title="Sylvie Meis">
Sylvie Meis

Sylvie Françoise Meis (ur. 13 kwietnia 1978 w Bredzie) – holenderska modelka i prezenterka telewizyjna.
Kariera.
Ukończyła westbrabancką szkołę wyższą (), uzyskawszy zawód menedżerki zasobów ludzkich.
Po ukończeniu nauki rozpoczęła karierę modelki. Obecnie pracuje w agencji modelek „ANC Model Management”.
Razem z Dieterem Bohlenem i Motsi Mabuse jest jurorką programu RTL "Das Supertalent". 
W 2003 została uhonorowana tytułem „Najseksowniejsza kobieta Holandii”. 
Życie prywatne.
W 2009 zdiagnozowano u niej nowotwór piersi. Z powodzeniem przeszła operację i chemioterapię.
W latach 2005–2013 była żoną piłkarza Rafaela van der Vaarta, z którym ma syna, Damiena. Wniosła pozew o rozwód po pobiciu przez męża podczas imprezy sylwestrowej w 2012. Po rozwodzie wróciła do panieńskiego nazwiska.
W 2014, będąc w Nowym Jorku, Sylvie Meis zaznajomiła się z amerykańskim przedsiębiorcą żydowskiego pochodzenia Samuelem Deutschem, który został jej nowym partnerem.

</doc>
<doc id="3241553" url="https://pl.wikipedia.org/wiki?curid=3241553" title="Bobby Richardson">
Bobby Richardson

Robert Clinton Richardson (ur. 10 sierpnia 1935) – amerykański baseballista, który występował na pozycji drugobazowego.
Kariera sportowa.
W 1953 podpisał kontrakt jako wolny agent z New York Yankees i początkowo grał w klubach farmerskich tego zespołu, między innymi w Denver Bears, reprezentującym poziom Triple-A. W Major League Baseball zadebiutował 5 sierpnia 1955 w meczu przeciwko Detroit Tigers, w którym skradł bazę, zaliczył uderzenie, bazę za darmo i zdobył runa. Dwa lata później po raz pierwszy został wybrany do Meczu Gwiazd.
W sezonie 1958 zdobył pierwszy tytuł World Series, w których Yankees pokonali Milwaukee Braves w siedmiu meczach. W 1960, mimo iż Yankees przegrali w World Series z Pittsburgh Pirates, po decydującym o zwycięstwie Piratów home runie Billa Mazeroskiego w meczu numer 7, został wybrany najbardziej wartościowym zawodnikiem serii. Rok później zdobył drugi mistrzowski tytuł, po wygranej Yankees z Cincinnati Reds, i po raz pierwszy otrzymał Złotą Rękawicę. W sezonie 1962 zaliczył najwięcej uderzeń w American League (209), zdobył trzeci tytuł World Series, w których Yankees pokonali San Francisco Giants w siedmiu meczach, a w głosowaniu do nagrody MVP American League zajął 2. miejsce za kolegą z zespołu Mickeyem Mantlem. 10 maja 1966 w wygranym przez Yankees meczu z Cleveland Indians zaliczył pięć uderzeń na pięć podejść do odbicia. Karierę zawodniczą zakończył z powodów osobistych w 1966 w wieku 30 lat.
W późniejszym okresie był między innymi członkiem sztabu szkoleniowego na University of South Carolina (1970–1976), a w 1996 został uhonorowany członkostwem w State of South Carolina Hall of Fame, zaś w 2004 w uczelnianej South Carolina Athletic Hall of Fame.

</doc>
<doc id="3241554" url="https://pl.wikipedia.org/wiki?curid=3241554" title="Paweł Buzek">
Paweł Buzek

Paweł Buzek (ur. 17 maja 1909 w Końskiej (Zaolzie), zm. 12 listopada 1953 w Chorzowie), inżynier elektryk. Kurator parafii ewangelicko-augsburskiej w Chorzowie, ojciec Jerzego Buzka, premiera rządu R.P. (1997–2001), przewodniczącego Parlamentu Europejskiego (2009–2012).
Życiorys.
Urodził się 17 maja 1909 w Końskiej k. Trzyńca na Zaolziu (Śląsk Cieszyński). Po ukończeniu szkoły średniej w Cieszynie, uzyskał świadectwo dojrzałości w 1927 roku. Studiował na Wydziale Elektrycznym Politechniki Gdańskiej, gdzie w 1935 roku obronił dyplom inżyniera.
Po studiach przeprowadził się do Chorzowa oraz podjął pracę w Śląskich Zakładach Elektrycznych. Zaangażował się tutaj w życie wspólnoty religijnej parafii ewangelicko-augsburskiej w Chorzowie. Był członkiem Rady Parafialnej, a od 1946 roku jej kuratorem.
Po wybuchu II wojny światowej wyjechał do Śmiłowic na Zaolziu (Śląsk Cieszyński), gdzie urodził mu się syn Jerzy, późniejszy premier (1997-2001) i przewodniczący Parlamentu Europejskiego (2009-2012).
Po zakończeniu wojny powrócił wraz z rodziną do Chorzowa. Pracował w Zjednoczeniu Energetycznym w Katowicach, jako dyrektor techniczny Zakładu Sieci Elektroenergetycznych w Gliwicach, później jako kierownik Działu Wykonawstwa Sieci w Ministerstwie Górnictwa i Energetyki, gdzie pracował aż do śmierci.
Zmarł niespodziewanie 12 listopada 1953 roku w Chorzowie, pozostawiając żonę z dwójką dzieci: 13 letnim Jerzym oraz 16-letnią Heleną. Został pochowany na tamtejszym cmentarzu ewangelickim.
Odznaczenia.
Odznaczony Srebrnym Krzyżem Zasługi.

</doc>
<doc id="3241556" url="https://pl.wikipedia.org/wiki?curid=3241556" title="Wiktor (Siergiejew)">
Wiktor (Siergiejew)

Wiktor, nazwisko świeckie Siergiejew (ur. 22 grudnia 1954 w Kambarce) – rosyjski biskup prawosławny.
Życiorys.
Ukończył technikum mechaniczne w rodzinnej Kambarce (1970), a następnie wydział mechaniczno-technologicznym Instytut Mechaniczego w Iżewsku (1974). W latach 1973–1979 pracował w Kambarskich Zakładach Mechanicznych, a następnie przez osiem lat w przedsiębiorstwie „Iżmasz”. Następnie od 1987 do 1989 był asystentem operatora filmowego w telewizji lokalnej w Udmurcji, zaś od 1989 do 1992 – operatorem filmowym; w trybie zaocznym ukończył w 1991 studia na takim kierunku we Wszechzwiązkowym Państwowym Instytucie Kinematografii.
Od 1992 pracował jako katecheta w eparchii iżewskiej i udmurckiej. Od 1993 śpiewał również w chórach najpierw cerkwi św. Mikołaja w Zawjałowie w Udmurcji, a następnie w soborze Trójcy Świętej w Iżewsku. 21 lipca 1993 w cerkwi Kazańskiej Ikony Matki Bożej w Możdze arcybiskup iżewski i udmurcki Mikołaj wyświęcił go na diakona. Ten sam hierarcha udzielił mu święceń kapłańskich 8 sierpnia 1993 w soborze Trójcy Świętej w Iżewsku. Został skierowany do pracy duszpasterskiej jako proboszcz parafii św. Michała Archanioła w Małej Purdze, zaś począwszy od czerwca 1994 był jednym z kapłanów służących w katedralnym soborze św. Aleksandra Newskiego w Iżewsku. Od 2000 służył również w kaplicy zorganizowanej na terenie szpitala dla pracowników zakładów „Iżmasz”. W roku następnym w trybie zaocznym ukończył seminarium duchowne w Moskwie.
W 2003 otrzymał godność protojereja, wtedy też powierzono mu kierowanie parafią Świętych Męczenników Carskich w Iżewsku. W roku następnym został proboszczem parafii Świętych Konstantyna i Heleny w Siełtach, Wniebowstąpienia Pańskiego w Uzi oraz Trójcy Świętej w Bałamazie. Od tego samego roku był również przewodniczącym oddziału misyjnego eparchii iżewskiej i udmurckiej. W 2006 ponownie został proboszczem parafii Świętych Męczenników Carskich, którym pozostawał przez dwa lata, do momentu, gdy został przeniesiony do parafii Przemienienia Pańskiego w Głazowie, obejmując równocześnie funkcję dziekana dekanatu głazowskiego. Od 2011 był również proboszczem parafii Ikony Matki Bożej „Ukój Mój Smutek” w Głazowie. W 2013 wrócił na stanowisko proboszcza parafii Świętych Męczenników Carskich w Iżewsku.
Od 2007 reprezentował eparchię iżewską w radzie Wszechrosyjskiego Prawosławnego Bractwa św. Jana Chrzciciela „Trzeźwość” oraz był jego koordynatorem w Okręgu Nadwołżańskim. W 2013 objął kierownictwo oddziałem ds. umacniania trzeźwości i profilaktyki uzależnień w eparchii iżewskiej, zaś w 2014 przeszedł na stanowisko kierownika oddziału służby społecznej i dobroczynności. 11 kwietnia 2014 złożył wieczyste śluby mnisze na ręce archimandryty Juwenaliusz (Rożyna), przyjmując imię zakonne Wiktor, na cześć biskupa i nowomęczennika Wiktora (Ostrowidowa).
25 lipca 2014 został nominowany na pierwszego ordynariusza nowo utworzonej eparchii głazowskiej, w związku z czym dwa dni później otrzymał godność archimandryty. Jego chirotonii biskupiej, przeprowadzonej 31 sierpnia 2014 w soborze Przemienienia Pańskiego w Tambowie, przewodniczył patriarcha moskiewski i całej Rusi Cyryl.

</doc>
<doc id="3241558" url="https://pl.wikipedia.org/wiki?curid=3241558" title="Sylvie van der Vaart">
Sylvie van der Vaart



</doc>
<doc id="3241559" url="https://pl.wikipedia.org/wiki?curid=3241559" title="Józef Antoni Czopnik">
Józef Antoni Czopnik

Józef Antoni Czopnik (ur. 5 grudnia 1919 w Chorzowie, zm. 24 grudnia 1979 w Chorzowie) – aktor lalkarz, więzień obozu koncentracyjnego w Auschwitz. 
Życiorys.
Urodził się w rodzinie górniczej. Trudne warunki bytowe zmusiły go do przerwania nauki w drugiej klasie Państwowego Gimnazjum Klasycznego w Chorzowie. Rok później, w 1935 roku, ukończył kurs stenografii i maszynopisania. Już jako szesnastolatek podjął pracę pomocnika biurowego w Okręgowym Związku Towarzystw Ogródków Działkowych w Katowicach. W 1939 roku, jeszcze przed wybuchem wojny, ukończył Roczny Koedukacyjny Kurs Handlowy Izby Przemysłowo-Handlowej w Katowicach.
Po wybuchu wojny, do kwietnia 1940 pracował jako robotnik. Działał także w konspiracji. Zagrożony aresztowaniem, w kwietniu 1940 wyjechał z Chorzowa. Następnego roku przyjechał w odwiedziny do rodziców i został aresztowany przez gestapo. Osadzono go początkowo w więzieniu w Mysłowicach, a od czerwca 1941 roku w obozie koncentracyjnym Auschwitz-Birkenau. Przebywał w nim dwa lata.
Po zwolnieniu z obozu podjął pracę jako robotnik w Fabryce Obuwia w Chełmku. W maju 1944 roku aresztowany przez gestapo za uchylanie się od służby w niemieckiej armii. Osadzono go na pół roku w więzieniu.
Po zakończeniu wojny podjął pracę jako pracownik umysłowy w Chorzowie, następnie w Katowicach. Pracował także w Zarządzie Miejskim w Chorzowie. 
Występował w teatrze lalkowym Wojewódzkiego Domu Kultury w Katowicach; skończył trzyletni kurs lalkarstwa. We wrześniu 1950 roku został zatrudniony w katowickim objazdowym Teatrze Lalki i Aktora "Ateneum" w Katowicach. Występował z jego zespołem przez osiem lat. W 1958 roku w Krakowie zdał egzamin aktorski, zdobywając uprawnienia aktora lalkarza. W grudniu 1958 roku został kierownikiem zespołu lalkarskiego przy Klubie Garnizonowym w Gliwicach. Z początkiem następnego roku został przyjęty do zespołu Teatru Dzieci Zagłębia w Będzinie. Występował tam prawie nieprzerwanie do czerwca 1967 roku. W 1967 roku ponownie znalazł się w zespole Teatru Lalki i Aktora "Ateneum" w Katowicach, gdzie występował aż do emerytury, na którą przeszedł w marcu 1975 roku.
Zmarł 24 grudnia 1979 roku w Chorzowie.

</doc>
<doc id="3241563" url="https://pl.wikipedia.org/wiki?curid=3241563" title="José Ortigoza">
José Ortigoza

José María Ortigoza Ortiz (ur. 1 kwietnia 1987 w Asunción) – paragwajski piłkarz występujący na pozycji napastnika, obecnie zawodnik Cerro Porteño.
Kariera klubowa.
Ortigoza pochodzi ze stołecznego miasta Asunción i jest wychowankiem tamtejszego klubu Sol de América, do którego seniorskiej drużyny został włączony już jako siedemnastolatek. W paragwajskiej Primera División zadebiutował w 2004 roku, lecz jeszcze w tym samym sezonie, po rozegraniu zaledwie jednego spotkania, spadł ze swoim zespołem do drugiej ligi. Tam zaczął regularnie pojawiać się na boiskach, podczas rozgrywek 2006 wydatnie pomagając swojej ekipie w wygraniu rozgrywek División Intermedia i powrocie do pierwszej ligi po dwóch latach nieobecności. Premierowego gola w najwyższej klasie rozgrywkowej strzelił 3 marca 2007 w zremisowanym 1:1 spotkaniu z 2 de Mayo i szybko został jednym z najskuteczniejszych zawodników w lidze. Tworząc bramkostrzelny duet napastników najpierw z Pablo Zeballosem, a następnie z Edgarem Benítezem dwa razy z rzędu został wicekrólem strzelców ligi paragwajskiej, jednak nie zdołał osiągnąć z Sol de América żadnych sukcesów drużynowych zarówno na arenie krajowej, jak i międzynarodowej.
Wiosną 2009 Ortigoza został wypożyczony do brazylijskiego SE Palmeiras z siedzibą w São Paulo, w którego barwach 9 maja 2009 w wygranym 2:1 meczu z Coritibą zadebiutował w Campeonato Brasileiro Série A. Pierwszą bramkę w lidze brazylijskiej strzelił natomiast 7 czerwca tego samego roku w konfrontacji z Vitórią, również wygranej 2:1. Ogółem w ekipie Palmeiras spędził rok bez poważniejszych osiągnięć, będąc jednym z ważniejszych graczy drużyny prowadzonej wówczas najpierw przez Vanderleia Luxemburgo, a później przez Muricy Ramalho. W późniejszym czasie udał się na kolejne dwunastomiesięczne wypożyczenie, tym razem do południowokoreańskiego zespołu Ulsan Hyundai FC. W K-League zadebiutował 27 lutego 2010 w wygranym 1:0 pojedynku z Gyeongnam, zaś premierowe trafienie zanotował 27 marca tego samego roku w wygranym 2:1 spotkaniu z Incheon United. Od razu wywalczył sobie pozycję czołowego zawodnika w zespole i w sezonie 2010 został wicekrólem strzelców ligi koreańskiej, ustępując jedynie Yoo Byung-soo.
W styczniu 2011 Ortigoza powrócił do Brazylii, na zasadzie wypożyczenia przenosząc się do drużyny Cruzeiro EC z miasta Belo Horizonte. Tam spędził średnio udany rok, wygrywając ligę stanową – Campeonato Mineiro, jednak równocześnie pełnił rolę rezerwowego i w rozgrywkach ligowych wraz z resztą ekipy wyłącznie bronił się przed spadkiem. Bezpośrednio po tym wrócił do swojego macierzystego Sol de América, gdzie w wiosennym sezonie Apertura 2012 z trzynastoma bramkami na koncie został królem strzelców ligi paragwajskiej. W połowie 2012 roku ponownie wyjechał na Daleki Wschód, kiedy to za sumę ponad pół miliona euro przeszedł do chińskiego klubu Shandong Luneng Taishan z siedzibą w mieście Jinan. W Chinese Super League zadebiutował 14 lipca 2012 w wygranej 3:0 konfrontacji z Changchun Yatai, zaś pierwszego gola strzelił 19 sierpnia tego samego roku w przegranym 2:4 pojedynku z Guangzhou R&amp;F. Ogółem w Shandong Luneng spędził pół roku bez większych sukcesów.
Wiosną 2013 Ortigoza jako wolny zawodnik podpisał umowę z beniaminkiem ligi japońskiej, Ventforet Kōfu. W J-League zadebiutował 13 kwietnia 2013 w wygranym 3:1 meczu z Kashiwa Reysol, zaś jedyną bramkę zdobył 18 maja tego samego roku w przegranym 1:5 spotkaniu z Sanfrecce Hiroszima. Po upływie sześciu miesięcy powrócił do ojczyzny, zostając zawodnikiem stołecznego Cerro Porteño, gdzie w roli rezerwowego w jesiennych rozgrywkach Clausura 2013 zdobył z drużyną Francisco Arce pierwsze w swojej karierze mistrzostwo Paragwaju. Bezpośrednio po tym sukcesie udał się na wypożyczenie do meksykańskiej ekipy Club Atlas z siedzibą w Guadalajarze, w Liga MX debiutując 8 lutego 2014 w zremisowanym 1:1 pojedynku z Morelią, zaś pierwszego gola w nowym zespole strzelił 8 marca tego samego roku w zremisowanej 2:2 konfrontacji z Chiapas. Łącznie barwy Atlasu reprezentował przez rok w roli podstawowego napastnika, nie odnosząc jednak poważniejszych osiągnięć.
Kariera reprezentacyjna.
W seniorskiej reprezentacji Paragwaju Ortigoza zadebiutował za kadencji argentyńskiego selekcjonera Gerardo Martino, 4 września 2010 w przegranym 0:1 meczu towarzyskim z Japonią. Premierowe gole w kadrze narodowej strzelił natomiast 17 listopada tego samego roku w wygranym 7:0 sparingu z Hongkongiem, kiedy to dwukrotnie wpisał się na listę strzelców.

</doc>
<doc id="3241564" url="https://pl.wikipedia.org/wiki?curid=3241564" title="Mario Pavelic">
Mario Pavelic

Mario Pavelic (ur. 19 września 1993 w Eisenstadt) – austriacki piłkarz występujący na pozycji prawego obrońcy. Obecnie jest zawodnikiem litewskiego klubu FK Žalgiris Wilno. Reprezentant młodzieżowych reprezentacji Austrii.
Kariera klubowa.
Wychowanek SC Neusiedl am See 1919 w 2011 roku przeniósł się do Rapidu Wiedeń. Na początku występował w barwach drużyny rezerw Rapidu, a debiutu w pierwszej drużynie doczekał się w sierpniu 2013 roku w trakcie rewanżowego spotkania III rundy kwalifikacyjnej do Ligi Europy przeciwko Asteras Tripolis. W ligowym starciu zadebiutował dwa miesiące później w meczu przeciwko SC Wiener Neustadt. W czerwcu 2016 roku przedłużył kontrakt z Rapidem do końca sezonu 2017/2018. Po wygaśnięciu tej umowy przeszedł do HNK Rijeka, gdzie w pierwszym sezonie zaliczył 9 występów i jedną bramkę. W czerwcu 2019 roku został wypożyczony do Sarpsborga na drugą część sezonu w Norwegii. W lutym 2020 roku wrócił do Austrii po tym jak wypożyczono go do Admira Wacker Mödling.

</doc>
<doc id="3241565" url="https://pl.wikipedia.org/wiki?curid=3241565" title="José María Ortigoza">
José María Ortigoza



</doc>
<doc id="3241573" url="https://pl.wikipedia.org/wiki?curid=3241573" title="Lung zoi bin jyun">
Lung zoi bin jyun

 Lung zoi bin jyun () – hongkoński dreszczowiec sensacyjny w reżyserii Clarence’a Foka, którego premiera odbyła się 15 października 1999 roku.
Film zarobił 8 313 482 dolarów hongkońskich.
Obsada.
Źródło: Filmweb

</doc>
<doc id="3241574" url="https://pl.wikipedia.org/wiki?curid=3241574" title="Jerzy Warchałowski">
Jerzy Warchałowski



</doc>
<doc id="3241575" url="https://pl.wikipedia.org/wiki?curid=3241575" title="Wioska na Ałtaju">
Wioska na Ałtaju

Wioska na Ałtaju (ros. Одна, "Odna", dosłownie "Samotna") – radziecki czarno-biały film dramatyczny z 1931 roku w reżyserii Grigorija Kozincewa i Leonida Trauberga. Treścią filmu są trudy pracy pedagogicznej, surowa przyroda oraz walka z kułakami, którzy dążą do wyzysku ubogiej młodzieży wiejskiej.
Film początkowo miał być niemy, ale w trakcie produkcji zmieniono go na dźwiękowy.
Fabuła.
Film przedstawia losy nauczycielki (Jelena Kuźmina), która opuściła Leningrad i ukochanego, żeby nauczać dzieci w dalekiej wiosce wśród Ojratów.

</doc>
<doc id="3241576" url="https://pl.wikipedia.org/wiki?curid=3241576" title="NGC 6595">
NGC 6595

NGC 6595 (również NGC 6590 lub IC 4700) – mgławica emisyjna z gromadą otwartą, znajdująca się w gwiazdozbiorze Strzelca. Obiekt ten znajduje się w odległości ok. 5,3 tys. lat świetlnych od Słońca oraz 22,5 tys. lat świetlnych od centrum Galaktyki.
Odkrył ją John Herschel 14 lipca 1830 roku. 12 lipca 1885 roku obserwował ją Lewis A. Swift, jednak błędnie obliczył jej pozycję i w rezultacie uznał, że odkrył nowy obiekt. John Dreyer w swoim "New General Catalogue" skatalogował odkrycie Herschela jako NGC 6595, a obserwację Swifta z błędną pozycją jako NGC 6590.

</doc>
<doc id="3241578" url="https://pl.wikipedia.org/wiki?curid=3241578" title="NGC 6590">
NGC 6590



</doc>
<doc id="3241580" url="https://pl.wikipedia.org/wiki?curid=3241580" title="IC 4700">
IC 4700



</doc>
<doc id="3241581" url="https://pl.wikipedia.org/wiki?curid=3241581" title="Adolf Ligoń">
Adolf Ligoń

Adolf Ligoń (ur. 20 lutego 1855 w Zawadzkiem, zm. 2 września 1931 w Katowicach) – działacz społeczny, pisarz, dziennikarz, wydawca. 
Życiorys.
Urodził się 20 lutego 1855 w Zawadzkiem (pow. strzelecki) na Opolszczyźnie, w rodzinie kowala - poety oraz pisarza ludowego Juliusza Ligonia. Rodzina Ligoniów przeniosła się tam z Królewskiej Huty (obecnie Chorzów) po urodzeniu jego starszego brata Jana Ligonia. Razem z bratem ukończył miejscową szkołę ludową.
W 1870 rodzina przeprowadza się do Królewskiej Huty. Jego brat Jan do 1884 był bibliotekarzem Kółka Towarzyskiego w Królewskiej Hucie oraz reżyserem i aktorem amatorskich przedstawień teatralnych.
Razem z ojcem brał udział w amatorskiej działalności scenicznej swego starszego brata. Na potrzeby amatorskiego teatru przerabiał niemieckie komedyjki, m.in. „Telefon bez drutu, czyli kiszkomówca”, „Opętany Walek”, „Pijak przed sądem”. Niektóre z przeróbek, m.in. „Śmierć za życia”, w 1881 publikował w „Gazecie Górnośląskiej”. Tłumaczył także niemieckie powieści.
W 1883 roku otworzył w Królewskiej Hucie księgarnię, którą po sporach z pruskimi władzami musiał niebawem zamknąć.
W 1884 roku jego brata Jana wyrzucono z pracy w hucie jako "polskiego agitatora". Wraz z braćmi: Janem i Robertem, przenoszą się do Pomiarek k. Truskawca (Małopolska). Brat Jan znalazł pracę jako maszynista przy szybach naftowych; Adolf pracował m.in. w Muszynie jako sekretarz sądowy.
W 1889 roku powrócił wraz z braćmi na Śląsk i zamieszkał w Królewskiej Hucie. Bez powodzenia próbował ponownie otworzyć księgarnię, tym razem w Piekarach. Niepowodzeniem zakończyła się także próba wydawania własnej gazety lokalnej.
Był redaktorem wielu czasopism katolickich: centrowej „Gazety Katolickiej”, dodatku do „Górnoślązaka” „Rodzina Chrześcijańska” oraz pisma „Straż znad Odry”. Był wydawcą pisemka „Dzwonek Maryi”, a także pisma Towarzystwa Maryańskiego „Tygodnik Katolicki”.
W latach 1899–1900 prezes Kółka Towarzyskiego w Królewskiej Hucie; w 1902 roku skarbnik miejscowego gniazda (koła) Polskiego Towarzystwa Gimnastycznego „Sokół”. W 1906 roku został prezesem Koła Śpiewaczego „Harmonia”.
W latach 1907–1908 pełnił funkcję skarbnika Polskiego Komitetu Wyborczego dla Śląska; także funkcję generalnego skarbnika Związku Wzajemnej Pomocy Chrześcijańskich Robotników Górnośląskich. W 1910 sekretarz Zjednoczenia Zawodowego Polskiego, rok później sekretarz Banku Ludowego.
Jako członek Polskiego Komitetu Wyborczego organizował wiece przedwyborcze na Górnym Śląsku. Podczas plebiscytu działał w ramach Polskiego Komisariatu Plebiscytowego w Bytomiu.
Był mężem Wiktorii z Kaweckich, z którą miał dwóch synów - Kazimierza oraz Zygmunta.
Zmarł 2 września 1931 roku w Katowicach.

</doc>
<doc id="3241583" url="https://pl.wikipedia.org/wiki?curid=3241583" title="Nikator żółtorzytny">
Nikator żółtorzytny

Nikator żółtorzytny ("Nicator gularis") – gatunek średniej wielkości ptaka z rodziny nikatorów (Nicatoridae). Występuje we wschodniej i południowo-wschodniej Afryce. Niezagrożony wyginięciem.
Taksonomia.
Po raz pierwszy opis tego gatunku okazał się w roku 1870; jego autorami są Otto Finsch i Gustav Hartlaub. Nowy gatunek pojawił się w "Die Vogel Ost-Afrikas" jako "Nicator gularis"; nazwa akceptowana obecnie (2021) przez IOC. Holotyp pochodził z Chupanga (Mozambik). Trzy inne egzemplarze trafiły do Muzeum Brytyjskiego (obecne Muzeum Historii Naturalnej w Londynie); pozyskane zostały przez Johna Kirka, szkockiego lekarza, naturalisty i odkrywcy. 
Nikator żółtorzytny jest gatunkiem monotypowym. Osobniki z doliny Zambezi (od Zambii po centralny Mozambik) zostały opisane jako "N. gularis phyllophilus" (Clancey, 1980), ze względu na jaśniejsze, brązowe czoło, bardziej szarożółty tył głowy i szyję oraz jaśniejszy wierzch ciała; poza tym różnice nikłe. Klasyfikacja nie przyjęła się. Niektórzy autorzy uznają nikatora żółtorzytnego i żółtobrzuchego ("N. chloris") za konspecyficzne. Zuluska nazwa tego ptaka brzmi "loosa" i oznacza „tego, który pilnuje zwierząt” (nikator wyjada pasożyty żyjące na dużych ssakach; patrz Ekologia).
Morfologia.
Wymiary według Antona Reichenowa: całkowita długość ciała 200–230 mm, w tym ogon 100–110 mm i dziób 19–22 mm; skrzydło mierzy 90–110 mm długości, skok 26–31 mm. Masa ciała samców 40–63 g, samic 29–41 g. Nieznaczny dymorfizm płciowy. U samca czoło i przednia część wierzchu głowy szarobrązowe. Po bokach głowa jasnobrązowa, przed okiem biała i żółta plamka. Gardło płowobrązowe, na brodzie kolor wpada w biel. Poza tym jak nikator żółtobrzuchy. Wierzch ciała ciemny o barwie oliwkowej, jaśniejszy na kuprze. Pióra na krawędziach skrzydła, górnych pokrywach nadogonowych zwieńczone żółtą plamką, podobnie jak chorągiewki zewnętrzne sterówek. Spód ciała białawy. Tęczówka brązowa (według Shelleya "orzechowa"), dziób o barwie rogowej, nogi i stopy łupkowoszare. Samicę odróżniają brak żółtej plamy przed okiem (na kantarku) i nieznacznie mniejsze rozmiary.
Zasięg występowania.
Nikator żółtorzytny występuje we wschodniej Afryce. Jego zasięg rozpościera się od południowej Somalii na południe poprzez południowo-wschodnią Kenię, północno-wschodnią i wschodnią Tanzanię, południową Zambię, częściowo południowe, wschodnie i południowo-wschodnie Zimbabwe, większość Malawi i południowego Mozambiku po północno-wschodnie RPA. Izolowane populacje występują w skrajnie południowo-wschodniej Demokratycznej Republice Konga, a także przyległych obszarach północno-zachodniej Zambii.
Ekologia.
Występuje w nizinnych lasach, zbiorowiskach leśnych na obrzeżach rzek oraz środowisku zwanym "thornveld" (jest to obszar trawiasty charakteryzujący się obecnością akcji i innych kolczastych roślin). Przeważnie "N. gularis" przebywa w gęstych zaroślach drzew, w tym przedstawicieli "Brachystegia".
Żeruje pojedynczo lub parami, niekiedy w stadach mieszanych. W skład pożywienia wchodzą prostoskrzydłe (Orthiptera), modliszki (Mantodea), chrząszcze (Coleoptera), scynkowate (Scincidae), gąsienice. Do tego zbiera kleszcze z powierzchni skóry dużych ssaków, np. fakoszerów ("Phacochoerus aethiopicus"), niali grzywiastej ("Tragelaphus angasii"), impali ("Aepyceros melampus"), zebry stepowej ("Equus burchelli") i dujkerów czerwonych ("Cephalophus natalensis").
Lęgi.
W Kenii i Tanzanii lęgi stwierdzano w czerwcu, listopadzie i grudniu. Gniazdo to niestaranna platforma z patyków (z kolei Shelley pisze o gnieździe w kształcie kubeczka), fragmentów pnączy, drobniejszych gałązek, liści bambusa, traw, korzonków. Jedno zbadane gniazdo zawierało trzy jaja o wymiarach około 22 na 18 mm.
Status.
IUCN uznaje nikatora żółtorzytnego za gatunek najmniejszej troski (LC, "Least Concern") nieprzerwanie od 1988 roku. Ogólna populacja nieznana, liczebność osobników z południowego Mozambiku szacuje się na ponad 10 tys. sztuk (2004). Trend liczebności populacji uznawany jest za stabilny. Nikator żółtorzytny występuje w trzech obszarach uznanych za ostoje ptaków IBA, jest to m.in. Park Narodowy Sumbu.

</doc>
<doc id="3241584" url="https://pl.wikipedia.org/wiki?curid=3241584" title="Lamma Island">
Lamma Island

Lamma Island () – trzecia co do wielkości wyspa Hongkongu (po wyspach Lantau i Hongkong), położona na południowy zachód od Hongkongu, należąca administracyjnie do dzielnicy Islands.
Nazwa wyspy pochodzi od jej kształtu przypominającego chiński znak „丫”. Główne ośrodki na wyspie to dwa miasteczka rybackie Sok Kwu Wan na wschodnim krańcu i Yung Shue Wan na zachodnim, gdzie znajduje się świątynia Mazu. W pobliżu Yung Shue Wan znajduje się jaskinia, w której miał ukrywać się XIX-wieczny chiński pirat Cheung Po Tsai a także wykute podczas II wojny światowej w skale doki dla łodzi japońskich kamikadze.
W latach 1960. wyspa była popularnym celem dla hipisów. Niskie ceny nieruchomości oraz dobre połączenia z centrum Hongkongu przyciągnęły w latach 1980. i 1990. mieszkańców z ograniczonym czasowo prawem pobytu w Hongkongu, którym pracodawcy nie dopłacali do wynajmu domu. 
W przeciwieństwie do innych regionów Hongkongu, wyspa wyróżnia się niską zabudową – prawo zezwala na budowę jedynie domów trzypiętrowych. Ruch samochodowy na wyspie jest ograniczony do małych pojazdów służących do transportu towarów. 
Plaża Sham Wan jest jedynym miejscem w Hongkongu, gdzie żółwie zielone regularnie składają jaja. Dlatego w 1999 roku plaża Sham Wan została ogłoszona strefą o szczególnym znaczeniu dla nauki (ang. "Site of Special Scientific Interest") i objęta szczególną ochroną – plaża pozostaje zamknięta od 1 czerwca do 31 października.

</doc>
<doc id="3241586" url="https://pl.wikipedia.org/wiki?curid=3241586" title="André Ramalho">
André Ramalho

André Ramalho Silva (ur. 16 lutego 1992 w Ibiúnie) – brazylijski piłkarz występujący na pozycji obrońcy w holenderskim klubie PSV Eindhoven. Wychowanek São Paulo FC.

</doc>
<doc id="3241593" url="https://pl.wikipedia.org/wiki?curid=3241593" title="Matthew Nathan">
Matthew Nathan

Sir Matthew Nathan (ur. 3 stycznia 1862 w Londynie, zm. 18 kwietnia 1939 w West Coker) – brytyjski żołnierz, administrator kolonialny i urzędnik państwowy. W latach 1904-1907 gubernator Hongkongu, w latach 1914-1916 wiceminister ds. Irlandii, zaś od 1920 do 1925 gubernator Queenslandu.
Życiorys.
Młodość i kariera wojskowa.
Pochodził z rodziny brytyjskich Żydów, która prowadziła interesy w Londynie. Ukończył szkołę oficerską Royal Military Academy, Woolwich, po czym trafił do wojsk inżynieryjnych British Army. Następnie kontynuował edukację w School of Military Engineering. W latach 1884-1885 służył w Sudanie, zaś w latach 1889-1894 w Indiach. W 1896 został sekretarzem Komitetu Obrony Kolonialnej, ciała koordynującego obronność wszystkich brytyjskich kolonii. W 1898 opuścił to stanowisko w stopniu majora.
Administrator kolonialny.
W 1899 został mianowany tymczasowym gubernatorem Sierra Leone. Jeszcze w tym samym roku otrzymał stanowisko pełnoprawnego gubernatora Złotego Wybrzeża. W 1903 został przeniesiony na urząd gubernatora Hongkongu, gdzie skupił się na kwestiach inwestycji oraz planowania przestrzennego. W latach 1907-1909 był gubernatorem Natalu w Afryce Południowej.
Urzędnik państwowy.
W 1909 został szefem służby cywilnej w Głównym Urzędzie Poczty, mającym wówczas status zbliżony do ministerstwa. Następnie w latach 1911-1914 kierował urzędem odpowiedzialnym za pobór podatków. Wkrótce po wybuchu I wojny światowej został wiceministrem ds. Irlandii, mającym za zadanie przygotowanie Irlandii do autonomii, którą w tym samym roku przyznał jej brytyjski parlament. Cieniem na jego urzędowaniu położyło się powstanie wielkanocne. Nathan spędził cały czas jego trwania na Zamku Dublińskim, będąc najwyższym przedstawicielem brytyjskiego rządu w ogarniętej walkami irlandzkiej stolicy. Wkrótce po stłumieniu powstania zarówno Nathan, jak i jego przełożony, minister ds. Irlandii Augustine Birrell, zostali zmuszeni do dymisji, ponieważ zarzucano im, iż nie zdołali zapobiec rozlewowi krwi. Nathan nie opuścił jednak służby państwowej, trafił jedynie na mniej eksponowane stanowisko, a ściślej na urząd szefa służby cywilnej w Ministerstwie Emerytur, gdzie pracował do 1919 roku.
Gubernator Queenslandu.
W 1920 Nathan otrzymał stanowisko gubernatora Queenslandu. Był to dość prestiżowy urząd, jednak pozbawiony realnej władzy. Początki jego urzędowania w Brisbane nie były łatwe, ponieważ rząd stanowy był rozczarowany, że gubernatorem został kolejny Brytyjczyk, gdy tymczasem miejscowe władze zdecydowanie wolały widzieć na tym urzędzie Australijczyka. Ponadto osobiste doświadczenia z Irlandii sprawiały, iż Nathan dość nieufnie odnosił się do licznej w Australii społeczności irlandzkiej. Z czasem zdołał jednak zdobyć akceptację, a nawet pewną popularność wśród ludności stanu.
Późniejsze życie.
Po zakończeniu jego kadencji w Australii, co miało miejsce w roku 1925, Nathan przeszedł na emeryturę i zamieszkał w swoim wiejskim domu w hrabstwie Somerset. Tam też zmarł w kwietniu 1939 roku, przeżywszy 77 lat.
Odznaczenia.
W 1899 otrzymał Order św. Michała i św. Jerzego klasy Kawaler. W 1902 został awansowany na Rycerza tego orderu, co pozwoliło mu dopisywać przed nazwiskiem tytuł "Sir", zaś w 1908 otrzymał order po raz trzeci, w najwyższej klasie Rycerz Wielkiego Krzyża.

</doc>
<doc id="3241594" url="https://pl.wikipedia.org/wiki?curid=3241594" title="Henryk Anzelm von Promnitz">
Henryk Anzelm von Promnitz

Henryk Anzelm von Promnitz (ur. 26 listopada 1564 w Żarach, zm. 14 marca 1622 w Lubinie) – gubernator Dolnych Łużyc.
Życie.
Henryk Anzelm pochodził z arystokratycznej rodziny Promnitz. Jego rodzicami byli Seyfried von Promnitz (1534-1597) i Urszula z Schaffgotschów (zm. 16 października 1587). W 1574 r. został wysłany przez ojca na nauki do Czech, gdzie nauczył się języka czeskiego, którego znajomość była niezbędna do kariery politycznej w obszarze Korony Czeskiej. W 1579 podjął wieloletnią podróż edukacyjną do Włoch, Holandii i Anglii. W 1584 r. wstąpił do służby na dworze cesarza Rudolfa II w Pradze. Po śmierci ojca objął w 1597 r. rządy w rozległych majątkach rodzinnych, które obejmowały: Żary-Trzebiel w Dolnych Łużycach, Pszczynę w księstwie pszczyńskim i Hoyerswerda w Górnych Łużycach. W 1605 r. został mianowany gubernatorem Dolnych Łużyc.
Rodzina.
20 stycznia 1590 r. Henryk Anzelm poślubił Zofię von Kurzbach, córkę piastowskiej księżniczki Heleny i Zygmunta II Kurzbacha (1547-31 XII 1579), wnuczkę księcia Fryderyka III legnickiego. Para miała dzieci:
Od Piastów do Promnitzów.
Córką piastowskiego ks. Fryderyka III była księżniczka legnicka Helena a wnuczką Zofia von Kurzbach, żona Henryka Anzelma von Promnitz.

</doc>
<doc id="3241597" url="https://pl.wikipedia.org/wiki?curid=3241597" title="Stanisław Śreniowski">
Stanisław Śreniowski

Stanisław Śreniowski (ur. 16 maja 1912 w Stryju, zm. 11 sierpnia 1957 w Ustce) – historyk państwa i prawa oraz dziejów wsi w Polsce. 
Życiorys.
Absolwent Wydziału Prawa Uniwersytetu Jana Kazimierza we Lwowie. Uczeń Oswalda Balzera i Przemysława Dąbkowskiego. Doktorat ("Organizacja sejmiku halickiego") w 1939 na UJ pod kierunkiem Stanisława Kutrzeby. W latach 1939-1941 wykładał prawo na ukraińskim Uniwersytecie im. Iwana Franki we Lwowie. W okresie 1943-1944 pracownik tajnego Instytutu Śląskiego w Warszawie. Od 1945 roku związany z UŁ. Od 1946 zastępca profesora w Katedrze Historii Ustroju Polski UŁ. W 1948 habilitacja ("Zbiegostwo chłopów w dawnej Polsce jako zagadnienie ustroju społecznego"). Od 1949 profesor nadzwyczajny. W latach 1948-1949 był prorektorem, a następnie rektorem (1949-1950) Wyższej Szkoły Pedagogicznej w Łodzi. Od 1953 pracował też w Instytucie Historii PAN. Zajmował się problematyką historyczno-prawną, historią chłopów i historią historiografii. Do jego uczniów należą: Filomena Bortkiewiczowa, Zbigniew Stankiewicz. Jego żoną była historyk historiografii Krystyna Śreniowska. Ich dzieci to: Józef Śreniowski i Barbara Śreniowska-Szafran (1949–2013). 
Pochowany w Łodzi na cmentarzu na Radogoszczu

</doc>
<doc id="3241598" url="https://pl.wikipedia.org/wiki?curid=3241598" title="Mirovice (stacja kolejowa)">
Mirovice (stacja kolejowa)

Mirovice – stacja kolejowa w miejscowości Mirovicach, w kraju południowoczeskim, w Czechach. Położona jest na wysokości 440 m n.p.m.
Na stacji nie ma możliwości zakupu biletu, a obsługa podróżnych odbywa się w pociągu. 

</doc>
<doc id="3241599" url="https://pl.wikipedia.org/wiki?curid=3241599" title="Angus Hyslop">
Angus Hyslop

Angus Hyslop – nowozelandzki kierowca wyścigowy.
Kariera.
Hyslop rozpoczął karierę w międzynarodowych wyścigach samochodowych w 1961 roku od startów w wyścigach Lady Wigram Trophy oraz Grand Prix Nowej Zelandii, w których uplasował się odpowiednio na trzeciej i dziesiątej pozycji. W tym samym roku odniósł zwycięstwo w klasie S 850 24-godzinnym wyścigu Le Mans. W późniejszych latach Nowozelandczyk pojawiał się także w stawce Sandown Park International, Lakeside International, Warwick Farm 100, Australijskiej Formuły 1 oraz New Zealand Gold Star Championship.

</doc>
<doc id="3241600" url="https://pl.wikipedia.org/wiki?curid=3241600" title="Bitwa pod Widawą (1735)">
Bitwa pod Widawą (1735)

Bitwa pod Widawą (1735) – bitwa stoczona 20 lutego 1735 między siłami polskimi i saskimi. Doszło do niej podczas podjętej przez wojska wierne prawowitemu władcy Rzeczypospolitej Stanisławowi Leszczyńskiemu próby inwazji na Elektorat. W trakcie przemarszu armii Adama Tarły w kierunku Saksonii, jej straż przednia pod dowództwem Szweda w polskiej służbie, generała Steinslichta natknęła się w okolicy miasta Widawa na duży saski konwój (150 wozów) w osłonie regimentu kirasjerów. Wywiązała się trzygodzinna bitwa, w trakcie której Sasi zostali kompletnie rozbici. Jedynie niedobitkom udało się ujść z życiem w kierunku miasta Warta (na placu boju pozostało nawet 400 zabitych Sasów). Polacy wzięli też jeńców, w tym dowodzącego Sasami generała-lejtnanta Georga Wilhelma von Birkholza i kilku innych oficerów, a także zdobyli wozy, a w nich wiele dobytku (w tym 100 tysięcy talarów w gotówce i 300 tysięcy talarów w klejnotach). Było to jedno ze znaczniejszych zwycięstw konfederatów dzikowskich nad Sasami i Rosjanami w wojnie z lat 1733–1735.

</doc>
<doc id="3241601" url="https://pl.wikipedia.org/wiki?curid=3241601" title="Zygmunt Lasocki (prawnik)">
Zygmunt Lasocki (prawnik)

Zygmunt Bronisław Felix Lasocki h. Dołęga (ur. 16 grudnia 1867 w Ixelles, zm. 17 lutego 1948 w Krakowie) – hrabia, polski prawnik (doktor praw), polityk polskiego ruchu ludowego, dyplomata.
Życiorys.
Syn Bronisława i Felicji z Wołowskich. W 1891 uzyskał na Uniwersytecie Jagiellońskim stopień naukowy doktora praw. W latach 1901–1903 był sekretarzem ministerialnym, potem urzędnikiem w Departamencie ds. Galicji Ministerstwa Spraw Wewnętrznych Austro-Węgier. W latach 1904–1908 był starostą powiatu tarnobrzeskiego. W 1908 został urzędnikiem Ministerstwa dla Galicji w Wiedniu. Od 1907 członek Polskiego Stronnictwa Ludowego, od 1914 PSL „Piast”.
W 1911 wybrany na posła do Reichsratu Przedlitawii jako kandydat PSL, wstąpił do klubu posłów ludowych w Kole Polskim. W czasie I wojny światowej wchodził w skład Naczelnego Komitetu Narodowego (NKN).
Od 1 listopada 1918 z ramienia Polskiej Komisji Likwidacyjnej w Krakowie otrzymał funkcję naczelnika administracji Galicji. W pierwszych miesiącach 1919 pracował w Komisji Rządzącej dla Galicji i Śląska Cieszyńskiego we Lwowie. 18 września 1921 mianowany na posła nadzwyczajnego i ministra pełnomocnego w Wiedniu. Od 1 grudnia 1924 do 1 maja 1927 poseł RP w Pradze.
31 października 1927 przeniesiony w stan spoczynku, powrócił do działalności w ruchu ludowym. Prowadził badania heraldyczne, publikował prace naukowe. Był sympatykiem Narodowej Demokracji. Od marca 1931 członek Rady Naczelnej Stronnictwa Ludowego. Występował jako świadek na procesie brzeskim. Przygotowywał pobyt Wincentego Witosa pobyt w Czechosłowacji, gdzie ten udał się na emigrację, nie chcąc podporządkować się wyrokowi w procesie, zabiegał o amnestię dla niego w kraju. W 1937 stał na czele Komitetu Pomocy Ofiarom Strajków Chłopskich. Przed wyborami do Rady Miasta Krakowa z 1938 został wiceprezesem Prezydium Polskiego Bloku Katolickiego.
W okresie okupacji niemieckiej w Polsce członek Rady Głównej Opiekuńczej w Krakowie (1940–1941), usunięty z zarządu przez okupacyjne władze niemieckie i wysiedlony z Krakowa. Działał w konspiracyjnego Zarządzie Okręgowym SL „Roch”.
Po ojcu Bronisławie był dziedzicznym hrabią belgijskim, sam uzyskał potwierdzenie tytułu w Austrii 11 kwietnia 1892.
Żonaty z Zofią Szemelowską (zm. 1939), małżeństwo było bezdzietne.

</doc>
<doc id="3241602" url="https://pl.wikipedia.org/wiki?curid=3241602" title="FK Železiarne Podbrezová">
FK Železiarne Podbrezová

FK Železiarne Podbrezová (słow. Futbalový klub Železiarní Podbrezová) – słowacki klub piłkarski z siedzibą w mieście Podbrezová.
Historia.
Chronologia nazw: 
Klub został założony w 1920 roku jako RTJ Podbrezová. W 1933 roku po fuzji z FK Horná Lehota klub został przemianowany na SK Podbrezová. Potem zmienił nazwę na ŽP Šport Podbrezová. Na początku swego istnienia zespół występował w niższych ligach regionalnych. W sezonie 1998 zdobył awans do drugiej ligi. Rozgrywki sezonu 2009/10 klub nie dokończył i był zdyskwalifikowany z drugiej ligi. W sezonie 2011/12 powrócił do drugiej ligi. W sezonie 2013/14 zespół zdobył mistrzostwo i wygrał historyczny awans do pierwszej ligi. W 2017 klub zmienił nazwę na FK Železiarne Podbrezová.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2014).
Stadion.
Klub rozgrywa swoje mecze domowe na stadionie ZELPO Aréna w Podbrezovie, który może pomieścić 6,500 widzów.

</doc>
<doc id="3241603" url="https://pl.wikipedia.org/wiki?curid=3241603" title="Šport Podbrezová">
Šport Podbrezová



</doc>
<doc id="3241604" url="https://pl.wikipedia.org/wiki?curid=3241604" title="Jablonné nad Orlicí (stacja kolejowa)">
Jablonné nad Orlicí (stacja kolejowa)

Jablonné nad Orlicí – stacja kolejowa w Jablonné nad Orlicí, w kraju pardubickim, w Czechach. Położona jest blisko polskiej granicy. Znajduje się na wysokości 420 m n.p.m.
Stacja jest wyposażona w poczekalnię, kasy biletowe, na których można zakupić bilety na pociągi krajowe i międzynarodowe oraz zarezerwować miejsce w pociągu.

</doc>
<doc id="3241605" url="https://pl.wikipedia.org/wiki?curid=3241605" title="Marcel Becquart">
Marcel Becquart

Marcel Becquart – francuski kierowca wyścigowy i rajdowy.
Kariera.
W wyścigach samochodowych Becquart startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1951-1955, 1960-1961 Francuz pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 1.5, a w klasyfikacji generalnej był 23. Rok później powtórzył ten sukces. W latach 1953, 1960 stawał na najniższym stopniu podium odpowiednio w klasach S 3.0 i S 2.0.

</doc>
<doc id="3241606" url="https://pl.wikipedia.org/wiki?curid=3241606" title="Zakołdowannyj malczik">
Zakołdowannyj malczik



</doc>
<doc id="3241607" url="https://pl.wikipedia.org/wiki?curid=3241607" title="Bilet do nieba">
Bilet do nieba

Bilet do nieba - szósty album zespołu Classic. Płyta zawiera 17 utworów, z czego 14 to zupełne premiery a 3 to remiksy. Do piosenek "Nie zapominaj o mnie", "W taką ciszę" i "Zostań ze mną" zostały nakręcone teledyski.
Skład zespołu.
Gościnnie:

</doc>
<doc id="3241608" url="https://pl.wikipedia.org/wiki?curid=3241608" title="Wydział Prawa i Nauk Społecznych Uniwersytetu Jana Kochanowskiego w Kielcach">
Wydział Prawa i Nauk Społecznych Uniwersytetu Jana Kochanowskiego w Kielcach

Wydział Prawa i Nauk Społecznych Uniwersytetu Jana Kochanowskiego w Kielcach (dawniej "Wydział Prawa, Administracji i Zarządzania Uniwersytetu Jana Kochanowskiego w Kielcach") – jeden z 6 wydziałów Uniwersytetu Jana Kochanowskiego w Kielcach.
Powstał 29 września 1992 pod nazwą Wydział Zarządzania i Administracji na bazie Instytutu Nauk Społecznych, który pozostawał wcześniej w strukturze Wydziału Humanistycznego. W 2008 Rada Wydziału uzyskał prawo do nadawania stopnia naukowego doktora nauk społecznych w zakresie nauk o polityce. W 2015 uruchomiono studia na kierunku prawo i zmieniono nazwę jednostki na Wydział Prawa, Administracji i Zarządzania.
Wydział Prawa i Nauk Społecznych tworzą dwa instytuty: Instytut Nauk Prawnych oraz Instytut Stosunków Międzynarodowych i Polityk Publicznych, a także trzy katedry: Katedra Ekonomii i Finansów, Katedra Nauk o Bezpieczeństwie oraz Katedra Zarządzania.
Na Wydziale Prawa Nauk Społecznych istnieje pięć studenckich kół naukowych. Na wydziale powstają cztery czasopisma naukowe: „Rocznik Politologiczny”, „Studia Humanistyczno-Społeczne”, Studia i Materiały „Miscellana Oeconomicae” oraz „The Peculiarity of Man”.
Historia.
Wydział Zarządzania i Administracji w ówczesnej Wyższej Szkole Pedagogicznej w Kielcach został utworzony 29 września 1992. Powstał na bazie Instytutu Nauk Społecznych, powstałego w 1988 i pozostającego dotychczas w strukturze Wydziału Humanistycznego. Jego pierwszym dziekanem został dr hab. Ryszard Czarny, zaś siedziba mieściła się przy ul. Mielczarskiego. Początkowo WZiA prowadził studia zawodowe na kierunkach: nauki społeczne (przekształcone następnie w nauki polityczne) oraz zarządzanie i marketing (od 2006 pod nazwą zarządzanie). W ramach wydziału działalność naukową i dydaktyczną prowadziło dziewięć katedr i cztery zakłady. W 1997 powołano trzy instytuty: Instytut Ekonomii, Instytut Nauk Politycznych oraz Instytut Zarządzania i Administracji (w grudniu zmienił nazwę na Instytut Zarządzania). W tym samym roku utworzono na wydziale trzeci kierunek kształcenia – ekonomię.
W latach 90. władze Wyższej Szkoły Pedagogicznej, ze względu na inicjatywę i postulaty władz samorządów lokalnych i samorządu regionalnego, utworzyły dwa zamiejscowe ośrodki kształcenia Wydziału Zarządzania i Administracji – w Pińczowie (1999–2004) i Staszowie (1997–2004). Razem wykształciły one ponad 1,8 tys. osób. W 2004 tygodnik „Newsweek Polska”, na podstawie raportu Najwyższej Izby Kontroli, ujawnił, że ośrodki te służyły jako „maszynki do wyciskania pieniędzy”. Dr Robert Kowal miał przepracować w jednym roku akademickim 1957 godzin, tj. 11 godzin dziennie. Na ten proceder zwrócił również uwagę w 2001 dr Waldemar Korczyński, który uznał, że wykładowcy prowadzili w jednej sali zajęcia dla czterech grup i pobierali wynagrodzenie za cztery godziny. Dwa lata później został zwolniony z uczelni za nieuzyskanie habilitacji.
W 2003 Wydział Zarządzania i Administracji przeniósł się do budynków zlokalizowanych przy ul. Świętokrzyskiej. W 2008 Rada Wydziału uzyskał prawo do nadawania stopnia naukowego doktora nauk społecznych w zakresie nauk o polityce. 1 marca 2010 na WZiA utworzono Katedrę Krajów Europy Północnej, która stała się pierwszym w Polsce ośrodkiem badawczym nauk społecznych poświęconym państwom nordyckim. W grudniu 2010 na wydziale gościła wiceminister spraw zagranicznych Niemiec Cornelia Pieper, która w języku polskim wygłosiła wykład na temat stosunków polsko-niemieckich.
W listopadzie 2010 władze uniwersytetu podpisały z marszałkiem województwa świętokrzyskiego umowę o realizację wartego 22,3 mln zł Centrum Przedsiębiorczości i Biznesu przy ul. Świętokrzyskiej. Jego otwarcie nastąpiło w październiku 2013. W budynku znalazło się pięć sal wykładowych, w tym jedna na 252 osoby, a pozostałe cztery na 119. Ponadto utworzono salę konferencyjną mogącą pomieścić 30 gości i dwie sale komputerowe. Na najwyższej kondygnacji umieszczono Akademickie Biuro Karier i Akademicki Preinkubator Przedsiębiorczości. W 2015 uruchomiono na wydziale studia na kierunku prawo i zmieniono nazwę jednostki na Wydział Prawa, Administracji i Zarządzania. W 2016 w Instytucie Zarządzania powstała Kielecka Szkoła Instytucjonalna w Zarządzaniu.
Kierunki studiów.
Kierunki studiów dostępne na Wydziale Prawa, Administracji i Zarządzania w roku akademickim 2016/2017:
W roku akademickim 2016/2017 najchętniej wybieranym w procesie rekrutacji kierunkiem z ofert wydziału była rachunkowość i finanse, gdzie o jedno miejsce ubiegały się 3,8 osoby.
Władze.
Władze wydziału.
W kadencji 2020–2024:

</doc>
<doc id="3241609" url="https://pl.wikipedia.org/wiki?curid=3241609" title="Asunción FBC">
Asunción FBC

Asunción FBC – paragwajski klub piłkarski z siedzibą w mieście Asunción.
Klub "Asunción FBC" założony został 15 sierpnia 1906 roku. Występujący w koszulkach w czerwono-żółte pionowe pasy zespół początkowo grał w drugiej lidze paragwajskiej. W 1948 roku zdobył mistrzostwo drugiej ligi i awansował do najwyższej ligi paragwajskiej. W sezonie 1949 roku klub zajął w tabeli ostatnie, 11 miejsce, i spadł do drugiej ligi. Nigdy klub "Asunción FBC" nie zdołał już powrócić do najwyższej ligi Paragwaju.

</doc>
<doc id="3241610" url="https://pl.wikipedia.org/wiki?curid=3241610" title="Pietro Brollo">
Pietro Brollo

Pietro Brollo (ur. 1 grudnia 1933 w Tolmezzo, zm. 5 grudnia 2019 tamże) – włoski duchowny katolicki, arcybiskup metropolita Udine (2000–2009), arcybiskup senior tej diecezji (od 2009).
Życiorys.
Studiował w Seminarium Archidiecezjalnym w Udine oraz na Papieskim Uniwersytecie Laterańskim, gdzie uzyskał dyplom z teologii.
17 marca 1957 otrzymał święcenia kapłańskie z rąk arcybiskupa Udine Giuseppe Zaffonato.
W latach 1957–1972 pełnił posługę wikarego w diecezji Udine. Następnie piastował stanowiska: rektora Seminarium Duchownego w Udine (1972–1976) i dziekana Ampezzo (1972–1981) oraz Gemona del Friuli (1981–1985).
Nominację na biskupa pomocniczego Udine otrzymał 21 października 1985. Msza konsekracyjna odbyła się 4 lutego 1986 w katedrze w Gemonie del Friuli, a konsekratorami byli: Alfredo Battisti, Domenico Pecile i Emilio Pizzoni.
W dniu 2 stycznia 1996 został biskupem diecezjalnym Belluno-Feltre. Ingres odbył się 3 marca 1996.
28 października 2000 roku został arcybiskupem metropolitą Udine. Ingres odbył się 7 stycznia 2001.
Był członkiem Komisji Episkopatu Włoch ds. kultury i komunikacji społecznej oraz Konferencji Episkopatu Włoch.
20 sierpnia 2009 przeszedł na emeryturę, a jego następcą został Andrea Bruno Mazzocato.

</doc>
<doc id="3241611" url="https://pl.wikipedia.org/wiki?curid=3241611" title="Georges Alexandrovitch">
Georges Alexandrovitch

Georges Alexandrovitch – francuski kierowca wyścigowy.
Kariera.
W wyścigach samochodowych Alexandrovitch poświęcił się głównie startom zaliczanym do klasyfikacji Mistrzostw Świata Samochodów Sportowych. W 1961 roku Francuz odniósł zwycięstwo w klasie GT 2.0, a w klasyfikacji generalnej był siedemnasty.

</doc>
<doc id="3241612" url="https://pl.wikipedia.org/wiki?curid=3241612" title="Horní Bříza (stacja kolejowa)">
Horní Bříza (stacja kolejowa)

Horní Bříza – stacja kolejowa w Horní Bříza, w kraju pilzneńskim, w Czechach. Położona jest na wysokości 415 m n.p.m.
Na stacji nie ma możliwości zakupu biletu, a obsługa podróżnych odbywa się w pociągu.. 

</doc>
<doc id="3241613" url="https://pl.wikipedia.org/wiki?curid=3241613" title="Kryształowa kula (baśń)">
Kryształowa kula (baśń)

Kryształowa kula ("Die Kristallkugel") – baśń opublikowana przez braci Grimm w 1850 roku w szóstym wydaniu ich zbioru "Baśni" (tom 2, nr 197).
Opis fabuły.
Pewna czarodziejka miała trzech synów. Nie ufała im, gdyż obawiała się, że pragną wykraść jej moc. Chcąc się przed tym zabezpieczyć, jednego z nich zamieniła w orła, a drugiego w wieloryba. Trzeci z synów chcąc go uniknąć losu braci, uciekł z domu. Błąkając się po świecie usłyszał opowieść o pięknej królewnie uwięzionej w Zamku Złotego Słońca. Postanowił uratować królewnę, choć wiedział, że każdy kto próbował tego dokonać, ginął. Wyruszył na poszukiwanie zamku, ale nie mógł go znaleźć. 
Pewnego razu spotkał dwóch olbrzymów, którzy kłócili się o magiczny kapelusz. Kapelusz miał moc przenoszenia właściciela w dowolne miejsce. Olbrzymy zażądały, by młodzieniec ich rozsądził. Młodzieniec zaproponował, że oddali się z kapeluszem na pewną odległość, a oni do niego podbiegną. Ten który podbiegnie pierwszy, otrzyma kapelusz. Kiedy jednak zaczął się oddalać, pomyślał o królewnie i Zamku Złotego Słońca. Wtedy natychmiast znalazł się przed bramą owego zamku. Gdy wszedł do środka, zamiast pięknej królewny, ujrzał pomarszczoną staruszkę. Staruszka wyjaśniła mu, że jest królewną, ale złe czary uczyniły ją brzydką i uwięziły w zamku. Uratować ją może ten, który zdobędzie kryształową kulę i zaniesie ją czarownikowi – sprawcy jej nieszczęścia. Wtedy czarownik straci moc. Ponieważ młodzieniec wyraził gotowość podjęcia się tego zadania, królewna wyjaśniła, że pod górą na której stoi zamek znajduje się strumyk, przy którym stoi byk. Młodzieniec musi stoczyć walkę z bykiem. Jeśli uda mu się zabić byka, z jego ciała wyfrunie ognisty ptak chowający w swoim ciele płomienne jajko. W tym jajku jest właśnie kryształowa kula. Królewna ostrzegła młodzieńca, że jeśli jajko upadnie na ziemię, wszystko dookoła spłonie w ogniu, stopi się nawet kryształowa kula i cały trud pójdzie na marne. 
Młodzieniec ruszył we wskazanym kierunku. Po ciężkiej walce zabił byka. Z jego ciała wyszedł ognisty ptak, który natychmiast wzleciał ku niebu. Wtedy na miejsce walki podleciał orzeł (starszy brat młodzieńca), który pochwycił ptaka i zmusił do puszczenia jajka. Jajko spadło na stojącą na brzegu morza chatę rybacką i wznieciło wielki pożar. Wtedy podpłynął wieloryb (drugi brat młodzieńca), który wzniecił fale na morzu, gasząc pożar. Młodzieniec odszukał kryształową kulę, która była nienaruszona. 
Młodzieniec udał się do czarownika i pokazał mu kulę. Czarownik oświadczył wówczas, ze jego moc została zniszczona, a teraz młodzieniec będzie panem na Zamku Złotego Słońca. Dodatkowo otrzymał też moc przywrócenia braciom ludzkiej postaci. Po tym wszystkim młodzieniec udał się do królewny, która okazała się najpiękniejsza na świecie i natychmiast się jej oświadczył.

</doc>
<doc id="3241614" url="https://pl.wikipedia.org/wiki?curid=3241614" title="André Moynet">
André Moynet

André Moynet (ur. 19 lipca 1921 roku w Saint-Mandé, zm. 2 maja 1993 roku w Nicei) – francuski kierowca wyścigowy.
Kariera.
W wyścigach samochodowych Moynet startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1953-1954, 1961 Francuz pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 750, a w klasyfikacji generalnej był siedemnasty.

</doc>
<doc id="3241615" url="https://pl.wikipedia.org/wiki?curid=3241615" title="US Open 2014 (gra pojedyncza chłopców)">
US Open 2014 (gra pojedyncza chłopców)

US Open 2014 – gra pojedyncza chłopców – zawody singlowe chłopców, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania odbyły się pomiędzy 31 sierpnia a 7 września na nowojorskich kortach USTA Billie Jean King National Tennis Center.

</doc>
<doc id="3241616" url="https://pl.wikipedia.org/wiki?curid=3241616" title="Arseniusz (Glavčić)">
Arseniusz (Glavčić)

Arseniusz, imię świeckie Milomir Glavčić (ur. 10 marca 1978 we Vršacu) – serbski biskup prawosławny.
Życiorys.
W 1998 ukończył z wyróżnieniem seminarium duchowne św. Sawy w Belgradzie, po czym kontynuował naukę teologii na studiach na Uniwersytecie Belgradzkim. Podczas studiów wyjechał na rok do Moskwy na kurs języka rosyjskiego. W 2002, jeszcze w trakcie nauki, został sekretarzem eparchii banackiej i pełnił tę funkcję przez dwa lata. W 2004, gdy jego duchowy opiekun, biskup Chryzostom (Stolić), został ordynariuszem eparchii žickiej, Milomir Glavčić objął stanowisko jego sekretarza. Zamieszkał również w rezydencji biskupiej na terenie monasteru Žiča jako posłusznik. W 2005 ukończył studia teologiczne. W 2006 rozpoczął studia podyplomowe w zakresie teologii prawosławnej, ze specjalnością liturgika, na Uniwersytecie Arystotelesa w Salonikach, które ukończył w 2012, broniąc z wyróżnieniem pracy poświęconej typikonowi św. Nikodema, arcybiskupa serbskiego.
1 sierpnia 2007 złożył w monasterze Studenica wieczyste śluby mnisze, przyjmując imię zakonne Arseniusz. W tym samym miesiącu został wyświęcony na hierodiakona przez biskupa žickiego Chryzostoma. Ten sam hierarcha 15 sierpnia 2007 udzielił mu święceń kapłańskich. W 2008 otrzymał godność archimandryty. Żył na stałe w monasterze Žiča do 2011, gdy w Kraljevie otwarto nową rezydencję biskupią; wówczas jako mnich asystujący biskupowi Chryzostomowi przeniósł się tam razem z nim. W rezydencji biskupiej służył także po śmierci Chryzostoma, asystując jego następcy, biskupowi Justynowi. W 2014 podjął w Salonikach studia doktorskie w dziedzinie teologii.
23 maja 2014 został nominowany na biskupa toplickiego, wikariusza patriarchy serbskiego. Jego chirotonia biskupia odbyła się 31 sierpnia tegoż roku w soborze św. Michała Archanioła w Belgradzie, pod przewodnictwem patriarchy serbskiego Ireneusza. W 2017 objął katedrę niską.

</doc>
<doc id="3241617" url="https://pl.wikipedia.org/wiki?curid=3241617" title="Andre Moynet">
Andre Moynet

André Moynet

</doc>
<doc id="3241620" url="https://pl.wikipedia.org/wiki?curid=3241620" title="Mikulov na Moravě">
Mikulov na Moravě

Mikulov na Moravě – stacja kolejowa w Mikulovie, w kraju południowomorawskim, w Czechach przy ulicy Nádražní 968/33. Znajduje się na wysokości 205 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3241623" url="https://pl.wikipedia.org/wiki?curid=3241623" title="Robert Mougin">
Robert Mougin

Robert Mougin (ur. 6 lipca 1919 roku w Haute-Marne) – francuski kierowca wyścigowy.
Kariera.
W wyścigach samochodowych Mougin startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1955-1956, 1958, 1961 Francuz pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 750, a w klasyfikacji generalnej był szesnasty. Trzy lata później był szósty w klasie S 750.

</doc>
<doc id="3241624" url="https://pl.wikipedia.org/wiki?curid=3241624" title="Mirošov (stacja kolejowa)">
Mirošov (stacja kolejowa)

Mirošov – stacja kolejowa w Mirošovie, w kraju pilzneńskim, w Czechach. Położona jest na wysokości 430 m n.p.m.
Na stacji istnieje możliwość zakupu biletu i rezerwacji miejsc.. 

</doc>
<doc id="3241626" url="https://pl.wikipedia.org/wiki?curid=3241626" title="Vrchlabí (stacja kolejowa)">
Vrchlabí (stacja kolejowa)

Vrchlabí – stacja kolejowa w miejscowości Vrchlabí, w kraju hradeckim, w Czechach. Jest ważnym węzłem kolejowym o znaczeniu regionalnym. Znajduje się na wysokości 465 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3241627" url="https://pl.wikipedia.org/wiki?curid=3241627" title="Richard Stoop">
Richard Stoop

Richard Stoop (ur. 30 lipca 1920 roku w Uckfield, zm. 19 maja 1968 roku w Croft-on-Tees) – brytyjski kierowca wyścigowy.
Kariera.
W wyścigach samochodowych Stoop poświęcił się głównie startom zaliczanym do klasyfikacji Mistrzostw Świata Samochodów Sportowych. W latach 1950-1952, 1955-1961 Brytyjczyk pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 2.0, a w klasyfikacji generalnej był dziewiąty. Osiem lat później stawał na drugim stopniu podium w klasie S 2.0. Sukces ten powtórzył rok później w klasie GT 2.0. Poza tym startował także w Tourist Trophy, Formuła 2 Lavant Cup oraz Formuła 2 Coupe du Salon.

</doc>
<doc id="3241630" url="https://pl.wikipedia.org/wiki?curid=3241630" title="Dominik Kun">
Dominik Kun

Dominik Kun (ur. 22 czerwca 1993 w Giżycku) – polski piłkarz występujący na pozycji pomocnika w Widzewie Łódź.
Życiorys.
W juniorskich latach występował w klubach Koszałek Opałek Węgorzewo oraz Vęgoria Węgorzewo. Następnie kontynuował karierę w Stomilu Olsztyn. 4 stycznia 2014 podpisał trzyipółletni kontrakt z Pogonią Szczecin. 15 marca 2014 w meczu z Górnikiem Zabrze (1:1) zadebiutował w Ekstraklasie, 3 czerwca 2015 w spotkaniu z Jagiellonią Białystok (1:3) zdobył swoją pierwszą bramkę w tej lidze. W sierpniu 2015 na zasadzie transferu definitywnego przeszedł do Wisły Płock. W sezonie 2017/2018 przebywał na wypożyczeniu w Pogoni Siedlce, skąd w 2018 ponownie trafił do Stomilu Olsztyn. W 2019 został zawodnikiem Sandecji Nowy Sącz. 14 sierpnia 2020 podpisał dwuletni kontrakt z Widzewem Łódź.
Jest bratem Patryka Kuna, również piłkarza.
Statystyki kariery klubowej.
"Stan na 15 sierpnia 2020 roku"

</doc>
<doc id="3241631" url="https://pl.wikipedia.org/wiki?curid=3241631" title="Alfred Franciszek Hornig">
Alfred Franciszek Hornig

Alfred Franciszek Hornig (ur. 2 października 1911 w Królewskiej Hucie, zm. 4 lipca 1999 w Chorzowie) – geograf, ekonomista, autor licznych publikacji naukowych. Prezes katowickiego oddziału Polskiego Towarzystwa Geograficznego. Przewodniczący Stowarzyszenia Miłośników Chorzowa.
Życiorys.
Urodził się 2 października 1911 w Królewskiej Hucie, obecnie Chorzów, w rodzinie ślusarza hutniczego.
Ukończył Państwowe Gimnazjum Matematyczno-Przyrodnicze im. św. Stanisława Kostki w Chorzowie, uzyskaniem w 1931 roku świadectwa dojrzałości. Do 1934 roku studiował filologię niemiecką na Wydziale Humanistycznym Uniwersytetu Poznańskiego. W 1935 roku podjął studia w Wyższej Szkole Handlowej w Poznaniu. Dwa lata później obronił pracę z geografii gospodarczej. Jeszcze w trakcie studiów odbył praktyki w firmach węglowych i energetycznych w Katowicach i Chorzowie.
W latach 1937-1941 kierował rzemieślniczym warsztatem galwanotechnicznym swoich rodziców w Chorzowie. Od marca 1942 do września 1944 pracował jako referent w zakładach metalurgicznych w Modling w Austrii. Aresztowany przez gestapo, pod zarzutem współpracy z miejscowym ruchem oporu.
Po zakończeniu wojny, od września 1947 pracował jako nauczyciel przedmiotów zawodowych w Miejskim Instytucie Kształcenia Handlowego w Chorzowie. Dla swoich uczniów napisał podręczniki "Geografii gospodarczej" oraz "Geografii Europy i wybranych państw europejskich". Przez kilka lat prowadził także z rodzicami warsztat galwanotechniczny.
W 1948 roku obronił tytuł magistra nauk ekonomiczno-handlowych w Akademii Handlowej w Poznaniu; ukończył także roczne studia geograficzne na Wydziale Matematyczno-Przyrodniczym Uniwersytetu Jagiellońskiego w Krakowie.
Od maja 1952 do lutego 1962 roku prezes katowickiego oddziału Polskiego Towarzystwa Geograficznego.
Od maja 1957 współorganizator Śląskiego Instytutu Naukowego w Katowicach, pracował tam początkowo jako zastępca dyrektora, następnie jako pracownik naukowy.
W czerwcu 1961 roku obronił na Wydziale Nauk Przyrodniczych Uniwersytetu Wrocławskiego pracę doktorską pt. "Wpływ człowieka na powierzchnię ziemi w północnej części Górnośląskiego Zagłębia Węglowego", Był także autorem kilku publikacji o tej tematyce, w tym anglojęzycznego referatu na XX Międzynarodowy Kongres Geograficzny w Londynie.
W latach 1961-64 pracował w Biurze Projektów Kopalnictwa Surowców Chemicznych w Chorzowie; od lipca 1962 do września 1969 starszy wykładowca w Katedrze Geografii Regionalnej WSP w Krakowie. Od 1964 roku nauczyciel geografii gospodarczej w Technikum Zawodowym dla Pracujących w Chorzowie.
Od stycznia 1965 do marca 1968 adiunkt w Zakładzie Instytutu Ekonomiki i Organizacji Przemysłu w Chorzowie. Po jej włączeniu do Instytutu Metalurgii Żelaza w Gliwicach oraz zmianie nazwy na Zakład Organizacji Produkcji i Badań Ekonomicznych, kierował w tymże zakładzie, do kwietnia 1971 Pracownią Badań Efektywności. Autor oraz współautor ok. 80 publikacji z zakresu gospodarki przestrzennej i ekonomiki przemysłu.
W czerwcu 1971 obronił na Wydziale Morskim Wyższej Szkoły Ekonomicznej w Sopocie stopień doktora habilitowanego nauk ekonomicznych w zakresie geografii ekonomicznej. Następnie przez ok. rok pracował jako starszy wykładowca w Wyższej Szkole Ekonomicznej w Katowicach, a od grudnia 1972 jako docent w Akademii Ekonomicznej im. Karola Adamieckiego w Katowicach.
W czerwcu 1975 roku Senat uczelni wystąpił do Rady Państwa o nadanie mu tytułu profesora nadzwyczajnego. Podjął wówczas pracę w Politechnice Śląskiej w Gliwicach. Od października 1975 prodziekan Wydziału Handlu, Transportu i Usług; rok później zastępca dyrektora Instytutu Ekonomiki Transportu w Akademii Ekonomicznej w Katowicach. Od 1977 kierownik Zakładu Ekonomiki i Organizacji Przedsiębiorstw Transportu, od 1978 kierownik Studium Podyplomowego Organizacji i Zarządzania Transportem Samochodowym i Kolejowym.
W jego dorobku naukowym wyróżniają się prace badawcze z zakresu geografii transportu, w tym szczególnie studium komunikacyjne Górnego Śląska, a także prace z zakresu geografii przemysłu i surowców mineralnych oraz ekonomiki przemysłu.
Promotor ok. 180 prac dyplomowych i magisterskich w Akademii Ekonomicznej w Katowicach oraz w Politechnice Śląskiej w Gliwicach. Recenzent 4 dysertacji doktorskich, jednej pracy habilitacyjnej, promotor dwóch doktorów. Opublikował ok. 120 prac, w tym dwie książki oraz pięć broszur.
Działacz Stowarzyszenia Miłośników Chorzowa im. Juliusza Ligonia; od 1957 roku jego wiceprzewodniczący; w latach 1967-1971 przewodniczący. Grotołaz, wierny kibic "Ruchu" Chorzów.
Zmarł 4 lipca 1999 w Chorzowie, pochowany na cmentarzu parafii pw. św. Jadwigi w Chorzowie.
Odznaczenia.
Odznaczony m.in. 

</doc>
<doc id="3241633" url="https://pl.wikipedia.org/wiki?curid=3241633" title="Triada z Hongkongu">
Triada z Hongkongu

Triada z Hongkongu (tytuł oryg. Long zai jiang hu) – hongkoński dramat sensacyjny w reżyserii Wong Jinga, którego premiera odbyła się w 1998 roku.
W 1999 roku podczas 18. edycji Hong Kong Film Awards Kenny G, Walter Afanasieff i Andy Lau byli nominowani do nagrody Hong Kong Film Award w kategorii Best Original Film Song.
Fabuła.
Jake staje się świadkiem ataku konkurencyjnego gangu na jego szefa. Dobrze wyszkolony, znający sztuki walki odbija więźnia i rani twarz przywódcy gangu. Jego żona ginie w tej bójce. Okaleczony szef gangu ogłasza zemstę. Wkrótce zostaje aresztowany przez policję i trafia do więzienia. Jake awansuje w hierarchii gangu.
Obsada.
Źródło: Filmweb

</doc>
<doc id="3241636" url="https://pl.wikipedia.org/wiki?curid=3241636" title="John Colgate">
John Colgate

John Colgate (ur. 27 stycznia 1935 roku) – amerykański kierowca wyścigowy.
Kariera.
W wyścigach samochodowych Colgate poświęcił się głównie startom w wyścigach zaliczanych do klasyfikacji Mistrzostw Świata Samochodów Sportowych. W latach 1960-1961 pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 1.0, a w klasyfikacji generalnej był szesnasty. Rok później nie ukończył wyścigu.

</doc>
<doc id="3241637" url="https://pl.wikipedia.org/wiki?curid=3241637" title="Helena von Kurzbach">
Helena von Kurzbach

Helena Kurzbach (ur. 1545/1547, zm. 6 kwietnia 1583) – księżniczka legnicko-brzeska. 
Rodzina.
Córka Fryderyka III legnickiego i Katarzyny meklemburskiej (1518–1581), w 1568 r. wyszła za mąż za Zygmunta II Kurzbacha (1547-31–XII 1579), z którym miała córkę Zofię von Kurzbach (ur. 1570, zm. po 1605). Zofia 20 stycznia 1590 r. wzięła ślub z Henrykiem Anzelmem von Promnitz.
Od Piastów do Promnitzów.
Córką piastowskiego ks. Fryderyka III była księżniczka legnicka Helena von Kurzbach a wnuczką Zofia von Kurzbach, żona Henryka Anzelma von Promnitz.

</doc>
<doc id="3241640" url="https://pl.wikipedia.org/wiki?curid=3241640" title="24h Le Mans 1961">
24h Le Mans 1961

24h Le Mans 1961 – 24–godzinny wyścig rozegrany na torze Circuit de la Sarthe w dniach 10-11 czerwca 1961 roku. Był czwartą rundą Mistrzostw Świata Samochodów Sportowych.
Wyniki.
Źródło: experiencelemans.com

</doc>
<doc id="3241641" url="https://pl.wikipedia.org/wiki?curid=3241641" title="US Open 2014 (gra pojedyncza dziewcząt)">
US Open 2014 (gra pojedyncza dziewcząt)

US Open 2014 – gra pojedyncza dziewcząt – zawody singlowe dziewcząt, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania odbyły się pomiędzy 31 sierpnia a 7 września na nowojorskich kortach USTA Billie Jean King National Tennis Center.

</doc>
<doc id="3241642" url="https://pl.wikipedia.org/wiki?curid=3241642" title="Vladimir Gaidamaşchuc">
Vladimir Gaidamaşchuc



</doc>
<doc id="3241645" url="https://pl.wikipedia.org/wiki?curid=3241645" title="Bonawentura Graszyński">
Bonawentura Graszyński

Bonawentura Graszyński (ur. 10 lipca 1859 w Murowanej Goślinie, zm. 9 lutego 1922 w Poznaniu) – polski filolog klasyczny, grecysta, nauczyciel, autor poezji i dramatów w języku starogreckim.
Życiorys.
Był synem Romana Graszyńskiego i Anny z domu Toczkowskiej. Kształcił się w gimnazjum w Lesznie. Szkołę średnią ukończył w 1879. Studiował w Gryfii, gdzie ukończył filologię klasyczną i sanskryt. Tam w 1887 zdał egzamin nauczycielski. Następnie przez dwa lata odbywał praktykę jako kandydat próbny w gimnazjum w pałacu biskupim w Hildesheim. Następnie przez 16 lat był nauczycielem prywatnym na ziemi poznańskiej. Pracował w majątku Twardowskich w Kobylnikach. Po przeniesieniu do Galicji w zaborze austriackim w latach 1903-5 pracował w C. K. Gimnazjum w Stryju, a następnie do 1908 w Gimnazjum im. Króla Kazimierza Jagiellończyka w Kołomyi. Od 1908 uczył w C. K. IV Gimnazjum we Lwowie. Uczył też języka greckiego w Prywatnym Gimnazjum Zofii Strzałkowskiej we Lwowie. Podchodząc do rządowego egzaminu z filologii klasycznej przedłożył dwie tragedie greckie własnego autorstwa, które ministerstwo uznaje na równi z pracami. W 1908 roku przeniósł się do Lwowa, gdzie pracował do odzyskania niepodległości przez Polskę. W 1919 został nauczycielem w Poznaniu w Gimnazjum im. K. Marcinkowskiego. Jednocześnie został lektorem języka greckiego na Uniwersytecie Poznańskim. Uczelnia w uznaniu jego imponującej wiedzy i wieloletniej bezinteresownej pracy przyznała Graszyńskiemu doktorat honoris causa. Do wręczenia dyplomu jednak nie doszło z powodu jego nagłej śmierci.
Twórczość.
Napisał m.in. utwory dramatyczne poświęcone wybitnym osobistościom wczesnego Bizancjum. Składają się na nią: tragedia o gockiej królowej Amalasuncie (wydana pośmiertnie w 1929), trylogia „Hagia Sofia”, „Anastasia”, „Hestias”, 1908, oraz komedia Athenais („Eos” 16, 1911, s. 88–111). Ta ostatnia, opublikowana również niezależnie w Krakowie, zachowała się w jednym egzemplarzu. Z okazji nowo powstałego uniwersytetu w Poznaniu napisał również poemat w języku starogreckim.
Upamiętnienie.
27 października 2008 roku Rada Miejska w Murowanej Goślinie nadała jego imię Bibliotece Publicznej.

</doc>
<doc id="3241647" url="https://pl.wikipedia.org/wiki?curid=3241647" title="Helena Kurzbach">
Helena Kurzbach



</doc>
<doc id="3241648" url="https://pl.wikipedia.org/wiki?curid=3241648" title="Ap Chau">
Ap Chau

Ap Chau () – wyspa w zatoce Crooked Harbour w północno-wschodniej części regionu Nowe Terytoria Hongkongu. Zamieszkana głównie przez wyznawców Prawdziwego Kościoła Jezusa, przez co nazywana kolokwialnie "Wyspą Jezusa".

</doc>
<doc id="3241650" url="https://pl.wikipedia.org/wiki?curid=3241650" title="Benedykt Rymer">
Benedykt Rymer

Benedykt Rymer (ur. 5 kwietnia 1916 w Bottrop, zm. 17 lipca 1942 w Berlinie) – polski harcerz, członek sztabu Okręgu Śląskiego Związku Walki Zbrojnej.
Życiorys.
Urodził się 5 kwietnia 1916 roku w Bottrop (Nadrenia Północna-Westfalia), w rodzinie górnika i działacza polonijnego. Jego ojciec Jan był górnikiem, współzałożycielem Związku Towarzystw Katolickich w Bochum, prezesem kilku organizacji polonijnych w Bottrop: Towarzystwa Oświatowego, Towarzystwa Polek oraz Komitetu Towarzystw.
Był także w zarządzie miejscowej filii Zjednoczenia Zawodowego Polskiego. Po zakończeniu I wojny światowej, jego ojciec wraz z rodziną został skierowany przez ZZP do pracy na Górnym Śląsku. Zamieszkał w Raciborzu.
W połowie 1921 roku Rymerowie przenoszą się do Królewskiej Huty (obecnie Chorzów). Ojciec Jan współorganizuje miejscowy Zakład Ubezpieczeń Społecznych.
W 1922 roku podjął naukę w szkole powszechnej, a następnie w Państwowym Gimnazjum im. Odrowążów w Chorzowie. Podczas nauki wstąpił do Związku Harcerstwa Polskiego. W 1934 roku, po uzyskaniu świadectwa maturalnego, podjął naukę w Śląskich Technicznych Zakładach Naukowych w Katowicach.
Po ukończeniu edukacji podjął pracę jako chemik w Zakładach Koksowniczych w Chorzowie Batorym.
Po wybuchu II wojny światowej pozostał wraz z bratem Michałem w Chorzowie, jego rodzina początkowo wyjechała do Zaleszczyk, ale pod koniec października powróciła do miasta.
11 listopada 1939, wraz z braćmi: Michałem i Władysławem zaprzysiężony jako członek konspiracyjnej Polskiej Organizacji Partyzanckiej, podległej krakowskiej strukturze Służby Zwycięstwu Polski (nazywanej Polskimi Siłami Zbrojnymi). Przyjął pseudonim „Pollux”. Porzucił pracę na rzecz okupanta i zaangażował się całkowicie w działalność konspiracyjną o charakterze wywiadowczym oraz werbunkowym. Pod koniec listopada wraz z rodziną przeprowadza się do Mikuszowic.
Od stycznia 1940 roku redaktor oraz szef kolportażu konspiracyjnej gazety „Świt”, wydawanej przez Okręg Śląski Związku Walki Zbrojnej. Od czerwca 1940 roku sekretarz ppor. rez. Józefa Korola, komendanta Okręgu Śląskiego ZWZ. Od sierpnia 1940, na polecenie władz konspiracyjnych, zamieszkał w Wiśle.
19 listopada 1940 aresztowany wraz z braćmi przez gestapo. Ponad rok torturowany w śledztwie, osadzony początkowo w więzieniu w Katowicach, następnie w więzieniach w Bytomiu, Mysłowicach, a następnie do więzienia Moabit w Berlinie.
Wraz z członkami kierownictwa śląskiego ZWZ oskarżony o zdradę stanu przed Trybunałem Ludowym w Berlinie. Po trzydniowym procesie, 7 marca 1942 skazany wraz z bratem Michałem na karę śmierci. Adresowana do Hitlera prośba rodziny o ułaskawienie została odrzucona.
Zmarł w dniu 17 lipca 1942 w Berlinie, stracony wraz z bratem przez hitlerowców.

</doc>
<doc id="3241653" url="https://pl.wikipedia.org/wiki?curid=3241653" title="Disuk">
Disuk

Disuk ("arab." دسوق) - miasto w Egipcie, 85 km na wschód od Aleksandrii, w muhafazie Kafr asz-Szajch.

</doc>
<doc id="3241655" url="https://pl.wikipedia.org/wiki?curid=3241655" title="Zofia von Kurzbach">
Zofia von Kurzbach

Zofia Kurzbach - (ur. 1570 - zm. po 1605) – córka księżniczki legnicko-brzeskiej Heleny i Zygmunta II Kurzbacha (1547-31 XII 1579). 
Rodzina.
20 stycznia 1590 r. poślubiła Henryka Anzelma von Promnitza. Para miała dzieci:
Od Piastów do Promnitzów.
Córką piastowskiego ks. Fryderyka III była księżniczka legnicka Helena a wnuczką Zofia von Kurzbach, żona Henryka Anzelma von Promnitz.

</doc>
<doc id="3241656" url="https://pl.wikipedia.org/wiki?curid=3241656" title="Gmina Lekbibaj">
Gmina Lekbibaj

Gmina Llugaj (alb. "Komuna Llugaj") – gmina położona w północno-zachodniej części kraju. Administracyjnie należy do okręgu Tropoja w obwodzie Kukës. W 2011 roku populacja wynosiła 1 787 mieszkańców, 893 mężczyzn oraz 894 kobiet. W 2013 roku populacja gminy wynosiła 2 179 osób, 1 068 kobiet oraz 1 111 mężczyzn. W 2011 roku Albańczycy stanowili 96,10% mieszkańców.
W skład gminy wchodzi dwanaście miejscowości: Brisë, Salcë, Palçë, Peraj, Gjonpepaj, Llugaj, Tetaj, Shëngjergj, Curraj i Poshtëm, Curraj i Sipërm, Betosh, Qerec-Mulaj.

</doc>
<doc id="3241660" url="https://pl.wikipedia.org/wiki?curid=3241660" title="Michał Rymer">
Michał Rymer

Michał Rymer (ur. 26 września 1919 w Raciborzu, zm. 17 lipca 1942 w Berlinie) – polski harcerz, dziennikarz, kurier sztabu Okręgu Śląskiego Związku Walki Zbrojnej.
Życiorys.
Urodził się 26 września 1919 roku w Raciborzu, w rodzinie górnika i działacza polonijnego. Jego ojciec Jan był górnikiem, współzałożycielem Związku Towarzystw Katolickich w Bochum, prezesem kilku organizacji polonijnych w Bottrop: Towarzystwa Oświatowego, Towarzystwa Polek oraz Komitetu Towarzystw.
Był także w zarządzie miejscowej filii Zjednoczenia Zawodowego Polskiego. Po zakończeniu I wojny światowej, jego ojciec wraz z rodziną został skierowany przez ZZP do pracy na Górnym Śląsku. Zamieszkał w Raciborzu.
W połowie 1921 roku przeprowadził się wraz z rodziną do Królewskiej Huty (obecnie Chorzów), gdzie jego ojciec Jan współorganizował miejscowy Zakład Ubezpieczeń Społecznych.
W 1925 roku podjął naukę w szkole powszechnej, po jej ukończeniu uciekł do Gdyni z zamiarem zaciągnięcia się do marynarki handlowej. Został schwytany przez policję i przekazany rodzicom. Następnie podjął naukę w Państwowym Gimnazjum im. Odrowążów w Chorzowie. Podobnie jak starszy o trzy lata brat Benedykt podczas nauki wstąpił do Związku Harcerstwa Polskiego, działa w 2 Drużynie Harcerskiej im. Zawiszy Czarnego.
W 1938 roku, po uzyskaniu świadectwa dojrzałości podjął pracę jako praktykant w hucie „Piłsudski” oraz studia na Wydziale Filozoficznym Uniwersytetu Jagiellońskiego w Krakowie.
Po wybuchu II wojny światowej pozostał wraz z bratem Benedyktem w Chorzowie, jego rodzina początkowo wyjechała do Zaleszczyk, ale pod koniec października powróciła do miasta.
11 listopada 1939, wraz z braćmi: Benedyktem i Władysławem zaprzysiężony jako członek konspiracyjnej Polskiej Organizacji Partyzanckiej, podległej krakowskiej strukturze Służby Zwycięstwu Polski (nazywanej Polskimi Siłami Zbrojnymi). Przyjął pseudonim „Castor”. Zaangażował się całkowicie w działalność konspiracyjną o charakterze wywiadowczym oraz werbunkowym. Pod koniec listopada wraz z rodziną przeprowadził się do Mikuszowic.
Od stycznia 1940 roku redaktor, drukarz oraz korektor w konspiracyjnej gazecie „Świt”, wydawanej przez Okręg Śląski Związku Walki Zbrojnej. Od maja 1940 roku kurier sztabu Okręgu Śląskiego ZWZ. Od listopada 1940, na polecenie władz konspiracyjnych, zamieszkał w Wiśle.
19 listopada 1940 zatrzymany wraz z braćmi przez gestapo. Udało mu się uciec, lecz został postrzelony w nogę i pozostawiony na polu. Następnego dnia odnaleziony przez gestapowców i aresztowany. Ponieważ był wykrwawiony i nieprzytomny, umieszczono go w szpitalu bonifratrów w Katowicach-Bogucicach. Potem osadzony w więzieniu w Katowicach, następnie w więzieniach w Bytomiu, Wrocławiu, ponownie Bytomiu oraz Gliwicach. Przetransportowany przed rozprawą do więzienia Moabit w Berlinie.
Wraz z członkami kierownictwa śląskiego ZWZ oskarżony o zdradę stanu przed Trybunałem Ludowym w Berlinie. Po trzydniowym procesie, 7 marca 1942 skazany wraz z bratem Benedyktem na karę śmierci. Adresowana do Hitlera prośba rodziny o ułaskawienie została odrzucona.
Zmarł w dniu 17 lipca 1942 w Berlinie, stracony wraz z bratem przez hitlerowców.

</doc>
<doc id="3241663" url="https://pl.wikipedia.org/wiki?curid=3241663" title="NK Radomlje">
NK Radomlje

NK Radomlje (słoweń. Nogometni Klub Radomlje) – słoweński klub piłkarski z siedzibą w mieście Radomlje w środkowej części kraju.
Historia.
Chronologia nazw: 
Klub został założony w 1972 roku jako NK Radomlje. Na początku swego istnienia zespół występował w niższych ligach regionalnych mistrzostw Jugosławii. Po uzyskaniu niepodległości przez Słowenię w sezonie 1992/93 zdobył awans do trzeciej ligi. Przed rozpoczęciem sezonu 1993/94 połączył się z NK Dob i jako NK Radomlje Dob debiutował w grupie zachodniej 3 SNL. W następnym sezonie 1994/95 zajął 11 miejsce i spadł do ligi regionalnej. Potem fuzja rozpadła się i klub przywrócił swoją historyczną nazwę NK Radomlje. Do trzeciej ligi powrócił dopiero w sezonie 2003/04. W kolejnym sezonie 2004/05 uplasował się na drugiej pozycji w grupie zachodniej, a w sezonie 2010/11 zwyciężył w grupie zachodniej i tym razem zdobył awans do drugiej ligi. Pierwszy sezon w drugiej lidze był dość udany - 5 miejsce, w następnym sezonie 2012/13 ponownie zakończył rozgrywki na piątym miejscu. W sezonie 2013/14 zajął 2 miejsce w barażach miał spotkać się z NK Krka. Jednak w związku z tym, że mistrz 2 ligi NK Dob odmówił promocji do 1 ligi, baraże zostały odwołane i klub po raz pierwszy zdobył awans do pierwszej ligi.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2014).
Stadion.
Klub rozgrywa swoje mecze domowe na stadionie Športni park w Radomlje, który może pomieścić 700 widzów.

</doc>
<doc id="3241664" url="https://pl.wikipedia.org/wiki?curid=3241664" title="US Open 2014 (gra podwójna chłopców)">
US Open 2014 (gra podwójna chłopców)

US Open 2014 – gra podwójna chłopców – zawody deblowe chłopców, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania odbyły się pomiędzy 1 a 6 września na nowojorskich kortach USTA Billie Jean King National Tennis Center.

</doc>
<doc id="3241669" url="https://pl.wikipedia.org/wiki?curid=3241669" title="Boris Baboczkin">
Boris Baboczkin

Boris Andriejewicz Baboczkin (ros. Бори́с Андре́евич Ба́бочкин; ur. 18 stycznia 1904, zm. 17 lipca 1975) – radziecki aktor oraz reżyser teatralny i filmowy.
Był związany z teatrami w Woroneżu i Samarkandzie, Leningradzie i Moskwie. Rozgłos zdobył dzięki tytułowej roli w filmie Czapajew braci Wasiljewów. Od 1944 był wykładowcą Wszechrosyjskiego Państwowego Uniwersytetu Kinematografii im. S.A. Gierasimowa. Został pochowany na Cmentarzu Nowodziewiczym w Moskwie.

</doc>
<doc id="3241670" url="https://pl.wikipedia.org/wiki?curid=3241670" title="Willa Lipowa 9 Sopot">
Willa Lipowa 9 Sopot



</doc>
<doc id="3241672" url="https://pl.wikipedia.org/wiki?curid=3241672" title="Gmina Llugaj">
Gmina Llugaj

Gmina Llugaj (alb. "Komuna Llugaj") – gmina położona w północno-zachodniej części kraju. Administracyjnie należy do okręgu Tropoja w obwodzie Kukës. W 2011 roku populacja wynosiła 1787 mieszkańców – 893 mężczyzn oraz 894 kobiet. W 2011 roku Albańczycy stanowili 96,10% mieszkańców.
W skład gminy wchodzi sześć miejscowości: Bukovë, Jaho Salihi, Llugaj, Luzhë, Rrëzë-Mal, Rragam.

</doc>
<doc id="3241674" url="https://pl.wikipedia.org/wiki?curid=3241674" title="Shorty Templeman">
Shorty Templeman

Clark Thomas „Shorty” Templeman (ur. 12 sierpnia 1919 w Pueblo, zm. 24 sierpnia 1962 w Marion) – amerykański kierowca wyścigowy.
Kariera.
W swojej karierze Templeman startował jedynie w Stanach Zjednoczonych w AAA National Championship, USAC National Midget Series oraz USAC National Championship. W mistrzostwach AAA nigdy nie stawał na podium. W USAC National Championship w 1961 roku dwukrotnie stawał na podium. Uzbierane 1190 punktów dało mu czwarte miejsce w końcowej klasyfikacji kierowców. W latach 1955, 1958, 1960-1962 Amerykanin startował w słynnym wyścigu Indianapolis 500, zaliczanym w latach 1950-1960 do klasyfikacji Formuły 1. W 1961 roku ukończył wyścig na czwartej pozycji, co stanowi jego najlepszy wynik.

</doc>
<doc id="3241675" url="https://pl.wikipedia.org/wiki?curid=3241675" title="Royal Blood">
Royal Blood

Royal Blood – brytyjski duet rockowy pochodzący z Brighton założony w 2011 roku. Brzmienie zespołu przypomina klasyczny rock garażowy i blues rock.
Historia.
Zespół został założony w Worthing w 2013 roku przez basistę i wokalistę Mike'a Kerra oraz perkusistę Bena Thatchera. Latem 2013 Matt Helders, perkusista zespołu Arctic Monkeys, wystąpił w koszulce z logo zespołu (jeszcze przed wydaniem ich pierwszego singla) podczas koncertu na Glastonbury Festival w czerwcu. 11 listopada 2013 duet wydał swój debiutancki singiel "Out of the Black", zawierający stronę B "Come On Over".
W listopadzie 2013 ogłoszono, że Royal Blood będzie supportował zespół Arctic Monkeys podczas dwóch występów w Finsbury Park w maju 2014. W grudniu 2013 Royal Blood dostał nominację do BBC Sound of 2014.
11 lutego 2014 Royal Blood wydał swój drugi singiel "Little Monster" a 11 marca minialbum zawierający utwory: "Out of the Black", "Little Monster", "Come On Over" oraz "Hole". 
25 sierpnia 2014 został wydany ich debiutancki album "Royal Blood".
W marcu 2020 roku zespół ogłosił, że trwa nagrywanie trzeciego studyjnego albumu, jednak prace nad wydawnictwem zostały opóźnione z powodu pandemii koronawirusa. 24 września 2020 roku zespół wydał singiel "Trouble's Coming", który zwiastował nadchodzący album zatytułowany "Typhoons".Singiel ten znalazł się na soundtracku do gry FIFA 21.

</doc>
<doc id="3241676" url="https://pl.wikipedia.org/wiki?curid=3241676" title="Osek (kraj środkowoczeski)">
Osek (kraj środkowoczeski)

Osek – gmina w Czechach, w powiecie Beroun, w kraju środkowoczeskim. Według danych z dnia 1 stycznia 2013 liczyła 764 mieszkańców.

</doc>
<doc id="3241678" url="https://pl.wikipedia.org/wiki?curid=3241678" title="Ricky Pierce">
Ricky Pierce

Ricky Charles Pierce (ur. 19 sierpnia 1959 w Dallas) – amerykański koszykarz, występujący na pozycjach rzucającego obrońcy lub niskiego skrzydłowego, uczestnik NBA All-Star Game. Otrzymał dwukrotnie nagrodę dla najlepszego rezerwowego sezonu.
W sezonie 1985/1986 zajął drugie miejsce w głosowaniu na najlepszego „szóstego” zawodnika ligi.

</doc>
<doc id="3241679" url="https://pl.wikipedia.org/wiki?curid=3241679" title="Wayne Weiler">
Wayne Weiler

Wayne Weiler (ur. 9 grudnia 1934 roku w Phoenix, zm. 13 października 2005 roku w Phoenix) – amerykański kierowca wyścigowy.
Kariera.
W swojej karierze Weiler startował jedynie w Stanach Zjednoczonych w USAC National Championship. W latach 1960-1961 Amerykanin startował w słynnym wyścigu Indianapolis 500 zaliczanym w latach 1950-1960 do klasyfikacji Formuły 1. Nigdy nie zdobywał jednak punktów.

</doc>
<doc id="3241680" url="https://pl.wikipedia.org/wiki?curid=3241680" title="Ap Lei Chau">
Ap Lei Chau

Ap Lei Chau () – wyspa Hongkongu położona na południowy zachód od wyspy Hongkong. Jeden z najgęściej zaludnionych obszarów na świecie. W przeszłości wyspa była centrum budowy dżonek. Na wyspie znajdują się osiedla mieszkaniowe oraz centra handlowe z outletami, antykwariatami i sklepami meblowymi.

</doc>
<doc id="3241682" url="https://pl.wikipedia.org/wiki?curid=3241682" title="Hilarion (Golubović)">
Hilarion (Golubović)

Hilarion, imię świeckie Bojan Golubović (ur. 1974 w Zaječarze) – serbski biskup prawosławny.
Życiorys.
W rodzinnym mieście ukończył średnią szkołę elektrotechniczną, po czym wstąpił jako posłusznik do monasteru Crna Reka. Klasztor musiał opuścić z powodu obowiązku odbycia służby wojskowej, jednak po jej zakończeniu ponownie podjął życie monastyczne w monasterze Bukovo, w 1994. Tam też trzy lata później złożył wieczyste śluby mnisze. W maju tegoż roku został wyświęcony na hierodiakona, zaś 19 grudnia 1997 – na hieromnicha. W roku następnym został przełożonym monasteru Bukovo i koordynował prace nad jego odbudową i renowacją. W 2002 otrzymał godność protosyngla, zaś w 2006 – archimandryty. W 2009 został jednym z namiestników biskupich w swojej eparchii.
W 2013 ukończył studia licencjackie na wydziale teologii prawosławnej Uniwersytetu Belgradzkiego. W roku następnym został nominowany na biskupa timockiego. Jego chirotonia biskupia odbyła się w soborze Narodzenia Matki Bożej w Zaječarze pod przewodnictwem patriarchy serbskiego Ireneusza 10 sierpnia 2014.

</doc>
<doc id="3241683" url="https://pl.wikipedia.org/wiki?curid=3241683" title="Újezd (kraj środkowoczeski)">
Újezd (kraj środkowoczeski)

Újezd – gmina w Czechach, w powiecie Beroun, w kraju środkowoczeskim. Według danych z dnia 1 stycznia 2013 liczyła 628 mieszkańców.

</doc>
<doc id="3241684" url="https://pl.wikipedia.org/wiki?curid=3241684" title="Rynek Przydworcowy (Lwów)">
Rynek Przydworcowy (Lwów)

Rynek Przydworcowy – targowisko we Lwowie, w dzielnicy Nowy Świat, w rejonie zaliznycznym przy ulicy Gródeckiej 155. 
Targowisko zajmuje obszar 1,7 ha ograniczony ulicami Gródecką, Leona Pasternaka (Ulatowskiego), Fedkowycza (Kętrzyńskiego) i Ałły Horśkoj (Kubasiewicza). Część jego powierzchni zajmuje dawny plac Lipowy, gdzie dawniej mieścił się dworzec autobusowy, natomiast część południowa to obszar zlikwidowanego w 1930 Cmentarza Gródeckiego. W czasach władzy radzieckiej był to hurtowy rynek produktów rolnych, po uzyskaniu przez Ukrainę niepodległości zaczęto tu sprzedawać produkty spożywcze i odzież dla klienta detalicznego. W 2007 Rynek Przydworcowy był trzecim targowiskiem pod względem wielkości podatków odprowadzanych do budżetu miasta. Planowana jest przebudowa targowiska w halę kupiecką o powierzchni handlowej 10670 m2.

</doc>
<doc id="3241685" url="https://pl.wikipedia.org/wiki?curid=3241685" title="Cerhovice">
Cerhovice

Cerhovice – miasteczko i gmina w Czechach, w powiecie Beroun, w kraju środkowoczeskim. Według danych z dnia 1 stycznia 2013 liczyła 1 095 mieszkańców.

</doc>
<doc id="3241686" url="https://pl.wikipedia.org/wiki?curid=3241686" title="US Open 2014 (gra podwójna dziewcząt)">
US Open 2014 (gra podwójna dziewcząt)

US Open 2014 – gra podwójna dziewcząt – zawody deblowe dziewcząt, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania odbyły się pomiędzy 1 a 6 września na nowojorskich kortach USTA Billie Jean King National Tennis Center.

</doc>
<doc id="3241688" url="https://pl.wikipedia.org/wiki?curid=3241688" title="Acoustic (album Coldplay)">
Acoustic (album Coldplay)

Acoustic - promocyjny minialbum grupy Coldplay wydany w 2000 roku przez wytwórnie Parlophone.
Płyta była dystrybuowana w dzienniku The Independent w Wielkiej Brytanii. 
Składa się z czterech utworów. 

</doc>
<doc id="3241689" url="https://pl.wikipedia.org/wiki?curid=3241689" title="Komárov (kraj środkowoczeski)">
Komárov (kraj środkowoczeski)

Komárov – miasteczko i gmina w Czechach, w powiecie Beroun, w kraju środkowoczeskim. Według danych z dnia 1 stycznia 2013 liczyła 2 462 mieszkańców.

</doc>
<doc id="3241691" url="https://pl.wikipedia.org/wiki?curid=3241691" title="Praskolesy">
Praskolesy

Praskolesy – gmina w Czechach, w powiecie Beroun, w kraju środkowoczeskim. Według danych z dnia 1 stycznia 2013 liczyła 892 mieszkańców.

</doc>
<doc id="3241692" url="https://pl.wikipedia.org/wiki?curid=3241692" title="Eddie Russo">
Eddie Russo

Eddie Russo (ur. 19 listopada 1925 roku w Chicago, zm. 14 października 2012 roku w King) – amerykański kierowca wyścigowy.
Kariera.
W swojej karierze Russo startował jedynie w Stanach Zjednoczonych w AAA National Championship oraz USAC National Championship. W mistrzostwach AAA nigdy nie stawał na podium. W 1955 roku dorobek 165 punktów dał mu 24 miejsce w końcowej klasyfikacji kierowców. W USAC National Championship nie zdobywał punktów. W latach 1955-1957 oraz 1960 Amerykanin startował w słynnym wyścigu Indianapolis 500 zaliczanym do klasyfikacji Formuły 1. Nigdy jednak nie ukończył wyścigu.

</doc>
<doc id="3241693" url="https://pl.wikipedia.org/wiki?curid=3241693" title="Karol Wilhelm Wystrychowski">
Karol Wilhelm Wystrychowski

Karol Wilhelm Wystrychowski (ur. 17 kwietnia 1904 w Bytomiu, zm. 18 lutego 1980 w Chorzowie) – sędzia, adwokat, powstaniec śląski.
Życiorys.
Urodził się w rodzinie o polskich tradycjach narodowych. Jego ojciec Wojciech był działaczem plebiscytowym, radnym Rady Miejskiej Królewskiej Huty (obecnie Chorzów). Naukę w szkole powszechnej oraz gimnazjum podjął w Bytomiu. Świadectwo ukończenia gimnazjum uzyskał w Królewskiej Hucie (obecnie Chorzów).
W trakcie nauki działał w tajnym Związku Filaretów oraz pracował w Polskim Komisariacie Plebiscytowym w Bytomiu; włączył się także w III powstanie śląskie. W 1922 roku aresztowany przez Niemców, zwolniony z aresztu po interwencji Francuzów.
Po podziale Górnego Śląska, jako stypendysta województwa śląskiego podjął studia prawnicze na Uniwersytecie w Poznaniu. Studia ukończył w 1927 roku, praktykę aplikancką (sądową) odbył w kilku sądach powiatowych Górnego Śląska. W 1929 roku zdał egzamin sędziowski. Pracował początkowo jako asesor, następnie jako sędzia grodzki w Katowicach.
Rekomendowany przez Frakcję Chrześcijańsko-Demokratyczną w Radzie Miejskiej Królewskiej Huty (obecnie Chorzów), mianowany zastępcą przewodniczącego Urzędu Rozjemczego ds. Najmu. W 1932 roku reprezentował mieszkańców Królewskiej Huty w Kuratorium Rzeźni Miejskiej.
W lutym 1933 roku wpisany na listę adwokatów, zrezygnował z sędziowania oraz otworzył własną kancelarię adwokacką w Chorzowie.
Po wybuchu II wojny światowej ukrywał się w Lublinie przed aresztowaniem przez Niemców. Jego nazwisko widniało w „Nadzwyczajnej książce poszukiwawczej – polskiej” (niem. Sonderfahndungsbuch – Polen) z powodu udziału w III powstaniu śląskim.
W sierpniu 1944 zaciągnął się do 1 Armii Wojska Polskiego, przez cały jej szlak bojowy walczył w składzie 3 Dywizji Piechoty.
Po wojnie powrócił do Polski i podjął pracę jako sędzia Wojskowego Sądu Rejonowego w Katowicach. W 1951 był przewodniczącym sądu w procesie grupy polskich żołnierzy, którzy próbowali uciec na Zachód. Czterech z nich skazał na karę śmierci (jedną z nich później wykonano). W 2004 r. wyrok ten uznano za nieważny. W lutym 1952 roku przeniesiony do rezerwy w stopniu majora, po jakimś czasie awansowany do stopnia podpułkownika. Bardzo krótko pracował jako obrońca w procesach wojskowych, potem jako radca prawny w Przedsiębiorstwie Robót Inżynieryjnych Przemysłu Węglowego w Katowicach.
Pod koniec stycznia 1953 roku podjął ponownie pracę jako adwokat, w Zespole Adwokackim nr 4 w Katowicach.
Prezes koła ZBOWiD przy Wojewódzkiej Izbie Adwokackiej; rzecznik dyscyplinarny, kierownik Komisji Historycznej Oddziału Miejskiego ZBOWiD w Katowicach. Prezes Rady Klubu Oficerów Rezerwy w Chorzowie; był także w składzie Zarządu Miejskiego Ligi Obrony Kraju w Chorzowie.
Odznaczenia.
Odznaczony m.in. Krzyżem Komandorskim Orderu Odrodzenia Polski, Śląskim Krzyżem Powstańczym, Srebrnym Medalem „Zasłużonym na polu chwały”, Medalem za udział w walkach o Berlin, Odznaką Grunwaldzką.

</doc>
<doc id="3241696" url="https://pl.wikipedia.org/wiki?curid=3241696" title="Ap Lei Pai">
Ap Lei Pai

Ap Lei Pai () – niewielka, niezamieszkana wyspa Hongkongu położona na południowy zachód od wyspy Hongkong, połączona tombolem z Ap Lei Chau.

</doc>
<doc id="3241698" url="https://pl.wikipedia.org/wiki?curid=3241698" title="Labarum (seria wydawnicza)">
Labarum (seria wydawnicza)

Labarum – seria wydawana przez Pracownię Historii Bizancjum Instytutu Historii Uniwersytetu im. Adama Mickiewicza w Poznaniu. W jej ramach ukazują się wykłady z historii kultury i cywilizacji bizantyńskiej wygłoszone przez gości UAM. Redaktorem serii jest Kazimierz Ilski.

</doc>
<doc id="3241699" url="https://pl.wikipedia.org/wiki?curid=3241699" title="Jacek Marecki">
Jacek Marecki

Jacek Marecki (ur. 11 marca 1930 w Warszawie) – inżynier elektryk, specjalista z dziedziny energetyki, profesor zwyczajny nauk technicznych, członek rzeczywisty Polskiej Akademii Nauk oraz Akademii Inżynierskiej w Polsce.
Życiorys.
Absolwent Liceum Ogólnokształcącego im. M. Mochnackiego w Karpaczu. Studiował na Wydziale Elektrycznym Politechniki Gdańskiej, gdzie uzyskał tytuły zawodowe inżyniera (1952) i magistra (1954). Od 1951 pracował w Zakładzie Elektroenergetyki PG jako projektant elektrowni i elektrociepłowni przemysłowych. W latach 1954-1955 odbył staż na budowie elektrowni Czechnica k. Wrocławia, a w latach 1958-1959 jako stypendysta Fundacji Forda studiował w Royal College of Science and Technology w Glasgow i pracował w Willington Power Station elektrowni Willington w Anglii. W 1962 przebywał na stażu naukowym w Électricité de France w Paryżu.
Nauczyciel akademicki na Wydziale Elektrycznym Politechniki Gdańskiej w latach 1959-2005 (od 1996 na Wydziale Elektrotechniki i Automatyki PG). Stopień doktora nauk technicznych uzyskał w 1961, a doktora habilitowanego w 1966. Tytuł profesora nadzwyczajnego otrzymał w 1971, a profesora zwyczajnego w 1979. W 1991 został członkiem korespondentem, a w 2004 członkiem rzeczywistym PAN. Od 2010 jest członkiem Akademii Inżynierskiej w Polsce.
Na Politechnice Gdańskiej był dziekanem Wydziału Elektrycznego (1969-1973), dyrektorem Instytutu Elektroenergetyki i Automatyki (1974-1984), prorektorem do spraw nauki (1984-1987), kierownikiem Zakładu Elektroenergetyki (1987-1991) oraz kierownikiem Katedry Elektrowni i Gospodarki Energetycznej (1991-2000). Pełnił również szereg funkcji w strukturach polskiej Polskiej Akademii Nauk. Był m.in. przewodniczącym Komitetu Problemów Energetyki PAN (1984-2006), wiceprezesem (1997-2002) i prezesem (2003-2010) Oddziału PAN w Gdańsku oraz członkiem Prezydium PAN (2003-2010). Był też członkiem rad naukowych: Instytutu Maszyn Przepływowych PAN (1987-2014), Instytutu Budownictwa Wodnego PAN (2003-2010) i Biblioteki Gdańskiej PAN (2007-2014) oraz Instytutu Energetyki (1975-1999) i Instytutu Energii Atomowej (1991-1999).
Autor ponad 200 publikacji na temat energetyki, elektroenergetyki, elektrowni i elektrociepłowni oraz gospodarki energetycznej, w tym 4 książek i kilku rozdziałów w wydawnictwach książkowych. Specjalista z zakresu skojarzonego wytwarzania energii elektrycznej i ciepła w elektrociepłowniach oraz planowania rozwoju systemów energetycznych. Promotor 14 doktorów nauk technicznych. "Visiting professor" w Brnie (1975), Monachium (1983) i Akwizgranie (1989). Członek rad redakcyjnych: „Archiwum Energetyki” (redaktor naczelny 1979-2009), „Archives of Electrical Engineering”, „Energy Policy Journal”, „Przegląd Elektrotechniczny”.
Członek wielu organizacji naukowych w kraju i za granicą, m.in. Gdańskiego Towarzystwa Naukowego (od 1965), Polskiego Towarzystwa Elektrotechniki Teoretycznej i Stosowanej (od 1966), Stowarzyszenia Elektryków Polskich (członek od 1956, prezes Oddziału Gdańskiego 1978-1981, członek honorowy od 1990), World Energy Council (Polish Member Committee od 1972), Institution of Engineering and Technology od 1994), International Association for Energy Economics (członek od 1996, przewodniczący Sekcji Polskiej 2000-2003).
Laureat Nagrody Naukowej Siemensa (1998). Odznaczony Krzyżem Komandorskim Orderu Odrodzenia Polski (2000) i Krzyżem Oficerskim tego orderu (1993), Złotą odznaką „Zasłużony dla Energetyki” oraz innymi odznaczeniami państwowymi, resortowymi i regionalnymi.

</doc>
<doc id="3241701" url="https://pl.wikipedia.org/wiki?curid=3241701" title="Bedfordia (roślina)">
Bedfordia (roślina)

Bedfordia DC. – rodzaj roślin z rodziny astrowatych ("Asteraceae"). Obejmuje 3 gatunki występujące w południowo-wschodniej części Australii oraz na Tasmanii.
Systematyka.
Przedstawiciel rodziny astrowatych ("Asteraceae") należącej do rzędu astrowców reprezentującego dwuliścienne właściwe. W obrębie rodziny reprezentuje plemię "Senecioneae" z podrodziny "Asteroideae".

</doc>
<doc id="3241702" url="https://pl.wikipedia.org/wiki?curid=3241702" title="Len Sutton">
Len Sutton

Len Sutton (ur. 9 sierpnia 1925 w Aims, zm. 4 grudnia 2006 w Portland) – amerykański kierowca wyścigowy.
Kariera.
W swojej karierze Sutton startował jedynie w Stanach Zjednoczonych w AAA National Championship, USAC National Championship, NASCAR Grand National oraz Daytona 500. W mistrzostwach AAA nie zdobywał punktów. W USAC National Championship w 1958 roku odniósł jedno zwycięstwo. Uzbierane 670 punktów dało mu jedenaste miejsce w końcowej klasyfikacji kierowców. Rok później był dziewiąty, a w 1960 - ósmy. W sezonach 1961-1962 nie wygrywał wyścigów, jednak zdobywał więcej punktów. Został sklasyfikowany odpowiednio na ósmej i siódmej pozycji. W latach 1958-1961, 1964-1965 Amerykanin startował w słynnym wyścigu Indianapolis 500, zaliczanym w latach 1950-1960 do klasyfikacji Formuły 1. Jednak nigdy nie zdobywał punktów.

</doc>
<doc id="3241706" url="https://pl.wikipedia.org/wiki?curid=3241706" title="Rynek Południowy (Lwów)">
Rynek Południowy (Lwów)

Targowo-Przemysłowy Kompleks "Południowy" – największy powierzchniowo kompleks handlowy we Lwowie, znajduje się w dzielnicy Skniłówek, w rejonie zaliznycznym przy ulicy Iwana Wyhowskiego. 
Założycielem kompleksu był w 1996 Petro Pisarczuk, ukraiński polityk Partii Regionów. Obszar zajmowany przez handel i usługi wielokrotnie się powiększał i obecnie obejmuje czternaście sektorów, w których znajdują się supermarkety, targowiska oraz hotel "Południe". Ogółem czynnych jest dwa tysiące punktów handlowych, centrum medyczne, fitness klub, centrum sportowo-rekreacyjne "Fitoria" z basenem, siłownią i halą do mini-futbolu, ponadto oddziały banków, poczta, restauracje i kawiarnie oraz przedszkole. Według danych publikowanych przez zarząd kompleksu liczbę klientów ocenia się na kilkanaście tysięcy, jest to miejsce zatrudnienia siedemnastu tysięcy osób z czego dwa tysiące pięćset to mali i średni przedsiębiorcy. Na obszarze sąsiadującym z Parkiem Skniłowskim znajduje się cerkiew Opieki Bogurodzicy wchodząca w skład kompleksu. 

</doc>
<doc id="3241707" url="https://pl.wikipedia.org/wiki?curid=3241707" title="Julian Wojtusik">
Julian Wojtusik

Julian Wojtusik (ur. 2 sierpnia 1917 w Borysławiu, zm. 31 stycznia 2005 w Kielcach) – pułkownik, uczestnik II wojny światowej w szeregach Armii Czerwonej i Wojska Polskiego, funkcjonariusz aparatu bezpieczeństwa PRL i Milicji Obywatelskiej.
Życiorys.
Syn Władysława. W II RP skończył szkołę podstawową, a w 1951 liceum ogólnokształcące dla pracujących w Rzeszowie. 
W 1940 wcielony do Armii Czerwonej, na przełomie 1941/1942 brał udział w walkach pod Moskwą, gdzie został ranny, w maju 1943 wstąpił do 1 DP im. T. Kościuszki.
W 1944 skończył kurs NKWD w Kujbyszewie i rozkazem kierownika Resortu Bezpieczeństwa Publicznego Stanisława Radkiewicza z 16 sierpnia 1944 skierowany w stopniu chorążego do pracy w Wojewódzkim Urzędzie Bezpieczeństwa Publicznego w Rzeszowie. 7 września 1944 skierowany przez pełnomocnika kierownika resortu mjr Mieczysława Broniatowskiego na stanowisko p.o. kierownika PUBP w Brzozowie i mianowany podporucznikiem. 29 stycznia 1945 jako porucznik został przeniesiony na stanowisko kierownika PUBP w Dębicy.
Później, jako kapitan, został naczelnikiem Wydziału Szkolenia WUBP w Rzeszowie, a 12 kwietnia w stopniu majora mianowany zastępcą szefa WUBP w Zielonej Górze (do 27 grudnia 1956). Po powstaniu Służby Bezpieczeństwa został zastępcą komendanta wojewódzkiego MO ds. bezpieczeństwa w tym mieście. 15 lipca 1959 w stopniu podpułkownika przeniesiony na analogiczne stanowisko do Kielc, gdzie 1 marca 1966 został I zastępcą komendanta wojewódzkiego MO ds. SB (do 5 czerwca 1970).
Odznaczenia.
Odznaczony m.in. 
Został pochowany w Kielcach.

</doc>
<doc id="3241708" url="https://pl.wikipedia.org/wiki?curid=3241708" title="Dempsey Wilson">
Dempsey Wilson

Dempsey Wilson (ur. 11 marca 1927 w Los Angeles, zm. 23 kwietnia 1971 w Marion) – amerykański kierowca wyścigowy.
Kariera.
W swojej karierze Wilson startował jedynie w Stanach Zjednoczonych w USAC Milwaukee Mile Qualifying Race oraz USAC National Championship. W USAC National Championship nigdy nie stawał na podium. W 1963 roku uzbierane 160 punktów dało mu 22 miejsce w końcowej klasyfikacji kierowców. W latach 1958, 1960-1961, 1963 Amerykanin startował w słynnym wyścigu Indianapolis 500, zaliczanym w latach 1950-1960 do klasyfikacji Formuły 1. Jednak nigdy nie zdobywał punktów.

</doc>
<doc id="3241709" url="https://pl.wikipedia.org/wiki?curid=3241709" title="Rhomaioi">
Rhomaioi

Rhomaioi. Źródła do historii Bizancjum – seria wydawana przez Pracownię Historii Bizancjum Instytutu Historii Uniwersytetu im. Adama Mickiewicza w Poznaniu. Teksty źródłowe w ramach serii są wydawane dwujęzycznie wraz z komentarzem.

</doc>
<doc id="3241712" url="https://pl.wikipedia.org/wiki?curid=3241712" title="Eddie Johnson (kierowca)">
Eddie Johnson (kierowca)

Eddie Johnson (kierowca wyścigowy)

</doc>
<doc id="3241717" url="https://pl.wikipedia.org/wiki?curid=3241717" title="Balıkesirspor">
Balıkesirspor

Balıkesirspor (tur. Balıkesirspor Kulübü) – turecki klub piłkarski z siedzibą w mieście Balıkesir w zachodniej części kraju.
Historia.
Chronologia nazw:
Klub został założony w 1966 roku jako Balıkesirspor w wyniku fuzji miejscowych klubów Balıkesir İdman Yurdu, Balıkesir İdmanbirliği, Balıkesir İdmangücü, Balıkesir Karesi, Akıncılar Gençlik, Altı Eylül, Yıldırımspor, Egespor, Güven Ege i Doğan Hilâl. W 1966 zespół debiutował w drugiej lidze. W sezonie 1975/76 startował po raz pierwszy w pierwszej lidze, ale zajął ostatnie 16 miejsce i spadł z powrotem do drugiej ligi. W 1986 roku spadł do trzeciej ligi. W 1992 powrócił do drugiej ligi, ale po czterech sezonach w 1996 ponownie spadł do trzeciej ligi, a po zakończeniu sezonu 2000/01 zespół spadł do ligi regionalnej. W 2006 awansował do trzeciej ligi (D4), w 2010 powrócił do drugiej ligi (D3), a w 2013 otrzymał promocję do pierwszej ligi (D2). Po zakończeniu sezonu 2013/14 zajął drugie miejsce i po raz drugi zdobył awans do Süper Lig.
Sukcesy.
Trofea międzynarodowe.
Nie uczestniczył w rozgrywkach europejskich (stan na 05.02.2021).
Stadion.
Klub rozgrywa swoje mecze domowe na stadionie im. Atatürka w Balıkesir, który może pomieścić 15,800 widzów.

</doc>
<doc id="3241718" url="https://pl.wikipedia.org/wiki?curid=3241718" title="Danny Manning">
Danny Manning

 
Daniel Ricardo „Danny” Manning (ur. 17 maja 1966 w Hattiesburg) – amerykański koszykarz, skrzydłowy, późniejszy trener, uczestnik NBA All-Star Games. Otrzymał nagrodę dla najlepszego rezerwowego sezonu.
W 1984 wystąpił w meczu gwiazd amerykańskich szkół średnich - McDonald’s All-American.
4 kwietnia 2014 roku Manning został głównym trenerem drużyny uniwersyteckiej Wake Forest Demon Deacons.
W 1996 wystąpił w filmie Eddie.

</doc>
<doc id="3241722" url="https://pl.wikipedia.org/wiki?curid=3241722" title="Bolandia">
Bolandia

Bolandia G. Cron – rodzaj roślin z rodziny astrowatych ("Asteraceae"). Obejmuje 2 gatunki występujące w południowej Afryce.
Systematyka.
Przedstawiciel rodziny astrowatych ("Asteraceae") należącej do rzędu astrowców reprezentującego dwuliścienne właściwe. W obrębie rodziny reprezentuje plemię "Senecioneae" z podrodziny "Asteroideae".

</doc>
<doc id="3241723" url="https://pl.wikipedia.org/wiki?curid=3241723" title="Stefan Szwajnoch">
Stefan Szwajnoch

Stefan Szwajnoch (ur. 31 sierpnia 1886 w Bielszowicach, zm. 24 marca 1945 w KL Bergen-Belsen) – ksiądz rzymskokatolicki, kanonik Kapituły Katedralnej w Katowicach, publicysta, działacz społeczny i narodowy, chrześcijański demokrata, proboszcz parafii pw. św. Marii Magdaleny w Chorzowie Starym, więzień obozów koncentracyjnych.
Życiorys.
Urodził się w Bielszowicach, obecnie dzielnicy Rudy Śląskiej. Był synem Franciszka, górnika, i Barbary z domu Gonsior. Ukończył szkołę ludową oraz podjął naukę w gimnazjum w Bytomiu, w którym uzyskał świadectwo dojrzałości w 1908. W tym samym roku rozpoczął studia na Wydziale Teologii Katolickiej Uniwersytetu Wrocławskiego. Podczas studiów wstąpił do wrocławskiego Koła Braterskiego „Zet”. Był także prezesem Grupy Narodowej „Swoi”. Szykanowany przez władze uczelni za czytanie polskich czasopism – „Kuriera Poznańskiego” oraz „Dziennika Berlińskiego”.
22 czerwca 1912 przyjął we Wrocławiu święcenia kapłańskie z rąk bpa Karla Augustina. Początkowo pełnił posługę w parafii pw. św. Jadwigi w Chróścicach k. Opola, a od października 1912 – w parafii pw. św. Jadwigi w Królewskiej Hucie (obecnie Chorzów). Niespełna cztery lata później za propolskie nastawienie został przeniesiony do parafii św. Michała w dzielnicy Berlina Kreuzberg. Prowadził tam m.in. nauki w języku polskim dla dzieci przystępujących do I komunii św.
Od połowy sierpnia 1917 wikariusz parafii pw. św. św. Piotra i Pawła w Kluczborku. Podczas powstań śląskich oraz plebiscytu wikariusz parafii św. Anny w Zabrzu. Zorganizował tam Towarzystwo Oświaty im. św. Jacka, Towarzystwo Czytelni Ludowych oraz biblioteki Towarzystwa w całym powiecie. W październiku 1920 w składzie delegacji polskich księży na rozmowy z nuncjuszem apostolskim (późniejszym papieżem) ks. Achillesem Rattim.
W czerwcu 1922 opuścił parafię w Zabrzu – po zamachu bojówkarzy niemieckich na probostwo. Przez kolejne trzy lata organizował polskie szkoły w Królewskiej Hucie oraz pełnił funkcje wizytatora szkół ludowych i średnich w Wydziale Oświecenia Publicznego w Katowicach. Przez krótki okres był także dyrektorem Państwowego Męskiego Gimnazjum Klasycznego im. Odrowążów w Królewskiej Hucie.
Od marca 1925 proboszcz parafii pw. św. Marii Magdaleny w Chorzowie Starym. W 1925 postawił kapliczkę Podwyższenia Krzyża Świętego na pl. Piastowskim. Z jego inicjatywy kościół parafialny w 1927 wzbogacił się o nowe organy, a trzy lata później o nową polichromię oraz główny ołtarz. W 1936 otworzył nowy cmentarz parafialny. Cztery lata później z jego inicjatywy powstał w Królewskiej Hucie Miejski Komitet Pomocy Zimowej dla Bezrobotnych, który prowadził kuchnię dla ubogich. Był inicjatorem powstania wielu parafialnych organizacji katolickich, m.in. „Caritasu”, Akcji Katolickiej, Papieskiego Dzieła Rozkrzewiania Wiary, Krucjaty Eucharystycznej. Doprowadził do uruchomienia chóru kościelnego oraz wspierał działalność licznych polskich i niemieckich organizacji, m.in. tercjarzy (tzw. trzeciego zakonu św. Franciszka), Żywego Różańca, Sodalicji Młodzieńców, Kongregacji Mariańskiej Panien i innych.
Działacz społeczny i narodowy. Od listopada 1923 członek Zarządu Ligi Katolickiej. Prezes Towarzystwa Czytelni Ludowych w Chorzowie. Członek Zarządu Głównego oraz wiceprezes Zarządu Wojewódzkiego Polskiego Stronnictwa Chrześcijańskiej Demokracji. Wiceprezes Śląskiego Związku Akademickiego. Członek prosynodalnej diecezjalnej Komisji ds. Religijnego Wychowania Młodzieży. Członek Śląskiej Rady Związku Stowarzyszeń Młodzieży Polskiej. Od marca 1931 członek Diecezjalnej Rady Administracyjnej. W latach 1930–1936 redaktor „Chorzowskich Wiadomości Parafialnych”. Od kwietnia 1937 asystent kościelny Diecezjalnego Instytutu Akcji Katolickiej, od czerwca tego roku referent Kurii Diecezjalnej w Katowicach. W maju 1937 mianowany kanonikiem Kapituły Katedralnej w Katowicach. Od października 1938 prezes Rady Misyjnej Diecezji Katowickiej.
Figurował na liście proskrypcyjnej Sonderfahndungsbuch Polen i po wybuchu II wojny światowej w związku z Intelligenzaktion Schlesien został aresztowany przez gestapo. Na początku lutego 1940 był wydalony do Generalnego Gubernatorstwa. Przebywał początkowo w Krakowie, a od sierpnia 1940 był kapelanem biskupa Czesława Kaczmarka w Kielcach oraz tłumaczem w kieleckiej kurii diecezjalnej.
We wrześniu 1942 ponownie aresztowany przez gestapo, osadzony w obozie w Auschwitz, gdzie pracował jako cieśla oraz prowadził zakazaną przez hitlerowców działalność duszpasterską. W 1944 przetransportowany do obozu w Oranienburgu k. Berlina, gdzie mieściła się centralna inspekcja SS ds. obozów. Stamtąd przewieziony do obozu w Bergen-Belsen, gdzie zmarł 24 marca 1945.

</doc>
<doc id="3241724" url="https://pl.wikipedia.org/wiki?curid=3241724" title="Stéphanie Foretz Gacon">
Stéphanie Foretz Gacon



</doc>
<doc id="3241727" url="https://pl.wikipedia.org/wiki?curid=3241727" title="Mieczysław Klimek (profesor)">
Mieczysław Klimek (profesor)

Mieczysław Klimek (ur. 28 października 1913 w Pabianicach, zm. 1995 w Warszawie) – polski specjalista w dziedzinie urządzeń elektrycznych i cieplnych w zastosowaniach włókienniczych, były rektor Politechniki Łódzkiej.
Życiorys.
W 1939 ukończył studia na Wydziale Elektrycznym Politechniki Warszawskiej. W latach 1939-1941 był więźniem obozu koncentracyjnego. Po wyzwoleniu w 1945 związał się z przemysłem włókienniczym i został naczelnym inżynierem w upaństwowionych zakładach „Krusche i Ender” w Pabianicach, a od 1947 dyrektorem Naukowo-Badawczego Instytutu Włókiennictwa w Łodzi. Wówczas to wszedł w skład zespołu organizującego w Politechnice Łódzkiej pierwszy w Polsce Wydział Włókienniczy. W 1948 nadano mu tytuł zastępczy profesora i powierzono utworzenie i kierowanie Katedrą Urządzeń Przemysłowych Zakładów Włókienniczych Politechniki Łódzkiej, gdzie pracował aż do przejścia na emeryturę w 1984 roku. Od 1949 roku był dyrektorem Instytutu Włókiennictwa. W 1954 roku otrzymał tytuł profesora nadzwyczajnego, a w 1963 nominację profesora zwyczajnego. W styczniu 1960 otrzymał "Odznakę Honorową Miasta Łodzi".
Jego zainteresowania badawcze obejmowały zagadnienia związane z zastosowaniami przemysłowymi. Wypromował sześciu doktorów. Był honorowym członkiem Stowarzyszenia Włókienników Polskich.
Od 1956 był członkiem Rady Głównej Szkolnictwa Wyższego. W 1952 roku został wybrany rektorem Wieczorowej Szkoły Inżynierskiej w Łodzi, a w latach 1953-1962 rektorem Politechniki Łódzkiej przez trzy kadencje. W tym czasie sprowadził pierwszą maszynę cyfrową na uczelnię.
Należał do Polskiej Partii Robotniczej, a następnie do Polskiej Zjednoczonej Partii Robotniczej. Od 1955 do 1969 pełnił funkcję członka Komitetu Miejskiego PZPR w Łodzi. Wchodził również w skład egzekutywy tego komitetu. Był delegatem na III zjazd PZPR.
Ojciec profesora Andrzeja Klimka.

</doc>
<doc id="3241729" url="https://pl.wikipedia.org/wiki?curid=3241729" title="Trevis">
Trevis

Trevis – amerykański konstruktor wyścigowy z siedzibą w Youngstown w Ohio. Samochody ekipy startowały w wyścigu Indianapolis 500 zaliczanym w latach 1950-1960 do klasyfikacji Formuły 1. Poza tym wystawiano również samochody w seriach USAC.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3241730" url="https://pl.wikipedia.org/wiki?curid=3241730" title="Trevis (konstruktor)">
Trevis (konstruktor)

Trevis

</doc>
<doc id="3241732" url="https://pl.wikipedia.org/wiki?curid=3241732" title="Antoni Bederski">
Antoni Bederski

Antoni Bederski (ur. 13 stycznia 1848 w Wysokiej, zm. 29 marca 1930 w Poznaniu) – polski filolog, bibliotekarz i redaktor. Dyrektor Biblioteki Raczyńskich w Poznaniu.
Życiorys.
Antoni Bederski był synem zamożnego chłopa Tomasza i Anny z Matczyńskich. Podczas nauki w gimnazjach pelplińskim i chełmińskim wstąpił do nielegalnej organizacji filomackiej im. Tomasza Zana (1866). W 1870 wcielony do wojska pruskiego. Absolwent uniwersytetów w Berlinie i Wrocławiu (filologia klasyczna i słowiańska). Pracownik wrocławskiej Biblioteki Uniwersyteckiej i redaktor "Nowin Szląskich", a także członek Towarzystwa Literacko-Słowiańskiego we Wrocławiu. Od 1891 pracował w Bibliotece Raczyńskich w Poznaniu, jako drugi bibliotekarz, zawsze zastępując podczas wakatów czterech kolejnych dyrektorów. Mimo zakazów władz zaborczych prowadził intensywną pracę z polskim czytelnikiem. Podczas I wojny światowej uratował księgozbiór przed wywiezieniem w głąb Niemiec. Pierwszym bibliotekarzem (dyrektorem) został w 1919, mimo że nieformalnie zarządzał instytucją już w 1918. To właśnie on doprowadził do zmiany nazwy stanowiska: z pierwszego bibliotekarza na dyrektora. Po zakończeniu wojny biblioteka była w wyjątkowo złej kondycji finansowej, groziło jej nawet bankructwo. Bederski czynił wielkie wysiłki celem zdobywania subwencji na bieżącą działalność, a także namawiał wydawców do przekazywania bezpłatnych egzemplarzy do zbiorów (egzemplarz obowiązkowy utracono na rzecz Biblioteki Uniwersyteckiej). Za jego kadencji rozwiązano fundację, a książnica przeszła pod zarząd miejski. Ze stanowiska ustąpił w 1929, na rok przed śmiercią. Czynny zawodowo prawie do ostatniego dnia życia. W 1929 ogłosił pracę "Druki poznańskie XVI–XVIII w. znajdujące się w Bibliotece Raczyńskich".
Od 26 listopada 1892 był mężem Elżbiety z Brzeskich (ur. 1872). Mieli dwóch synów i córkę Angelikę, która zmarła po urodzeniu (w 1897 r.). Starszy syn Adam (1893–1961), był poetą, potem pracował w służbie dyplomatycznej. Młodszy syn, Jan (1899–1983) był lekarzem internistą.
Zmarł nagle 29 marca 1930. Pochowany 1 kwietnia 1930 na cmentarzu Świętomarcińskim w Poznaniu. Nad trumną przemówienie wygłosił Cyryl Ratajski. Podczas II wojny światowej Niemcy przenieśli groby z cmentarza Świętomarcińskiego do Lubonia, na cmentarz obecnie już nieczynny.
Upamiętnienie.
Antoni Bederski jest patronem Biblioteki Publicznej w Wysokiej.

</doc>
<doc id="3241733" url="https://pl.wikipedia.org/wiki?curid=3241733" title="Gustavo Ayon">
Gustavo Ayon



</doc>
<doc id="3241734" url="https://pl.wikipedia.org/wiki?curid=3241734" title="Meskowski">
Meskowski

Meskowski – amerykański konstruktor wyścigowy. Samochody ekipy startowały w wyścigu Indianapolis 500 zaliczanym w latach 1950-1960 do klasyfikacji Formuły 1.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3241735" url="https://pl.wikipedia.org/wiki?curid=3241735" title="Meskowski (konstruktor)">
Meskowski (konstruktor)

Meskowski

</doc>
<doc id="3241736" url="https://pl.wikipedia.org/wiki?curid=3241736" title="Maikon Leite">
Maikon Leite

Maikon Fernando Souza Leite (ur. 3 sierpnia 1988 w Mogi das Cruzes) – brazylijski piłkarz występujący na pozycji prawego skrzydłowego, obecnie zawodnik meksykańskiego Atlasu.
Kariera klubowa.
Maikon Leite jest wychowankiem zespołu EC Santo André, do którego seniorskiej drużyny, występującej wówczas w drugiej lidze brazylijskiej, został włączony jako dziewiętnastolatek. W 2008 roku wygrał z nią rozgrywki drugiej ligi stanowej – Campeonato Paulista Série A2, mimo młodego wieku notując świetne występy, dzięki czemu niedługo potem trafił do giganta brazylijskiej piłki – klubu Santos FC. W Campeonato Brasileiro Série A dał mu zadebiutować trener Cuca, 5 lipca 2008 w przegranym 0:1 spotkaniu z Athletico Paranaense, zaś premierowego gola w najwyższej klasie rozgrywkowej strzelił 30 lipca tego samego roku w wygranej 1:0 konfrontacji z Internacionalem. Po obiecującym początku jego rozwój znacznie zahamowały kontuzje – w sierpniu 2008 doznał kontuzji stawu kolanowego, przez którą musiał pauzować przez dziewięć miesięcy, zaś w czerwcu 2009 zerwał więzadła krzyżowe przednie, co oznaczało kolejną, tym razem siedmiomiesięczną przerwę od treningów. Mimo sporadycznych występów w 2009 roku zajął z Santosem drugie miejsce w lidze stanowej – Campeonato Paulista, a w 2010 roku wygrał te rozgrywki.
W maju 2010, nie potrafiąc wywalczyć sobie miejsca w pierwszym składzie, udał się na wypożyczenie do niżej notowanej ekipy Athletico Paranaense z siedzibą w Kurytybie, gdzie z kolei spędził kolejne kilka miesięcy, często pojawiając się na boiskach. Po powrocie do Santosu jego sytuacja uległa poprawie; w 2011 roku, notując regularne występy, po raz drugi z rzędu wygrał ligę stanową, a także triumfował w najbardziej prestiżowych rozgrywkach kontynentu – Copa Libertadores, u boku Ganso, Elano czy Neymara. Zaraz potem na zasadzie wolnego transferu przeniósł się do klubu SE Palmeiras z São Paulo, gdzie szybko został jednym z ważniejszych graczy drużyny prowadzonej przez Luiza Felipe Scolariego. W 2012 roku zdobył ze swoją ekipą krajowy puchar – Copa do Brasil, lecz jednocześnie spadł do drugiej ligi brazylijskiej. Sam pozostał jednak w najwyższej klasie rozgrywkowej, w lipcu 2013 na zasadzie wypożyczenia przenosząc się do Clube Náutico Capibaribe z siedzibą w Recife, gdzie spędził pół roku jako kluczowy zawodnik zespołu, lecz podobnie jak z Palmeiras zanotował z nim relegację do drugiej ligi brazylijskiej.
Wiosną 2014 Maikon Leite wyjechał do Meksyku, zostając zawodnikiem tamtejszego zespołu Club Atlas z miasta Guadalajara. W Liga MX zadebiutował 11 stycznia 2014 w przegranym 1:3 pojedynku z Leónem i w tym samym meczu strzelił także pierwszą bramkę w nowym klubie.

</doc>
<doc id="3241737" url="https://pl.wikipedia.org/wiki?curid=3241737" title="Grand Prix Nordyckie na Żużlu 2014">
Grand Prix Nordyckie na Żużlu 2014

2014 Nordic FIM Speedway Grand Prix – dziesiąta impreza z cyklu Grand Prix w sezonie 2014. Zawody odbyły się 13 września 2014 na Speedway Center w duńskim Vojens.
Zawodnicy i pozycje startowe.
Komisja Speedway Grand Prix na zawodnika startującego z dziką kartą nominowała Petera Kildemanda. Zawodnikami rezerwowymi zostali: Nikolaj Busk Jakobsen i Lasse Bjerre.
Ze względu na zawieszenie przez FIM w zawodach nie mógł wystąpić Darcy Ward. Jako zmiana kwalifikowana pojechał: Michael Jepsen Jensen.
Ze względu na kontuzje w zawodach nie mógł wystąpić Niels Kristian Iversen. W zawodach zastąpił go Mikkel Bech, początkowo nominowany jako pierwszy rezerwowy GP Nordyckiego.
Ze względu na kontuzje, po oficjalnym treningu ze startu w zawodach wycofał się Greg Hancock. W zawodach zastąpił go pierwszy rezerwowy GP Nordyckiego: Nikolaj Busk Jakobsen.
Losowanie pozycji startowych odbyło się 12 września.
Wyniki.
Bieg po biegu:

</doc>
<doc id="3241738" url="https://pl.wikipedia.org/wiki?curid=3241738" title="Trybunał inkwizycji w Ankonie">
Trybunał inkwizycji w Ankonie

Trybunał inkwizycji w Ankonie – sąd inkwizycyjny, mający swą siedzibę w Ankonie w Państwie Kościelnym i należący do struktur inkwizycji rzymskiej. Był kierowany przez dominikanów. Istniał w latach 1565–1860 (z przerwą w latach ok. 1808–1824).
Historia.
W średniowieczu prowincja Marchia Ankońska (Marche) podlegała jurysdykcji inkwizytorów z zakonu franciszkańskiego. W XVI wieku jednak franciszkanie w dużej mierze zaniedbali sprawowania tego urzędu, toteż po utworzeniu w 1542 przez papieża Pawła III Kongregacji Inkwizycji Rzymskiej i Powszechnej (Świętego Oficjum) jako centralnego organu w Kurii Rzymskiej kierującego działalnością inkwizycyjną, byli stopniowo od tej działalności odsuwani. Początkowo Kongregacja działała w Ankonie za pośrednictwem specjalnie delegowanych z Rzymu komisarzy. 26 lipca 1555 mianowany został neapolitański duchowny Giovanni Vincenzo Falangonio, który jednak szybko został odwołany. 14 października 1555 mianowani zostali na jego miejsce dwaj kolejni komisarze: protonotariusz apostolski Cesare della Nave i gubernator Loreto Gaspare Dotti, przy czym tego drugiego 4 marca 1556 zastąpił dominikanin Vincenzo Cisoni da Lugo. Nominacje te miały związek z podejrzeniami wobec ankońskiej wspólnoty marranów, czyli chrześcijan żydowskiego pochodzenia, w większości przybyłych z Portugalii. Oskarżano ich o potajemne wyznawanie judaizmu. W wyniku śledztwa prowadzonego przez komisarzy 60 osób zostało zmuszonych do abiuracji, a 24 spalono na stosie.
Utworzenie właściwego trybunału inkwizycyjnego w Ankonie nastąpiło w roku 1565 za sprawą władz zakonu franciszkanów konwentualnych, które odwołały się do prerogatyw nadanych im w średniowieczu. Jednak w 1566 nowym papieżem został dominikanin Pius V, poprzednio wielki inkwizytor, który odebrał franciszkanom sprawowanie urzędu inkwizytorskiego w Ankonie, co oficjalnie potwierdził bullą z 1569, uzasadniając to zaniedbaniem przez franciszkanów obowiązków w tym zakresie.
Pierwszy dominikański inkwizytor, Michele da Asti został mianowany bezpośrednio przez Kongregację Rzymskiej i Powszechnej Inkwizycji, co w drugiej połowie XVI wieku stało się standardem w przypadku włoskich trybunałów inkwizycyjnych, jednak trzy kolejne nominacje (w 1569, 1578 i 1580) zostały dokonane zgodnie z regułami średniowiecznymi przez generała zakonu dominikanów. W latach 90. XVI wieku doprecyzowano ostatecznie obszar jurysdykcji trybunału ankońskiego i podzielono go na tzw. wikariaty rejonowe, w których rezydowali wikariusze rejonowi jako reprezentanci inkwizytora na prowincji.
W 1631 z obszaru podległego inkwizycji ankońskiej wydzielono kilka okręgów i podporządkowano je nowo utworzonemu trybunałowi w Fermo.
W 1687 biskup Jesi, kardynał Pier Matteo Petruci został uznany za podejrzanego o sprzyjanie herezji kwietystycznej i zmuszony do wyrzeczenia się swych poglądów (abiuracji). Miał on wielu zwolenników i uczniów w swojej diecezji (w tym w kurii biskupiej). Mimo że Jesi leżało na obszarze podległym inkwizycji w Ankonie, Kongregacja Inkwizycji Rzymskiej i Powszechnej delegowała do Jesi specjalnego komisarza Orazio Perozziego, który został też wikariuszem tej diecezji (Petrucci formalnie nie został pozbawiony biskupstwa). W ciągu czterech lat działalności Perozzi zmusił zwolenników kardynała w diecezji do uległości, a wielu spośród nich wytoczył procesy o herezję.
W połowie XVIII wieku dużą popularność w Europie zyskała relacja szkockiego jezuity Alexandra Bowera, który twierdził, że w 1726 był urzędnikiem trybunału inkwizycji w Maceracie i przekazał wiele niepochlebnych informacji na temat działalności inkwizycji w tym mieście. W odpowiedzi na tę publikację, inkwizytor Ankony Giuseppe Ignazio Zabberoni wydał w 1757 oświadczenie zaprzeczające twierdzeniom Bowera i wprost wskazujące na wiele niedokładności w jego relacji, m.in. na to, że w Maceracie nie ma i nigdy nie było trybunału inkwizycji, a jedynie wikariat podległy inkwizytorowi Ankony.
Trybunał inkwizycji w Ankonie został po raz pierwszy rozwiązany prawdopodobnie po jej podboju przez Francuzów (1808) i włączeniu do napoleońskiego Królestwa Włoch (1809). 7 maja 1810 Napoleon wydał dekret rozwiązujący wszystkie zgromadzenia zakonne w Królestwie Włoch. Na mocy tego dekretu rozwiązaniu uległ m.in. konwent dominikanów w Ankonie, będący siedzibą trybunału inkwizycji.
W 1815 na mocy postanowień Kongresu Wiedeńskiego Ankona ponownie znalazła się w granicach Państwa Kościelnego. Papież Leon XII wznowił działalność miejscowego trybunału inkwizycyjnego w 1824. Głośnym echem wśród europejskiej opinii publicznej odbił się edykt inkwizytora Tommaso Vincenzo Airaldiego z 1856, nakazujący wszystkim wiernym denuncjowanie heretyków.
W 1860 Ankona została zajęta przez wojska Królestwa Sardynii i rok później przyłączona do proklamowanego wówczas Królestwa Włoch. Już 27 września 1860 komisarz generalny i nadzwyczajny prowincji Marche wydał dekret o zniesieniu trybunałów inkwizycji w Ankonie i Fermo.
Organizacja.
Siedziba trybunału znajdowała się w konwencie S. Domenico w Ankonie. Na jego czele inkwizytor z prowincji lombardzkiej zakonu dominikanów. Podlegał mu obszar siedmiu diecezji: Ankona, Cingoli, Jesi, Macerata e Tolentino, Osimo, Recanati e Loreto, Senigallia. Obszar ten podzielony był na 29 wikariatów: Camerano, Cingoli, Corinaldo, Falconara, Filottrano, Jesi, Loreto, Macerata, Maiolati, Massaccio (Cupramontana), Mondolfo, Monte Alboddo (Ostra), Montalfoglio, Montecarotto, Montecassiano, Montefano, Monte Milone (Pollenza), Monte San Vito, Monte Sicuro, Osimo, Polverigi, Porto Recanati, Recanati, Roccacontrada (Arcevia), San Marcello, Senigallia, Serra de’ Conti, Tolentino, Urbisaglia.

</doc>
<doc id="3241739" url="https://pl.wikipedia.org/wiki?curid=3241739" title="Jan Paweł Sossalla">
Jan Paweł Sossalla

Jan Paweł Sossalla (ur. 26 czerwca 1908 w Królewskiej Hucie, obecnie Chorzów, zm. 16 lutego 1979 w Bytomiu) – ksiądz rzymskokatolicki, prałat, doktor teologii, historyk Kościoła.
Życiorys.
Urodził się 26 czerwca 1908 w Królewskiej Hucie (obecnie Chorzów), w rodzinie kowala. Ukończył szkołę powszechną oraz Państwowe Gimnazjum Klasyczne w Królewskiej Hucie (obecnie Chorzów).
W 1923 roku wyjechał do Niemiec, podjął naukę w gimnazjum w Bytomiu, gdzie cztery lata później uzyskał świadectwo dojrzałości. Podjął studia na Uniwersytecie Wrocławskim, studiując na Wydziale Teologii Katolickiej, a następnie na Wydziale Filologicznym. Studiował także, podczas semestru letniego 1929 roku, teologię na Uniwersytecie w Innsbrucku.
Na początku 1932 roku przyjął święcenia kapłańskie, wkrótce ukończył kurs dla duszpasterzy osób głuchoniemych w Raciborzu, podejmując pracę duszpasterską w miejscowej szkole dla głuchoniemych. Przez krótki okres odprawiał msze św. w diecezji śląskiej, przebywał w Ratyzbonie. Od stycznia 1933 pracował jako wikary w parafii pw. NMP w Kluczborku. Od października 1934 mianowany wikariuszem katedralnym we Wrocławiu, był także kapelanem biskupa sufragana Walentego Wojciecha. Odprawiał także msze i nabożeństwa dla mniejszości polskiej we Wrocławiu, z tego powodu inwigilowany przez gestapo.
W latach 1935-1937 studiował na Wydziale Teologii Katolickiej Uniwersytetu Wrocławskiego. W lutym 1937 obronił pracę doktorską, zaś rok później powrócił do Kluczborka, przyjmując obowiązki administratora parafii.
Wkrótce po wybuchu II wojny światowej zdał egzamin na proboszcza oraz został skierowany przez arcybiskupa wrocławskiego do nauczania religii w Gustaw-Freytagschule w Kluczborku. Po ok. trzech latach mianowany proboszczem w parafii Bożego Ciała w Mechtal (Miechowice, obecnie dzielnica Bytomia}. W 1921 roku, po przeprowadzonym plebiscycie, zdecydowana większość mieszkańców Miechowic głosowała za przyłączeniem do Polski.
Po zakończeniu II wojny światowej, władze Zjednoczenia Przemysłu Węglowego w Zabrzu wnioskowały o jego odwołanie u administratora apostolskiego Śląska Opolskiego, zarzucając mu rzekomą "opieszałość w odniemczaniu Śląska" oraz nieznajomość języka polskiego. Faktycznie zaś posługiwał się biegle językiem polskim w mowie i piśmie; wkrótce też powołał Radę Parafialną, składającą się z Polaków. Wielokrotnie remontował kościół parafialny, najpierw zdewastowany wskutek działań wojennych, później z powodu kilkakrotnego wystąpienia licznych szkód górniczych. Z jego inicjatywy powstała także kaplica w Powiatowym Szpitalu Zakaźnym w Miechowicach.
W 1950 roku wikariusz generalny w Opolu zlecił mu opracowanie historii Kościoła katolickiego na Śląsku Opolskim, powierzając przy tym nadzór nad archiwami diecezjalnymi i parafialnymi. W ramach pracy nad tym dziełem współpracował z Instytutem Geografii Historycznej Kościoła Katolickiego Uniwersytetu Lubelskiego oraz przeprowadzał liczne kwerendy archiwalne i biblioteczne w Warszawie, Krakowie, Kielcach a także w klasztorze w Tyńcu.
Skutecznie opierał się licznym szykanom ze strony PRL-owskich władz, dwukrotnie odnowił gruntownie kościół parafialny oraz urządził Drogę Krzyżową. Organizator koncertów muzyki religijnej oraz pielgrzymek do Częstochowy, Piekar Śląskich, Kalwarii Zebrzydowskiej i na Górę św. Anny.
Pełnił szereg funkcji i urzędów kościelnych, był m.in. cenzorem ksiąg kościelnych diecezji opolskiej, wicedziekanem dekanatu miechowickiego, radcą duchownym, sędzią prosynodalnym. Od marca 1968 roku dziekan dekanatu Bytom-Zachód. W listopadzie 1972 mianowany prałatem.
Autor licznych prac historycznych. Publikował w wydawnictwach oraz prasie katolickiej, m.in. w "Katoliku", "Roczniku Teologicznym Śląska Opolskiego", "Ruchu Biblijnym" oraz "Tygodniku Powszechnym".
W październiku 1978 roku, ze względów zdrowotnych odwołany z funkcji proboszcza; mieszkał nadal jako ksiądz emeryt na plebanii kościoła w Miechowicach.
Zmarł 18 lutego 1979 roku, został pochowany na cmentarzu parafialnym w Bytomiu-Miechowicach.

</doc>
<doc id="3241741" url="https://pl.wikipedia.org/wiki?curid=3241741" title="Kościół św. Józefa w Prudniku-Lesie">
Kościół św. Józefa w Prudniku-Lesie

Sanktuarium św. Józefa w Prudniku-Lesie – zespół klasztorny wraz z kościołem pod wezwaniem św. Józefa. Klasztorny kościół w 1996 został podniesiony do godności sanktuarium w związku z internowaniem w klasztorze kardynała, prymasa Stefana Wyszyńskiego w latach 1954–1955. Sanktuarium należy do Diecezji opolskiej
Kościół z klasztorem położony jest w województwie opolskim na pograniczu Prudnika, na wschodnim skraju Prudnickiego Lasu, w Lipnie, około 4 km na południowy zachód od centrum Prudnika.
Historia.
Czasy niemieckie.
Początki obecności kościoła św. Józefa w Prudnickim Lesie wiążą się z postacią zakonnika zakonu alkantarzystów, ojca Lotara, niegdyś alumna prowincji saksońskiej, który w odpowiedzi na propozycję biskupa wrocławskiego kardynała Diepenbrocka dotyczącą założenia na terenie diecezji konwentu zakonnego alkantarzystów, przybył 21 lutego 1852 do Prudnika.
Obecne założenie klasztorne z kościołem powstało dzięki pomocy i staraniom prudnickiego proboszcza i dziekana ks. Poppe. Alkantarzyści otrzymali w darze od mistrza rzeźnickiego, radnego Franciszka Schneidera, kawałek ziemi o powierzchni, 12 morgów, położony w lasku poza miastem w okolicy Koziej Góry.
Zakonnicy 22 marca 1852 rozpoczęli budowę klasztoru, którą ukończono w lipcu. 9 sierpnia 1852 biskup poświęcił klasztor z kaplicą. W klasztorze poza kaplicą mieściła się zakrystia, furta, refektarz z kuchnią i 9 małych pokoi zakonnych. Alkantarzystom nie układała się współpraca z nowym wrocławskim biskupem Heinrichem Försterem. W wyniku konfliktu z księżami diecezjalnymi w lutym 1855, alkantarzyści, z nakazu biskupa Förstera, opuścili klasztor w Prudnickim Lesie.
Przez cztery lata klasztor pozostawał pusty. Do opuszczonego klasztoru w 1859 wprowadził się pustelnik Wilhelm Weber.
Fundator, Franciszek Schneider oraz prudnicki proboszcz ks. Nippel 20 kwietnia 1861 zwrócili się do biskupa z prośbą o przekazanie klasztoru franciszkanom. W 1863 franciszkanie ówczesnej prowincji saksońskiej przejęli klasztor wraz z kaplicą. Pierwszym przełożonym klasztoru został o. Wiktor Albers pochodzący z Westfalii. 19 marca 1866 położono kamień węgielny pod budowę nowego kościoła klasztornego pod wezwaniem św. Józefa. Uroczystego poświęcenia dokonał 17 grudnia proboszcz Nippel, a pierwszą sumę odprawił Bonawentura Menzel. 3 sierpnia 1875 władze pruskie w wyniku sekularyzacji wydały zarządzenie zmuszające braci konwentu św. Józefa do opuszczenia klasztoru.
27 kwietnia 1887 cesarz Wilhelm I zezwolił na powrót zakonników. 24 września 1887 zakonnicy powrócili do klasztoru. W 1891 w pobliżu klasztoru wybudowano Drogę Krzyżową w postaci dużych, murowanych kapliczek posadowionych na fundamentach. Po wizycie w klasztorze kardynała Georga Koppa w 1891 rozpoczęto prace związane z rozbudową istniejącego małego klasztoru na większy murowany. Budowę ukończono 2 sierpnia 1900. W tym okresie otoczono ogród klasztorny murem. W 1903 o. Benedykt Behr zbudował kopię groty Matki Bożej z Lourdes ("Grotę Lurdzką") z tufu wulkanicznego. Skała potrzebna do budowy groty została sprowadzona z Nadrenii. Z pozostałych kamieni dokonano przebudowy 14 stacji Drogi Krzyżowej na wzór groty. Po podniesieniu rezydencji w Prudniku Lesie do rangi konwentu, został wybrany gwardian, który 1 maja 1904 uroczyście poświęcił wybudowaną grotę. 2 października 1918 z inicjatywy Chryzogona Reischa powstał cmentarz klasztorny, a w 1921 o. Gorgoniusz dobudował w klasztorze drugie piętro. W 1924 zbudowano organistówkę. Zakonnicy prudnickiego konwentu pozostali w nim przez cały okres II wojny światowej.
Od marca do maja 1945 leśny klasztor znajdował się na linii frontu. W tym okresie przebywali w klasztorze niemieccy uciekinierzy oraz żołnierze. 22 marca z klasztoru wycofali się żołnierze niemieccy, a już 10 minut po nich zjawili się Rosjanie. W tym czasie w budynek klasztorny trafiło 25 pocisków artyleryjskich. Ponadto cztery trafiły w dach kościoła, którego nie przebiły. W nocy z 22 na 23 marca 1945 roku w Prudniku–Młynie Czyżyka żołnierze Armii Czerwonej zabili dwóch polskich zakonników klasztoru: Jerzego Simona i Wojciecha Mrosika.
Czasy polskie.
W 1945 zakonnicy przystąpili do obudowy klasztoru. 1 października 1954 zarządzeniem Prezydium Wojewódzkiej Rady Narodowej w Opolu z dnia 30 września 1954 klasztor przeszedł pod zarząd wojska. Zakonnicy w ciągu dwóch godzin musieli opuścili klasztor uchodząc do klasztoru w Borkach Wielkich.
Po opuszczeniu klasztoru przez franciszkanów przystąpiono do prac adaptacyjnych, związanych z zamianą funkcji klasztoru na miejsce internowania prymasa Stefana Wyszyńskiego. Po wywiezieniu prymasa Wyszyńskiego, wojsko w kooperacji z Ministerstwem Zdrowia przystąpiło do przeprowadzenia szeregu prac adaptacyjnych, których celem było zamienienie obiektu na wojskowe prewentorium dziecięce.
29 grudnia 1956 przybyły do klasztoru komisje WRN i ministerstw i dekretem Prezydium WRN z 31 grudnia 1956 postanowiono zwrócić obiekt franciszkanom. Z polecenia o. prowincjała Ambrożego Lubika 4 stycznia 1957 przybyli do klasztoru trzej franciszkanie, którzy przygotowali kaplicę i cele zakonne oraz postawili ołtarz. 12 maja 1957 kapituła powołała o. Oswalda Otrząska na przełożonego klasztoru, który zajął się odbudową klasztoru i odszukaniem rozgrabionego wyposażenia. Odnaleziono wszystko poza obrazem św. Józefa, ławkami kościelnymi i szafami z zakrystii, odnowiono kościół i klasztor, odbudowano ołtarz w "Grocie Lurdzkiej". Po trzech latach pracy klasztor i kościół odzyskał dawny blask. Proces odnowy klasztoru trwa nadal.
W 1983 kardynał Józef Glemp poświęcił pomnik ku czci Prymasa Tysiąclecia. W 1995 zrekonstruowano przedsionek kościoła zburzony w latach 50. XX wieku. Ze względu na rosnącą sławę miejsca oraz kult św. Józefa w 1996 biskup opolski Alfons Nossol podniósł kościół św. Józefa do rangi sanktuarium. W 1998 poświęcono dzwonnicę.
W maju 2021 na dachu kościoła osadzono odbudowaną dzwonnicę. Poprzednia została zniszczona w 1956 w trakcie niedokończonej przebudowy klasztoru na prewentorium. Inicjatorem jej odbudowy był Antoni Dudek.
Kościół św. Józefa.
Pierwszy skromny kościółek św. Józefa wraz z niewielkim klasztorem został poświęcony w 1852, a jego budowniczymi byli alkantaryści – zakon należący do rodziny franciszkańskiej.
Obecny kościół powstał w 1866. Zgodnie z regułą franciszkańską jest to jednonawowa budowla o skromnym w kształcie i wyposażeniu. Wewnątrz znajduje się neogotycki ołtarz główny z kopią obrazu św. Józefa z Dzieciątkiem Jezus. Oryginał namalowany przez Alberta Küchlera zaginął w latach 50. XX w., w czasie kiedy klasztor zajmowany był przez wojsko. Ołtarz zwieńczony jest krzyżem, przy którym stoją figury: Matki Bożej, św. Ewangelisty, a poniżej dwóch aniołów. Obok obrazu św. Józefa znajdują się figury świętych: Jana Chrzciciela, Klary, Paschalisa i Jana Kapistrana. Do nawy przylegają dwa ołtarze boczne z figurą Najświętszego Serca Pana Jezusa oraz Matki Bożej.
Turystyka.
Sanktuarium leży na trasie szlaków turystycznych:

</doc>
<doc id="3241744" url="https://pl.wikipedia.org/wiki?curid=3241744" title="Daniel Cisneros">
Daniel Cisneros

Daniel Cisneros González (ur. 27 stycznia 1992 w Mazatlán) – meksykański piłkarz występujący na pozycji lewego pomocnika, obecnie zawodnik Mineros.
Kariera klubowa.
Cisneros jest wychowankiem klubu Estudiantes Tecos z siedzibą w mieście Guadalajara, do którego seniorskiej drużyny został włączony jako osiemnastolatek przez urugwajskiego szkoleniowca Eduardo Acevedo. W meksykańskiej Primera División zadebiutował 5 listopada 2010 w wygranym 4:2 spotkaniu z Tolucą, w którym strzelił także premierowego gola w najwyższej klasie rozgrywkowej. Nie potrafił sobie jednak wywalczyć miejsca w wyjściowej jedenastce i na koniec rozgrywek 2011/2012 spadł z Tecos do drugiej ligi, gdzie spędził kolejny rok. W lipcu 2013 powrócił do pierwszej ligi, na zasadzie wypożyczenia zasilając rywala zza miedzy, ekipę Club Atlas, z którą w jesiennym sezonie Apertura 2013 dotarł do finału krajowego pucharu – Copa MX, regularnie pojawiając się na boiskach. Po kilku miesiącach stracił jednak miejsce w pierwszej drużynie, a w połowie 2014 roku został zawodnikiem nowo powstałego drugoligowego zespołu Mineros de Zacatecas, który nabył licencję Tecos.

</doc>
<doc id="3241745" url="https://pl.wikipedia.org/wiki?curid=3241745" title="Danielle Rose Collins">
Danielle Rose Collins



</doc>
<doc id="3241747" url="https://pl.wikipedia.org/wiki?curid=3241747" title="John Dalton (kierowca wyścigowy)">
John Dalton (kierowca wyścigowy)

John Dalton (ur. 17 listopada 1930 roku) – brytyjski kierowca wyścigowy.
Kariera.
W wyścigach samochodowych Dalton poświęcił się głównie startom zaliczanym do klasyfikacji Mistrzostw Świata Samochodów Sportowych. W latach 1957, 1960 pojawiał się w stawce 24-godzinnego wyścigu Le Mans. W pierwszym sezonie startów stanął na drugim stopniu podium w klasie S 1.1, a w klasyfikacji generalnej był trzynasty. Trzy lata później odniósł zwycięstwo w klasie S 1.0.

</doc>
<doc id="3241748" url="https://pl.wikipedia.org/wiki?curid=3241748" title="John Dalton (kierowca)">
John Dalton (kierowca)

John Dalton (kierowca wyścigowy)

</doc>
<doc id="3241749" url="https://pl.wikipedia.org/wiki?curid=3241749" title="Medalistki mistrzostw świata w short tracku">
Medalistki mistrzostw świata w short tracku

Lista medalistek mistrzostw świata w short tracku.

</doc>
<doc id="3241750" url="https://pl.wikipedia.org/wiki?curid=3241750" title="Antillanthus">
Antillanthus

Antillanthus B. Nord. – rodzaj roślin z rodziny astrowatych ("Asteraceae"). Obejmuje 17 gatunków występujących na Kubie.
Systematyka.
Przedstawiciel rodziny astrowatych ("Asteraceae") należącej do rzędu astrowców reprezentującego dwuliścienne właściwe. W obrębie rodziny reprezentuje plemię "Senecioneae" z podrodziny "Asteroideae".

</doc>
<doc id="3241751" url="https://pl.wikipedia.org/wiki?curid=3241751" title="Żyraków (gromada)">
Żyraków (gromada)

Żyraków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Żyraków z siedzibą GRN w Żyrakowie utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Żyraków, Wola Żyrakowska i Góra Motyczna oraz przysiółek Zawierzbie z dotychczasowej gromady Straszęcin ze zniesionej gminy Żyraków, ponadto część obszaru dotychczasowej gromady Kandzierz położona po lewej stronie Wisłoki ze zniesionej gminy Dębica w tymże powiecie. Dla gromady ustalono 20 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie debickim reaktywowano gminę Żyraków.

</doc>
<doc id="3241752" url="https://pl.wikipedia.org/wiki?curid=3241752" title="Norwegian Escape">
Norwegian Escape

Norwegian Escape – statek pasażerski należący do floty Norwegian Cruise Line. Statek jest budowany w stoczni Meyer Werft w niemieckim Papenburgu. Przekazanie do użytkowania jest planowane w roku 2015.

</doc>
<doc id="3241754" url="https://pl.wikipedia.org/wiki?curid=3241754" title="Czarna (gromada ad Tarnów)">
Czarna (gromada ad Tarnów)

Czarna (ad Tarnów) – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Czarna (ad Tarnów) z siedzibą GRN w Czarnej ad Tarnów (w obecnym brzmieniu "Czarna") utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Czarna ad Tarnów, Borowa (bez przysiółka Katary), Jaźwiny i Jawornik (bez przysiółka Jawornik Nowy) oraz przysiółek "Golemki" z dotychczasowej gromady Głowaczowa ze zniesionej gminy Czarna ad Tarnów w tymże powiecie. Dla gromady ustalono 27 członków gromadzkiej rady narodowej.
31 grudnia 1961 do gromady Czarna włączono wieś Zdziary ze zniesionej gromady Machowa oraz wieś Chotowa ze zniesionej gromady Lipiny w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie dębickim reaktywowano gminę Czarna.
Uwaga: Nie mylić z gromadą Czarna Sędziszowska w tym samym powiecie w latach 1954–55.

</doc>
<doc id="3241755" url="https://pl.wikipedia.org/wiki?curid=3241755" title="Czesław Strumiłło">
Czesław Strumiłło

Czesław Strumiłło (ur. 17 lutego 1930 w Wilnie, zm. 30 września 2018) – polski specjalista w dziedzinie inżynierii chemicznej, profesor nauk chemicznych, twórca szkoły naukowej w dziedzinie suszarnictwa, były rektor Politechniki Łódzkiej.
Życiorys.
W 1952 ukończył studia na Wydziale Chemicznym Politechniki Łódzkiej. W 1960 roku uzyskał stopień doktora nauk technicznych, w 1966 stopień doktora habilitowanego, w 1974 roku tytuł profesora nadzwyczajnego, a w 1981 profesora zwyczajnego.
Jest doktorem "honoris causa" Uniwersytetu w Strathclyde w Wielkiej Brytanii, Politechniki Łódzkiej oraz West Hungarian University na Węgrzech. Jest członkiem rzeczywistym Polskiej Akademii Nauk. Był dwukrotnie wybierany do Komitetu Badań Naukowych, w latach 1993–1996 pełnił funkcję wiceprzewodniczącego KBN oraz przewodniczył Komisji Badań Stosowanych. Jest wiceprezesem Łódzkiego Oddziału PAN, wiceprzewodniczącym Komitetu Inżynierii Chemicznej i Procesowej PAN, delegatem Polski do "Drying Working Party oraz do Science Advisory Committee European Federation of Chemical Engineering". W roku 1995 otrzymał tytuł Profesora Honorowego Uniwersytetu Tianjin w Chinach.
W latach 1984–1987 pełnił funkcję prorektora, a w latach 1987–1990 rektora Politechniki Łódzkiej. W latach 1993–1999 był dziekanem Wydziału Inżynierii Procesowej i Ochrony Środowiska PŁ.
Jego działalność naukowa związana była z transportem ciepła i masy w procesach destylacji, odparowania, suszarnictwa i fluidyzacji. Jest autorem pierwszej polskiej monografii z dziedziny suszenia „Podstawy Teorii i Techniki Suszenia”. Dorobek naukowy obejmuje 250 oryginalnych publikacji, 7 podręczników i monografii związanych z inżynierią chemiczną i procesową. Wypromował 15 doktorów.
Za osiągnięcia w pracy naukowej, edytorskiej, dydaktycznej i organizatorskiej otrzymał 12 nagród Ministra Edukacji Narodowej, Nagrodę Naukową miasta Łodzi, międzynarodową nagrodę "Award for Exellence in Drying Research" (1994) oraz "Lifetime Achievement Award" (2008). Posiadał wiele odznaczeń państwowych i honorowych.
Pochowany na Cmentarzu na Mani w Łodzi.

</doc>
<doc id="3241756" url="https://pl.wikipedia.org/wiki?curid=3241756" title="Gromada Czarna (powiat dębicki)">
Gromada Czarna (powiat dębicki)



</doc>
<doc id="3241758" url="https://pl.wikipedia.org/wiki?curid=3241758" title="Brzeźnica (gromada w powiecie dębickim)">
Brzeźnica (gromada w powiecie dębickim)

Brzeźnica – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Brzeźnica z siedzibą GRN w Brzeźnicy utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Brzeźnica i Paszczyna oraz przysiółek "Wola Pustkowska" z dotychczasowej gromady Pustków ze zniesionej gminy Brzeźnica w tymże powiecie. Dla gromady ustalono 24 członków gromadzkiej rady narodowej.
31 grudnia 1961 do gromady Brzeźnica włączono wieś Kandzież i przysiółek Kozłów ze wsi Pustynia ze zniesionej gromady Pustynia w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie debickim reaktywowano gminę Brzeźnica.

</doc>
<doc id="3241761" url="https://pl.wikipedia.org/wiki?curid=3241761" title="Straszęcin (gromada)">
Straszęcin (gromada)

Straszęcin – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Straszęcin z siedzibą GRN w Straszęcinie utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Straszęcin (bez przysiółka Zawierzbie) i Wola Wielka ze zniesionej gminy Żyraków w tymże powiecie. Dla gromady ustalono 16 członków gromadzkiej rady narodowej.
1 stycznia 1960 do gromady Straszęcin włączono obszar zniesionej gromady Grabiny w tymże powiecie.
Gromada przetrwała do końca 1972 roku, czyli do kolejnej reformy gminnej.
Zobacz też: gmina Straszęcin

</doc>
<doc id="3241762" url="https://pl.wikipedia.org/wiki?curid=3241762" title="Latoszyn (gromada)">
Latoszyn (gromada)

Latoszyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Latoszyn z siedzibą GRN w Latoszynie utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Podgrodzie i Latoszyn (bez terenów położonych na lewym brzegu rzeki Wisłoki) ze zniesionej gminy Dębica oraz obszar o powierzchni 14,29 ha z miasta Dębica w tymże powiecie. Dla gromady ustalono 18 członków gromadzkiej rady narodowej.
31 grudnia 1961 do gromady Latoszyn włączono obszar zniesionej gromady Gumniska-Fox w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3241763" url="https://pl.wikipedia.org/wiki?curid=3241763" title="Peter Riley">
Peter Riley

Peter Riley (ur. 6 października 1930 roku, zm. 7 lipca 2016) – brytyjski kierowca wyścigowy.
Kariera.
W wyścigach samochodowych Riley poświęcił się głównie startom zaliczanym do klasyfikacji Mistrzostw Świata Samochodów Sportowych. W latach 1959-1960 Brytyjczyk pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie GT 1.5, a w klasyfikacji generalnej był ósmy. Rok później nie dojechał do mety.

</doc>
<doc id="3241765" url="https://pl.wikipedia.org/wiki?curid=3241765" title="Zawada (gromada w powiecie dębickim)">
Zawada (gromada w powiecie dębickim)

Zawada – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zawada z siedzibą GRN w Zawadzie utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Zawada i Nagawczyna ze zniesionej gminy Dębica w tymże powiecie. Dla gromady ustalono 18 członków gromadzkiej rady narodowej.
30 czerwca 1960 do gromady Zawada włączono obszar zniesionej gromady Stasiówka w tymże powiecie, po czym siedzibę gromady Zawada przeniesiono do miasta Dębicy (zachowując nazwę "gromada Zawada").
31 grudnia 1961 do gromady Zawada włączono wieś Pustynia (bez przysiółka Kozłów) ze zniesionej gromady Pustynia w tymże powiecie, po czym siedzibę gromady Zawada przeniesiono z powrotem do Zawady.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3241766" url="https://pl.wikipedia.org/wiki?curid=3241766" title="24h Le Mans 1960">
24h Le Mans 1960

24h Le Mans 1960 – 24–godzinny wyścig rozegrany na torze Circuit de la Sarthe w dniach 25-26 czerwca 1960 roku. Był piątą rundą Mistrzostw Świata Samochodów Sportowych.
Wyniki.
Źródło: experiencelemans.com

</doc>
<doc id="3241769" url="https://pl.wikipedia.org/wiki?curid=3241769" title="Pipestone (Minnesota)">
Pipestone (Minnesota)

Pipestone – miasto ("city"), ośrodek administracyjny hrabstwa Pipestone, w południowo-zachodniej części stanu Minnesota, w Stanach Zjednoczonych, położone na płaskowyżu Coteau des Prairies. W 2013 roku miasto liczyło 4157 mieszkańców. 
Na obszarze tym od ok. XI-XII wieku różne plemiona Indian Wielkich Równin, w szczególności Siuksowie, wydobywali czerwony kamień (katlinit), który wykorzystywany był do wytwarzania obrzędowych fajek (kalumetów). Nazwa miasta jest jednocześnie jedną z angielskich nazw tego kamienia (dosłownie znaczy „kamień fajkowy”).
W 1836 roku miejsce to odwiedził malarz George Catlin, który uwiecznił je w swoich dziełach. W 1873 roku przybyli tutaj pierwsi europejscy osadnicy, a w 1879 roku zbudowana została pierwsza linia kolejowa. Osada wkrótce stała się ośrodkiem handlu wydobywanym w tutejszych kamieniołomach kwarcytem, rozwinęło się także rolnictwo. Pipestone formalnie założone zostało w 1881 roku, 20 lat później miejscowość otrzymała prawa miejskie. 
Gospodarka miasta w dużej mierze opiera się na rolnictwie (uprawa kukurydzy i soi, hodowla owiec i świń), choć istotną rolę odgrywa także przemysł mięsny, produkcja łodzi i turystyka. Dawne kamieniołomy katlinitu są obecnie pomnikiem narodowym (Pipestone National Monument).

</doc>
<doc id="3241773" url="https://pl.wikipedia.org/wiki?curid=3241773" title="Jack Turner">
Jack Turner

Jack Turner (ur. 12 lutego 1920 w Seattle, zm. 12 września 2004 w Renton) – amerykański kierowca wyścigowy.
Kariera.
W swojej karierze Turner startował jedynie w Stanach Zjednoczonych w AAA Championship Car, USAC National Midget Series, USAC National Championship, w amerykańskich rundach World Challenge for Endurance Drivers, World Championship for Drivers and Makes oraz IMSA Camel GT Championship. W 1956 roku w USAC National Championship raz stanął na podium. Dorobek 500 punktów dał mu siedemnaste miejsce w końcowej klasyfikacji kierowców. W latach 1956-1959, 1961-1962 Amerykanin startował w słynnym wyścigu Indianapolis 500, zaliczanym w latach 1950-1960 do klasyfikacji Formuły 1. Jednak nie zdobywał punktów.

</doc>
<doc id="3241774" url="https://pl.wikipedia.org/wiki?curid=3241774" title="Mike Magill">
Mike Magill

Charles Michael „Mike” Magill (ur. 8 lutego 1920 w Haddonfield, zm. 31 sierpnia 2006 w Haddonfield) – amerykański kierowca wyścigowy.
Kariera.
W swojej karierze Magill startował jedynie w Stanach Zjednoczonych w URC Sprints, NASCAR Grand National, AAA Championship Car, USAC National Championship. W latach 1957–1959 Amerykanin startował w słynnym wyścigu Indianapolis 500, zaliczanym w latach 1950–1960 do klasyfikacji Formuły 1. Jednak nie zdobywał punktów.

</doc>
<doc id="3241775" url="https://pl.wikipedia.org/wiki?curid=3241775" title="Chuck Weyant">
Chuck Weyant

Chuck Weyant (ur. 3 kwietnia 1923 w St. Marys, zm. 24 stycznia 2017) – amerykański kierowca wyścigowy.
Kariera.
W swojej karierze Weyant startował jedynie w Stanach Zjednoczonych w AAA National Championship, USAC National Midget Series oraz USAC National Championship. W latach 1955, 1957-1959 Amerykanin startował w słynnym wyścigu Indianapolis 500, zaliczanym w latach 1950-1960 do klasyfikacji Formuły 1. Jednak nie zdobywał punktów.

</doc>
<doc id="3241776" url="https://pl.wikipedia.org/wiki?curid=3241776" title="Moore (konstruktor)">
Moore (konstruktor)

Moore – amerykański konstruktor wyścigowy założony przez zwycięzcę Indianapolis 500 z 1932 roku - Lou Moore. Samochody ekipy startowały w wyścigu Indianapolis 500 zaliczanym w latach 1950-1960 do klasyfikacji Formuły 1.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3241780" url="https://pl.wikipedia.org/wiki?curid=3241780" title="Sutton (konstruktor)">
Sutton (konstruktor)

Sutton – amerykański konstruktor wyścigowy. Samochody ekipy startowały w wyścigu Indianapolis 500 zaliczanym w latach 1950-1960 do klasyfikacji Formuły 1.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3241781" url="https://pl.wikipedia.org/wiki?curid=3241781" title="Las palabras de amor">
Las palabras de amor



</doc>
<doc id="3241783" url="https://pl.wikipedia.org/wiki?curid=3241783" title="Łuskwiak ognisty">
Łuskwiak ognisty

Łuskwiak ognisty ("Pholiota flammans" (Batsch) P. Kumm) – gatunek grzybów należący do rodziny pierścieniakowatych.
Systematyka i nazewnictwo.
Pozycja w klasyfikacji: "Pholiota, Strophariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozowany został w 1783 r. przez Batscha jako "Agaricus flammans". Obecną nazwę nadał mu Kummer w 1871 r.
Synonimy naukowe:
Nazwę polską nadał Stanisław Chełchowski w 1898 r. W polskim piśmiennictwie mykologicznym gatunek ten nazywany jest również łuszczakiem ognistym i łuskwiakiem płomieniejącym. 
Morfologia.
Średnica 2-6 cm. U młodych osobników jest półkulisty, potem półkuliście łukowaty, w końcu płaskołukowaty. Długo posiada podwinięty brzeg. Powierzchnia sucha, podczas wilgotnej pogody nieco śliska, o barwie od cytrynowożółtej do pomarańczowej. W całości okryty jest dużymi, jednobarwnymi łuskami, które zwieszają się również z brzegu kapelusza.
Gęste, u młodych owocników cytrynowożółte, potem ciemniejące do oliwkowych, w końcu rdzawobrązowe.
Wysokość 3-8 cm, grubość do 0,8 cm. Walcowaty, u młodych owocników pełny, u starszych pusty. Tylko w wąskiej strefie pod kapeluszem jest gładki; poza tym cały okryty odstającymi włóknami o siarkowej barwie.
Barwy siarkowożółtej, jedynie przy brzegach nieco rdzewiejący. Smak gorzkawy, zapach nieco rzodkiewkowaty.
Wysyp zarodników brązowy. Zarodniki żółtawe, eliptyczne, gładkie, bez pory rostkowej, amyloidalne. Pleurocystydy różnokształtne, o długości do 40 μm; niektóre wewnątrz wypełnione jednolitą ciemnobrązową treścią, inne pod wpływem KOH barwią się jak chrysocystydy. Liczne, również różnokształtne cheilocystydy mają długość do 20 μm. Naskórek ma grubość około 100 μm i zbudowany jest z galaretowatych strzępek o grubości 2-4 μm. Charakterystyczną cechą jest, że galaretowaty naskórek występuje tylko w kapeluszu. 
Występowanie i siedlisko.
Gatunek szeroko rozprzestrzeniony w Ameryce Północnej i Europie. Występuje również w Azji, gdzie jednak jego występowanie jest słabiej zbadane. Z terenów Azji opisano jego występowanie w Japonii, Indiach i Chinach. Rośnie w różnego typu lasach i parkach, na pniach, pniakach drzew iglastych, zwłaszcza sosny i świerka. Owocniki, wytwarzane od sierpnia do października, wyrastają pojedynczo lub w małych grupach.
Saprotrof, przeważnie uważany za grzyba niejadalnego.
Gatunki podobne.
Najbardziej podobnym do niego gatunkiem jest łuskwiak nastroszony ("Pholiota squarosa"). Jego owocniki są jednak większe i nieco innej barwy (nie tak intensywnie żółte, bardziej ochrowe). Występuje zarówno na drzewie iglastym, jak i liściastym (na tym ostatnim częściej). Między tymi gatunkami stwierdzono też różnice mikroskopowe: u łuskwiaka nastroszonego galaretowaty naskórek występuje również na trzonie. Łuskwiak gruzełkowaty ("Pholiota tuberculosa") jest podobnej barwy, ale nie ma odstających łusek.

</doc>
<doc id="3241784" url="https://pl.wikipedia.org/wiki?curid=3241784" title="Pholiota flammans">
Pholiota flammans



</doc>
<doc id="3241785" url="https://pl.wikipedia.org/wiki?curid=3241785" title="Gliese 15 Ab">
Gliese 15 Ab

Gliese 15 Ab (Gl 15 Ab, Groombridge 34 Ab) – planeta pozasłoneczna typu superziemia orbitująca wokół gwiazdy Groombridge 34 A. Układ Groombridge 34 (Gliese 15) znajduje się 11,6 roku świetlnego od Słońca i należy do najbliższych gwiazd.
Nazwa.
Nazwa planety pochodzi od nazwy systemu podwójnego, w którym się znajduje, Gliese 15 (znanego także jako Groombridge 34); wielka litera „A” oznacza, że planeta okrąża składnik Gliese 15 A, a mała litera „b” oznacza, że jest to pierwsza odkryta planeta poruszająca się wokół tej gwiazdy.
Odkrycie.
Planeta została odkryta w ramach programu Eta-Earth Survey zajmującego się przeglądem i katalogowaniem gwiazd położonych blisko Ziemi. Odkrycia dokonano metodą dopplerowską pomiaru zmian prędkości radialnej, przy użyciu teleskopu Kecka.
Charakterystyka.
Według pierwotnych oszacowań planeta miała mieć masę minimalną 5,35 ± 0,75 masy Ziemi, co zostało później zrewidowane na 3,03 masy Ziemi, co także plasuje ją w klasie superziemi. Planeta krąży zaledwie 11 milionów kilometrów od gwiazdy i jej okres orbitalny jest równy tylko 11,44 ziemskich dni. Jest ona za gorąca, aby na jej powierzchni mogła istnieć ciekła woda.

</doc>
<doc id="3241795" url="https://pl.wikipedia.org/wiki?curid=3241795" title="Eustachy Kierdej">
Eustachy Kierdej

Eustachy Kierdej herbu Bełty (zm. Radziwonowicze 2 maja 1661 roku) – kasztelan żmudzki, strukczaszy, sekretarz i dworzanin Jego Królewskiej Mości.
20 października 1655 roku podpisał ugodę kiejdańską.

</doc>
<doc id="3241800" url="https://pl.wikipedia.org/wiki?curid=3241800" title="Jan Mikołaj Stankiewicz">
Jan Mikołaj Stankiewicz

Jan Mikołaj Stankiewicz herbu Mogiła (zm. przed 25 maja 1657 roku) – marszałek sejmu zwyczajnego 1646 roku, pisarz wielki litewski w 1653 roku, ciwun ejragolski w 1635 roku, pisarz ziemski żmudzki w 1622 roku, dworzanin Jego Królewskiej Mości, członek Rady Konsultacyjnej Litwy Szwedzkiej w latach 1655-1656 ze starostwa żmudzkiego.
Poseł Księstwa Żmudzkiego na sejm warszawski 1626 roku. Poseł na sejm 1631, 1632 roku. 
Poseł na sejm nadzwyczajny 1635 roku, sejm nadzwyczajny 1637 roku, sejm 1640 roku, sejm 1646 roku, sejm 1647 roku.
W 1648 roku był elektorem Jana II Kazimierza Wazy z Księstwa Żmudzkiego, podpisał jego "pacta conventa". 
Poseł sejmiku rosieńskiego na sejm koronacyjny 1649 roku, sejm 1650 roku, sejm 1653 roku, sejm 1655 roku.
20 października 1655 roku podpisał ugodę kiejdańską.

</doc>
<doc id="3241805" url="https://pl.wikipedia.org/wiki?curid=3241805" title="Parafia św. Wawrzyńca w Warszawie">
Parafia św. Wawrzyńca w Warszawie



</doc>
<doc id="3241806" url="https://pl.wikipedia.org/wiki?curid=3241806" title="Eliasz Komorowski">
Eliasz Komorowski

Eliasz Komorowski herbu Dołęga Odmienna (zm. 16 sierpnia 1659 roku) – chorąży wiłkomierski w latach 1652-1659, pisarz ziemski wiłkomierski w latach 1649-1652, cześnik wiłkomierski w latach 1647-1649, dworzanin pokojowy Jego Królewskiej Mości, członek Rady Konsultacyjnej Litwy Szwedzkiej w latach 1655-1656 z powiatu wiłkomierskiego.
20 października 1655 roku podpisał ugodę kiejdańską. Był uczestnikiem antyszwedzkiej konfederacji powiatów: wiłkomierskiego, kowieńskiego i upickiego podczas pospolitego ruszenia w Kiejdanach 16 grudnia 1656 roku.

</doc>
<doc id="3241809" url="https://pl.wikipedia.org/wiki?curid=3241809" title="Salomon Dawidowicz">
Salomon Dawidowicz

Salomon Dawidowicz z Gania herbu Syrokomla (zm. po 30 lipca 1658) – podstarości żmudzki w latach 1647-1653, stolnik wiłkomierski w 1633 roku.
Poseł na sejm 1638 roku, sejm 1643 roku.
W 1648 roku podpisał elekcję Jana II Kazimierza Wazy z Księstwa Żmudzkiego i z województwa wileńskiego. 20 października 1655 roku podpisał ugodę kiejdańską.
Był wyznawcą kalwinizmu.

</doc>
<doc id="3241811" url="https://pl.wikipedia.org/wiki?curid=3241811" title="Konstanty Sołłohub">
Konstanty Sołłohub

Konstanty Dowoyna Sołłohub herbu Prawdzic (zm. w 1662 roku) – wojski upicki w latach 1645-1662.
20 października 1655 roku podpisał ugodę kiejdańską.

</doc>
<doc id="3241814" url="https://pl.wikipedia.org/wiki?curid=3241814" title="Kapryfolium">
Kapryfolium



</doc>
<doc id="3241816" url="https://pl.wikipedia.org/wiki?curid=3241816" title="Dhimmi">
Dhimmi



</doc>
<doc id="3241817" url="https://pl.wikipedia.org/wiki?curid=3241817" title="Dhikr">
Dhikr



</doc>
<doc id="3241818" url="https://pl.wikipedia.org/wiki?curid=3241818" title="Kościół ewangelicki w Żeliszowie">
Kościół ewangelicki w Żeliszowie

Perła Żeliszowa – wielofunkcyjna arena kulturalna – dawniej kościół ewangelicki, w tej funkcji nieużywany od 1945. Zabytek epoki wczesnego klasycyzmu. Znajduje się na południowo-zachodnim skraju miejscowości Żeliszów (niem. Giersdorf) w powiecie bolesławieckim.
Kościół został wzniesiony według projektu przypisywanego architektowi Carlowi Gotthardowi Langhansowi, twórcy m.in. Bramy Brandenburskiej w Berlinie. Niektórzy historycy sztuki przypisują go jednak budowniczemu Grundmannowi.
Kościół powstał w latach 1796–1797 na planie elipsy o rozmiarach około 20x30 m. W 1872 do kościoła dobudowano od strony południowo-wschodniej dzwonnicę z bolesławieckiego piaskowca według projektu miejscowego architekta Petera Gansela. Budowniczowie wieży nie wykazali jednak kunsztu swoich poprzedników, uszkadzając poważnie konstrukcję dachu głównego budynku od strony wieży, co skutkowało zwiększaniem odchyłu kolumn na drugim poziomie empor.
Elewacje Perły wyróżniają się brakiem wystroju architektonicznego. Dach kryty dachówką jest dostosowany do eliptycznego kształtu budowli. Wnętrze było niegdyś bogato zdobione. Jest jednoprzestrzenne, otoczone drewnianymi emporami. Posadzce na planie elipsy odpowiada pozbawiona ozdób kopuła wsparta na konstrukcji empor w postaci okrągłych, drewnianych kolumn, wykonanych w większości z drewna sosnowego. Dwie kondygnacje galerii dostępne przez jednobiegowe schody wyposażone były w pełne drewniane balustrady. Obecnie schody odrestaurowane z pominięciem balustrad.
Perła jako kościół była użytkowana przez miejscową gminę ewangelicką do 1945. Gmina katolicka korzystała z pobliskiego kościoła pod wezwaniem św. Jana Nepomucena. Po wyjeździe niemieckich mieszkańców kościół pozostał w świetnym stanie. Armia czerwona nie dotarła do Żeliszowa, także do otwarcia jego drzwi przez władzę ludową w Perle znajdowało się pełne wyposażenie – kryształowe żyrandole, dywany, ławy, modlitewniki, drewniana ambona oraz wykonane z bolesławieckiego piaskowca ołtarz i chrzcielnica.
Po otwarciu decyzją władzy ludowej Perła nie była już użytkowana zgodnie z pierwotnym przeznaczeniem. Choć połowa mieszkańców Żeliszowa chciała, by Perła stała się świątynią katolicką, ostatecznie zdecydowano o porzuceniu tego planu. Początkowo urządzono w Perle owczarnię, magazyn, potem zarzucono wykorzystywanie jej przestrzeni. W wyniku szabrowniczej działalności części z nowo przybyłych mieszkańców Żeliszowa, Perła utraciła ołtarz, ławy, ambonę, żyrandole, dywany i dzwony. Organy zostały zdewastowane i stopniowo również wyniesione. W końcu okoliczni mieszkańcy zaczęli traktować Perłę jako darmowe źródło materiałów budowlanych. Wówczas zerwano deskowanie z podłóg na emporach, z pięter wieży, większość piaskowca z posadzki parteru również została rozkradziona. Okna zostały wybite, płaskorzeźby z piaskowca zniszczone, jeden z portali za ołtarzem został w całości wyniesiony. Gdy hełm wieży przechylił się, został zwalony, by zapewnić bezpieczeństwo okolicznej zabudowie mieszkalnej. Wskutek uderzenia drzewa część więźby dachowej od strony dawnych organów zawaliła się. Częściowo wybrakowane poszycie dachowe w pozostałej części również nie stanowiło już ochrony dla drewnianej konstrukcji dachu i czaszy sklepienia. Perła była niemal całkowicie pozbawiona ochrony przed deszczem i śniegiem.
Perła Żeliszowa przez błąd w klasyfikacji jej wieku została wpisana na listę zabytków województwa dolnośląskiego dopiero 12 grudnia 2005 pod numerem 669/A/05. Powodem takiego stanu rzeczy było prawo obowiązujące jeszcze w latach '50 XX wieku, stanowiące że do rejestru zabytków mogą być wpisane jedynie obiekty wybudowane przed 1850 rokiem. Data widniejąca na wieży Perły – 1872, będąca datą dobudowania wieży, wprowadziła ówczesne władze w błąd odnośnie wieku samego obiektu, przez co Perła aż do 2005 roku znajdowała się poza rejestrem.
Od czasu opuszczenia Żeliszowa przez dawnych mieszkańców, Perła była własnością państwową, zarządzaną przez Gminę Wiejską Bolesławiec. Przez dekady stopniowej degradacji obiektu, było kilka pomysłów zagospodarowania jej przestrzeni. W jednej wersji miała stać się salą gimnastyczną dla pobliskiej szkoły podstawowej. W innej główny obiekt miał zostać zburzony, a wieża miała pełnić funkcję punktu widokowego i nadajnika GSM. W celu zabezpieczenia obiektu przed wejściem ciekawskich, Gmina zdecydowała o zamurowaniu wszelkich otworów drzwiowych i okiennych.
W 2010 roku w Perle powstał krótkometrażowy film Patryka Kizny „The Chapel”, dzięki któremu Perła stała się rozpoznawalna na całym świecie, co później przełożyło się na rosnące zainteresowanie w kraju i szansę dla jej odbudowy.
Pod koniec 2012 roku warszawska Fundacja Twoje Dziedzictwo podpisała z Gminą Wiejską Bolesławiec list intencyjny o współpracy na rzecz Perły Żeliszowa. W efekcie realizacji jego postanowień 17 lipca 2013 Fundacja przejęła od gminy Perłę wraz z przyległym cmentarzem i rozpoczęła starania o uratowanie niszczejącego zabytku. Pod koniec 2013 roku empory zostały przykryte w celu zabezpieczenia drewna przed deszczem i śniegiem, aby obiekt przetrwał do rozpoczęcia prac remontowych. Te rozpoczęły się w 2014 roku, dzięki wsparciu Ministerstwa Kultury i Dziedzictwa Narodowego, Urzędu Marszałkowskiego województwa Dolnośląskiego oraz darczyńców.
Główne prace remontowe przy Perle trwały w latach 2014–2019 przy udziale środków MKDNiS, Urzędu Marszałkowskiego i darczyńców.
Fundatorką Fundacji Twoje Dziedzictwo i pomysłodawczynią akcji ratowania Perły Żeliszowa jest Thinloth Korwin-Szymanowska – fotografka, modelka, malarka.
Kierownikiem projektu restauracji Perły był Wilk Korwin-Szymanowski.
Architektem odpowiedzialnym za warstwę projektową przedsięwzięcia jest Juliusz Leonard Marcinowski.
Wykonawcą prac konserwatorskich była firma FTD Phoenix Marcin Urszulak (dawniej Zakład Ogólnobudowlany Jan Urszulak).
Projekt był wykonywany pod nadzorem Wojewódzkiego Urzędu Ochrony Zabytków, delegatura Jeleniogórska.
Inauguracja nowej funkcji Perły nastąpiła w 2018 roku, podczas koncertu zorganizowanego przez Twoje Dziedzictwo oraz stowarzyszenie Ars Augusta. W wydarzeniu wzięło udział kilkuset gości, w tym wójt Gminy Bolesławiec, Marszałek Województwa Dolnośląskiego i sołtys wsi Żeliszów. Od tego czasu w obiekcie goszczą liczne wydarzenia kulturalne z bardzo różnych dziedzin.
Obok Perły znajduje się cmentarz ewangelicki z XIX wieku, na którym pozostały liczne nagrobki.
Zwiedzanie Perły jest możliwe podczas wydarzeń, lub po wcześniejszym umówieniu się na wizytę.

</doc>
<doc id="3241820" url="https://pl.wikipedia.org/wiki?curid=3241820" title="Teorian">
Teorian

Teorian (zm. po 1171) – teolog bizantyński z XII wieku.
Teorian żył w XII wieku. Został przez cesarza obdarzony tytułami magistra i filozofa ("maístor kaj philosophos"). Dwukrotnie posłował z ramienia cesarza Manuela I Komnena do przywódcy Kościoła armeńskiego, katolikosa Nersesa IV w sprawie unii religijnej (1169 r.) i do katolikosa syryjskich jakobitów Teodora (1171 r.). Poselstwa nie doprowadziły do porozumienia. Ich przebieg Teorian opisał w dwóch pismach. W pierwszym zawarł, oprócz sprawozdania, główne punkty listu cesarza Manuela I w kwestiach chrystologicznych, oparte na twórczości teologicznej Ojców Kościoła: Atanazego, Bazylego Wielkiego, Grzegorza z Nazjanzu i Cyryla z Aleksandrii. W drugim piśmie przedstawił sprawozdanie z rozmów przeprowadzonych z Teodorem. Oba utwory posiadają niewielką wartość literacką, stanowią natomiast ważne źródło do dziejów religii.
Teorian jest również autorem listu "Do kapłanów w Orejne" ("Ejs tus en Orejné hieréjs"), w którym porusza kwestie sporne między Grekami i Łacinnikami, dotyczące między innymi rytuału przestrzegania postu w soboty i małżeństw księży.

</doc>
<doc id="3241821" url="https://pl.wikipedia.org/wiki?curid=3241821" title="Camille Coduri">
Camille Coduri

Camille Coduri (ur. 18 kwietnia 1965 w Londynie) – brytyjska aktorka. Najbardziej znana jest z roli Jackie Tyler z brytyjskiego serialu science-fiction "Doktor Who".
Camille Coduri w 1992 roku poślubiła Christophera Fulforda. Ma z nim dwójkę dzieci: Rose (ur. 1992) i Santina (ur. 1996).

</doc>
<doc id="3241822" url="https://pl.wikipedia.org/wiki?curid=3241822" title="Radio Fama Sochaczew">
Radio Fama Sochaczew



</doc>
<doc id="3241824" url="https://pl.wikipedia.org/wiki?curid=3241824" title="Halina Kurkówna">
Halina Kurkówna

Halina Kurkówna (ur. 24 listopada 1908 w Toruniu, zm. 11 września 1995 w Poznaniu) – polski bibliotekarz i filolog. Dyrektor Biblioteki Raczyńskich w Poznaniu (pierwsza kobieta na tym stanowisku).
Życiorys.
Pochodziła ze starej, ziemiańskiej rodziny pomorskiej. Ukończyła gimnazjum Sióstr Niepokalanek w Jarosławiu (1928). Była absolwentką Uniwersytetu Poznańskiego (filologia polska, 1938). W 1939 zatrudniła się w Bibliotece Raczyńskich, gdzie przepracowała cały okres wojenny. W 1948 została dyrektorem tej instytucji (na rok), a potem (do 1951 i w latach 1957-1958) była wicedyrektorem. Do emerytury kierowała Działem Zbiorów Specjalnych, gdzie pracowała jeszcze później, aż do śmierci. Porządkowała i opracowywała zbiory po zniszczeniach wojennych. Do jej największych osiągnięć należało stworzenie czytelni dziecięcej (trzeciej czytelni w bibliotece) oraz przyznanie instytucji obowiązkowego egzemplarza regionalnego. Brała też udział w opracowaniu programu rozbudowy Biblioteki Raczyńskich oraz stworzenia sieci jej placówek terenowych. 
Została odznaczona Odznaką Honorową Miasta Poznania, Medalem 30-lecia Polski Ludowej, Złotym Krzyżem Zasługi (1954) oraz Krzyżem Kawalerskim Orderu Odrodzenia Polski (1979).

</doc>
<doc id="3241825" url="https://pl.wikipedia.org/wiki?curid=3241825" title="Andronik Kamater">
Andronik Kamater

Andronik Kamater (gr.: Ἀνδρόνικος Καματηρός,) – teolog bizantyński, autor traktatu polemizującego z Łacinnikami i Armeńczykami, zatytułowanego "Święty arsenał".
Życie.
Andronik Kamater działał w II połowie XII wieku. Był spokrewniony przez matkę z dynastią panującą. Za panowania Manuela I Komnena piastował wysokie godności eparchy Konstantynopola i wielkiego drungariosa.
Twórczość.
Za namową cesarza Manuela I, Kamater napisał w latach siedemdziesiątych XII wieku traktat polemiczny "Święty arsenał" ("Hierá hoplothéke"). Traktat rozpoczyna pochwała cesarza, jemu zresztą przypisał Kamater autorstwo całego dzieła, wyjąwszy wstęp i zakończenie, które wraz z przepisaniem całości uważał za swoją zasługę. Utwór zawiera polemikę z Łacinnikami i Armeńczykami w sprawach wiary. Utwór ma formę dialogu. W pierwszej jego części cesarz rozmawia z kardynałami rzymskimi na temat pochodzenia Ducha Św. Rozmowa została oparta na cytatach z dzieł Ojców Kościoła. Cytaty zaś zostały dobrane w ten sposób, by wspierały grecki punkt widzenia. Kamater korzysta z wrogich Łacinnikom pism Focjusza, Nicetasa z Bizancjum, Eustracjusz z Nicei, Eutymiusza Zygabena i Mikołaja z Metony. W drugiej części utworu, cesarz polemizuje z monofizytami i monoteletami. Z dyskusji zawsze wychodzi zwycięsko. Dzieło charakteryzuje się dużym artyzmem literackim. Cenili je zarówno przeciwnik ideowy Kamatera patriarcha Jan XI Bekkos, jak i jego zwolennik, Jerzy Pachymeres.

</doc>
<doc id="3241826" url="https://pl.wikipedia.org/wiki?curid=3241826" title="Chwalibóg Kazimierz Lwowicz">
Chwalibóg Kazimierz Lwowicz

Chwalibóg Kazimierz Lwowicz herbu Kostrowiec – wojski wiłkomierski w latach 1640-1655.
20 października 1655 roku podpisał ugodę kiejdańską.

</doc>
<doc id="3241827" url="https://pl.wikipedia.org/wiki?curid=3241827" title="René Cotton">
René Cotton

René Cotton (ur. 19 lutego 1914 roku, zm. 25 lipca 1971 roku) – francuski kierowca wyścigowy i rajdowy.
Kariera.
W wyścigach samochodowych Cotton startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1954-1955, 1957-1959 Francuz pojawiał się w stawce 24-godzinnego wyścigu Le Mans. W pierwszym sezonie startów uplasował się na czwartej pozycji w klasie S 750, a w klasyfikacji generalnej był siedemnasty. Pięć lat później odniósł zwycięstwo w klasie GT 750.

</doc>
<doc id="3241828" url="https://pl.wikipedia.org/wiki?curid=3241828" title="Rene Cotton">
Rene Cotton

René Cotton

</doc>
<doc id="3241829" url="https://pl.wikipedia.org/wiki?curid=3241829" title="Cristián Marrugo">
Cristián Marrugo



</doc>
<doc id="3241831" url="https://pl.wikipedia.org/wiki?curid=3241831" title="Sandro Ramírez">
Sandro Ramírez

Sandro Ramírez (ur. 9 lipca 1995 w Las Palmas de Gran Canaria) – hiszpański piłkarz występujący na pozycji napastnika w hiszpańskim klubie Real Valladolid oraz w reprezentacji Hiszpanii do lat 21.
Kariera klubowa.
Sandro jako 6 latek zaczął trenować piłkę nożną w UD Las Palmas. W 2009 roku dołączył do młodzieżowej drużyny Barcelony. 4 lata później został przeniesiony do drużyny rezerw. W 2014 roku dołączył do pierwszego zespołu. 18 sierpnia 2014 zdobył swoją pierwszą bramkę po dośrodkowaniu Munira El Haddadiego w rozgrywkach Trofeu Joan Gamper.
31 sierpnia 2014 zagrał swój pierwszy oficjalny mecz w Primera División przeciwko Villarreal CF. Wszedł na boisko zmieniając Pedro Rodríguez w 70. minucie i zdobył bramkę. 21 października 2014 strzelił swoją pierwszą bramkę w Lidze Mistrzów przeciwko Ajaksowi.

</doc>
<doc id="3241833" url="https://pl.wikipedia.org/wiki?curid=3241833" title="Feliks Róg-Mazurek">
Feliks Róg-Mazurek

Feliks Róg-Mazurek, właściwie "Feliks Mazurek", pseudonim "Róg" (ur. 17 sierpnia 1914 w Wattenscheid, dzielnicy Bochum, zm. 10 sierpnia 1971 w Poznaniu) – polski bibliotekarz, socjolog i prawnik, podpułkownik Ludowego Wojska Polskiego. Dyrektor Biblioteki Raczyńskich w Poznaniu.
Życiorys.
Syn Franciszka, w 1936 ukończył Szkołę Podchorążych Rezerwy w stopniu podporucznika. Od października 1936 do grudnia 1937 był nauczycielem szkoły powszechnej w Wołkowysku a także instruktorem wychowania fizycznego i PW w Okręgowym Urzędzie WF i PW w Grodnie. Dowodził kompanią cyklistów 69 Pułku Piechoty w czasie kampanii wrześniowej. Po klęsce znalazł się w Komendzie Obrońców Polski, przekształconej w 1943 w Polską Armię Ludową podległą RPPS. W sierpniu 1944, po wybuchu powstania warszawskiego, objął w stopniu podpułkownika stanowisko Szefa Sztabu Komendy Naczelnej PAL. W październiku 1944 został komendantem Okręgu PAL Radom i dowódcą oddziału partyzanckiego tej organizacji. Po wyzwoleniu przyjęty do ludowego Wojska Polskiego jako oficer dyspozycyjny Naczelnego Dowódcy WP. Z wynikiem celującym ukończył Wyższą Szkołę Oficerską WP w Rembertowie. Pracował jako Inspektor WF i PW w Państwowym Urzędzie WF i PW przy MON. Od lutego 1946 do stycznia 1947 zastępca dowódcy 14 Kołobrzeskiego Pułku Piechoty ds. liniowych. Zdemobilizowany na własną prośbę z powodu choroby.
Biblioteką Raczyńskich kierował w latach 1949-1953. Rozpoczął akcję tworzenia sieci filii w mieście, które umożliwiały szeroki dostęp do książek mieszkańcom. Tym samym po raz pierwszy w historii księgozbiór Biblioteki stał się masowo dostępny do wypożyczania na zewnątrz, a nie przede wszystkim w czytelniach. Podczas jego kadencji rozpoczęto odbudowę gmachu głównego, spalonego podczas działań wojennych w 1945 (autorką projektu budowlanego była Janina Czarnecka, a nadzór autorski i wyposażenie wnętrz przydzielono jej mężowi - Władysławowi Czarneckiemu, przy współpracy Zygmunta Skupniewicza). Układ wnętrza częściowo zmieniono, perspektywicznie myśląc o dobudowie nowego skrzydła od północy (stało się to dopiero w 2013). W latach 1953-1957 kierował Biblioteką Główną Uniwersytetu Przyrodniczego w Poznaniu. Był autorem mocno propagandowego dzieła o Cytadelowcach - "Poznaniacy w walkach o Cytadelę" (1948), w którym ukrywał fakty dotyczące przymuszania mieszkańców do szturmu na Fort Winiary przez żołnierzy Armii Czerwonej.
Został pochowany na cmentarzu Górczyńskim w Poznaniu.

</doc>
<doc id="3241834" url="https://pl.wikipedia.org/wiki?curid=3241834" title="Władysław Karol Karęga">
Władysław Karol Karęga

Władysław Karol de Quarto Karęga herbu własnego (zm. 1670) – sędzia grodzki trocki w 1670 roku, podstoli wiłkomierski w 1665 roku, sędzia grodzki wiłkomierski w latach 1660–1664, skarbnik trocki w latach 1647–1664.
20 października 1655 roku podpisał ugodę kiejdańską.

</doc>
<doc id="3241839" url="https://pl.wikipedia.org/wiki?curid=3241839" title="Leon Pawlak">
Leon Pawlak

Leon Pawlak (ur. 23 marca 1905 w Dziekanowicach, zm. 13 grudnia 1972 w Poznaniu) – polski bibliotekarz i pedagog, dyrektor Biblioteki Raczyńskich w Poznaniu.
Życiorys.
Był magistrem pedagogiki i dyrektorem Wojewódzkiej Biblioteki Publicznej w Poznaniu. Z dniem 1 stycznia 1955 książnica ta została administracyjnie połączona z Biblioteką Raczyńskich, co trwało do 31 grudnia 1956. Przez ten okres Pawlak był dyrektorem tej zjednoczonej instytucji. Po rozłączeniu pozostał dyrektorem WBP (do 1960). Za jego kadencji oddano do użytku odbudowany gmach główny, który spłonął podczas działań wojennych w 1945. Autorką projektu budowlanego była Janina Czarnecka, a nadzór autorski i wyposażenie wnętrz powierzono jej mężowi - Władysławowi Czarneckiemu, przy współpracy Zygmunta Skupniewicza. W budynku znalazła siedzibą administracja obu bibliotek oraz działy merytoryczne Biblioteki Raczyńskich.
Został pochowany na Cmentarzu Junikowo w Poznaniu.

</doc>
<doc id="3241842" url="https://pl.wikipedia.org/wiki?curid=3241842" title="Mikołaj Skorulski">
Mikołaj Skorulski

Mikołaj Piotrowicz Skorulski herbu Kościesza Odmienna – chorąży kowieński w latach 1648-1671, stolnik kowieński w latach 16441648, starosta kormiałowski.
Jako poseł na sejm konwokacyjny 1648 roku z powiatu kowieńskiego był członkiem konfederacji generalnej zawiązanej 31 lipca 1648 roku. 
Poseł na sejm zwyczajny 1652 roku, sejm 1659 roku.
20 października 1655 roku podpisał ugodę kiejdańską. Był uczestnikiem antyszwedzkiej konfederacji powiatów: wiłkomierskiego, kowieńskiego i upickiego podczas pospolitego ruszenia w Kiejdanach 16 grudnia 1656 roku.

</doc>
<doc id="3241846" url="https://pl.wikipedia.org/wiki?curid=3241846" title="Louis Cornet">
Louis Cornet

Louis Cornet (ur. w 1929 roku, rzm. 23 czerwca 1967 roku) – francuski kierowca wyścigowy.
Kariera.
W wyścigach samochodowych Cornet startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1954-1959 Francuz pojawiał się w stawce 24-godzinnego wyścigu Le Mans. W pierwszym sezonie startów uplasował się na trzeciej pozycji w klasie S 570, a w klasyfikacji generalnej był szesnasty. Rok później odniósł zwycięstwo w klasie S 750. W sezonie 1957 stanął na drugim stopniu podium w klasie S 750. Sukces ten powtórzył rok później. W 1959 roku zwyciężył w klasie GT 750, a w klasyfikacji generalnej był dziewiąty.

</doc>
<doc id="3241848" url="https://pl.wikipedia.org/wiki?curid=3241848" title="Wilhelm Uliczka">
Wilhelm Uliczka

Wilhelm Uliczka (ur. 28 grudnia 1913 w Chorzowie, zm. 28 grudnia 1981 w Chorzowie, ciężarowiec, zapaśnik, mistrz Śląska, wicemistrz Polski w podnoszeniu ciężarów, radny MRN w Chorzowie (1950-1952).
Życiorys.
W 1928 roku, jako piętnastolatek, rozpoczął karierę sportową w Klubie Ciężkoatletycznym "Mars" Wielkie Hajduki, obecnie Chorzów. Trenował podnoszenie ciężarów oraz zapasy.
Już w następnym roku zdobył brązowy medal w mistrzostwach Śląska, w podnoszeniu ciężarów w wadze koguciej. W 1930 roku zdobył mistrzostwo Śląska w tej samej kategorii oraz obronił tytuł przez kolejne lata aż do wybuchu II wojny światowej.
Powołany do odbycia służby wojskowej, uczestniczył jako reprezentant armii w zawodach sportowych. Jako zapaśnik zdobył wicemistrzostwo Śląska.
Po zakończeniu wojny, w 1946 ponownie wywalczył tytuł mistrza Śląska w podnoszeniu ciężarów w wadze koguciej. Na Mistrzostwach Polski w tym samym roku wywalczył srebrny medal.
W latach 1947-55 zdobywał kolejno mistrzostwo Śląska oraz był brązowym medalistą na Mistrzostwach Polski.
Po zakończeniu kariery zawodniczej jako ciężarowiec i zapaśnik, podjął się pracy trenera. Trenował zawodników "Gwardii" Chorzów, AKS Chorzów oraz "Ruchu" Chorzów. "Ruch" pod jego kierownictwem awansował do I ligi oraz wywalczył czwarte miejsce w kraju.

</doc>
<doc id="3241850" url="https://pl.wikipedia.org/wiki?curid=3241850" title="Medaliści mistrzostw świata w short tracku">
Medaliści mistrzostw świata w short tracku

Lista medalistów mistrzostw świata w short tracku.

</doc>
<doc id="3241851" url="https://pl.wikipedia.org/wiki?curid=3241851" title="EN64">
EN64



</doc>
<doc id="3241852" url="https://pl.wikipedia.org/wiki?curid=3241852" title="Stanisław Dąmbski">
Stanisław Dąmbski



</doc>
<doc id="3241853" url="https://pl.wikipedia.org/wiki?curid=3241853" title="Bernard Olejniczak">
Bernard Olejniczak

Bernard Olejniczak (ur. 29 listopada 1919 w Kościanie, zm. 28 października 2003 w Poznaniu) – polski bibliotekarz i filolog. Dyrektor Biblioteki Raczyńskich w Poznaniu i Biblioteki Poznańskiego Towarzystwa Przyjaciół Nauk.
Życiorys.
Wywodził się z rodziny inteligenckiej o tradycjach patriotycznych. Ojciec był lekarzem, działaczem polskim w czasach zaboru pruskiego i uczestnikiem powstania wielkopolskiego. Maturę zdał w Kościanie (Gimnazjum św. Stanisława Kostki). Absolwent Uniwersytetu Poznańskiego (filologia germańska i romańska). Od 1949 kierownik Działu Zbiorów Specjalnych w Bibliotece Raczyńskich. Po epizodzie połączenia książnicy z Wojewódzką Biblioteką Publiczną (1955-1956), został kierownikiem i dyrektorem (od 1957) Biblioteki Raczyńskich. Funkcję tę pełnił do 1962, kiedy to zwolniono go za brak działań mających na celu upowszechnianie księgozbioru i spadek liczby czytelników (koncentrował się przede wszystkim na pracy naukowej przy opracowywaniu najbardziej wartościowej części zbioru). Władze miejskie (pracodawca) nie cofnęły swojej decyzji nawet po proteście Ministerstwa Kultury i Sztuki i po wydaniu nakazu jej cofnięcia. Od 1963 dyrektor Biblioteki PTPN. Polska Akademia Nauk powierzyła mu reorganizację księgozbiorów stacji naukowych w Rzymie i Paryżu.
Odznaczony odznaką honorową „Za Zasługi w Rozwoju Województwa Poznańskiego”, Odznaką Honorową Miasta Poznania, Złotym Krzyżem Zasługi, jak również Krzyżem Kawalerskim i Krzyżem Oficerskim Orderu Odrodzenia Polski.
Został pochowany na Cmentarzu Junikowo w Poznaniu (pole 5-5-41-8).

</doc>
<doc id="3241858" url="https://pl.wikipedia.org/wiki?curid=3241858" title="Helena Seidel">
Helena Seidel

Helena Seidel (ur. 21 października 1923 w Bydgoszczy, zm. 18 marca 2003) – polski bibliotekarz i filolog. Dyrektor Biblioteki Raczyńskich w Poznaniu (druga kobieta na tym stanowisku, po Halinie Kurkównej).
Życiorys.
Była filologiem angielskim. W Bibliotece Raczyńskich pracowała w latach 1959-1974, a dyrektorem była w latach 1964-1972 (w pozostałym okresie zatrudnienia był wicedyrektorem). Odznaczona Złotym Krzyżem Zasługi
Została pochowana na Cmentarzu Junikowo w Poznaniu.

</doc>
<doc id="3241861" url="https://pl.wikipedia.org/wiki?curid=3241861" title="Moravské Budějovice (stacja kolejowa)">
Moravské Budějovice (stacja kolejowa)

Moravské Budějovice – stacja kolejowa w miejscowości Morawskich Budziejowicach, w kraju Wysoczyna, w Czechach Znajduje się na wysokości 455 m n.p.m.
Na stacji istnieje możliwość zakupu biletu i rezerwacji miejsc.

</doc>
<doc id="3241862" url="https://pl.wikipedia.org/wiki?curid=3241862" title="Alfred Laboga">
Alfred Laboga

Alfred Laboga (ur. 23 maja 1926 w Poznaniu, zm. 6 października 1988 tamże) – polski bibliotekarz i prawnik, dyrektor Biblioteki Raczyńskich w Poznaniu.
Życiorys.
Ukończył studia na Wydziale Prawa Uniwersytetu im. Adama Mickiewicza w Poznaniu, a następnie pracował w Wydziale Kultury i Sztuki Urzędu Miejskiego w Poznaniu. W 1977 objął stanowisko dyrektora Biblioteki Raczyńskich. Do jego najważniejszych osiągnięć należało:
Po rezygnacji w 1981 ze stanowiska dyrektora Biblioteki Raczyńskich kierował Pracownią-Muzeum Ignacego Kraszewskiego.
Został pochowany na Cmentarzu Junikowo w Poznaniu (pole 9-4-8-6).

</doc>
<doc id="3241864" url="https://pl.wikipedia.org/wiki?curid=3241864" title="Norwegian Joy">
Norwegian Joy

Norwegian Joy – statek wycieczkowy Norwegian Cruise Line, który wszedł do służby w kwietniu 2017 roku. Została zbudowana przez Meyera Werft w Papenburg w Niemczech. [5]
Norweska Joy jest składnikiem norweskiej klasy Breakaway Plus. Jest to okręt siostrzany Norwegian Escape, który został ukończony w październiku 2015 roku. [6] Statek pierwotnie miał być nazwany Norwegian Bliss. Oryginalna nazwa statku została wybrana w drodze konkursu online zorganizowanego przez Norwegian Cruise Line. [5] Budowa Norweskiej Radości rozpoczęła się 16 września 2015 r. [7]
Zostało ogłoszone w dniu 12 października 2015 r., Że statek zostanie zbudowany pod inną nazwą, ponownie wprowadzony i przeprojektowany specjalnie na rynek chiński. [8] W dniu 30 marca 2016 r. Ogłoszono nową nazwę statku, Norwegian Joy oraz nowe porty macierzyste w Szanghaju i Tianjin (Pekin). [9] W październiku 2016 r. Ogłoszono budowę nowego statku, przejmując nazwę " Norwegian Bliss", która zostanie dostarczona w 2018 r. [10]
Radość jest niezwykła, ponieważ otrzymała ojca chrzestnego, chińskiego piosenkarza Wanga Leehoma, a nie chrzestną. Statek został ochrzczony 27 czerwca 2017 r. [11]
Doniesiono, że odwiedzi Dubaj podczas rejsu do Chin. Inne porty zawinięcia na jej dziewiczy rejs nie są znane. [12] Stępka została położona w dniu 5 kwietnia 2016 r. Pierwsza sekcja została uruchomiona w dniu 4 czerwca 2016 r. [13] Druga sekcja została uruchomiona w dniu 19 sierpnia 2016 r.
W dniu 28 września 2016 r. Na statku wybuchł pożar. 8 października 2016 r. Wybuchł kolejny pożar. [14] [15]
19 lipca 2018 r. Norweski ogłosił plany przeniesienia norweskiej radości z Chin do USA. Firma planuje wykorzystać statek do rejsów na Alaskę, Meksyk i Kanał Panamski, w zależności od sezonu. Norweska Radość zostanie poddana modernizacjom o wartości $ 50M, aby jej projekty i oferty były praktycznie identyczne z tymi dla siostrzanego statku Norwegian Bliss
Inżynieria statków.
Norwegian Joy ma pięć głównych silników o łącznej mocy wyjściowej 102,900 KM. Statek ma dwa MAN B &amp; W 14V48 / 60CR, każdy o mocy 22 520 KM i trzy MAN B &amp; W 12V48 / 60CR, każdy o mocy 19 300 KM. Układ napędowy to dwa zespoły ABB Azipod XO o łącznej mocy 40 MW, które umożliwiają prędkość 22,5 węzła, podczas gdy maksymalna prędkość podczas prób przekracza 25,4 kts. Na statku zainstalowano również układ smarowania powietrzem, system Silverstream® [17], który tworzy dywan z małych pęcherzyków powietrza wzdłuż kadłuba, aby zmniejszyć opór .

</doc>
<doc id="3241865" url="https://pl.wikipedia.org/wiki?curid=3241865" title="Aš (stacja kolejowa)">
Aš (stacja kolejowa)

Aš – stacja kolejowa w Aš, w kraju karlowarskim, w Czechach. Znajduje się na wysokości 640 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3241869" url="https://pl.wikipedia.org/wiki?curid=3241869" title="Telč (stacja kolejowa)">
Telč (stacja kolejowa)

Telč – stacja kolejowa w miejscowości Telcz, w kraju Wysoczyna, w Czechach Znajduje się na wysokości 525 m n.p.m.
Na stacji istnieje możliwość zakupu biletu i rezerwacji miejsc.

</doc>
<doc id="3241870" url="https://pl.wikipedia.org/wiki?curid=3241870" title="24h Le Mans 1959">
24h Le Mans 1959

24h Le Mans 1959 – 24–godzinny wyścig rozegrany na torze Circuit de la Sarthe w dniach 20-21 czerwca 1959 roku. Był czwartą rundą Mistrzostw Świata Samochodów Sportowych.
Wyniki.
Źródło: experiencelemans.com

</doc>
<doc id="3241871" url="https://pl.wikipedia.org/wiki?curid=3241871" title="Bystřice pod Hostýnem (stacja kolejowa)">
Bystřice pod Hostýnem (stacja kolejowa)

Bystřice pod Hostýnem – stacja kolejowa w Bystřice pod Hostýnem, w kraju zlińskim, w Czechach. Znajduje się na wysokości 315 m n.p.m.
Na stacji istnieje możliwość zakupu biletów na wszystkiego rodzaju pociągi oraz rezerwacji miejsc. 

</doc>
<doc id="3241873" url="https://pl.wikipedia.org/wiki?curid=3241873" title="Mníšek pod Brdy (stacja kolejowa)">
Mníšek pod Brdy (stacja kolejowa)

Mníšek pod Brdy – stacja kolejowa w miejscowości Mníšek pod Brdy, w kraju środkowoczeskim, w Czechach. Znajduje się na wysokości 435 m n.p.m.
Jest zarządzana przez Správę železnic. Na stacji istnieje możliwość zakupu biletu i rezerwacji miejsc.

</doc>
<doc id="3241874" url="https://pl.wikipedia.org/wiki?curid=3241874" title="Tubmaryna">
Tubmaryna

Tubmaryna (in. tuba maryna, trąba anielska, tub maryna; łac. "tuba - "trąba, "marina - "morska) – historyczny instrument smyczkowy zaliczany do chordofonów. Złożony z długiego i wąskiego pudła rezonansowego, wzdłuż którego biegła jedna struna. Instrument posiadał także progi. Posiadał charakterystyczny dźwięk przypominający brzmieniem trąbkę. Popularnie używany w średniowieczu i renesansie, wymarł w połowie XVIII w.

</doc>
<doc id="3241875" url="https://pl.wikipedia.org/wiki?curid=3241875" title="Tecuciztecatl">
Tecuciztecatl



</doc>
<doc id="3241877" url="https://pl.wikipedia.org/wiki?curid=3241877" title="Robert Fiszkal">
Robert Fiszkal

Robert Fiszkal (ur. 27 czerwca 1908 w Komornikach, w powiecie wieluńskim, zm. 5 kwietnia 1980 w Cieszynie) – polski ksiądz ewangelicki, członek Synodu Kościoła Ewangelicko-Augsburskiego, radca konsystorza, proboszcz parafii ewangelicko-augsburskiej w Chorzowie i w Wiśle, działacz społeczny i narodowy.
Życiorys.
Robert Fiszkal był synem Augusta Fiszkala i Berty z domu Gol. Rodzina zajmowała się rolnictwem. Ukończył szkołę powszechną w Komornikach oraz gimnazjum w Wieluniu. Po uzyskaniu świadectwa dojrzałości w 1929 podjął studia na Wydziale Teologii Ewangelickiej Uniwersytetu Warszawskiego. W 1933 po ukończeniu studiów zdał egzamin konsystorski w październiku tego samego roku i został ordynowany na duchownego. Skierowano go do pracy jako wikariusza parafii ewangelickiej w Osówce k. Lipna. Po kilku miesiącach podjął obowiązki wikariusza senioralnego w Cieszynie. We wrześniu 1934 roku przeprowadził się na Górny Śląsk oraz podjął pracę jako katecheta ewangelicki w szkołach średnich w Pszczynie oraz Rybniku.
Po uchwaleniu przez Sejm Śląski „ustawy o tymczasowej organizacji Ewangelickiego Kościoła Unijnego na Górnym Śląsku”, nowym podziale administracyjnym Kościoła Ewangelicko-Augsburskiego oraz w związku z wymianą duchownych unijnych na polskich księży w listopadzie roku mianowany proboszczem parafii ewangelickiej w Rybniku (w latach 1937-1939). Był współpracownikiem Towarzystwa Polaków Ewangelików na Górnym Śląsku oraz Stowarzyszenia Niewiast Ewangelickich, a także Związku Młodzieży Ewangelickiej. Działał na rzecz polskości Śląska. Po wybuchu II wojny światowej, w Ewangelickim Kościele Unijnym na polskim Górnym Śląsku unieważniono decyzje urzędującej w latach 1937-1939 Tymczasowej Rady Kościelnej. Wskutek tego utracił probostwo oraz został zmuszony do wyjazdu ze Śląska. Zamieszkał początkowo w Cieszynie, a następnie w rodzinnych Komornikach, potem w Kętach i znów w Cieszynie. Pracował m.in. jako księgowy w Spółdzielni Rolniczej w Złoczewie a nawet jako robotnik w tartaku w Trzyńcu.
Po zakończeniu wojny powrócił do Rybnika. W lipcu 1945 objął parafię parafii ewangelicko-augsburskiej w Chorzowie. Został także administratorem parafii w Siemianowicach i Miechowicach (obecnie dzielnica Bytomia). Na początku 1946 Konsystorz Kościoła Ewangelicko-Augsburskiego powierzył mu faktycznie obowiązki seniora diecezji katowickiej, które sprawował do 1950. PRL-owskie władze często traktowały ewangelików jak Niemców, zmuszając ich do wyjazdu z Polski. Parafia, która przed wojną liczyła ok. 5 tys. wiernych, pięć lat po wojnie zmniejszyła się blisko o połowę.
W 1950 wybrany do Synodu Kościoła, następnie do Konsystorza i Naczelnej Rady Kościoła. Od listopada 1951 aż do stycznia 1958 pełnił obowiązki wiceprezesa Konsystorza oraz sekretarza Naczelnej Rady Kościoła. W czerwcu 1951 został wybrany przez wspólnotę ewangelicką proboszczem parafii w Chorzowie. Organizował pomoc dla potrzebujących, starał się przeciwdziałać wyjazdom. Do 1960 pozostało jednak w parafii niewiele ponad 1,5 tys. wiernych. Stale zmniejszająca się liczba wiernych zapewne spowodowała jego rezygnację ze sprawowanego urzędu oraz przenosiny do parafii ewangelickiej w Wiśle. W listopadzie 1956 tamtejsze Zgromadzenie Parafialne wybrało go proboszczem miejscowej parafii, liczącej ponad 6 tys. wiernych. Pracował tam aż do emerytury, na którą przeszedł z końcem listopada 1978. Był tajnym współpracownikiem Służby Bezpieczeństwa o pseudonimie „Góral”.
Na emeryturze zamieszkał w Cieszynie, m.in. wspierał budowę Domu Opieki „Emaus” w Dzięgielowie oraz działalność chórów kościelnych. Zmarł 5 kwietnia 1980 w Wiśle, pochowany został na cmentarzu ewangelickim w Cieszynie.
Krytycznie oceniał Zjednoczony Kościół Ewangeliczny, zarzucił, że w swej pracy misyjnej posługuje się „przymilaniem, przekupstwem i zastraszaniem”.
Odznaczenia.
Dziesięć lat przed śmiercią, w 1970 odznaczony Krzyżem Komandorskim Orderu Odrodzenia Polski.

</doc>
<doc id="3241881" url="https://pl.wikipedia.org/wiki?curid=3241881" title="Františkovy Lázně (stacja kolejowa)">
Františkovy Lázně (stacja kolejowa)

Františkovy Lázně – stacja kolejowa w Franciszkowych Łaźniach, w kraju karlowarskim, w Czechach. Jest ważnym węzłem kolejowym. Znajduje się na wysokości 450 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3241883" url="https://pl.wikipedia.org/wiki?curid=3241883" title="Hersey Hawkins">
Hersey Hawkins

Hersey R. Hawkins, Jr. (ur. 29 września 1966 w Chicago) – amerykański koszykarz, występujący na pozycji rzucającego obrońcy, uczestnik meczu gwiazd NBA, brązowy medalista olimpijski (1988), laureat nagrody - NBA Sportsmanship Award.

</doc>
<doc id="3241884" url="https://pl.wikipedia.org/wiki?curid=3241884" title="Blaues Pferd I">
Blaues Pferd I

Blaues Pferd I (pol. "Niebieski koń I") – ekspresjonistyczny obraz olejny, namalowany w 1911 roku przez niemieckiego malarza Franza Marca, znajdujący się w zbiorach Lenbachhaus w Monachium. Płótno powstało niedługo przed założeniem ugrupowania artystycznego "Błękitny Jeździec", którego członkiem był Marc. 
W roku 2012 Deutsche Post wydała znaczek pocztowy z wizerunkiem "Niebieskiego konia I", z okazji setnej rocznicy założenia ugrupowania.
Opis.
Obraz przedstawia konia w różnych odcieniach niebieskości, z głową lekko przechyloną w lewo, jakby uchwyconą w geście zamyślenia. Jego przednie nogi są w wyraźnym rozkroku, tylne zawieszone są w przestrzeni. Koń przedstawiony został na tle górskiego, wielobarwnego i abstrakcyjnego pejzażu, składającego się ze wzgórz namalowanych w sposób uproszczony. Na pierwszym planie, po prawej stronie, tuż obok kopyta konia, Marc namalował uproszczoną roślinę z trzema podłużnymi liśćmi.
Teoria koloru Franza Marca, która ma decydujące znaczenie dla wielu jego dojrzałych prac i którą szczegółowo wyjaśnia w liście do malarza Augusta Macke z grudnia 1910 roku, jest tu zilustrowana w bardzo klarowny sposób. Kolor niebieski to pierwiastek męski, stanowczy i duchowy. Żółty jest kobiecy, łagodny, wesoły i zmysłowy. Czerwony to materia, ciężkość i gwałtowność. Czerwień według Marca miała też zdolność ujarzmienia błękitu i żółci, natomiast zmieszanie czerwieni i błękitu dawało barwę fioletową, oznaczającą skrajną żałobę. W takiej sytuacji, dla zachowania harmonii, wymagana była barwa żółta, która wzajemnie się uzupełnia i jest łagodząca. Pomieszanie czerwieni i żółci dawało kolor pomarańczowy, barwę bierną i chłodną, która potrzebowała pierwiastka męskiego, aktywnego. Połączenie błękitu i żółci dawało zieleń, która automatycznie uruchamiała czerwień oznaczającą materię. Zieleń nigdy jednak nie była w stanie poskromić czerwieni, dlatego potrzebowała pomocy żółci i błękitu.
Rola koloru niebieskiego jako symbolu duchowości i zwycięstwa nad materią, jest w tym obrazie dobitnie wyrażona. Niebieski koń zostaje podniesiony do rangi patetycznej i wyrazistej; stojąc z pochyloną głową, zwierzę sprawia wrażenie czującej istoty. Franz Marc podkreślał wiele swoich zwierzęcych przedstawień postawami i metodami kompozycyjnymi tradycyjnego malowania postaci – takich jak zamyślona postać z tyłu, zanurzona w widoku natury na obrazach Caspara Davida Friedricha – i tym samym nadał koniowi cechy ludzkie.

</doc>
<doc id="3241889" url="https://pl.wikipedia.org/wiki?curid=3241889" title="Johnnie Tolan">
Johnnie Tolan

Johnnie Tolan (ur. 22 października 1917 w Victor, zm. 6 czerwca 1986 w Redondo Beach) – amerykański kierowca wyścigowy.
Kariera.
W swojej karierze Tolan startował jedynie w Stanach Zjednoczonych w AAA Championship Car, USAC National Midget Series, USAC Milwaukee Mile Qualifying Race oraz USAC National Championship. W 1954 roku w mistrzostwach AAA raz stanął na podium. Z dorobkiem 520 punktów uplasował się na trzynastej pozycji w klasyfikacji generalnej. Rok później był trzydziesty. W USAC National Championship w 1958 roku uplasował się na szesnastym miejscu. W latach 1956-1958 Amerykanin startował w słynnym wyścigu Indianapolis 500, zaliczanym w latach 1950-1960 do klasyfikacji Formuły 1. Jednak nie zdobywał punktów.

</doc>
<doc id="3241892" url="https://pl.wikipedia.org/wiki?curid=3241892" title="Marcin Watoła">
Marcin Watoła

Marcin Watola (ur. 26 października 1875 w Chorzowie Starym, zm. 12 listopada 1923 w Chorzowie) – komendant POW GŚl., dowódca powstańczy, urzędnik Państwowej Fabryki Związków Azotowych w Chorzowie.
Życiorys.
Urodził się 26 października 1875 roku w Chorzowie (obecnie Chorzów Stary) w rodzinie górniczej. Ukończył szkołę powszechną oraz podjął pracę w kopalni. Odbył służbę wojskową w niemieckiej kawalerii. Powrócił do pracy w kopalni, ale po wybuchu I wojny światowej ponownie trafił do wojska, walczył na froncie wschodnim.
Od 1914 działacz Towarzystwa Śpiewu "Gwiazda", a także Towarzystwa Gimnastycznego "Sokół".
Od stycznia 1919 organizator struktur Polskiej Organizacji Wojskowej Górnego Śląska w Chorzowie (obecnie Chorzów Stary). W sierpniu 1919 mianowany komendantem obwodu POW Górnego Śląska. Uczestnik I powstania śląskiego.
Działacz chorzowskiego oddziału Towarzystwa Oświaty na Śląsku im. św. Jacka. Podczas plebiscytu współpracownik Polskiego Komitetu Plebiscytowego w Chorzowie (obecnie Chorzów Stary).
Podczas II powstania śląskiego dowódca kompanii. Podczas walk o Maciejkowice (obecnie dzielnica Chorzowa) utracił swego 18-letniego syna Alojza.
Przed wybuchem III powstania śląskiego dowódca baonu w grupie taktycznej Fojkisa przemianowanej następnie na 1 Pułk Piechoty im. Józefa Piłsudskiego. Wraz z żołnierzami dowodzonego przez siebie III baonu walczył o Kędzierzyn i Port Kozielski w Kędzierzynie, a następnie w lasach w rejonie pomiędzy szlakiem kolejowym Gliwice-Kędzierzyn a szosą Sławęcice-Kędzierzyn.
Po przeformowaniu wojsk powstańczych utworzono 1. Dywizję Wojsk Powstańczych, w której składzie znalazł się 1 Pułk Piechoty z dowodzonym przez niego baonem. Wraz ze swymi żołnierzami uczestniczył w ciężkich starciach z wojskami niemieckimi w rejonie Masywu Chełmskiego i Góry św. Anny. Walcząc o zdobycie Krępna, Rozwadza i Żyrowa kilkukrotnie przeprowadzał udane kontrataki na pozycje wroga. Uczestniczył także w walkach w rejonie Leśnicy, Lichynia i Zalesia. 
W uznaniu zasług na polu walki współtowarzysze broni wybrali go komendantem Związku Byłych Powstańców Górnośląskich, późniejszego Związku Powstańców Śląskich.
Zmarł 12 listopada 1923 roku wskutek wypadku z bronią.
Odznaczenia.
Odznaczony przez marszałka Józefa Piłsudskiego Krzyżem Orderu Virtuti Militari V klasy; odznaczony także Śląską Wstęgą Waleczności i Zasługi.

</doc>
<doc id="3241898" url="https://pl.wikipedia.org/wiki?curid=3241898" title="Piotr Kaliński">
Piotr Kaliński

Piotr Kaliński (ur. 18 lutego 1984) – polski muzyk występujący jako twórca muzyki elektronicznej pod pseudonimem Hatti Vatti. Członek grup HV/NOON, Nanook of the North, Ffrancis, Gówno, Janka.
Kariera.
Od pierwszej dekady XXI wieku występuje jako DJ prezentując muzykę dub-techno oraz dubstep. Współzałożyciel netlabelu Qunabu (w 2006 r.) oraz wydawnictwa płyt winylowych Kanu Kanu. Wydawnictwo Qunabu wydało jego pierwszy utwór (podpisany pseudonimem Boskey) "Klovharu" na składance utworów mp3 "Sgt. Peppers Lonely Hearts Dub Band". W 2009 roku wraz z przyjaciółmi z gdańskiej ASP założył zespół Gówno o stylistyce punkowej, odmiennej niż jego pozostała twórczość. W 2011 roku współtworzony przez niego teledysk do utworu "You" zdobył nagrodę za najlepszy debiut realizatorski na festiwalu Yach Film. W swoich utworach wykorzystuje m.in. nagrania wykonane podczas pobytu na Bliskim Wschodzie. Są one głównym motywem minialbumu "Algebra". Kolejną płytą jest "Worship Nothing", w nagraniu której, podobnie jak poprzednich, gościnny udział wzięli również inni artyści. Pod koniec 2014 r. wydał wspólnie z Noonem płytę "HV/Noon". Wśród wokalistów znalazło się kilku polskich raperów (m.in. O.S.T.R.) i Misia Furtak. Rok później wersję bez wokalu wydano jako płytę "Versions". Z tą ostatnią artystką w 2015 r. utworzył duet pod nazwą Ffrancis. W podobnym czasie ze Stefanem Wesołowskim współpracuje w duecie Nanook of the North oraz Danielem Drumzem, tworząc zespół Janka.
Jako DJ i wykonawca współpracował m.in. z Sarą Brylewską (wokalistka), Maciejem Salamonem (VJ) czy Lady Katee. W 2017 roku na koncertach jego zespół tworzą Paweł Stachowiak (basista) i Rafał Dutkiewicz (perkusista).
Występował m.in. na festiwalach: Audioriver (2014), Fląder Festiwal (2011) Off Festival (2013 z zespołem Gówno, 2014 jako Hatti Vatti), Open’er Festival (2014), Ostróda Reggae Festival (2013), jak również występował w ramach cykli koncertowych, np. na Kulturalnej Plaży Trójki (2014). Trasa promująca płytę "Worship Nothing" objęła kilkadziesiąt europejskich miast (Polska, Niemcy, Belgia, Litwa, Łotwa, Białoruś, Czechy). W latach 2015-2017 brał udział w dwóch koncertowych w Japonii, kilkakrotnie zagrał na Islandii i Grenlandii oraz wystąpił na festiwalach Zandari Festa w Korei Południowej, Reeperbahn w Niemczech oraz Tauron Nowa Muzyka w Polsce.
W 2014 dostał nagrodę prezydenta Sopotu „Sopocka Muza” w kategorii Młodych Twórców.

</doc>
<doc id="3241899" url="https://pl.wikipedia.org/wiki?curid=3241899" title="Gwardia Narodowa (Nikaragua)">
Gwardia Narodowa (Nikaragua)

Gwardia Narodowa (hiszp. "Guardia Nacional") – siły zbrojne Republiki Nikaragui istniejące w latach 1927-1979.
Historia.
Przed jej powstaniem Nikaragua była pogrążona w konflikcie między armią rządu Partii Konserwatywnej wspieraną przez wojska Stanów Zjednoczonych a antyrządowym powstaniem liberałów i ochotniczych oddziałów Augusto Sandino. Na konferencji pokojowej obu stronnictw w dniu 4 lipca 1927 w Titipapie ustalono nie tylko zakończenie walk na rzecz sprawiedliwego podziału władzy między obiema stronami, ale i utworzenie nowej i dwupartyjnej armii kontrolowana przez Stany Zjednoczone armii, która przyjęła nazwę "Guardia Nacional". Konserwatyści i liberałowie mieli się natomiast rozbroić. Wraz z wycofywaniem się wojsk amerykańskich podjęto decyzję, by pierwszym jej naczelnym dowódcą został dotychczas walczący po stronie liberałów polityk i generał Anastasio Somoza García, który sprawował tę funkcję aż do śmierci w 1956. Rozszerzył ją na szeroko zakrojoną rekordową skalę w celu wykorzystania jej do stłumienia powstania Augusto Sandino nie chcącego przerwać antyamerykańskich działań partyzanckich. Sandino stosował później oskarżenia pod adresem Gwardii o jej niezgodność z konstytucją i bycie stworzoną przez obce państwo - USA Z rozkazu Somozy żołnierze Gwardii byli wykonawcami różnego rodzaju represji wobec sandinistów, których kulminacją było uprowadzenie i rozstrzelanie Sandino w dniu 21 lutego 1934, a następnie wybicie jego zwolenników na obszarach północnej Nikaragui.
W początkach swego istnienia Gwardia była zróżnicowana pod względem politycznym, co przejawiało się m.in. obecnością w jej szeregach pracowników politycznych Juana Bautisty Sacasy (prezydenta w latach 1933-1936) i wielu oficerów partii konserwatywnej. Somoza stopniowo przeobrażał Gwardię aby służyła umacnianiu jego osobistych wpływów politycznych. Przeciągał na swoją stronę współpracowników Sacasy, a gdy w Managui miała miejsce seria zamachów bombowych (później okazał się nim podporucznik Juan López), usunął z niej oficerów partii konserwatywnej w ramach stanu wyjątkowego wprowadzonego przez prezydenta. Wykorzystywał ponadto żołnierzy Gwardii do urządzania demonstracji wojskowych w zamiarach lobbystycznych, takich jak odstręczenie nikaraguańskich kongresmenów od amnestionowania wbrew prezydentowi podporucznika Juana Lópeza. usiłował stworzyć wówczas policję całkowicie odmienną od Gwardii i podległą tylko jemu, lecz Somoza przy użyciu zastraszenia zapobiegł temu. Stany Zjednoczone dodatkowo wyparły się kontrolowania Gwardii, chociaż miały ją po 1927 kontrolować. Przed 1936 Gwardia została wzmocniona faszystowskimi bojówkami o nazwie "Camisas Azules" (Niebieskie Koszule), wzorowanych na hitlerowskich "Brunatnych Koszul" czy "Czarnych Koszul" we Włoszech Benito Mussoliniego. Pod koniec lipca 1936 Gwardia na czele z Somozą zaatakowała fort Asosaco w León stanowiący główny bastion Juana Sacasy, zaś inny jej oddział szturmował pałac prezydencki w Managui, zmuszając prezydenta Sacasę do rezygnacji ze stanowiska 2 czerwca 1936.
Po dokonaniu zamachu stanu Somoza został prezydentem Nikaragui, rozpoczynając 20-letni okres dyktatorskich rządów. Od tej pory Gwardia Narodowa stanowiła silną podporę jego władzy, posiadając w kontroli obszar całego kraju i tłumiąc wszelkie przejawy opozycji. W owym czasie jej oddziały prezentowały się jako elitarna, znakomicie wyszkolona i wyposażona, a przy tym jedyna w kraju formacja wojskowa. Oprócz zadań wojskowych żołnierze Gwardii wykonywali obowiązki policji i prowadzili więzienia, kontrolowali wydawanie licencji i zarządzali jedyną o zasięgu ogólnopaństwowym radiostacją. Wtedy Somoza zwiększył ich pensje w celu umocnienia ich lojalności względem samego siebie, przez co stali się ludźmi najlepiej zarabiającymi w kraju, jeśli w ich sumę dochodów wliczy się także łapówki. Uprawnienia Gwardii zostały zwiększone przez naciskany przez Somozę kongres. Ścisłemu podporządkowaniu Gwardii Narodowej Somozie służyło m.in. stosowanie w niej nepotyzmu. Wśród nich znaleźli się szwagier Luis Manuel Debayle (pułkownik) oraz synowie Somozy: Luis (kapitan Gwardii), Anastasio junior (generał Pierwszego Batalionu) i jeden nieślubny - członek korpusu oficerskiego). Lojalni względem Somozy oficerowie Gwardii piastowali ponadto główne stanowiska w armii. 8 grudnia 1941 Nikaragua wypowiedziała wojnę Niemcom, Włochom i Japonii, dołączając do aliantów, lecz Gwardia wykazała w tym konflikcie zerową aktywność, czerpiąc zamiast tego pomoc finansową z USA na wydatki zbrojeniowe. Zyskała ona lotnictwo, małą flotę i nowy sprzęt militarny o wartości ponad 2000000 dolarów. W 1947 Gwardia Narodowa na rozkaz Somozy dokonała zamachu stanu, obalając prezydenta Leonardo Arguello, który bezskutecznie próbował pozbawić dyktatora władzy. 11 stycznia 1954 Gwardia Narodowa zaatakowała terytorium Kostaryki po nieudanym zamachu na życie Somozy, który podjął Emiliano Chamorro i kostarykański przywódca Jose Figueres Ferrer. Ten ostatni zadał Gwardii ciężkie klęski za sprawą partyzanckich działań własnych żołnierzy. Gwardia wycofała się do Nikaragui, ponosząc duże straty. Po zabójstwie Anastasio Somozy Garcii w 1956 dyktaturę w kraju przejęli jego synowie Luis i Anastasio junior, którzy byli także szefami Gwardii Narodowej. W 1967 Luis Somoza Debayle zmarł, a pełnia absolutnej władzy przeszła w ręce Anastasio juniora, który przekształcił Gwardię w osobistą pałacową straż ochronną.
Do 1979 utrzymywała ona dyktaturę klanu, kontynuując po jego śmierci realizację polityki represji wobec opozycji. Żołnierze Gwardii w latach 70. XX wieku dokonywali wielu zbrodni i naruszeń praw człowieka podczas tłumienia powstania FSLN. Ich dziełem były między innymi masowe mordy. Gwardziści zabili opozycyjnego przywódcę Pedro Joaquina Chamorro Cardenala, co zapoczątkowało wybuch niemożliwych do powstrzymania rozruchów społecznych. Rewolucja sandinistowska doprowadziła do obalenia w 1979 Anastasio Somozy, który zbiegł z kraju. Był to koniec legalnego funkcjonowania Gwardii Narodowej. Wielu z nich przeszło do prosomozistowskich bojówek tzw. "contras", które zaangażowane były w próby zniszczenia rewolucji sandinistowskiej w Nikaragui przy wsparciu Stanów Zjednoczonych.

</doc>
<doc id="3241901" url="https://pl.wikipedia.org/wiki?curid=3241901" title="Michał z Efezu">
Michał z Efezu

Michał z Efezu – filozof bizantyński, uczeń Michała Psellosa, autor komentarzy do Arystotelesa.
Życie.
O życiu Michała niczego nie wiadomo. Dzięki badaniom Browninga i Ebbesena przyjmuje się na ogół, że żył nie w XI, a w XII wieku i należał wraz z Eustracjuszem z Nicei do koła intelektualnego skupionego w latach 20. XII wieku wokół Anny Komneny. Według XII‑wiecznego źródła skarżył się, że popsuł sobie wzrok, pracując nocami na polecenie Anny Komneny. Nie wiadomo, czy zajmował się komentowaniem Arystotelesa tylko w okresie współpracy z Anną Komneną czy również wcześniej lub później. Możliwe, że był uczniem Michała Psellosa.
Twórczość.
Michał jest autorem komentarza do piątej, dziewiątej i dziesiątej księgi "Etyki Nikomachejskiej", o którym pisze, że skompilował go na podstawie Aspazjusza, Eustracjusza i dwóch innych anonimowych autorów. Napisał ponadto komentarz do ksiąg 7–14 "Metafizyki", do "Sophistici elenchi" (mylnie przypisywany Aleksandrowi z Afrodyzji), komentarz do "Parva animalia", "O rodzeniu się zwierząt", "O częściach zwierząt", "O ruchu zwierząt", "O poruszaniu się przestrzennym zwierząt", "O kolorach" i częściowo jedynie zachowany komentarz do "Polityki".
Uwagę uczonych zwraca zarówno rozległość pracy Michała z Efezu, jak i jego wierność komentowanemu tekstowi, i to zarówno w kwestii prezentacji tekstu, jak i jego interpretacji. Badacze spierają się w ocenie stanowiska Michała. Zervos wskazuje na wpływy platońskie w jego komentarzach, Praechter przeciwstawia go, jako arystotelika, platoniście Psellosowi. Niewątpliwie Michał nie we wszystkim zgadza się z Arystotelesem, często idąc za Platonem, Plotynem, neoplatonikami i innymi myślicielami starożytności, jak np. Galen. W pracy Michała widoczne są też elementy chrześcijańskie. Rozważając pojęcie "eudajmonii", doskonałego życia, Michał wyróżnia eudajmonię teoretyczną i polityczną (praktyczną) i idąc za Platonem w teoretycznej widzi szczyt doskonałości. Jednocześnie jednak dodaje, że oprócz bycia doskonałym, szczęśliwym, samowystarczalnym, istotną cechą tego stanu jest też brak potrzeby pokuty i nawrócenia.
Komentarze Michała mają – poza filozoficznym – również znaczenie historyczne, zawierają bowiem na marginesie rozważań między innymi krytyczne uwagi pod adresem cesarza czy rozważania o bizantyńskim systemie edukacyjnym.
Wpływ.
Praca komentatorska Michała z Efezu, podobnie jak i jego kolegi Eustracjusza z Nicei, stanowiła w Bizancjum przełom w kwestii metody komentowania tekstu. W miejsce uwag na marginesach i scholiów Michał dał integralny komentarz do tekstu. Jego komentarz do "Etyki nikomachejskiej" został w 1246/1247 przełożony przez Roberta Grosseteste i wywarł znaczący wpływ na Alberta Wielkiego. Z komentarza do "O częściach zwierząt" korzystał Jerzy Pachymeres. Komentarze Michała znał też Barlaam z Kalabrii.

</doc>
<doc id="3241903" url="https://pl.wikipedia.org/wiki?curid=3241903" title="Starożytne Teksty Chrześcijańskie">
Starożytne Teksty Chrześcijańskie

Starożytne Teksty Chrześcijańskie – seria źródeł dotyczących antyku chrześcijańskiego ukazująca się w Lublinie nakładem Towarzystwa Naukowego KUL w latach 1976-1993. Jej redaktorami byli: Leokadia Małunowiczówna i Ludwik Gładyszewski.

</doc>
<doc id="3241904" url="https://pl.wikipedia.org/wiki?curid=3241904" title="Ogromnie Wielki Teleskop Europejski">
Ogromnie Wielki Teleskop Europejski



</doc>
<doc id="3241907" url="https://pl.wikipedia.org/wiki?curid=3241907" title="Złoty wiek myśli chrześcijańskiej">
Złoty wiek myśli chrześcijańskiej

Złoty wiek myśli chrześcijańskiej – seria źródeł dotyczących antyku chrześcijańskiego ukazująca się w Krakowie w latach 1947-1949 nakładem Wydawnictwa Mariackiego. Jej redaktorem był Tadeusz Sinko. Wydawanie serii zakończyło się w 1949 kiedy zamknięto wydawnictwo Mariackie. Większość tomów miało pójść na przemiał. 

</doc>
<doc id="3241909" url="https://pl.wikipedia.org/wiki?curid=3241909" title="Budownictwo olęderskie okolic Nowego Tomyśla">
Budownictwo olęderskie okolic Nowego Tomyśla

Budownictwo olęderskie okolic Nowego Tomyśla – zabudowa wsi okolic Nowego Tomyśla, związana z kolonizacją olęderską w XVIII wieku.
Historia.
Tereny obecnego powiatu nowotomyskiego były obszarem największej w Wielkopolsce intensywnej kolonizacji olęderskiej, trwającej od początku XVIII wieku. Ślady tego założenia są wyraźnie widoczne w strukturze zabudowy okolic Nowego Tomyśla do dziś, nadając ton krajobrazowi tych ziem. Nazwa "Olędrzy" nie ma znaczenia narodowościowego, a odzwierciedla pewne zasady prawa holenderskiego, do którego odwoływano się w wielu punktach, osadzając jeszcze w Średniowieczu kolonistów niderlandzkich w wielu rejonach Europy. XVIII-wieczna kolonizacja niecki nowotomyskiej opierała się przede wszystkim na kolonistach niemieckich pochodzących z Nowej Marchii, Śląska i Pomorza (protestanci), jak również z Bawarii i Szwabii (katolicy). Późniejsze fale osadników to także Polacy i w niewielkim stopniu Czesi z Moraw i Śląska. Na terenie ziemi nowotomyskiej spotykane są dwa rodzaje osad złożonych z gospodarstw (tzw. hub):
Zagroda kolonisty na ziemi nowotomyskiej składała się najczęściej z: chałupy, zespołu gospodarczego (chlew, stodoła) i drewutni z kurnikiem (czasem jeszcze z wozowni). Charakterystyczne dla kolonistów z tego rejonu była też infrastruktura związana z uprawą chmielu i wikliny. Wiązało się z nią stawianie specyficznego budynku inwentarskiego z wysokim poddaszem (spichrzem i suszarnią) − był to tzw. trempel.
Pierwszą zasiedloną wsią kolonistów było Sękowo (około 1700). Osadnicy wycinali lasy porastające te tereny i uprawiali rolę. Następnie powstawały kolejne wsie: Glinno i Paproć (1701), Przyłęk (1704), Boruja (1705), Jastrzębsko Stare (1710), Grubsko (1712), Szarki (1724), Cicha Góra (1757), Nowa Róża (1765), Kozielaski (1767), Nowa Boruja (1795). Około 1790 w tutejszych wsiach istniało 636 gospodarstw. Zapleczem gospodarczym i centrum religijnym dla osadników stał się Nowy Tomyśl, gdzie w latach 1778-1779 Feliks Antoni Ignacy Szołdrski, tutejszy właściciel ziemski, wybudował kościół ewangelicki. Z czasem miasto znacząco się rozwinęło. Potomkowie osadników olęderskich, przede wszystkim ludność posługująca się językiem niemieckim wyjechała z tych terenów po 1918, a pozostali po 1945. Teren jest obecnie atrakcyjnym miejscem wykupu domów dla zamożnych mieszkańców Poznania.
Obiekty w skansenach.
Jedna z zagród olęderskich znajduje się na terenie Wielkopolskiego Parku Etnograficznego w Dziekanowicach. Jest to dom z Nowego Tomyśla (1823), budynek inwentarski z Sątop (1865) i stodoła z Paproci (druga połowa XIX wieku). W Skansenie w Wolsztynie oglądać można natomiast stodołę z Sękowa z 1816 oraz dom z okolic Nowego Tomyśla z 1770. Także siedziba Muzeum Wikliniarstwa i Chmielarstwa w Nowym Tomyślu mieści się w zrekonstruowanej zabytkowej chacie osadnika olęderskiego.
Krajobraz.
Unikatowy krajobraz okolic Nowego Tomyśla to porozrzucane swobodnie zagrody (częściowo drewniane), brak większych zwartych wsi, duże obszary leśne, które nie zostały wykarczowane, teren poprzecinany kanałami i rowami, gęsta sieć nieutwardzonych dróg i duktów, liczne małe stawy oraz pola uprawne chmielu i wikliny.

</doc>
<doc id="3241911" url="https://pl.wikipedia.org/wiki?curid=3241911" title="Hilton Armstrong">
Hilton Armstrong

Hilton Julius Armstrong Jr. (ur. 11 listopada 1984 w Peekskill) – amerykański koszykarz grający na pozycji środkowego, obecnie zawodnik Nagoya Diamond Dolphins.
NCAA.
Po zakończeniu szkoły Peekskill High School, Armstrong powoli rozpoczął grę w college'u, notując średnio poniżej 4 punktów na mecz w każdym z trzech pierwszych sezonów w barwach Huskies. W ostatnim, czwartym roku zanotował zdecydowany postęp, podciągając średnie do 9,7 punktu, 6,6 zbiórki i 3,1 bloku na mecz. Do tego trafiał aż 61% rzutów z gry. Dzięki tak dobrej grze został wybrany najlepszym obrońcą konferencji Big East w sezonie 2005/06.
NBA.
New Orleans Hornets.
28 czerwca 2006 został wybrany z 12. numerem w drafcie przez New Orleans Hornets. W momencie wyboru był typowany na zawodnika, który będzie grał w wyjściowym składzie. Wkrótce jednak Hornets dokonali transferu, pozyskując Tysona Chandlera. To on zaczął grać w pierwszej piątce, a Armstrongowi przypadła rola dalekiego rezerwowego. Dopiero w sezonie 2008/09, gdy Chandler doznał poważnej kontuzji, która ograniczyła jego występy do zaledwie 45, Armstrong dostał szansę. 29 razy zagrał w pierwszym składzie, ale jego zdobycze były dalekie od tych, które osiągał Chandler. Z tego też powodu w połowie sezonu 2009/10 został wymieniony do Sacramento Kings w zamian za gotówkę i wybór w drugiej rundzie draftu 2016 roku. Ten ruch pozwolił też drużynie uniknąć płacenia podatku od przekroczenia ustalonego progu wynagrodzeń. Przez trzy i pół sezonu w barwach Hornets rozegrał 209 meczów, notując średnio 3,6 punktu i 2,7 zbiórki na mecz.
Sacramento Kings.
W barwach Kings rozegrał zaledwie 6 spotkań, za każdym razem wychodząc do gry jako rezerwowy. Notował w tym czasie 1,7 punktu i 2,3 zbiórki na mecz. 18 lutego 2010 został wymieniony do Houston Rockets w wymianie, w której wzięli udział jeszcze Hornets i New York Knicks. Najważniejszymi zawodnikami tego transferu byli Kevin Martin i Tracy McGrady. Łącznie w transferze uczestniczyło aż 9 zawodników.
Houston Rockets.
W barwach Rockets również się nie nagrał. Wystąpił w zaledwie 9 meczach, w których zgromadził łącznie 40 minut. Notował w tym czasie średnio 1,1 punktu i 0,7 zbiórki na mecz.
Washington Wizards.
13 lipca Wizards ogłosili podpisanie z nim rocznego kontraktu. W ich barwach spędził pół sezonu, rozgrywając 41 meczów, z czego 2 razy wystąpił w pierwszej piątce. Grał średnio po 10 minut na mecz, notując w tym czasie 1,9 punktu i 2,8 zbiórki na mecz. 23 lutego 2011 został wymieniony do Atlanta Hawks razem z Kirkiem Hinrichem w zamian za Mike'a Bibby'ego, Jordana Crawforda i Maurice'a Evansa.
Atlanta Hawks.
W barwach Hawks wystąpił w zaledwie 12 meczach sezonu regularnego. Notował w tym czasie średnio 1,3 punktu i 1,4 zbiórki na mecz. Wystąpił też w 8 meczach fazy play-off, grając głównie przeciwko Orlando Magic jako jeden z zawodników, który może popełniać faule na Dwightcie Howardzie. Po sezonie kontrakt z nim nie został przedłużony.
Golden State Warriors.
W obliczu kontuzji, które w trakcie sezonu pojawiały się w kadrze Golden State Warriors, zespół ten pierwszy raz 11 grudnia ściągnął z NBDL Armstronga na 10-dniowy kontrakt. Po rozegraniu 7 spotkań, 29 grudnia został zwolniony z kontraktu. W styczniu wrócił do Santa Cruz Warriors. 22 lutego Warriors kolejny raz się po niego zgłosili, podpisując kolejny 10-dniowy kontrakt. Tym razem zagrał tylko w 1 meczu, przez niespełna 7 minut i 4 marca ponownie jego umowa została rozwiązana. Trzecie i ostatnie podejście do NBA nastąpiło 30 marca. Podpisał wtedy kolejny 10-dniowy kontrakt, który 9 kwietnia został zamieniony na umowę do końca rozgrywek. Łącznie rozegrał w ich barwach 15 meczów sezonu regularnego, notując w nich 1,7 punktu i 3,1 zbiórki na mecz. Wystąpił również we wszystkich 7 meczach play-offs przeciwko Los Angeles Clippers.
Poza NBA.
ASVEL Basket.
30 czerwca podpisał kontrakt z francuskim zespołem ASVEL Basket. Był podstawowym zawodnikiem drużyny, grając w aż 42 meczach. Średnio w każdym meczu spędzał na boisku po 25 minut. Notował w tym czasie 10,8 punktu, 6,8 zbiórki i 1,0 bloku na mecz. Zespół występował w rozgrywkach Eurocup. W lidze drużynie nie szło i zajęła dopiero 12. miejsce w tabeli i nie zakwalifikowali się do rozgrywek europejskich.
Panathinaikos.
Pod koniec sierpnia 2012 roku Armstrong związał się kontraktem z greckim zespołem, Panathinaikos. Zagrał dla nich tylko 4 mecze ligowe i 6 spotkań w Eurolidze, po czym jego umowa została rozwiązana.
Santa Cruz Warriors.
Na angaż w nowym klubie czekał ponad miesiąc. 18 stycznia 2013 roku związał się umową z Santa Cruz Warriors, występującymi w NBDL. W ich barwach rozegrał 35 meczów, notując średnio 12,9 punktu, 6,6 zbiórki i 2,3 bloku na mecz. Dzięki temu został wybrany do drugiej piątki najlepszych obrońców całej ligi.
Changan Group Guangdong.
W maju 2013 na zakończenie sezonu zdecydował się na transfer do chińskiej drugiej ligi. Podpisał umowę na jedne rozgrywki w barwach Changan Group Guangdong, gdzie był pierwszoplanową postacią. Grał średnio ponad 42 minuty na mecz, notując w tym czasie 20,4 punktu, 11,3 zbiórki i 2,6 bloku na mecz.
Santa Cruz Warriors.
27 września 2013 podpisał kontrakt z Indiana Pacers na czas obozu przygotowawczego do sezonu. Przed sezonem został jednak zwolniony z umowy i został wolnym agentem. W listopadzie 2013 zdecydował się przyjąć ofertę Santa Cruz Warriors i wrócił do ligi NBDL. Po rozegraniu zaledwie 6 spotkań, został powołany do NBA przez Golden State Warriors. Do Santa Cruz wrócił 3 stycznia 2014 roku. 3 lutego 2014 został wybrany do gry w meczu gwiazd ligi NBDL. 22 lutego kolejny raz został powołany do NBA, by po 10 dniach wrócić do Santa Cruz. 30 marca ostatecznie przeniósł się do Golden State, gdzie grał już do końca sezonu. Łącznie wystąpił w 32 meczach w barwach Santa Cruz Warriors, notując średnio 12,0 punktu, 7,4 zbiórki i 1,8 bloku na mecz.
Beşiktaş JK.
6 sierpnia 2014 podpisał roczną umowę z tureckim Besiktasem Stambuł.
27 lipca 2017 został zawodnikiem japońskiego Ryukyu Golden Kings Okinawa.
Statystyki w NBA.
Na podstawie 
Statystyki poza NBA.
Na podstawie serwisów: Eurobasket.com, Euroleague.net, Basketball-Reference.com, LNB.fr
"Stan na koniec sezonu 2013/14"

</doc>
<doc id="3241912" url="https://pl.wikipedia.org/wiki?curid=3241912" title="Teodor ze Smyrny">
Teodor ze Smyrny

Teodor ze Smyrny – filozof bizantyński z XII wieku, autor dzieła " O fizyce Arystotelesa".
Teodor pochodził ze Smyrny. Był prawdopodobnie uczniem Michała Psellosa. Objął po Janie Italosie funkcję kierownika wydziału filozofii na uniwersytecie stołecznym w Konstnatynopolu. Podobnie jak jego poprzednicy nosił tytuł „konsula filozofów”, ("hypatos ton philosophon"). Napisał do dziś nie wydane dzieło "O fizyce Arystotelesa" ("Epitomé [...] peri physeos").

</doc>
<doc id="3241916" url="https://pl.wikipedia.org/wiki?curid=3241916" title="Sydney Rays">
Sydney Rays

Sydney Rays – australijski zespół rugby union z siedzibą w Sydney utworzony w 2014 roku przez konsorcjum klubów Manly, Warringah, Gordon i Norths w celu uczestniczenia w National Rugby Championship, jeden z czterech zespołów reprezentujących Nową Południową Walię w tych rozgrywkach.
Historia.
Drużyna – pod nazwą North Harbour Rays – oficjalnie powstała po ogłoszeniu utworzenia National Rugby Championship jako jedna z dziewięciu uczestniczących w inauguracyjnym sezonie rozgrywek, a utworzyły ją rywalizujące w Shute Shield kluby Manly, Warringah, Gordon i Norths. Szkoleniowcem zespołu został pierwotnie Phil Blake, po jego rezygnacji funkcję tę objął Geoff Townsend, trener Gordon RFC. Skład został ogłoszony 8 sierpnia 2014 roku, a kapitanem zespołu został mianowany Greg Peterson. Townsend pozostał trenerem również w kolejnym sezonie, a do roli kapitana wyznaczył Luke’a Holmesa. Przed sezonem 2016 w związku z likwidacją drużyny Sydney Stars zespół został przemianowany na Sydney Rays, jednocześnie pojawiły się prasowe doniesienia o dołączeniu do jego konsorcjum klubu Southern Districts, który ostatecznie pozostał jednak związany z Rams. Początkowo zespół w tej edycji miał prowadzić Damien Cummins, po jego rezygnacji rolę tę objął trener Norths, Simon Cron, kapitanem zespołu został natomiast Matt Lucas. W 2017 roku szkoleniowcem zespołu został były reprezentant kraju, Julian Huxley, który do roli kapitana wyznaczył Damiena Fitzpatricka.
Stadion.
Domowe mecze zespołu w inauguracyjnym sezonie były rozgrywane na Brookvale Oval, w drugim zaś na obiektach Rats i Manly.
Stroje.
Zawodnicy przywdziewają arlekinowe koszulki zawierające niebieskie, czerwone, białe i zielone elementy, będące symbolami każdego z tworzących zespół klubów, rękawy natomiast są złoto-czarne. Również skarpetki posiadają paski w tych kolorach, spodenki zaś są białe z logo drużyny.
Składy.
Skład 2014.
W składzie na sezon 2014 znaleźli się: Kotoni Ale, Leeroy Atalifo, Harry Bergelin, James Cunningham, Jack Dempsey, Scott Fardy, Nick Fraser, Tom Games, Ed Gower, Luke Holmes, Michael Hooper, Boyd Killingworth, Nick Lah, Mitch Lewis, Dane Maraki, Ryan Melrose, Kevin McNamara, Rory O’Connor, Wycliff Palu, Greg Peterson, Dave Porecki, Sam Ward, Michael Wells / Michael Adams, Hamish Angus, Cam Crawford, Scott Daruda, Malietoa Hingano, Josh Holmes, Dave Feltscheer, Harry Jones, Matt Lucas, Tom Matthews, Terry Preston, Brian Sefanaia, Sireli Tagicakibau, Sam Vaevae. Hooper, Palu i Fardy byli przydzielonymi do zespołu aktualnymi reprezentantami kraju i ich udział w zawodach był zależny od obowiązków w kadrze.
Skład 2015.
W składzie na sezon 2015 znaleźli się: Michael Adams, Sione Ala, Hamish Angus, Harry Bergelin, Wayne Borsak, Tyson Davis, Jack Dempsey, Tim Donlan, Tim Duschene, Vance Elliott, Scott Fardy, Dave Feltscheer, Nick Fraser, Ed Gower, Tom Hill, Reece Hodge, Josh Holmes, Luke Holmes, Michael Hooper, Richard Hooper, Lawrance Hunting, Mark Johnson, Boyd Killingworth, Sam Lane, Mitch Lewis, Alex Northam, Rory O’Connor, Dennis Pili-Gaitau, John Porch, Harry Rorke, Scott Sio, Cameron Treloar, Sam Ward, James Wilkinson, Ruairidh Wilson, Richard Woolf. Hooper był przydzielonym do zespołu aktualnym reprezentantem kraju i jego udział w zawodach był zależny od obowiązków w kadrze.
Skład 2016.
W składzie na sezon 2016 znaleźli się: Rory O’Connor, Ezra Luxton, Angus Taʻavao, Lawrance Hunting, Damien Fitzpatrick, James Hilterbrand, Nick Palmer, Adrian Hall, James Brown, Angus Ryan, Jack Dempsey, Harry Bergelin, Tom Cusack, Will Miller, Michael Smith, Michael Wells, Hugh Sinclair, Michael Hooper, Sam Kitchen, Mitch Lewis, Connor Vest / Matt Lucas, Michael Dowsett, Dewett Roos, Sam Lane, Angus Sinclair, Harry Jones, Tyson Davis, Irae Simone, Con Foley, Seb Wileman, Dennis Pili-Gaitau, Richard Woolf, Cameron Clark, Josh Turner, Johnathan Malo, Rob Horne.
Skład 2017.
W składzie na sezon 2017 znaleźli się: Paula Balekana, Harry Burey, Apolosi Latunipulu, Cam Clark, Tom Connor, Nick Duffy, Lawrance Hunting, Damien Fitzpatrick, Jack Grant, Bryce Hegarty, James Hilterbrand, Harry Jones, Harry Nucifora, Sam Lane, Kawaa Leauma, David Lolohea, Erza Luxton, Alex Perez, Angus Sinclair, Guy Porter, Angus Ryan, Rohan Saifoloi, Irae Simone, Dave McDuling, Hugh Sinclair, Alefosio Tatola, Josh Turner, Sam Kitchen, Conor Vest, Cody Walker, Alex Westgarth.

</doc>
<doc id="3241919" url="https://pl.wikipedia.org/wiki?curid=3241919" title="Pisma Ojców Kościoła">
Pisma Ojców Kościoła

Pisma Ojców Kościoła – seria źródeł dotyczących antyku chrześcijańskiego ukazująca się w Poznaniu w latach 1924-1971 nakładem Wydawnictwa Uniwersyteckiego a następnie Księgarni św. Wojciecha. Jej redaktorem był bizantynolog Jan Sajdak. Seria miała stanowić odpowiednik niemieckiej "Bibliothek der Kircheväter".

</doc>
<doc id="3241920" url="https://pl.wikipedia.org/wiki?curid=3241920" title="Lia van Schie">
Lia van Schie

Lia van Schie (ur. 8 lipca 1970 w Lejdzie) – holenderska łyżwiarka szybka, brązowa medalistka mistrzostw świata.
Kariera.
Największy sukces w karierze Lia van Schie osiągnęła w 1991 roku, kiedy zdobyła brązowy medal podczas wielobojowych mistrzostw świata w Hamar. W zawodach tych wyprzedziły ją jedynie dwie Niemki: Gunda Kleemann oraz Heike Warnicke. W poszczególnych biegach van Schie zajmowała tam szesnaste miejsce na 500 m, trzecie na 3000 m, szóste na 1500 m oraz piąte na dystansie 5000 m. Był to jedyny medal wywalczony przez nią na międzynarodowej imprezie tej rangi. Była także ósma na mistrzostwach świata w Calgary w 1990 roku oraz rozgrywanych dwa lata później mistrzostwach świata w Heerenveen. W 1992 roku brała też udział w igrzyskach olimpijskich w Albertville, gdzie jej najlepszym wynikiem było ósme miejsce na 5000 m. Na tych samych igrzyskach była też dziewiąta w biegu na 3000 m, a rywalizację na dwukrotnie krótszym dystansie zakończyła na 16. pozycji. Wielokrotnie startowała w zawodach Pucharu Świata, trzykrotnie stając na podium: 4 lutego 1990 roku w Lake Placid była druga na 3000 m, 16 grudnia 1990 roku w Butte była trzecia, a 24 listopada 1991 roku w Berlinie ponownie druga na tym samym dystansie. Najlepsze wyniki osiągnęła w sezonie 1991/1992, kiedy zajmowała piąte miejsce w klasyfikacjach końcowych 1500 m i 3000 m/5000 m. Była również wielokrotną medalistką mistrzostw Holandii, w tym w 1991 roku wygrywała na dystansach 1500, 3000 i 5000 m, a rok później była najlepsza w wieloboju. W 1995 roku zakończyła karierę.

</doc>
<doc id="3241922" url="https://pl.wikipedia.org/wiki?curid=3241922" title="Krzysztof Składowski">
Krzysztof Składowski

Krzysztof Składowski (ur. 17 września 1960 w Ostrowcu Świętokrzyskim) – profesor nauk medycznych, polski onkolog, dyrektor Centrum Onkologii – Instytutu im. Marii Skłodowskiej-Curie, oddziału w Gliwicach.
Wykształcenie i kariera zawodowa.
Krzysztof Składowski jest absolwentem Śląskiego Uniwersytetu Medycznego w Katowicach, który ukończył w 1985 r. 
Tytuł doktora nauk medycznych uzyskał w 1994 r., habilitował się w 2001 r. Profesor zwyczajny od 2010 r.
W 1985 r. zaczął pracę w Centrum Onkologii – Instytucie im. Marii Skłodowskiej-Curie Oddziale w Gliwicach. Piastował kolejno następujące stanowiska naukowe: asystent (1985–89), asystent naukowo-badawczy (1989–95), adiunkt naukowo-badawczy (1995–2002), docent (2002–2010), profesor zwyczajny (od 2010)
Specjalizację radioterapii onkologicznej uzyskał w wyróżnieniem w 1993 roku. Od 1997 roku kieruje I Kliniką Radioterapii i Chemioterapii. W 2016 roku został powołany na stanowisko dyrektora Oddziału Centrum Onkologii – Instytutu w Gliwicach.
Konsultant wojewódzki ds. onkologii dla województwa częstochowskiego w latach 1995–99, następnie w latach 2002-2015, 2016–2019 konsultant wojewódzki ds. radioterapii onkologicznej dla województwa śląskiego. Od 2019 roku Konsultant Krajowy ds. radioterapii onkologicznej. Konsultant kliniczny: Oddziału Onkologii w Częstochowie (1999–2005), Centrum Onkologii w Białymstoku (2005–2010), Zakładu Radioterapii Katowickiego Centrum Onkologii (od 2009), Beskidzkiego Centrum Onkologii (od 2009) i Opolskiego Centrum Onkologii (od 2007).
Publikacje.
Prof. Krzysztof Składowski jest autorem 197 publikacji, które ukazywały się w recenzowanych czasopismach medycznych. Jest jedenym z najczęściej cytowanych na świecie polskich onkologów (ponad 2000 cytowań w światowym piśmiennictwie). Redaktor czasopism naukowych: Nowotwory-Journal of Oncology, Reports of Practical Oncology and Radiotherapy, Contemporary Journal of Brachytherapy, Frontiers in Oncology, Onkologia po Dyplomie.
Łączny Impact Factor (IF – wskaźnik cytowań) profesora wynosi 547,37; wskaźnik Hirsha – charakteryzując jego całkowity dorobek – wynosi 25.
Badania naukowe.
Krzysztof Składowski nadzorował naukowo i kierował ponad 40 badań klinicznych, wiele z nich o znaczeniu międzynarodowym, dotyczących nowotworów głowy i szyi, mięsaków tkanek miękkich i radiobiologii klinicznej.
Członkostwa towarzystw naukowych.
Jest członkiem następujących towarzystw naukowych: PTO (od 1988), ESTRO (od 1992, w National Societies Board od 2012), PTRO (od 1997, sekretarz 2002–2012, prezes od 2012), PGBNGiS (od 2005), ASTRO (American Society for Radiation Oncology od 2008), PTRB (Polskie Towarzystwo Badań Radiacyjnych).
Członek komitetów naukowych międzynarodowych i krajowych konferencji organizowanych przez ESTRO (European Society for Radiation Oncology), AHNS (American Head and Neck Society), PTO (Polskie Towarzystwo Onkologiczne), PTRO (Polskie Towarzystwo Radioterapii Onkologicznej), Polską Grupę Badań Nowotworów Głowy i Szyi (PGBNGiS).
Odznaczenia i nagrody.
Jest wizytującym profesorem MD Anderson Cancer Center w Houston, UC w Los Angeles, Thomas Jefferson Cancer Center w Filadelfii. W roku 1988 otrzymał stypendium w Royal Marsden Hospital, 1992 w Institute of Cancer Research w Londynie. Trzykrotnie otrzymał nagrodę PTO (2006, 2014 i 2015) a także ESTRO-VARIAN Clinical Research Award (1998) oraz nagrodę dyrektora COI (2000). Odznaczony Złotym Krzyżem Zasługi, a w 2019 Krzyżem Kawalerskim Orderu Odrodzenia Polski.
Autor książki "Wspólnie pokonajmy raka", wyd. ZNAK, Kraków, 2011.
Życie prywatne.
Żonaty z Hanną Składowską, magistrem farmacji.

</doc>
<doc id="3241924" url="https://pl.wikipedia.org/wiki?curid=3241924" title="Linia kolejowa 63 Pécs - Drávaszabolcs">
Linia kolejowa 63 Pécs - Drávaszabolcs

Linia kolejowa Pécs - Drávaszabolcs – linia kolejowa na Węgrzech. Jest to linia jednotorowa, w całości niezelektryfikowana. Łączy stację Pecz z Harkány i Drávaszabolcs. Obecnie jest wyłączona z użytku i rozebrana.
Historia.
Linia kolejowa została otwarta 28 listopada 1912.

</doc>
<doc id="3241926" url="https://pl.wikipedia.org/wiki?curid=3241926" title="Wieteke Cramer">
Wieteke Cramer

Wieteke Harmanna Cramer (ur. 13 czerwca 1981 w Lemmer) – holenderska łyżwiarka szybka, brązowa medalistka mistrzostw świata.
Kariera.
Największy sukces w karierze Wieteke Cramer osiągnęła w 2004 roku, kiedy zdobyła brązowy medal podczas wielobojowych mistrzostw świata w Hamar. W zawodach tych wyprzedziły ją jedynie rodaczka, Renate Groenewold oraz Niemka Claudia Pechstein. W poszczególnych biegach Cramer zajmowała tam trzecie miejsce na 500 m, szóste na 3000 m, dziewiąte na 1500 m oraz czwarte na dystansie 5000 m. Na rozgrywanych w 2001 roku mistrzostwach Europy w Baselga di Pinè również zajęła trzecie miejsce, tym razem ulegając dwóm Niemkom: Gundzie Niemann-Stirnemann i Claudii Pechstein. Tylko w jednym biegu Holenderka znalazła się w czołowej trójce, zajmując trzecie miejsce na dystansie 5000 m. W tym samym roku była też między innymi piąta w biegu na 5000 m podczas dystansowych mistrzostw świata w Salt Lake City. Zdobyła również srebrny medal w wieloboju podczas mistrzostw świata juniorów w Seinäjoki w 2000 roku. Wielokrotnie startowała w zawodach Pucharu Świata, ale nigdy nie stanęła na podium zawodów indywidualnych. Dokonała tego dwukrotnie w zawodach drużynowych: 3 lutego w Turynie i 18 lutego 2007 roku w Erfurcie wspólnie z koleżankami zajmowała trzecie miejsce. Nigdy nie wystąpiła na igrzyskach olimpijskich. Kilkukrotnie zdobywała medale mistrzostw Holandii, w tym w 2000 roku wygrała na dystansie 1500 m, a sześć lat później była najlepsza w wieloboju.

</doc>
<doc id="3241927" url="https://pl.wikipedia.org/wiki?curid=3241927" title="UNCAF">
UNCAF

Związek Piłkarski Ameryki Środkowej (hiszp. Unión Centroamericana de Fútbol) – jedna z trzech regionalnych konfederacji piłkarskich wchodzących w skład CONCACAF. Utworzona w 1990 roku na terenie Gwatemali. Do organizacji należy 7 Krajowych Związków Piłki Nożnej.
Organizowane rozgrywki.
UNCAF organizuje 10 turniejów w piłce nożnej
Kwalifikacje
Narodowe
Klubowe

</doc>
<doc id="3241929" url="https://pl.wikipedia.org/wiki?curid=3241929" title="Catriona Le May">
Catriona Le May



</doc>
<doc id="3241932" url="https://pl.wikipedia.org/wiki?curid=3241932" title="Gareth McGrillen">
Gareth McGrillen

Gareth McGrillen (ur. 16 października 1982 w Perth) – australijski gitarzysta basowy, producent muzyczny i DJ. 
W 2002 roku wraz z Robem Swirem i Paulem "El Hornet'em" Hardingiem założył rockowo-elektroniczny zespół Pendulum. W 2011 wraz ze Swirem założył duet EDM Knife Party.

</doc>
<doc id="3241934" url="https://pl.wikipedia.org/wiki?curid=3241934" title="Srbsko">
Srbsko

Srbsko – gmina w Czechach, w powiecie Beroun, w kraju środkowoczeskim. Według danych z dnia 1 stycznia 2013 liczyła 515 mieszkańców.

</doc>
<doc id="3241935" url="https://pl.wikipedia.org/wiki?curid=3241935" title="Józef Kowalski-Wierusz">
Józef Kowalski-Wierusz



</doc>
<doc id="3241938" url="https://pl.wikipedia.org/wiki?curid=3241938" title="Tetín (kraj środkowoczeski)">
Tetín (kraj środkowoczeski)

Tetín – gmina w Czechach, w powiecie Beroun, w kraju środkowoczeskim. Według danych z dnia 1 stycznia 2013 liczyła 846 mieszkańców.

</doc>
<doc id="3241939" url="https://pl.wikipedia.org/wiki?curid=3241939" title="Siegfried Laboschin">
Siegfried Laboschin

Siegfried (Zygfryd) Laboschin (ur. 23 maja 1868 w Gnieźnie, zm. 4 listopada 1929 we Wrocławiu) – niemiecki malarz, rysownik i krytyk sztuki żydowskiego pochodzenia.
Po ukończeniu gimnazjum w Gnieźnie Laboschin wyjechał do Berlina. Początkowo pobierał naukę w prywatnych pracowniach (lata 1887/89), a potem rozpoczął studia na Akademie der Künste w Berlinie, gdzie wykładowcą był Anton Alexander von Werner, następnie wspólnie z Friedrich Fehr i Hugo von Habermann studiował w Akademii Sztuk Pięknych w Monachium. Od 1892 roku zamieszkał we Wrocławiu, gdzie założył własną szkołę sztuk plastycznych.
Specjalizował się w pejzażach, widokach miejskich i portretach; był cenionym twórcą ekslibrisów. W piśmie „Breslauer Zeitung” przez 20 lat redagował dział sztuki.

</doc>
<doc id="3241940" url="https://pl.wikipedia.org/wiki?curid=3241940" title="Hýskov">
Hýskov

Hýskov – gmina w Czechach, w powiecie Beroun, w kraju środkowoczeskim. Według danych z dnia 1 stycznia 2013 liczyła 1 617 mieszkańców.

</doc>
<doc id="3241942" url="https://pl.wikipedia.org/wiki?curid=3241942" title="Nižbor">
Nižbor

Nižbor – gmina w Czechach środkowych, w powiecie Beroun, w kraju środkowoczeskim. Według danych z dnia 1 stycznia 2013 liczyła 1 855 mieszkańców.
Funkcjonuje tu znana w Europie i udostępniona do zwiedzania huta szkła kryształowego Rückl, założona w 1903 roku przez Antoniego Rückla.
Nižbor składasię z trzech części:

</doc>
<doc id="3241943" url="https://pl.wikipedia.org/wiki?curid=3241943" title="Jaroslav Juhan">
Jaroslav Juhan

Jaroslav Vaclav Maria „Jerry” Juhan (ur. 13 października 1921 roku w Pradze, zm. 28 września 2011 roku) – gwatemalski kierowca wyścigowy czechosłowackiego pochodzenia.
Kariera.
W wyścigach samochodowych Juhan startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1955, 1958 Gwatemalczyk pojawiał się w stawce 24-godzinnego wyścigu Le Mans. W pierwszym sezonie startów stanął na najniższym stopniu podium w klasie S 1.5, a w klasyfikacji generalnej był szósty. Trzy lata później nie dojechał do mety.

</doc>
<doc id="3241945" url="https://pl.wikipedia.org/wiki?curid=3241945" title="Vráž (kraj środkowoczeski)">
Vráž (kraj środkowoczeski)

Vráž – gmina w Czechach, w powiecie Beroun, w kraju środkowoczeskim. Według danych z dnia 1 stycznia 2013 liczyła 1 064 mieszkańców.

</doc>
<doc id="3241947" url="https://pl.wikipedia.org/wiki?curid=3241947" title="Kościół Świętego Krzyża w Słupsku">
Kościół Świętego Krzyża w Słupsku

Kościół Świętego Krzyża w Słupsku – kościół należący do Parafii Ewangelicko-Augsburskiej Świętego Krzyża w Słupsku, należącej do diecezji pomorsko-wielkopolskiej Kościoła Ewangelicko-Augsburskiego w RP.
Historia.
Świątynia została zbudowana jako kościół staroluterański. Budowa rozpoczęła się w 1857 roku, zaprojektowana została przez C. Tapego. Projekt ten został przyjęty w dniu 29 października. W dniu 11 listopada, w rocznicę chrztu Marcina Lutra, został położony kamień węgielny. W dniu 28 sierpnia 1859 roku kościół został oficjalnie poświęcony i oddany do użytku. W 1906 roku w narożniku północnym została dobudowana zakrystia. W latach 1920-1932 kościół pełnił funkcję katedry (siedziby superintendenta, odpowiednik biskupa) Diecezji Północno-Wschodniej Kościoła Staroluterańskiego w Prusach.
Po zakończeniu II wojny światowej, w 1947 roku została utworzona parafia ewangelicko-augsburska, z inicjatywy polskich ewangelików. W październiku tego samego roku przejęli oni kościół św. Krzyża. Od 1977 roku w kościele odprawiano nabożeństwa również w języku niemieckim.
Po 1945 roku budowla była wielokrotnie remontowana (m.in. 1969-1973, 1980, 1990-1991, 2000, 2005-2012). W 1999 roku na wieży przy wejściu od strony ul. Prostej została umieszczona tablica informacyjna mówiąca o nazwie kościoła, którego własnością jest świątynia ("Kościół Ewangelicko-Augsburski /luterański/"). W 1997 roku wewnątrz kościoła została umieszczona tablica poświęcona założycielowi parafii ewangelicko-augsburskiej w Słupsku, zasłużonemu dla miasta lekarzowi dr Janowi Posmykiewiczowi.
Architektura.
Budowla charakteryzuje się zwartą, przysadzistą bryłą. Korpus na rzucie prostokątnym jest przykryty dwuspadowym dachem. Przy elewacji frontowej - zwróconej w kierunku południowo-zachodnim - posiada dwukondygnacyjną wieżę zakończoną rodzajem krenelażu i czterema niewielkimi sterczynami. Po przeciwnej stronie do korpusu przylega prostokątne - ze ściętymi narożnikami - prezbiterium i dawna zakrystia (obecnie sala Szkółki Niedzielnej). W ścianach bocznych oraz w wieży znajdują się duże okna zakończone ostrym łukiem. Budynek jest murowany (z cegły ceramicznej pełnej), częściowo otynkowany, posiada kamienne fundamenty. Łupek kryjący niegdyś dach zastąpiony został w 1990 roku płatami blachy cynkowej ułożonymi w caro. 
Neogotycki charakter kościoła podkreśla detal - otwory okienne zamknięte łukiem ostrym z maswerkami i częściowo zachowanymi witrażami, maswerki - również w otworze drzwiowym. Zachowane lub odrestaurowane wyposażenie (ławki dla ponad 200 osób, drewniana ambona, stolarka okienna i drzwiowa, krzesła w zakrystii) również utrzymane w neogotyckim stylu.
Do środka świątyni prowadzi portal umieszczony w wieży. Dwa rzędy kolumn, między które wpisane są arkady o ostrych łukach, dzielą kościół na nawę główną i dwie nawy boczne. Na kolumnach wspiera się drewniany sufit nawy głównej imitujący sklepienie kolebkowe. Nawy boczne przykryte są płaskimi, drewnianymi sufitami. Ołtarz z 1934 roku wykonany jest z drzewa dębowego z reliefem przedstawiającym baranka z chorągwią Kościoła.
Z lewej strony przy wejściu do prezbiterium usytuowano ambonę. Jej wieloboczny korpus wspiera się na drewnianym filarze. Całość zwieńczona jest baldachimem i ozdobiona dekoracją z płaskorzeźb. W okna wprawione są witraże o prostych formach geometrycznych. Nad nawą główną, dobudowaną toaletą i przeszkoloną zakrystią (z 2012 roku) znajduje się drewniana empora rozbudowana w 2007 roku, do której prowadzą podwójne tzw. policzkowe schody.
Budynek nie jest podpiwniczony. Kubatura obiektu wynosi około 2624 m3, powierzchnia użytkowa - około 258 m2. 
Organy.
W kościele znajdują się organy wykonane przez Świdnicką firmę Schlag und Söhne jako opus 444. Pierwotna ich lokalizacją był kościół ewangelicko-augsburski w Golasowicach. Pod koniec września 2006 roku instrument został rozebrany i przewieziony do kościoła w Słupsku, a w czerwcu 2007 roku instrument został złożony i jednocześnie wyremontowany wraz z przywróceniem mu oryginalnego brzmienia. Prace te wykonała firma SLJ Budowa Organów. W dniu 29 września 2007 roku na organach został zagrany pierwszy koncert przez dr. Jana Bokszczanina. Instrument posiada 10 głosów, 2 klawiatury, pneumatyczne: trakturę gry i trakturę rejestrów.

</doc>
<doc id="3241948" url="https://pl.wikipedia.org/wiki?curid=3241948" title="Ulrike Adeberg">
Ulrike Adeberg

Ulrike Adeberg (ur. 29 grudnia 1970 w Merseburgu) – niemiecka łyżwiarka szybka, srebrna medalistka mistrzostw świata.
Kariera.
Pierwszy sukces w karierze Ulrike Adeberg osiągnęła w 1989 roku, kiedy zwyciężyła w wieloboju podczas mistrzostw świata juniorów w Kijowie. Wynik ten powtórzyła na rozgrywanych rok później mistrzostwach świata juniorów w Obihiro. Największy sukces wśród seniorek osiągnęła w 1994 roku, zdobywając srebrny medal podczas wielobojowych mistrzostw świata w Butte. W zawodach tych rozdzieliła na podium reprezentującą Austrię Emese Hunyady oraz Rumunkę Mihaelę Dascălu. Adeberg wygrała tam bieg na 500 m, była druga na 3000 m, piąta na 1500 m oraz ósma na dystansie 5000 m. Była też między innymi czwarta na rozgrywanych cztery lata później mistrzostwach Europy w Helsinkach, przegrywając walkę o medal ze Swietłaną Bażanową z Rosji. W żadnym z biegów nie znalazła się tam w pierwszej trójce, jej najlepszym wynikiem była czwarta pozycja na 500 m. W 1994 roku brała udział w igrzyskach olimpijskich w Lillehammer, gdzie w biegu na 1500 m zajęła czternaste miejsce. Wielokrotnie startowała w zawodach Pucharu Świata, trzykrotnie stając na podium: 24 listopada 1990 roku w Berlinie i 14 stycznia 1994 roku w Davos była trzecia na 1500 m, a 10 lutego 1991 roku w Baselga di Pinè zajęła trzecie miejsce na 3000 m. Najlepsze wyniki osiągnęła w sezonie 1990/1991, kiedy była piąta w klasyfikacjach końcowych, 1500 m i 3000/5000 m. W 1999 roku zakończyła karierę.

</doc>
<doc id="3241949" url="https://pl.wikipedia.org/wiki?curid=3241949" title="Mecz NBA">
Mecz NBA

Mecz – w koszykówce według zasad NBA składa się z czterech dwunastominutowych kwart i ewentualnych dogrywek. Podczas meczu grają przeciwko sobie dwie drużyny. Na boisku znajduje się po 5 zawodników z każdej z nich.
Rozpoczynanie kwart meczu.
Mecz (a więc pierwsza kwarta) rozpoczyna się rzutem sędziowskim. Drużyna, która jako pierwsza w meczu zdobyła posiadanie piłki, ma prawo do wprowadzenia piłki do gry z linii końcowej boiska po stronie przeciwnika na rozpoczęciu czwartej kwarty. Drugi zespół będzie mógł wprowadzić piłkę z autu z linii końcowej boiska po stronie swojego przeciwnika na początku drugiej i trzeciej kwarty.
Każda dogrywka rozpoczyna się rzutem sędziowskim.
Zakończenie kwarty.
Kwarta (lub dogrywka) kończy się, w momencie, gdy czas gry na nią przeznaczony upłynął.
Wyjątki od tej reguły:
Jeżeli piłka staje się martwa, a zegar gry pokazuje :00.0, część gry zostaje zakończona, nawet jeśli nie rozbrzmiał sygnał tablicy wyników informujący o zakończeniu części meczu.
W określonych sytuacjach sędziowie mają prawo do skorzystania z nagrania przedstawiającego ostatnie chwile danej części meczu, by określić czy dany faul popełniony na lub przez zawodnika wykonującego rzut, w celu określenia, czy przewinienie miało miejsce przed upłynięciem czasu gry, lub czy rzucający wypuścił piłkę z rąk przed upływem czasu, jeśli faul nastąpił po upływie czasu gry.

</doc>
<doc id="3241950" url="https://pl.wikipedia.org/wiki?curid=3241950" title="Richard von Frankenberg">
Richard von Frankenberg

Richard von Frankenberg (ur. 4 marca 1922 roku w Darmstadt, zm. 11 listopada 1973 roku w Beilstein) – niemiecki kierowca wyścigowy.
Kariera.
Von Frankenberg rozpoczął karierę w międzynarodowych wyścigach samochodowych w 1953 roku od startu w klasie S 1.5 24-godzinnego wyścigu Le Mans, w którym odniósł zwycięstwo, a w klasyfikacji generalnej był piętnasty. Sukces ten powtórzył w latach 1955-1956. W późniejszych latach Niemiec pojawiał się także w stawce German Sportscar Championship, Tourist Trophy, Mille Miglia, Coppa Franco Mazzotti, Sveriges Grand Prix oraz Auto Italiana d'Europa.

</doc>
<doc id="3241952" url="https://pl.wikipedia.org/wiki?curid=3241952" title="Mihaela Dascălu">
Mihaela Dascălu

Mihaela Dascălu (ur. 12 lutego 1970 w Braszowie) – rumuńska łyżwiarka szybka, brązowa medalistka mistrzostw świata.
Kariera.
Największy sukces w karierze Mihaela Dascălu osiągnęła w 1994 roku, kiedy zdobyła brązowy medal podczas wielobojowych mistrzostw świata w Butte. W zawodach tych wyprzedziły ją jedynie reprezentująca Austrię Emese Hunyady oraz Niemka Ulrike Adeberg. Dascălu zajęła tam szóste miejsce w biegu na 500 m, trzecie na 3000 m, drugie na 1500 m oraz szóste na dystansie 5000 m. Jest to pierwszy i jak dotąd jedyny medal wywalczony przez rumuńską panczenistkę na mistrzostwach świata w wieloboju. Była też między innymi szósta na rozgrywanych rok wcześniej mistrzostwach świata w Berlinie, gdzie jej najlepszym wynikiem było piąte miejsce na 500 m. Wielokrotnie startowała w zawodach Pucharu Świata, przy czym raz stanęła na podium: 23 stycznia 1994 roku w Innsbrucku zajęła trzecie miejsce na 1500 m. W 1992 roku wystartowała na igrzyskach olimpijskich w Albertville, zajmując szóste miejsce na 1500 m. Na rozgrywanych cztery lata później igrzyskach w Lillehammer jej najlepszym wynikiem było ósme miejsce na dystansach 1500 i 3000 m. Brała też udział w igrzyskach olimpijskich w Nagano w 1998 roku, gdzie zajęła 34. miejsce w biegu na 1500 m oraz 24. miejsce na dwukrotnie dłuższym dystansie. W 1998 roku zakończyła karierę.

</doc>
<doc id="3241953" url="https://pl.wikipedia.org/wiki?curid=3241953" title="24h Le Mans 1958">
24h Le Mans 1958

24h Le Mans 1958 – 24-godzinny wyścig rozegrany na torze Circuit de la Sarthe w dniach 21-22 czerwca 1958 roku. Był piątą rundą Mistrzostw Świata Samochodów Sportowych.
Wyniki.
Źródło: experiencelemans.com

</doc>
<doc id="3241954" url="https://pl.wikipedia.org/wiki?curid=3241954" title="Interim Biogeographic Regionalisation for Australia">
Interim Biogeographic Regionalisation for Australia

Interim Biogeographic Regionalisation for Australia (IBRA) – system biogeograficznej regionalizacji Australii rozwijany przez Department of Sustainability, Environment, Water, Population and Communities rządu Australii. Został rozwinięty jako narzędzie planistyczne, wykorzystywawne np. do identyfikacji terenów wymagających ochrony w ramach National Reserve System.
Regiony i podregiony IBRA.
W wersji siódmej IBRA dzieli obszar lądowy Australii na 89 bioregionów wyróżnionych ze względu na klimat, geologię, rzeźbę terenu, rodzimą roślinność i skład gatunkowy. Regiony te podzielono następnie na 419 podregionów (ang. "subregions"), które są jednostkami bardziej lokalnymi i jednolitymi geomorfologicznie.

</doc>
<doc id="3241956" url="https://pl.wikipedia.org/wiki?curid=3241956" title="Osmia caementaria">
Osmia caementaria



</doc>
<doc id="3241957" url="https://pl.wikipedia.org/wiki?curid=3241957" title="Brian Shaw (koszykarz)">
Brian Shaw (koszykarz)

 
Brian Keith Shaw (ur. 22 marca 1966 w Oakland) – amerykański koszykarz występujący na pozycjach rozgrywającego oraz rzucającego obrońcy, po zakończeniu kariery sportowej trener koszykarski. Mistrz świata z 1986 roku, trzykrotny mistrz NBA. Obecnie asystent trenera Los Angeles Clippers.
Po spędzeniu dwóch sezonów w roli asystenta trenera Pacers Shaw podpisał w końcu swój pierwszy kontrakt, jak główny trener. Miało to miejsce 25 czerwca 2013 roku. Objął stanowisko w klubie Denver Nuggets po George’u Karlu. 24 września 2021 został asystentem trenera Los Angeles Clippers.

</doc>
<doc id="3241962" url="https://pl.wikipedia.org/wiki?curid=3241962" title="Gekkeikan">
Gekkeikan

 – japońska firma produkująca sake. Jedno z najstarszych przedsiębiorstw na świecie. Powstało w 1637.
Firma powstała w miejscowości Fushimi, która obecnie jest południową dzielnicą dawnej stolicy Japonii – Kioto. Jej założyciel, Jiemon Ōkura, wybrał to miejsce ze względu na znakomitą jakość tamtejszej wody.
Firma została założona w 1637 i jest jedną z najstarszych na świecie, należąc przez cały czas do jednej rodziny. Z tego powodu w 1981 została członkiem Stowarzyszenia Enochian.
Obecna nazwa sake Gekkeikan wprowadzona w 1905, oznacza „koronę laurową”. Jest też tłumaczona często jako wieniec laurowy. Pierwsza nazwa firmy, wprowadzona przez Jiemona Ōkurę, brzmiała Kasagiya. W ciągu lat nazwa zmieniała się na: Okura Tsunekichi Shoten, Co., Ltd.; Okura Sake Company, Ltd.; Gekkeikan Sake Company, Ltd.
W zamiarze zaprezentowania kilkusetletniego dorobku firmy i jej tradycji wytwarzania sake utworzono Gekkeikan Okura Sake Museum, w którym znajdują się dawne budynki, narzędzia produkcji oraz różnego rodzaju sprzęty i urządzenia.

</doc>
<doc id="3241966" url="https://pl.wikipedia.org/wiki?curid=3241966" title="Hongzhou zong">
Hongzhou zong

Hongzhou zong (chiń. 洪州宗, pinyin "hóngzhōuzōng") – szkoła hongzhou - szkoła (linia przekazu Dharmy) chan, która prowadzona przez mistrza chan Mazu Daoyi (709-188) i jego uczniów, zastąpiła różnorodne tradycje wczesnego chanu i zdominowała ruch chan w okresie 100 lat, od okresu po rebelii Ana Lushana (755-763) do okresu po prześladowaniu buddyzmu przez cesarza Huichanga (會昌, pan. 841-846). Mistrz Mazu i jego uczniowie do dziś zajmują główne pozycje w panteonie chan, a szkoła wyznaczyła nową ortodoksję chanu. Jej spadkobierczynią była dominująca później szkoła linji, której założyciel mistrz chan Linji Yixuan (zm. 866) był w trzecim pokoleniu spadkobiercą Mazu. Szkoła hongzhou wpłynęła w decydujący sposób na późniejszy rozwój chanu, sŏnu i zenu.
Historia szkoły.
Nazwa.
Nazwa szkoły pochodzi od miejsca pobytu mistrza Mazu. Około 770 roku mistrz Mazu otrzymał zaproszenie do gubernatora z Hongzhou Lu Sigonga (711–781). Hongzhou było stolicą prefektury. Opuścił więc górę Gonggong pozostawiając tam w klasztorze część swoich uczniów pod przywództwem Xitanga Zhizanga i przybył do Hongzhou z drugą grupą uczniów. Mazu został opatem sponsorowanego przez państwo klasztoru Kaiyuan.
Mazu rezydował w tym klasztorze ponad 20 lat. W miarę jak jego sława rosła, przyciągał coraz większą liczbę uczniów, nie tylko z południa, ale z całego imperium. Byli wśród nich tak wybitni mnisi jak Nanquan Puyuan (748–835), Fenzhou Wuye (761–823), Guizong Zhichang (bd), Xingshan Weikuan (755–817), Zhangjing Huaihui (756–815), Danxia Tianran (739–824), Dongsi Ruhui (744–823), Tianhuang Daowu (748–807) i Furong Taiyu (747–826).
Wstępne informacje.
Szkoła hongzhou przedstawia kluczową fazę w ewolucji chińskiego buddyzmu chan. Odziedziczyła ona i kreatywnie rozwinęła obfitą spuściznę zsinizowanego buddyzmu i wczesną tradycję ruchu chan z ich doktrynalnymi, praktycznymi, genealogicznymi i instytucjonalnymi paradygmatami. Oto szkoły chan istniejące wcześniej:
Powstanie szkoły hongzhou zbiegło się ze stopniowym schyłkiem i zniknięciem różnych szkół wczesnego chanu. Można założyć, że gdyby nie powstała szkoła hongzhou, która zastąpiła te wcześniejsze tradycje, ruch chan czekał by stopniowy upadek i nawet ostateczne zniknięcie. Szkoła hongzhou nie tylko bowiem zastąpiła te tradycje, ale skonsolidowała i zjednoczyła ten wczesny bardzo rozbity ruch chan.
Co więcej, poprzez to zjednoczenie i stabilizację ruchu chan, Mazu i jego uczniowie wspomogli integrację chanu z głównym nurtem buddyzmu, chociaż - paradoksalnie - uczynili to poprzez wzmocnienie wyróżniającej się tożsamości ich tradycji. Zaprezentowali inkluzywną i ekspansywną wersję chanu jako tradycję wewnątrz buddyzmu, wysuwając swoje nauki jako esencję buddyjskiej duchowości. W wyniku tego wprowadzili szkołę chan na środkową drogę, daleką od krańcowych antynomizmów np. szkoły baotang w Syczuanie, czy nawet dzielącego sekciarstwa Hezego Shenhui, który wszczął kampanię przeciwko szkole północnej chan. Tak więc szkoła hongzhou reprezentowała skonsolidowany i dojrzały chan, będący kulminacją jego ewolucji w okresie Tang.
We wczesnym okresie chanu nie istniały jeszcze określenia typu "chanzong" (szkoła/linia chan). Używano różnorodnych określeń, takich jak "Dongshan famen" (Brama Dharmy ze Wschodniej Góry), "Dasheng dunjiao" (Nagłe nauki mahajany), "Damo zong" (Linia [przekazu] Bodhidharmy) oraz "Chanmen" (Brama chan). Świadczyło to m.in. o tym, że chan nie osiągnął jeszcze jakiejś spójnej własnej identyfikacji. W momencie, gdy szkoła hongzhou ze swoją doktryną "zwyczajny umysł jest oświeceniem" zaczęła stopniowo dominować w ruchu chan, wyłoniła się także praktyka "dialogów spotkaniowych", która szybko dojrzała. Ukończono wtedy konstruowanie genealogii chan i zainicjowano zakładanie klasztorów chan. Pojawiły się wtedy takie określenia jak "chanzong" lub "chanmen zong" (szkoła/linia bramy chan), co wskazuje na ogólne uznanie tradycji chanu jako niezależnej linii przekazu/szkoły.
Wizja szkoły hongzhou jako ikonoklastycznej tradycji, z ekscentrycznymi mistrzami chan, jest dziełem pseudohistorycznych i mitologizujących prac powstałych w okresie Song lub jeszcze później.
Poprzez szkołę linji, która zdominowała później chan, ale również i koreański sŏn oraz została przeniesiona do Japonii i Wietnamu, spadek po szkole hongzhou kształtuje w dalszym ciągu religijną i społeczną tożsamość tradycji chan/sŏn/zen w Azji Wschodniej.
Źródła.
Historię szkoły i jej nauki poznać można z tekstów, które można ułożyć w trzech różnych grupach:
Dzieje szkoły.
Rozproszenie się uczniów Mazu.
Centralna postacią szkoły był mistrz chan Mazu Daoyi, jednak późniejsza jej historia związana jest z działalnością jego uczniów.
Mazu miał największą liczbę bliskich uczniów (chiń. "rushi dizi", dosł. "uczniowie, którzy weszli do pokoju") ze wszystkich mistrzów chan w okresie Tang i także w całej historii chanu. Pochodzili z całych Chin, chociaż najwięcej pochodziło z prowincji, w których Mazu nauczał, czyli z Fujian i Jiangxi oraz sąsiednich prowincji takich jak Hunan i Zhejiang.
Podobnie rozproszyli się uczniowie Mazu po zostaniu spadkobiercami Dharmy. Najwięcej z nich założyło swoje wspólnoty monastyczne w Jiangxi i Hunan, oraz w Zhejiang, Shanxi, Shaanxi i Hubei. Oto prawie pełna lista rozproszenia się uczniów Mazu po Chinach:
Po ukończeniu studiów pod kierunkiem Mazu, zaledwie kilku uczniów powróciło do swoich rodzinnych regionów, większość wybrała nowe miejsca pobytu. Prawie 20% uczniów osiedliło się w południowej prowincji Jiangxi. Ponad 20 uczniów udało się do prowincji północnych Shanxi i Shaanxi. W niektórych prowincjach północnych sytuacja po rebelii An Lushana była niepewna, miały one na wpół niezależny status, co zniechęcało do zakładania wspólnot monastycznych. Pięciu uczniów przebywało w Hebei itd. Ogólnie można stwierdzić, że szkoła hongzhou miała swoich przedstawicieli we wszystkich rejonach Chin.
Wbrew współczesnym popularnym opiniom o ich ikonoklastyczej postawie, mnisi ci byli świetnie przygotowani zarówno do działania wśród mnichów jak i intelektualistów oraz urzędników dworskich. Byli świetnie zaznajomieni z buddyjskimi sutrami, doktrynami i praktykami. Drugą mylną opinią o tej szkole jest jej egalitaryzm, dzięki czemu szkoła ta miała wprowadzić nauki chanu w ogół społeczeństwa. Tymczasem w okresie Tang (ale także i poprzez większość historii chanu) nauczyciele chan byli liderami elitarnej kontemplatywnej tradycji i większość z uczniów Mazu wyraźnie mieściła się w tym wzorze.
Po śmierci mistrza Mazu w 788 roku liderem szkoły został mistrz chan Xitang Zhizang, rezydujący w klasztorze Kaiyuan w Hongzhou. Wyłanianie się tego mistrza na lidera szkoły rozpoczęło się jeszcze w latach 60. VIII wieku, gdy Mazu, który przeniósł się do Hongzhou, pozostawił go w klasztorze w Gonggong, aby prowadził przebywających w nim uczniów. Na steli Mazu jest on wymieniony na drugim miejscu po Dazhu Huihaiu. Zapewne ze względu na to, że Xitang nie pozostawił po sobie wybitnych uczniów zachowało się o nim niewiele informacji. Jednak to dzięki niemu nauki szkoły zostały przeniesione do Korei przez trzech jego uczniów. Byli nimi Wŏnjŏk Toŭi (zm. 825) – prekursor szkoły kaji, Chinggak Hongch'ŏk (zm. 828?) – założyciel szkoły silsang i Chŏgin Hyech'ŏl (785–861) – założyciel szkoły tongni.
Najsłynniejszym uczniem mistrza Mazu stał się Baizhang Huaihai, który rozwinął się w jednego z największych mistrzów chan w historii. Był tak skromny, że nie został umieszczony na liście uczniów Mazu umieszczonych na steli. Po śmierci Mazu, gdy Xitang zaczął prowadzić szkołę, Baizhang zamieszkał w pobliżu stupy poświęconej Mazu na górze Shimen. Później otrzymał zaproszenie do zamieszkania w klasztorze na górze Baizhang (znanej także jako Daxiong). Spędził tam ponad 20 lat. Jego najsłynniejszymi uczniami stali się Guishan Lingyou (771-853) oraz Huangbo Xiyun (zm. 850), uznani później za wiodących mistrzów chan swojego pokolenia.
W klasztorze Letan na górze Shimen, gdzie został pochowany Mazu, poza Baizhangiem rezydowali także Letan Fahui, Letan Weijian i Letan Changxing. Z kolei na słynnej górze Lu, na której nigdy nie było żadnej reprezentacji chan, zamieszkali Guizhong Zhichang i Gaocheng(?) Fazang. Pomiędzy 815 a 818 rokiem doszło na górze Lu do spotkania Guizhonga z poetą Bo Juyi i urzędnikiem z ambicjami literackimi Li Bo, autorem inskrypcji na steli mistrza Xitanga.
Innymi uczniami Mazu, którzy działali w Jiangxi, byli Shigong Huizang, Nanyuan Daoming i Yangqi Zhenshu (zm. 820). Shigong osiadł na górze Shigong na południu od Linchuan. Klasztor Daominga znajdował się na górze Nanyuan w prefekturze Yuanzhou w zachodniej części prowincji. Zhenshu osiadł w pobliżu na górze Yangqi. Góra ta długo utrzymała pozycję ważnego centrum chanu. Na początku XI wieku nauczał tu Yangqi Fanghui (992-1049) lider linii przekazu yangqi, jednej z dwu głównych linii szkoły linji, która rozkwitła w okresie dynastii Song. W północno-wschodnim rejonie Jiangxi nauczał na górze Ehu mistrz Ehu Dayi, który potem przeniósł się do Chang’anu.
Swoje wspólnoty monastyczne na południu w Fujian założyli tacy mistrzowie jak Guiyang Wuliao i Shuitang heshang. Natomiast mistrzowie Shaozhou Ruyuan i Luofu Xiuguang założyli klasztory w Guangdong.
Najbardziej znanymi mistrzami, którzy prowadzili swoje klasztory w prowincji Hunan, byli Yaoshan Weiyan, Dongsi Ruhui, Xiyuan Tanzang, Deng Yinfeng i Zhaoti Huilang.
W prowincji Hubei głównymi uczniami Mazu, którzy tam osiedli byli Ziyu Daotong i Ezhou Wudeng.
Po Jiangxi najwięcej uczniów Mazu osiadło w prowincji Zhejiang, spośród których trzeba wymienić mistrzów Yanguana Qi’ana, Dazhu Huihaia, Dameia Fachanga, Hangzhou Zhizanga, Lühou Ningbi, Tianmu Mingjue i Wuxie Lingmo.
Spora liczba uczniów Mazu przeniosła się także na północ od rzeki Jangcy. Najwięcej z nich osiadło w Shaanxi i Shanxi. W rejonie tym znajdował się również i Chang’an. Wśród nich byli Fenzhou Wuye, Ganquan Zhixian i Magu Baoche. Pierwszym z uczniów Mazu, który osiadł w Chang’anie był Ehu Dayi. Chociaż nie przebywał w stolicy zbyt długo, jego pobyt był bardzo znaczący, gdyż był pierwszym, który wprowadził szkołę hongzhou do politycznego i kulturalnego centrum cesarstwa Tangów. Przetarł drogę dla takich mistrzów jak Zhangjing Huaihui i Xingshan Weikuan, którzy wywarli największy wpływ na losy szkoły hongzhou w Chang’anie i poza nim. Innymi mistrzami działającymi w stolicy byli także Huayan Zhizang, Haozhi, Caotang heshang, Xingping heshang, Huaitao, Xiantong Jueping i Fuchong. Z kolei w rejonie, który dziś tworzy prowincję Henan, osiedli Danxia Tianran i Funiu Zizai.
Najbardziej znanym mistrzem hongzhou, którzy osiedli w Luoyangu był Foguang Ruman. Jego najbardziej znanym uczniem był Bo Juyi.
Dalsze losy szkoły.
Wbrew nazwie szkoły, która określała jej lokalne i prowincjonalne pochodzenie, szkoła ta opanowała zasadniczo wszystkie rejony ówczesnych Chin. Nieprawdziwa jest również opinia, jakoby ta linia przekazu nie poszukiwała wsparcia dworu cesarskiego i elit arystokratycznych. Mniemanie to wynikło głównie z późniejszego romantycznego przekonania, że szkoła ta oznaczała zerwanie z wczesnym chanem, a więc tym samym musiała być we wszystkim inna od np. szkoły północnej, która była mocno powiązana z ośrodkami władzy.
Główną różnicą dzielącą szkołę hongzhou od szkoły północnej było to, że jej wkroczenie do stolic nie odbyło się kosztem prowincjonalnej bazy. Brak takiej mocnej bazy spowodował upadek szkoły północnej po rebelii Ana Lushana. Gdy Yuquan Shenxiu w 701 roku przybył do Luoyangu, zmieniło to całkowicie charakter tej szkoły chan zwłaszcza, że jego uczniowie Laoshan Yifu i Songshan Puji także działali w obu stolicach. Natomiast nawet jeśli kilku uczniów Mazu osiadło w Chang’anie, to o wiele więcej pozostało w innych regionach kraju. Być może to właśnie liczba uczniów Mazu, którzy rozproszyli się po właściwie całych ówczesnych Chinach spowodowała, że nigdy nie powstał obraz tej szkoły jako ukierunkowanej na dwór cesarski. To oni zmienili szkołę hongzhou z lokalnej tradycji w główną siłę chanu w cesarskich Chinach już na początku IX wieku. Szkoła rozwijała się według następującego wzoru:
Był to ruch niezaplanowany, który rozwijał się dzięki niezależnym wysiłkom indywidualnych mnichów i w ciągu około 40 lat stał się jedynym przedstawicielem chińskiego chanu.
W rozwoju szkoły pomógł także patronat cesarski i arystokratyczny. Mnisi szkoły hongzhou przybyli do stolic w chwili, gdy władza cesarska zaczęła się ponownie konsolidować po rebelii Ana Lushana i nastąpiło przywrócenie prestiżu dynastii Tangów. Klasztor Kaiyuan, w którym przebywał Mazu, był dużym klasztorem sponsorowanym przez państwo i należał do całej sieci klasztorów państwowych, zorganizowanej za panowania cesarza Xuanzonga (玄宗, pan. 712-756) w 739 roku. Podczas swojego ponaddwudziestoletniego w nim pobytu Mazu poznał wielu intelektualistów i wysokich urzędników dworskich, z których część została jego patronami. O ile jednak szkoła północna cieszyła się patronatem dworu cesarskiego, to szkoła hongzhou polegała zasadniczo na patronacie lokalnych urzędników w prowincjach. Było to między innymi związane z osłabieniem dworu cesarskiego.
Taki sam wzór patronatu był kontynuowany w następnych pokoleniach szkoły. Tak więc romantyczne wyobrażenia o całkowitej samowystarczalności oparte na legendzie o klasztorze Baizhanga i jego powiedzeniu "Dzień bez pracy jest dniem bez jedzenia" (一日不作一日不食) nie odpowiadają prawdzie i były tworem wyobraźni uczonych i religijnej atmosfery okresu Song i czasów późniejszych.
Mazu był świadomy, że oprócz jego potężnej linii przekazu istnieją jeszcze inne i utrzymywał z niektórymi mistrzami chan bardzo serdeczne stosunki. Niektórzy z jego uczniów byli przedtem uczniami innych mistrzów zwłaszcza związanych ze szkołą niutou, która wówczas przeżywała okres swojego największego rozwoju. Góra Jing, na której znajdował się klasztor mistrza chan tej szkoły Jingshana Faqina (Daoqina) (714-792), była położona w okolicy Hongzhou. Co najmniej trzech uczniów Mazu: Xitang, Daowu i Danxia z polecenia Mazu odwiedziło go. Kilku uczniów Mazu było przedtem uczniami Faqina. Obie te szkoły najwyraźniej wpływały na siebie; miały podobny stosunek do medytacji, również wpływy filiozofii madhjamiki w praktyce niutou zapewne ukształtowały niektóre elementy doktryny hongzhou.
Bliskie relacje łączyły Mazu z mistrzem chan Shitou Xiqianem, którego Mazu darzył szacunkiem, który wyraził się m.in. tym, że Mazu posyłał mu swoich uczniów do nauki, chociaż był to wówczas mało znany nauczyciel chanu, o wiele mniej wpływowy od Faqina czy innego mistrza szkoły niutou Huizhonga (682-769). Najwyraźniej ówcześni mistrzowie chan nie przywiązywali obsesyjnej uwagi do swoich linii przekazu.
Na początku IX wieku linie przekazu niutou, szkoły północnej i heze praktycznie przestały się w ogóle liczyć. Jedyną szkołą chan rozwijającą się nieustannie była szkoła hongzhou, a zdecydowana większość znanych mistrzów chan to byli uczniowie Mazu. Szkoła hongzhou zaakceptowała ortodoksję wcześniejszych szkół/linii przekazu chan i w istocie stała się jedynym nosicielem ortodoksji chanu.
Istotną innowacją szkoły hongzhou była koncepcja multilinearnego przekazu. We wczesnym chanie przekaz odbywał się w jednej linii, natomiast od połowy okresu Tangów linia przekazu chan po Szóstym Patriarsze była opisywana jako wielość odgałęzień wyrastających z jednego pnia. Taki pluralistyczny obraz linii chan jest widoczny w "Baolin zhuan", chociaż tekst ten kończy się na mistrzu Mazu jako głównej postaci tej generacji. Praca ta zajmuje się m.in. także takimi mistrzami jak Shitou Xiqian, Qingyuan Xingsi, Nanyang Huizhong i Heze Shenhui. Taka ekumeniczna postawa wynikała z tolerancyjnego nastawienia szkoły hongzhou do innych szkół i linii przekazu, co kontrastowało z sekciarską postawą Yuquana Shenxiu, który popierał tylko monolinearny przekaz.
Zastępując różnorodne tradycje wczesnego chanu, szkoła hongzhou odegrała zjednoczeniową rolę w ruchu chan. Zamiast odrzucić wcześniejsze tradycje, szkoła hongzhou wyłoniła się jako ich następca i przekaziciel ortodoksji chanu. Tradycja ta wybrała drogę środkową, ustawiając się jako integralna część głównego nurtu buddyzmu, unikając zarówno antynomicznych ekscesów szkoły baotang i sekciarstwa szkoły północnej.
Następne generacje uczniów także wykazywały nastawienie do rozpraszania się na terenie ówczesnych Chin. Oto jak rozeszli się po Chinach uczniowie jednego z wiodących uczniów Mazu - Baizhanga Huaihaia:
Chociaż wyraźnie widać, że uczniowie Baizhanga osiedlili się w określonym geograficznie rejonie, to w połączeniu z uczniami prawie 150 innych mistrzów chan z pierwszej generacji po Mazu, szkoła hongzhou pokrywała całe ówczesne Chiny.
Przez prawie cały IX wiek szkoła utrzymała dominującą pozycję, jej wpływy sięgnęły także do innych krajów Azji Wschodniej. Szczególnie mocno oddziałała na Koreę, ale są również przekazy historyczne o działalności misjonarskiej w Wietnamie i Japonii. Na początku IX wieku kilka tekstów szkoły zostało przewiezionych do Japonii przez mnichów szkoły tendai Ennina (799-852) i Enchina (814-891). Wśród nich był tekst "Baolin zhuan" i wczesna wersja tekstu Baizhanga. Jednym z pierwszych mnichów chan, który udał się do Japonii, był Yikong, uczeń Yanguana Qi’ana, a więc z drugiego pokolenia szkoły.
Pod koniec panowania Tangów istnienie szkoły hongzhou jako luźno zorganizowanego ruchu, zostało stopniowo zastępowane przez powstanie kilku regionalnych tradycji. Pierwszą z nich, którą można postrzegać jako inną tradycję była szkoła/linia przekazu guiyang, której założyciele - mistrz chan Guishan Lingyou i jego uczeń Yangshan Huiji - byli odpowiednio uczniami Mazu w drugim i trzecim pokoleniu. W końcowych latach panowania dynastii Tang, szkoła guiyang była prawdopodobnie najbardziej wpływową siłą ruchu chan. Mimo tego szkoła ta nie przetrwała upadku dynastii. W oczach późniejszych pisarzy praktykujących chan, głównym spadkobiercą Mazu i szkoły hongzhou był Linji Yixuan, założyciel szkoły linji, która po mało obiecującym początku w końcówce panowania Tangów, w okresie Późniejszej dynastii Tang stała się już główną tradycją szkoły chan.
Rozpoznanie oddzielnych linii przekazu chan jest już ewidentne w pracy "Zongmen shigui lun" ("Rozprawa o dziesięciu regułach szkoły chan"). Wymieniono w niej takie linie jak guiyang, Deshan Xuanjian, linji, caodong, Xuefeng Yicun i yunmen. Na początku panowania Songów guiyang, linji, caodong, yunmen i fayan stały się znane jako pięć szkół/linii przekazu chan. W tej nowej konfiguracji kilka węższych linii przekazu zastąpiło szerszy ruch zdominowany wcześniej przez szkołę hongzhou.
Od okresu panowania dynastii Song rozpoczęła swoją dominację szkoła linji, która nie tylko była głównym nosicielem ortodoksji chan w Chinach, ale również w całej Azji Wschodniej - Korei, Wietnamie i Japonii. Ponieważ szkoła linji była uważana za bezpośredniego spadkobiercę szkoły hongzhou, Mazu i jego uczniowie zajęli centralne miejsce w historii chanu, która zaczęła gloryfikować okres Tang jako "złoty wiek" chanu. Historie związane z mistrzami hongzhou stały się głównym elementem w monastycznym życiu, a ich studiowanie i wyjaśnianie zajmowało główne miejsce w monastycznych studiach, niezależnie od tego, że były one czasem tylko legendarną i mityczną kreacją.
Nauki.
Podstawy teoretyczne.
Doktrynalne podstawy szkoły hongzhou były głównie połączeniem myśli tathāgatagarbhy i teorii prajñāpāramity ze szczególnym podkreśleniem elementów katafatycznych tej pierwszej, chociaż widoczne są także wpływy każdego z głównych systemów filozofii mahajany: madhjamiki i jogaczary. Mazu był dobrze zaznajomiony z buddyjskimi sutrami i śastrami. W sześciu kazaniach i czterech dialogach, które można mu przypisać i względnie datować, cytuje ponad 15 sutr i śastr 35 razy. Postępował także za wczesną tradycją chanu, który utrzymywał, że Bodhidharma przekazał Drugiemu Patriarsze "Sutrę Lankawatara". Aby utworzyć doktrynalną ramę linii przekazu hongzhou, Mazu wykorzystywał głównie właśnie tę sutrę oraz "Przebudzenie wiary w mahajanie" i inne teksty związane z tathāgatagarbhą, takie jak "Śrīmālā sūtra", "Ratnagotravibhāga sūtta" i nawet "Vajrasamādhi sūtra". Służyły one także wprowadzeniu nowych tematów i praktyk do ruchu chan. To właśnie wyznaczyło nową fazę rozwoju chanu - okres środkowy lub początek ery klasycznej.
W tych tekstach tathāgatagarbha reprezentuje prawdziwą koncepcję pustki. Doktryna tathāgatagarbhy postuluje, że każdy jest wyposażony w jaśniejący prawdziwy umysł takości, który jest od samego początku oświecony i czysty. Ta teoria natury Buddy natrafiła na problemy, gdyż krytycy uważali, iż nie była zgodna z podstawową nauką buddyjską o zasadniczym "braku ja" (skt "anātman", chiń. "wuwo"). Ale w "Sutrze Mahaparinirwany" (chiń. "Da niepan jing") określenie "natura Buddy" jest używane tylko w znaczeniu ludzkiej zdolności do osiągnięcia natury Buddy w przyszłości. Czyli zasadniczo jest to doktryna soteriologiczna, a nie próba postulowania ostatecznej rzeczywistości, która zawiera czystą zasadę. Tę samą ideę można znaleźć w pismach Jizanga (549-623) ze szkoły "sanlun" (trzech traktatów). Jizang zrównuje naturę Buddy z drogą środkową, która przekracza wszelkie dualistyczne poglądy. Interpretuje on naturę Buddy w zgodzie z madhjamiką, z którą dzieli również awersję do ontologicznych spekulacji.
Inni buddyjscy myśliciele w dodatku do wyjaśniania natury Buddy jako "śiunja" (pustka), opisywali ją również w przeciwnych określeniach, np. jako "aśunja" (nie pusta). W tym drugim znaczeniu natura Buddy była postrzegana jako rodzaj zasadniczego substratu istoty, która zawiera pojęcie stałego ja (atman). Ta reifikacja natury Buddy jest odzwierciedleniem szerszej chińskiej reakcji na nauki o pustce, którą myśliciele chińscy uważali za otwartą na nihilistyczne interpretacje. Odbicie tych poglądów można znaleźć w pismach mistrza chan i teoretyka myśli huayan Guifenga Zongmi (780-841). Według niego, ponieważ umysł zwyczajnej osoby jest zasadniczo taki sam jak umysł Buddy, celem nauczania buddyzmu jest takie prowadzenie ucznia, aby przejrzał błędne przywiązanie do iluzorycznych "fałszywych myśli" i urzeczywistnił swoją prawdziwą naturę, która jest niczym innym jak czystym jaśniejącym umysłem takości. W momencie oświecenia utajona potencja mądrości Buddy wrodzona w każdym umyśle jest przekształcana w rzeczywistość oświeconej wizji rzeczywistości z dodatkiem manifestacji nadzwyczajnej mądrości i współczucia, które charakteryzują obecność Buddy w świecie.
Ponieważ teksty szkoły hongzhou są niesystematyczne, jest bardzo trudno ocenić precyzyjnie koncepcję natury Buddy u Mazu i jego uczniów. Niektóre ustępy utożsamiają naturę Buddy z pustką, inne z kolei wskazują raczej na pewien rodzaj substratu z cechami "ja". Jednak szkoła ta unikała przypisywania wyraźnie ontologicznego statusu do natury Buddy. Towarzyszył temu madhjamiczny nacisk na nieprzywiązanie i eliminację jednostronnych poglądów, które są oparte na wyobrażeniu, iż nie można orzekać o ostatecznej rzeczywistości. Jest to szczególnie widoczne w pismach Baizhanga Huaihaia.
Zwyczajny umysł jest Drogą.
Frazę "Zwyczajny umysł jest Drogą" (chiń. "jixin shi fo") uważa się za sedno nauk Mazu, chociaż to określenie powstało wcześniej i znaleźć je można w różnych mniej i bardziej autentycznych tekstach. Z tych bardziej autentycznych trzeba wymienić:
Fraza ta pojawia się często w tekstach Mazu i jego uczniów, a "ten umysł" (z wcześniejszych wyrażeń typu "ten umysł jest Buddą") został zmieniony w zwyczajny, codzienny umysł ludzki. W swoim kazaniu Mazu mówi:
Określenie "Droga" odnosi się zarówno do ścieżki buddyjskiej jak i oświecenia. Zwyczajny umysł jest sam z siebie oświecony, co oznacza brak przywiązania do każdego przeciwnego myślenia i rozróżniania jak również do wszystkich spontanicznych działań w codziennym życiu. Gdy Fenzhou Wuye po raz pierwsze spotkał się z mistrzem Mazu powiedział, iż nie rozumie znaczenia zdania "ten umysł jest Buddą". Mazu odpowiedział: "Właśnie ten umysł, który nie rozumie jest tym, bez żadnej innej rzeczy". Umysł, który nie rozumie jest umysłem ignorancji i ułudy. Mazu bezpośrednio utożsamia go z Buddą lub naturą Buddy. Zdaniem Mazu:
"Zwyczajny umysł" Mazu reprezentuje kompletny, empiryczny ludzki umysł z dobrem i złem, czystością i skalaniami, oświeceniem i ignorancją zwyczajnych ludzi.
Mazu i jego uczniowie zajęli się także inną główną ideą teorii tathāgatagarby - wiecznością tathāgatagarbhy/dharmakāi. Zarówno "Śrīmālā Sūtra" jak i inne teksty tathāgatagarbhy (łącznie z "Przebudzeniem wiary w mahajanie") przypisują pewne pozytywne jakości tathāgatagarbhie w jej prawdziwym aspekcie jako dharmakāi, wśród których są najbardziej znane cztery doskonałości: wieczność, błogość, jaźń i czystość. Mazu wyposażył "ten umysł" w doskonałość wieczności. Również tacy jego uczniowie jak Dazhu Huihai, Fenzhou Wuye i Yangqi Zhenshu także mówili o wieczności umysłu.
Ponieważ buddyzm postrzega ignorancję jako przyczynę całego cierpienia i odrzuca "trzy trucizny" - chciwość, nienawiść i ułudę - wraz z innymi niezdrowymi działaniami, bezwarunkowa identyfikacja Mazu kompletnego, empirycznego - z dobrem i złem, czystością i skalaniami, oświeceniem i ignorancją - umysłu ludzkiego z absolutną naturą Buddy, natychmiast spowodowała mocny krytycyzm od bardziej konserwatywnych przedstawicieli chanu. Pierwszym, który zaatakował mistrza Mazu był mistrz chan Nanyang Huizhong (675-755). Skrytykował to, że "południowa doktryna błędnie naucza, iż myśl ułudy jest prawdziwym umysłem, biorąc złodzieja za syna i postrzegając światową mądrość jako mądrość Buddy". Huizhong był obrońcą poglądu "ten umysł jest Buddą", ale nie mógł tolerować, że Mazu włączył umysł ułudy w "ten umysł", ponieważ według niego było to zdradą i pomieszaniem podstawowych nauk buddyzmu.
Wkrótce potem nastąpił atak ze strony mistrza chan Guifenga Zongmi. Potępił on szkołę hongzhou, gdyż według niego przedstawiała ona bardzo poważne wyzwanie zarówno dla nauk linii Huineng-Heze jak i całej buddyjskiej tradycji:
Oba te krytyczne stanowiska wynikają zasadniczo z podejścia etycznego. To, co ich najbardziej niepokoi, to możliwe zejście na pozycje antynomiczne spowodowane przez "zwyczajny umysł" Mazu. Jednak nie potrafili oni zobaczyć, że Mazu wcale nie zamierzał bronić umysłu ułudy. Mazu chciał po prostu rozpoznać nierozerwalne związki oświecenia i ignorancji, czystości i skalań w zwyczajnym ludzkim umyśle, co wcale nie było ikonoklastyczną innowacją, ale wyciągnięciem jednego z odgałęzień dwuznacznej teorii tathāgatagarbhy i uczynienia jasnym, co było w niej tylko domniemanym.
Gdy Mazu powiedział Fenzhou Wuye, że jego umysł ignorancji był naturą Buddy, dalej to wyjaśnił: "Gdy ludzie nie rozumieją, są ignorantami; gdy rozumieją, są przebudzeni. Będąc ignorantami są odczuwającymi istotami; będąc przebudzonymi, są Buddą". Tymi właśnie słowami Wuye został oświecony. Również Tianhuang Daowu podsumował to: "Skalania i czystość przebywają razem, jak woda i fala dzielą tą samą substancję". Daowu wykorzystał tu swoją znajomość "Lankawatary", w której znajduje się następujący fragment:
Podobne porównanie występuje także w "Przebudzeniu wiary w mahajanie":
Mistrz chan Nanyang Huizhong występował również przeciw głoszonej przez Mazu i jego uczniów wieczności umysłu, porównując w swojej krytyce ten pogląd z poglądami heretyka hinduskiego Śreniki i braminizmu o niezmiennej (stałej) świętej duszy. W tym wypadku krytyka była wyraźnie przesadzona, wynikała zresztą z niepełnej i przesadzonej informacji o nauczaniu w szkole hongzhou. Poglądy Mazu były po prostu rozwinięciem tradycyjnej indyjskiej teorii tathāgatagarbhy, a nie hinduistycznej wiary w świętą duszę. Jednak można zrozumieć reakcję Nanyanga Huizhonga, gdyż wprowadzenie czterech doskonałości w teorię tathāgatagarbhy mogło spowodować tego typu reakcje u niektórych badaczy i pytania, czy przypadkiem ta teoria nie wyniknęła z monizmu hinduistycznego. W takim bowiem wypadku byłaby sprzeczna z podstawowymi naukami buddyzmu o nietrwałości, braku ja, cierpieniu i przyczynowości.
Pierwotne oświecenie.
Z naukami o tożsamości zwyczajnego umysłu z natura Buddy ściśle związana była teoria wrodzonego oświecenia, koncepcja którego pojawia się w "Przebudzeniu wiary w mahajanie". W swoim kazaniu Mazu wypowiada następujące słowa:
Chociaż Mazu nie użył określenia "pierwotne oświecenie", to często używane zwroty "pierwotnie istniał i istnieje obecnie" (chiń. "benyou jinyou") i "pierwotnie czysty i czysty obecnie" (chiń. "benjing jinjing") wyraźnie ukazują tę ideę. Jednak w "Przebudzeniu wiary" termin "pierwotne oświecenie" jest związany z dwoma innymi terminami - "nie-oświeceniem" (chiń. "bujue") oraz "urzeczywistnionym oświeceniem" (chiń. "shijue"). Razem tworzą one cykl praktyki religijnej. Wszystkie odczuwające istoty wrodzenie posiadają pierwotne oświecenie, jednak nie realizują go i żyją w ułudzie ("nie-oświeceniu"). Poprzez religijne praktyki, takie jak medytacja, urzeczywistniają, iż złudne myśli nie mają realnego statusu i wtedy osiągają "urzeczywistnione oświecenie", które nie zawiera żadnych nowych elementów, tylko po prostu prowadzi w tył do "pierwotnego oświecenia". Mazu upraszcza ten cykl i podkreśla jedynie "pierwotne oświecenie". Jeśli proces urzeczywistnienia jest cyklem, to zakłada z góry jego początek i osiąga ten początek jedynie na końcu tego cyklu, a jeśli oświecenie jest sprawą postrzegania, to można po prostu być na początku i postrzegać z tego miejsca "pierwotne oświecenie". Wtedy ta osoba odkryje, że oświecenie "pierwotnie istniało i istnieje obecnie", bez polegania na jakiejkolwiek religijnej praktyce. Takie podejście stawia Mazu jako prekursora doktryny "pierwotnego oświecenia", która rozwinęła się w średniowiecznym buddyzmie japońskim, nawet jeśli on nie używał takiego określenia. Istotę tej doktryny Mazu oddawano później w tekstach chan takimi określeniami jak "pierwotny umysł" (chiń. "benxin"), "pierwotna natura" (chiń. "benxing"), "pierwotny człowiek" (chiń. "benlairen") i "pierwotne oblicze" lub "pierwotna twarz" (chiń. "benlai mianmu").
Wprowadzenie przez Mazu "pierwotnego oświecenia" do doktryny chan automatycznie zlikwidowało dawny spór dotyczący "stopniowości" lub "nagłości" oświecenia. Mazu tak to określił
Guifeng Zongmi omawiając poglądy szkoły hongzhou stwierdził, że była ona bliska bramie nagłego oświecenia ale całkowicie "zdradziła bramę stopniowego uprawiania (praktyki)". Jednak Mazu ostatecznie zaprzeczył każdemu rodzajowi oświecenia. Oświecenie poprzedza rozróżnianie oświecenia i ignorancji; ponieważ zwyczajny, całkowity umysł jest naturą Buddy i pierwotnie nie zawiera jakiegokolwiek rozróżniania, przebudzenia nie można nigdzie znaleźć i bez znaczenia jest tu, czy jest stopniowe, czy nagłe.
Jest oczywiste, że Mazu na podstawie pierwotnego oświecenia "zdradził bramę stopniowego uprawiania" i przekonywał, że "Droga nie potrzebuje uprawiania". Ten spontaniczny stan umysłu jest Drogą czyli stanem oświecenia. Praktyka chan nie wymaga niczego więcej niż utrzymywania umysłu w stanie całkowitości i uwalniania go z wszystkich sztucznie narzuconych pohamowań, umysłu wolnego do działania naturalnego i spontanicznego. Skutkiem tego wszelkie różnorodne formy religijnej praktyki wczesnego chanu, takie jak "nianfo", siedząca medytacja, "uspokajania umysłu" (chiń. "anxin"), "utrzymywanie umysłu" (chiń. "shouxin"), "uprawianie umysłu" (chiń. "xiuxin") i "kontemplowanie umysłu" (chiń. "guanxin") nie dały się obronić. Zniknięcie "samadhi jednej praktyki" (chiń. "yixing sanmei") było wskaźnikiem, że pomiędzy wczesnym chanem a chanem klasycznym nastąpił epistemologiczny rozłam. Koreański mnich Wŏnjŏk Toŭi (zm. 825), uczeń Xitanga Zhizanga, wprowadził doktrynę hongzhou do Korei, która stała się wyzwaniem dla koreańskich szkół doktrynalnych i spowodowała polaryzację poglądów jeszcze większą niż w Chinach.
"Bez uprawiania" Mazu było wspierane przez pojęcie tathāgatagarbhy "niepowstawania". Jak zauważył:
To zdanie jest połączeniem dwu cytatów z "Sutry Lankawatara":
Z tekstów tathāgatagarbhy wynika bardzo ważny pogląd, że nirwana powinna być również raczej rozumiana jako niepowstawanie, a nie jako wygaśnięcie, cierpienia i ułudnych myśli. Cierpienie jest ułudnym (fałszywym) tworem działania umysłu. Gdy zaprzestanie się tworzenia rozróżniających i dualnych ułudnych myśli, znika cierpienie. Dlatego niepowstawanie jest praktyką nierozróżniającej mądrości, praktyką, która nie tylko oznacza wyzwolenie, ale sama jest wyzwoleniem. Ponieważ wszystkie odczuwające istoty posiadają tathāgatagarbhę/dharmakāyę, mają także zdolność do praktykowania tej mądrości. Mazu jasno to wyraził:
Trzeba tu dodać, iż Mazu "niepowstawanie ułudnej myśli" nie jest tym samym, co "niemyślenie" (chiń. "wunian") propagowane przez wczesnych mistrzów chan i Hezego Shenhui. "Niemyślenie" Hezego było oparte na apofatycznej teorii madhjamiki, która podkreślała, że ułudne myśli są w rzeczywistości puste. Natomiast Mazu swoje "niepowstawanie" ułudnych myśli oparł na bardziej katafatycznej doktrynie tathāgatagarbhy, która podkreśla wrodzoną zdolność nietworzenia umysłu.
Natura Buddy przejawia się w działaniu.
Zarówno dla chanu jak i dla innych szkół zsinizowanego buddyzmu zasadniczymi problemami były:
Na pierwsze dwa pytania Mazu odpowiedział polegając na teorii tathāgatagarbhy, aby natychmiast wystąpić z rozwiązaniem problemu trzeciego - "Natura Buddy przejawia się w działaniu" lub używając innych słów - "funkcja jest tożsama z naturą Buddy".
Mazu jako pierwszy rozpoznał podstawową wartość ludzkiej istoty, co przejął później od niego mistrz Linji Yixuan, założyciel linii przekazu (szkoły) linji. Gdy Mazu utożsamił absolutną naturę Buddy ze zwyczajnym ludzkim umysłem potwierdził, że codzienne życie w całości było ostateczną prawdą i wartością.
Gdy pewien mistrz Winai spytal mistrza Dazhu Huihaia, w jaki sposób uprawia Drogę, Huihai odparł: "Gdy jestem głodny, jem; gdy jestem zmęczony, śpię". Te słowa stały się później hasłem szkoły hongzhou.
W celu weryfikacji tego nowego poglądu na ostateczną sferę oświecenia, Mazu zastosował paradygmaty absolutu/fenomenów i istoty/funkcji do przedstawienia jego ontologicznej podstawy:
Formułując swoją teorię Mazu najpewniej wykorzystał nauki szkoły huayan. Już mistrz tej szkoły Fazang (643-712) utrzymywał, że wszystkie światowe i ponadświatowe dharmy są przejawieniem natury Buddy. Jednak w teorii huayan, czysta natura Buddy pozostaje zawsze niezanieczyszczona, nawet jeśli pozwala na powstanie skalanych fenomenów i tworzy urzeczywistnienie oświecenia przez wszystkie odczuwające istoty. W doktrynie Mazu spontaniczny, zwyczajny stan ludzkiego umysłu i życia, który jest mieszaniną czystości i skalań, jest tożsamy z naturą Buddy.
Pierwszym, który zaatakował Mazu był znów Nanyang Huizhong. Argumentował konieczność rozróżnienia psychofizycznych funkcji od natury Buddy:
Później atak podjął także i Guifeng Zongmi na podstawie paradygmatu istota/funkcja (chiń. "ti/yong"). Zwrócił uwagę na to, że z tych nauk Mazu mogą wynikać etycznie niebezpieczne implikacje. Ponieważ wszystkie aktywności - czy dobre, czy złe, oświecone czy pełne ułudy - są "funkcjonowaniem całej istoty natury Buddy", to nie ma istoty poza jej funkcjonowaniem.
Dla Zongmi, jeśli istota może być postrzeżona tylko przez jej funkcjonowanie i, co więcej, wszystko jest jednakowo działaniem istoty w jej całości, to wtedy istota zostaje całkowicie usunięta w cień przez jej funkcjonowanie. Zongmi uważał, iż chociaż istota i funkcja są różnymi aspektami tej samej rzeczywistości, to jednak wciąż różnią się i ta ich różnica jest ważna z powodu istoty, która jest najbardziej podstawowa (chiń. "ben") i jest źródłem wartości. To właśnie z powodu przeniesienia istoty do funkcji Zongmi uważał, że nastawienie szkoły hongzhou do praktyki (kultywacji) jest antynomiczne. Twierdził, że linia hongzhou utrzymuje, iż
Chociaż na jednym poziomie Zongmi nie zaprzeczał twierdzeniu szkoły hongzhou, że ostatecznie nie ma stanu Buddy do osiągnięcia, naciskał również, iż to urzeczywistnienie jest dokładnie tym, na czym polega stan Buddy, a takie stwierdzenie może być jedynie znaczące, jeśli zostanie wyrażone przez kogoś, kto osiągnął stan Buddy. Były to śmiertelny błąd dla każdego, który jeszcze nie urzeczywistnił tego stanu, wnioskować pochopnie, że nie ma żadnej przyczyny aby kultywować stan Buddy. Zongmi dalej nalega na uznanie, że chociaż ostatecznie ta natura przekracza wszelkie dualistyczne kategorie, to jednak wciąż jest różnica pomiędzy oświeceniem a ułudą, a napięcie stworzone przez tę różnicę pomiędzy oświeceniem i ułudą ożywia praktykę.
Doktryna hongzhou zmusiła później Zongmi do wprowadzenia krytycznej różnicy pomiędzy dwoma poziomami funkcji, faktyczną funkcją własnej natury (chiń. "zixing benyong") i reagującej funkcji w zgodzie z warunkami (chiń. "suiyuan yingyong"). Użył ich do krytyki zarówno szkoły heze jak i hongzhou. Najbardziej niepokoiło go to, że według Mazu czyste i nieczyste umysły i życie zwyczajnego człowieka są tożsame z naturą Buddy i oświeceniem. Mniej zwracał uwagę na problem ontologiczny, a bardziej na problem etyczny. Jego krytyka wcale nie była przesadna. Mazu nie zamierzał bronić się przez zarzutem antonomizmu, ale przede wszystkim chciał zwrócić uwagę na wartość zwyczajnego ludzkiego życia. Jednak jego bezkompromisowe utożsamienie natury Buddy ze zwyczajnym ludzkim umysłem, spowodowało pewne zamieszanie wśród uczniów chan. Pod koniec panowania Tangów zaczęto pytać, czy umysł przekazywany przez patriarchów był umysłem Takości, czy też był umysłem ułudy. Problem ten został rozwiązany przez mistrza Huangbo Xiyuna, spadkobiercy Mazu w drugim pokoleniu, który wysunął nowa propozycję, uzupełniającą Mazu "zwyczajny umysł jest Drogą" - "nie-umysł jest Drogą".
Nowa praktyka i nowa terminologia.
Teoretycznie Mazu i jego uczniowie popierali spontaniczne, pierwotne oświecenie i odrzucali wszelkie formy medytacji i kultywacji. Ich następcy z końcowego okresu Tang i Pięciu Dynastii opisywali ich jako ikonoklastów, którzy całkowicie porzucili czytanie sutr, oddawanie czci wyobrażeniom itd. Były to jednak opinie przesadzone. Prawdopodobnie codzienna praktyka prowadzona przez nieczanistyczne klasztory nie różniła się od praktyk w klasztorach chan. Zarówno Mazu jak i jego uczniowie bardzo często sięgali do sutr, co jest widoczne nawet w najmniejszych objętościowo tekstach, które zachowały się do dnia dzisiejszego. Oto wykaz cytowania lub wspominania sutr i tekstów chińskich przez trzech mistrzów szkoły:
Inni uczniowie także sięgali po święte teksty. Yanguan Qi’an wygłaszał kazanie co 5 dni i zawsze "cytował pisma, aby potwierdzać umysł". Yaoshan Weiyan wygłaszał kazania związane z sutrami codziennie. Również w drugim pokoleniu było podobnie. Guishan Lingyou doradzał swoim uczniom czytanie sutr. Dongshan Liangjie z trzeciego pokolenia uczniów napisał nawet książkę "Dasheng jingyao" ("Istotne pisma mahajany").
W dodatku do praktykowania codziennych aktywności jako działania natury Buddy i popierania niepowstawania jako praktyki nierozróżniającej mądrości Mazu, a za nim i jego uczniowie, wprowadzili nowy rodzaj religijnej praktyki - "dialogi spotkaniowe" (chiń. "jiyuan wenda"). Chociaż można je już spotkać w okresie wczesnego chanu, to dopiero w połowie okresu Tang, gdy działali Mazu, Shitou Xiqian (700-790), Jingshan Faqin (714-792) i ich bezpośredni uczniowie, pojawiły się dwie formy tych dialogów:
Następnie, pod koniec okresu Tangów i w czasie Pięciu Dynastii, dialogi spotkaniowe osiągnęły pełną dojrzałość wraz z mnogością ich form, wśród których były ikonoklastyczne, nielogiczne i niekoncepcyjne zdania wraz z fizycznymi działaniami, takimi jak uderzenia czy okrzyki.
Popieranie przez Mazu "zwyczajnego umysłu" i "pierwotnego oświecenia" zapewniło doktrynalną ramę dla pojawienia się i dojrzenia dialogów spotkaniowych. Ponieważ oświecenie nie wymagało niczego więcej jak tylko zmiany percepcji, konieczne stało się zainspirowanie uczniów do porzucenia ich błędnego postrzegania, że są ignorantami i nabycie prawidłowego postrzegania, aby odkryć ich własny jaśniejący umysł i pierwotne oświecenie. Drugą ważną sprawą jakiej dokonano w tej szkole, było wydanie "Baolin zhuan", napisanej przez jednego z uczniów Mazu, w której przedstawiono nieprzerwaną genealogię szczególnych przekazów Dharmy od Buddy do Mazu. Została ona sfabrykowana w celach polemicznych i pedagogicznych; miała poświadczać o nadrzędności chanu nad innymi scholastycznymi tradycjami buddyzmu oraz linii przekazu Mazu nad innymi szkołami chan. Huangbo Xiyun wraz z innymi uczniami z drugiego pokolenia interpretowali tę genealogię jako przekaz z umysłu do umysłu, która była niezależna od nauk sutr, oraz jako główną doktrynę i rzeczywistą praktykę w szkole chan. Ta właśnie interpretacja będzie później teoretyczną podstawą dla ikonoklastycznego, radykalnego dialogu spotkaniowego.
Stopniowo dialogi spotkaniowe stały się efektywnym środkiem treningu i praktyki chan. Opierając się na doktrynie hongzhou, wkrótce dialog spotkaniowy stał się ważną dynamiczną praktyką religijną środkowego okresu chan i był nawet utożsamiany z samym chanem. Niektórzy z badaczy uważają nawet, że to właśnie dialog spotkaniowy odróżnia "klasyczny" chan Mazu od chanu przedklasycznego szkoły północnej, heze i niutou.
Równocześnie, dzięki tym dialogom, powstał nowy zestaw terminologii; nawet dysponując tylko podstawową wiedzą, można łatwo odróżnić dialogi pochodzące ze środkowego okresu rozwoju chan, od tych z okresu wczesnego. Stare określenia zostały wyparte przez nowe typu "zwyczajny umysł" (chiń. "pingchang xin"), "własny pierwotny umysł" (chiń. "zijia benxin"), "niekultywacja" (chiń. "wuxiu"), "niepotwierdzanie" (chiń. "wuzheng"), "swobodnie iść za swoim przeznaczeniem" (chiń. "renyun") i "oko dharmy" (chiń. "fayan").
W miarę jak dialog spotkaniowy dojrzewał, ta dyskursywna strona chanu zaczęła coraz bardziej polegać na metaforycznym i poetyckim języku, który doprowadzi do stworzenia dużego zestawu wyobrazen ze skojarzeniami związanymi wyłącznie z chanem. Używane były w całej historii chanu, sŏnu i zenu, ale ich źródłem był Mazu i jego uczniowie:
Nastawienie do medytacji.
Szkoła chan rozwinęła się z wcześniejszych tradycji medytacyjnych. Była także postrzegana jako szkoła buddyzmu, która specjalizuje się w praktyce medytacji. Bodhidharma był wędrownym nauczycielem medytacji. Tradycja Wschodniej Góry kładła mocny nacisk na formalną praktykę medytacyjną. Z pozostawionych świadectw wynika, że praktyki medytacyjne nauczane przez Czwartego i Piątego Patriarchę wykazywały mocny wpływ wcześniejszych rodzajów medytacji praktykowanej w mahajanie. Na przykład "samadhi jednej praktyki" Daoxina (chiń. "yixing sanmei") było zupełnie podobne do praktyki "samadhi nieustannego siedzenia" Zhiyi, co nie dziwi, bowiem obaj skorzystali z tego samego tekstu - "Wenshu shuo jing" ("Sutra wygłoszona przez Mańdziuśriego"). Z kolei praktyka Hongrena "strzeżenia umysłu" (chiń. "shouxin") pochodziła z rodzimych technik medytacyjnych i wykazywała wpływy taoistyczne. Bardzo mocny nacisk na praktykę medytacji występował w północnej szkole chan.
Powstanie szkoły niutou oznaczało pojawienie się krytycznego nastawienia do konwencjonalnej praktyki medytacyjnej. Począwszy od jej założyciela, mistrza Niutou Faronga (594-657), nauczyciele niutou starali się odejść od medytacyjnej praktyki nauczanej przez im współczesnych nauczycieli innych tradycji. Równocześnie wszystkie biograficzne noty nauczycieli niutou ukazują ich szczególne upodobanie do kontemplatywnego stylu życia, który wydaje się być w sprzeczności z odrzuceniem formalnej medytacji, co przekazywały niektóre teksty. Zdaniem niektórych badaczy w ich krytyce medytacyjnej praktyki chodziło o podkreślenie jakościowych różnic pomiędzy ich medytacyjną praktyką a praktykami szkoły północnej. Mistrzom niutou zależało na ustanowieniu swojej religijnej tożsamości jako realnej alternatywy zarówno dla szkoły północnej jak i południowej, przyjęli więc inne podejście do praktyki medytacyjnej.
Pojawienie się takiego mistrza chan jak Heze Shenhui oznaczało odrzucenie tradycyjnych koncepcji praktyki medytacyjnej, co być może wynikało z jego sekciarskiej niechęci do szkoły północnej, która otwarcie propagowała praktykę medytacji. Podobne nastawienie do reinterpretowania znaczenia medytacji występuje w tekście "Liuzu dashi fabao tanjing" (zwanym "Sutrą ołtarzową") i związanym ze szkołą południową Huinenga. Niestety, czy to Heze wpłynął na idee szkoły południowej, czy szkoła południowa wpłynęła na idee Hezego, jest sprawa otwartą.
Nastawienie szkoły hongzhou do formalnej medytacji wykazuje podobieństwa do podejścia szkoły niutou. Pewne przekazywane historie związane z hongzhou sprawiają wrażenie, że formalna medytacja nie była ceniona przez mistrzów tej linii przekazu. Na potwierdzenie tej opinii przytacza się historię Mazu i jego nauczyciela mistrza chan Nanyue Huairanga, który porównał siedzenie w medytacji Mazu z intencją stania się Buddą, do polerowania cegły, aby stała się ona lustrem. Służy temu również cytat z jego kazania:
Niektórzy badacze chanu wnioskowali z tego cytatu, że szkoła hongzhou odrzuciła formalną medytację, co było także zgodne z popularnymi wyobrażeniami o tej szkole. Tymczasem fragment ten stwierdza po prostu, że pierwotnie istniejąca natura Buddy nie zależy od praktyki medytacji czy innych duchowych ćwiczeń. To stanowisko jest wspierane także przez kanoniczne teksty, szczególnie "Sutrę Wimalakirtiego", w której Wimalakirti krytykuje Śariputrę za siedzenie i pochłonięcie kontemplacyjne u stóp drzewa w lesie.
Można także rozumieć frazę "niepraktykowanie i niesiedzenie" jako ostrzegawczą uwagę dotyczącą praktyki medytacji, skierowaną do mnichów. Tak samo jak i uwagę Huairanga o polerowaniu cegły. W obu przypadkach chodziło o zwrócenie uwagi na właściwie podejście do duchowej praktyki. Taka interpretacja jest dodatkowo wspierana przez tekst "Guishan jingce", który wyraźnie wskazuje, że mnisi w klasztorze Guishana Lingyou prowadzili tradycyjne monastyczne praktyki, których medytacja była integralną częścią. Można przypuszczać, że podobnie działo się i w innych klasztorach szkoły hongzhou.
Jedynym tekstem hongzhou, który bezpośrednio dotyczy medytacji, jest krótka praca "Zuochan ming" ("Inskrypcja o siedzącej medytacji"), przypisywana mistrzowi Ehu Dayi. Praktyka została w nim opisana przy pomocy całkowicie tradycyjnych określeń. Doradza się w nim praktykującym, aby "siedzieli prosto i właściwie jak góra Tai (chiń. "zhengzuo duanran ru taishan") i popiera "siedzenie i badanie źródła" (chiń. "zuo jiutan yuanyuan"). Wspomina się także o "siedzeniu w ciszy bez wysiłku" (chiń. "jingzuo buyong gong") oraz historię Mazu z polerowaniem cegły.
Monastycyzm i jego ideały.
Chan bardzo wcześnie przyjął nastawienie elitarne i praktykowali go głównie mnisi oddani poszukiwaniu tajemnej prawdy. Dlatego też doktryny i praktyki chanu nie mogły być odległe od religijnych zwyczajów i etosu instytucjonalnego monastycyzmu okresu Tangów.
Mazu, tak jak i jego uczniowie, bardzo rzadko wypowiadali się bezpośrednio o ideałach monastycznych i jego instytucjach. Wynika z tego wniosek, że monastyczne ideały były już ustanowione i nie wymagały jakiś szczególnych zmian czy opracowań. Z nielicznych wypowiedzi (m.in. Baizhanga Huaihaia) można wywnioskować, że zakres zainteresowań był taki sam jak w szeroko pojętym monastycyzmie buddyjskim. Ideały świętości w szkole hongzhou były takie same jak w buddyzmie. Paradygmat monastyczny przypomina tradycyjny paradygmat zakorzeniony już w historii buddyzmu. Ogólnie jest bliższy ideałom, które zostały rozwinięte przez mnichów, którzy należeli do tej części tradycji, która kładła nacisk na praktyki ascetyczne i kontemplatywne.
We wspólnocie monastycznej Baizhanga odrzucano sławę, dochody i rzeczy materialne, jak również głoszono oderwanie się od zwykłych ludzkich emocji (takich jak np. miłość). Rozwijano umysłową stabilność i opanowanie. Prowadzono proste ascetyczne życie, które było symbolizowane przez szorstkie szaty i proste pożywienie. Wzmacniano odpowiednie duchowe jakości, w celu skierowania mnichów do odrzucenia światowych przyjemności i oddania uprawianiu religijnej doskonałości. Dzięki praktykowaniu umysłowego oderwania się czy też nieprzywiązywania się, mnisi ostatecznie byli w stanie przekroczyć poziom samsary i urzeczywistnić prawdziwą wolność. Jednak zgodnie z ideałem bodhisattwy, osiągnięcie wyzwolenia nie było końcem duchowej drogi. Służyło ono jako wstęp do mnisiej bezinteresownej działalności, motywowanej przez współczucie i poświęconej dobry innych. Podobne nastawienie wynika z kazań mistrza Wuye. Zapewne więc te ideały panowały we wszystkich wspólnotach klasztornych szkoły hongzhou.
Zaskakujący może się wydawać brak jakichkolwiek zapisków dotyczących codziennego klasztornego życia mnichów tej szkoły, co wynikało zapewne z tego, iż monastycyzm chan nie różnił się od monastycyzmu buddyjskiego. Jedynym wyjątkiem i głównym źródłem do poznania nastawienia szkoły do monastycyzmu i moralności jest tekst napisany przez mistrza Guishana Lingyou "Guishan jingce" ("Przestrogi Guishana").
Tekst ten jest niezwykle ważny, bowiem jest to jedyny tekst szkoły hongzhou, który został znaleziony w Dunhuangu. Rzucił on nowe światło na tę – mającą opinię ikonoklastycznej – tradycję. Mimo takiego poglądu na tę szkołę, tekst ten ogniskuje się właśnie na klasztornej dyscyplinie i moralności w klasztorze. Guishan podkreśla znaczenie dyscypliny monastycznej i w ogóle moralności w szeroko pojętej praktyce chanu. Moralność ma zdecydowanie swoje miejsce na drodze do przebudzenia.
Tekst ten kontrastuje z dotychczasowymi wyobrażeniami o szkole hongzhou, której inne teksty zmierzają do zdyskredytowania konserwatywnie nastawionych kodeksów reguł klasztornych i moralnego treningu. Można "Guishan jingce" rozpatrywać jako odpowiedź na napięcia w relacjach między klasztorami chanu a społeczeństwem, w którym one egzystowały, a szczególnie jego politycznej części, która cyklicznie przechodziła od absolutnego wspierania buddyzmu, do jego głębokiej dyskryminacji.
Tekst Guishana jest wezwaniem do poważnej reformy zmierzającej do oczyszczenia moralnych i duchowych praktyk mnichów. Równocześnie mistrz ukazuje ideał monastyczny, do którego mnisi powinni dążyć. Guishana wyobrażenie paradygmatycznego mnicha chanu jest po prostu obrazem dobrego buddysty. Odrzucając ikonoklastyczną otoczkę, Guishan ukazuje, że ideał mnicha chanu i monastycyzm chanistyczny wcale nie różnią się od całego chińskiego buddyjskiego monastycyzmu.
Nieprzywiązanie.
Jest to niewątpliwie kluczowy element nauk Mazu, a zatem i jego szkoły hongzhou.
Duchowa praktyka prowadziła do stanu nieprzywiązania i transcendencji, w którym wszelkie dualistyczne myśli są eliminowane. Mazu nie tolerował żadnych przywiązań: ani do doktryny, ani do praktyki, ani do doświadczenia, ani nawet do pojęć o nieprzywiązaniu i niedualności. Doskonałość stanu wyzwolonego umysłu jest wolna od przywiązań i niewiedzy.
Umysł uwolniony od przywiązań, umysł nigdzie nie przebywający, jest bez centrum czy też bez miejsca, i jest wobec tego zdolny do postrzegania rzeczywistości bez żadnych pośredników i zniekształceń, wynikających z wszelkich wcześniejszych sądów i idei. Jednak ta ostateczna rzeczywistość nie jest po prostu tylko przekroczeniem i oddzieleniem się od konwencjonalnej rzeczywistości. Jest przecież tylko jeden poziom rzeczywistości – i jest nim dharmadhātu (chiń. fajie), które ogarnia i zawiera wszystko. Jest to wyraźny wpływ doktryny szkoły huayan.
Czyli wszystko jest częścią zasady rzeczywistości, jednak zwyczajni ludzie nie są tego świadomi z powodu ich ignorancji i skalań. Wraz z przebudzeniem następuje po prostu urzeczywistnienie wszystko obejmującej rzeczywistości, postrzeganie rzeczy jakimi są one naprawdę – bez dodawania czy ujmowania czegokolwiek.
Według Mazu zrozumienie niedualności doskonali czynnik mądrości, czego wynikiem jest wgląd w rzeczywistość. Proces uwalniania umysłu skutkuje w wyzwoleniu z błędnych, niejasnych postrzeżeń, rozróżniających myśli, emocji skierowanych ku sobie i dualistycznych poglądów. Złudne myśli są tłem błędnego zrozumienia sposobu istnienia rzeczy, budują arbitralne przywiązania i pożądania, emocje i obawy itd. Chociaż ludzie doświadczają ich jako istniejących naprawdę, wszystkie one nie mają swojej wewnętrznej własnej natury. Mazu argumentuje, że zaprzestanie tworzenia wszelkich umysłowych pojęć i przekroczenie dualności służy jako katalizator urzeczywistnienia rzeczywistości, która jest ta sama, niezależnie od tego czy osoba jest nieświadoma tego, czy przebudziła się do tego.
Mazu podaje także, jakiego rodzaju zrozumienie jest konieczne do osiągnięcia "uniwersalnej Drogi":
Zręczne środki.
Według Mazu wszystkie doktryny są tymczasowe; żadna nie jest kompletna. Tak jak wszystkie zjawiska (fenomeny), doktryny religijne i umysłowe zmartwienia, które one starają się zrównoważyć, są pozbawione zarówno wrodzonej realności jak i istnienia (samego z siebie). Chociaż żadna doktryna, niezależnie od tego jak jest głęboka, nie może uchwycić prawdziwej natury rzeczywistości, która jest poza myślami i teoretycznymi tworami, to nie znaczy, że wszystkie te doktryny są sobie równe, lub że nie ma stopniowania ich zdolności do rozjaśnienia głębokich prawd i ułatwienia zrozumienia rzeczywistości. To doprowadziło Mazu (i później jego następców) do zajęcia się funkcją religijnego języka. Problemem tu jest m.in. to, że zarówno doktryny jak i język, niezależnie od tego jak mogą być w pewnym momencie użyteczne, często stają się obiektami przywiązania uczniów. Kiedy pojawiają się te przywiązania, krępują one umysł i stają się przeszkodami na drodze do prawdziwego wglądu, powstrzymując duchowy postęp i urzeczywistnienie. Z tego powodu Mazu i inni mistrzowie chan nieustannie stawali przez wyzwaniem, jakim było przekształcanie i dostosowywanie ich nauk w odpowiedzi na skłonności uczniów do przywiązywania się do poszczególnych wypowiedzi, uwag i punktów widzenia.
Mazu i jego następcy nagięli lub, może lepiej, rozciągnęli język aż do granicy pęknięcia. Język chan nie jest językiem pięknym, nie ma cudownych fraz literackiej ekspresji. Wręcz przeciwnie, jest to język, który zwrócił się ku wzorcom codziennego języka, prostego słownictwa, używania miejscowego żargonu i idiomów. A jednak zapisane rozmowy mistrzów z uczniami i mistrzów z innymi mistrzami uderzają niezwykłą autorytatywnością. Przyczyną tego jest między innymi to, że przekazują one energię związku i spotkania pomiędzy duchowymi mistrzami i ich uczniami. Czytając je nawet dziś odczuwa się na głębokim poziomie zrozumienia, gotowość słów mistrza do przebudzenia ucznia. Równocześnie uderza także spontaniczność i improwizacyjność tych rozmów. Podstawową i główną funkcją tych słów, zdań czy też całych rozmów jest jednak tylko i wyłącznie ich zdolność do wywołania, zawsze i wszędzie, przebudzenia.
Mazu był pierwszym mistrzem chan, który wprowadził w nauczaniu pewne metody, bezpośrednio i niemedytacyjnie prowadzące uczniów do stanu "niemyślenia". Był eksperymentatorem i pionierem licznych metod, które później zostały doprowadzone do doskonałości przez jego następców i ich spadkobierców.
Był pierwszym mistrzem chan, który świadomie zadawał uczniowi pytanie, na które nie było odpowiedzi, aby w chwili, gdy pytana osoba borykała się w stanie wielkiej frustracji nad odpowiedzią, krzyknąć jej do ucha "he!", spodziewając się, że ów wstrząs wprowadzi ucznia w niedualny stan umysłu. Mazu był potężnej budowy, miał przeszywający wzrok i niezwykle donośny głos. Jak zanotowano w "Przekazie lampy" (chiń. Chuandeng lu) "Spoglądał jak tygrys, kroczył jak byk". Jak opowiadał Baizhang, gdy Mazu krzyknął przy nim "he!", to ogłuszył go na trzy dni.
Za oświecenie mistrz uważał "wgląd we własną naturę," rozumiany jako intuicyjne zrozumienie "kim i czym jestem". Twierdził, że owa prawda może być nauczona jakąkolwiek metodą użytą w odpowiednim czasie. Stosował zatem szturchnięcia, uderzenia i wszelkie tego typu fizyczne działania, pytania bez odpowiedzi, krzyki, ciszę, zapytania, odpowiedzi, wyrażenia, cytaty itd. Można powiedzieć, że Mazu ustanowił właściwie pedagogiczne podstawy nowego chanu. Nie jest konieczne poszukiwanie jakiejś szczególnej zdolności w umyśle dla oświecenia. Każde zachowanie jest umysłem, ujawnieniem natury Buddy. Pstryknięcie palcami, zmarszczenie brwi, kaszlnięcie, uśmiech, złość, smutek czy pragnienia są działaniami umysłu Buddy: są Dao, są Drogą. Nie ma żadnej potrzeby aby czynić jakieś szczególne działania; bycie naturalnym - jest Drogą. Chodzić naturalnie, siedzieć naturalnie, spać naturalnie – jest Drogą. Pozwolić umysłowi być swobodnym; nie zakładać robienia dobra, nie zakładać robienia zła. Nie ma Prawa do dotrzymywania, ani stanu Buddy do osiągania. Utrzymywać wolny umysł i nie odstępować od pustki – to jest Dao.
Wszystko to wykazuje, że Mazu nie tylko odrzucił wszystkie narzędzia tradycyjnego buddyzmu, ale jeszcze ułatwił oświecenie przez sprowadzenie go do warunków świeckiego życia i akceptacji naturalnego stanu ludzkich działań. Był znakomicie obeznany ze wszystkimi sutrami mahajany, ale nigdy nie wspomniał o Huinengu i Diamentowej Sutrze. Używał prostego, codziennego języka i nie zachęcał do praktyki przez opisywanie wspaniałych jej skutków, gdyż spowodowałoby to jeszcze jedno przywiązanie u ucznia i raczej przeszkadzałoby w znalezieniu tej pozaintelektualnej intuicji, którą opisywał, używając terminu Dao:
Jedyną rzeczą, którą można robić, to być wolnym od skalań. Gdy czyjś umysł jest splamiony myślami o życiu i śmierci lub rozmyślnym działaniem, to jest skalanie. Uchwycenie Prawdy jest działaniem codziennego umysłu. Codzienny umysł jest wolny od umyślnego działania, wolny od pojęć właściwego i błędnego, brania i dawania, ograniczoności czy skończoności... Wszystkie nasze codzienne czynności, nasze radzenie sobie z różnymi sytuacjami, gdy one powstają – są Dao.
Wszystkie jego mowy twierdzą, mówiąc ogólnie, że rzeczywistość jest jedynie naszym umysłem, a oświecenie zawiera nierozumowe tego rozpoznanie.
Mazu w swoim nauczaniu opierał się oczywiście na śūnyacie (pustce) Nagardżuny i wskazywał, że nawet twory umysłu są efemeryczne i nie posiadają własnej natury. Rzeczywistość jest dla nas tym, co mówią nam na ten temat nasze umysły a "oświecenie" czy "stanie się Buddą" są jedynie dojściem do porozumienia z samym sobą i z tym oszukańczym i podstępnym umysłem, który bezustannie wymyśla nam naszą rzeczywistość.
Przykłady.
Tak więc zależnie od okoliczności, od stopnia rozwoju ucznia – raz użył formuły pozytywnej, a drugi raz – negatywnej. Ich sprzeczność jest jednak sprzecznością pozorną, względną.
To, co później zaczęło być znane jako "wenda" (jap. mondo), czyli specyficzna rozmowa ("wen" - pytanie, "da" - odpowiedź) mistrza z uczniem, także zostało zapoczątkowane przez Mazu. Mistrz całkowicie zerwał z tradycją Huinenga i Shenhui, którzy siedząc na podwyższeniu wygłaszali mowy, a następnie grzecznie wysłuchiwali pytań zebranych. Rozmowa z Mazu przypominała walkę; była pełna zasadzek, umyślnych nielogiczności, pytań bez odpowiedzi, zaskakujących i prowokujących zwrotów.
Nagle Mazu chwycił Baizhanga za nos i wykręcił mu go.
W tym momencie Baizhang osiągnął oświecenie.
Ta odpowiedź Mazu jest właśnie istotą chan.
Był to tryumf prostego działania nad religijnością i abstrakcją.
Linie przekazu Dharmy.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3241969" url="https://pl.wikipedia.org/wiki?curid=3241969" title="Gorgui Dieng">
Gorgui Dieng

Gorgui Sy Dieng (ur. 18 stycznia 1990 w Kébémer) – senegalski koszykarz, występujący na pozycji środkowego, reprezentant kraju, obecnie zawodnik San Antonio Spurs.
W 2009 wystąpił w turnieju Nike Global Challenge, podczas którego został zaliczony do składu najlepszych zawodników imprezy. Rok później wystąpił w meczu gwiazd amerykańskich szkół średnich – Derby Classic.
Dieng w latach 2010–2013 był zawodnikiem zespołu Louisville Cardinals, reprezentującego w rozgrywkach dywizji I NCAA uczelnię University of Louisville. W jego barwach rozegrał 102 spotkania, w których zdobywał średnio po 8,3 punktu, 7,9 zbiórki i 2,6 bloku na mecz. Z drużyną tą w sezonie 2012/2013 zdobył mistrzostwo NCAA.
27 czerwca 2013 roku został wybrany w 1. rundzie draftu NBA z numerem 21 przez Utah Jazz. W tym samym dniu, wspólnie z Shabazzem Muhammadem, został wytransferowany do Minnesoty Timberwolves w zamian za Treya Burke’a. W debiutanckim sezonie (2013/2014) rozegrał 60 meczów, z czego 15 w „pierwszej piątce”. Zdobywał średnio po 4,8 punktu i 5 zbiórek na jedno spotkanie. Po zakończeniu sezonu wybrano go do „drugiej piątki” najlepszych debiutantów sezonu. Na początku sezonu grał niewiele (przeciętnie 6,5 minuty w meczu), zdobywając średnio po 1,7 punktu i 2,3 zbiórki na mecz. W marcu 2014 roku, gdy kontuzji doznali podstawowi gracze podkoszowi Timberwolves (Nikola Peković i Ronny Turiaf) zaczął grać w „pierwszej piątce” swojego zespołu, zdobywając w czasie 3 spotkań rozegranych podczas ich absencji przeciętnie 14,7 punktu, 14,3 zbiórki i 2 bloki na mecz. W rozegranym w tym okresie meczu przeciwko Houston Rockets zdobył 22 punkty i miał 21 zbiórek (w całym sezonie przynajmniej 20 punktów i 20 zbiórek w jednym meczu zdobyło oprócz niego 13 zawodników). W sumie w marcu 2014 roku zdobywał średnio po 8,6 punktu (przy skuteczności rzutów z gry na poziomie 61%) i 8,3 zbiórki i po jego zakończeniu otrzymał tytuł najlepszego debiutanta miesiąca.
Dieng jest reprezentantem Senegalu. W drużynie narodowej występował w eliminacjach do mistrzostw Afryki w koszykówce mężczyzn 2011. Został także powołany na Mistrzostwa Świata w Koszykówce Mężczyzn 2014. Podczas tej imprezy w fazie grupowej w meczu z Grecją zdobył 21 punktów i 14 zbiórek, z Portoryko 18 punktów i 13 zbiórek, z Chorwacją 27 punktów i 8 zbiórek, z Argentyną 11 punktów i 8 zbiórek i z Filipinami 13 punktów i 14 zbiórek, a w 1/8 finału przeciw Hiszpanii 6 punktów i 7 zbiórek.
6 lutego 2020 trafił w wyniku wymiany do Memphis Grizzlies. 26 marca 2021 został zwolniony.
29 marca 2021 podpisał umowę do końca sezonu z San Antonio Spurs. 9 sierpnia 2021 dołączył do Atlanty Hawks. 22 lipca 2022 zawarł kolejny w karierze kontrakt z San Antonio Spurs. 5 stycznia 2023 został zwolniony, po czym trzy dni później podpisał 10-dniową umowę z klubem. 20 stycznia zawarł drugą identyczną umowę, a następnie opuścił klub. 13 lutego 2023 podpisał nowy kontrakt ze Spurs.
Osiągnięcia.
Reprezentacja.
¹ 

</doc>
<doc id="3241974" url="https://pl.wikipedia.org/wiki?curid=3241974" title="Dom Świętego Gabriela">
Dom Świętego Gabriela

Dom Świętego Gabriela – kanadyjskie muzeum w Montrealu w prowincji Quebec, mające na celu upamiętnienie historii i zachowanie dziedzictwa kultury materialnej osadników przybyłych do Nowej Francji w połowie XVII wieku. Muzeum obejmuje zabudowania niewielkiej farmy, prowadzonej od przeszło 300 lat (pisane w 2014) przez zakonnice Zgromadzenia Sióstr Naszej Pani, założonego przez Małgorzatę Bourgeoys w Montrealu w roku 1658. 
Dom Świętego Gabriela uznany został za zabytek historyczny przez Ministerstwo Kultury, Komunikacji i Spraw Kobiet w październiku 1965. W 2007 roku miejsce zostało uznane za pomnik historii Kanady.
Historia.
31 października 1662 Paul de Chomedey de Maisonneuve przekazał Małgorzacie Bourgeoys ziemię położoną w miejscowości Pointe-Saint-Charles, na której zbudowano farmę zaopatrującą w żywność powstałe 4 lata wcześniej w Montrealu Zgromadzenie Sióstr Naszej Pani. Aby umożliwić uprawę roślin, głównie kukurydzy, zboża i dyni, teren wykarczowali wynajęci robotnicy. Robotnicy ci ochraniali także kongregację przed atakami nieprzyjaciół.
W 1668 roku Małgorzata Bourgeoys wykupiła sąsiadujący grunt, na którym stał dom i stodoła (jego właścicielami byli Francuzi, Francois Le Ber i JeanneTessier). Posiadłość stała się później znana jako Maison Saint-Gabriel. Na początku administracją farmy i domu zajmowała się zakonnica, siostra Catherine Crolo, która planowała pracę robotników przy zasiewach i zbiorach oraz transport płodów rolnych z farmy do otaczających osiedli. Siostra Catherine Crolo nadzorowała również inne zakonnice w klasztorze.
Szkoła.
We wczesnym okresie farma służyła także jako szkoła przygotowawcza dla młodych kobiet mieszkających lub pragnących osiedlić się w Montrealu, a także niektórych przywiezionych z Francji cór królewskich. Dziewczęta te sprowadzano do Nowej Francji jako przyszłe żony osadników, w trosce o zwiększenie liczby ludności kolonii. Akcja ta prowadzona była w latach 1663–1673.
Dom i farma.
W 1693 roku stary dom, z wyjątkiem fundamentów i mleczarni spłonął w czasie pożaru. Nowy budynek, który ukończono w 1698 roku, jest wartościowym świadectwem projektów architektonicznych XVII wieku.
W ciągu XIX wieku dom ulegał wielu zmianom. W wyniku rozszerzania się terenów miejskich Montrealu, część gruntów sprzedano na budowę domów. Szybki rozwój i urbanizacja dzielnicy Pointe-Saint-Charles, budowa linii kolejowej i utworzenie kanału Lachine (zob. Droga Wodna Świętego Wawrzyńca) spowodowały po roku 1850 powolną dezintegrację posiadłości.
Muzeum.
Idea utworzenia muzeum pojawiła się we wczesnych latach 60. XX wieku, przy okazji obchodów 300. rocznicy osiedlenia się w tym miejscu Małgorzaty Bourgeoys. Zbudowano w tym celu nowe pomieszczenia dla sióstr zakonnych, które miały nadzorować prace nad utworzeniem muzeum. Prace odbywały się pod nadzorem architekta Wiktora Depocas .
Budynek odrestaurowano, zachowując jego mury i odtwarzając warunki w jakich mieszkały siostry w XVII wieku. Odnowiono więc kuchnię, wspólny pokój, piwnice, kaplicę, sypialnie, pokój "córek królewskich" i poddasze. Wszystkie te pomieszczenia wyposażono w przedmioty codziennego użytku z epoki, odtwarzając atmosferę, jaka panowała w tym domu w XVII wieku. Muzeum Świętego Gabriela powiększyło się w 2010 roku o pawilon Catherine Crolo, w którym znajduje się sklep z pamiątkami i kawiarnia promująca wytwory lokalnego rękodzielnictwa oraz przestrzeń recepcyjna i pomieszczenie przeznaczone do organizacji wydarzeń kulturalnych.
W okresie letnim rzemieślnicy prezentują swoją sztukę i warunki życia w XVII wieku. W ogrodach otaczających muzeum zasadzono lokalne rośliny zielne i krzewy oraz odtworzono XVII-wieczny ogród warzywny.
Koszt całego projektu pokrywają częściowo dotacje kanadyjskiego rządu federalnego i rządu prowincji Quebec.
Zbiory muzealne.
Dom Świętego Gabriela posiada około 18 000 eksponatów. W XVII-wiecznym domu i w XVIII-wiecznej stodole znajduje się kolekcja przedmiotów z wieku XVII i czasów późniejszych, pozwalająca odtworzyć warunki życia na terenach wiejskich Nowej Francji. Wiele z eksponatów stanowią przedmioty oryginalne, inne są rekonstrukcjami stworzonymi na podstawie XVII-wiecznych źródeł ikonograficznych. Kolekcja obejmuje przedmioty codziennego użytku domowego, szaty i przedmioty religijne, meble domowe i kościelne, listy i książki, obiekty artystyczne, narzędzia i przedmioty do wyrobu tekstyliów, budowlane, rolnicze i handlowe.

</doc>
<doc id="3241979" url="https://pl.wikipedia.org/wiki?curid=3241979" title="Emese Antal">
Emese Antal

Emese Dörfler-Antal (ur. 13 lutego 1971 w Târgu Mureș) – rumuńska łyżwiarka szybka reprezentująca także Austrię.
Kariera.
Pierwszy raz na arenie międzynarodowej Emese Antal pojawiła się w 1989 roku, zajmując siódme miejsce w wieloboju podczas mistrzostw świata juniorów w Kijowie. Wkrótce potem uciekła z komunistycznej Rumunii do Austrii. W 1991 roku wyszła za mąż i uzyskała austriackie obywatelstwo, od tej pory startując w barwach Austrii pod nazwiskiem Dörfler-Antal. Pierwszy sukces osiągnęła 30 listopada 1991 roku w Warszawie, gdzie zajęła trzecie miejsce w biegu na 1500 m podczas zawodów Pucharu Świata. W biegu tym wyprzedziły ją jedynie inna reprezentantka Austrii, Emese Hunyady oraz Sandra Voetelink z Holandii. Dzień później na dwukrotnie dłuższym dystansie ponownie była trzecia, tym razem ulegając Hunyady i Niemce Claudii Pechstein. W klasyfikacji końcowej najlepiej wypadła w sezonie 1991/1992, kiedy była dziesiąta w klasyfikacji 1500 m. W 1994 roku wystartowała na igrzyskach olimpijskich w Lillehammer, gdzie jej najlepszym wynikiem było trzynaste miejsce w biegu na 3000 m. Na rozgrywanych cztery lata później igrzyskach w Nagano zajęła 30. miejsce w biegu na 1500 m oraz 27. miejsce na dwukrotnie dłuższym dystansie. Najlepszy wynik na mistrzostwach świata osiągnęła w 1994 roku, zajmując siódme miejsce na wielobojowych mistrzostwach świata w Butte. W poszczególnych biegach była tam trzecia na 500 m, dwunasta na 3000 m, ósma na 1500 m oraz dziesiąta na dystansie 5000 m. Była też między innymi dziesiąta mistrzostwach Europy w Heerenveen w 1995 roku. W 2006 roku zakończyła karierę.

</doc>
<doc id="3241980" url="https://pl.wikipedia.org/wiki?curid=3241980" title="Jean-Paul Colas">
Jean-Paul Colas

Jean-Paul Colas (ur. 4 marca 1911 w Neuilly-sur-Seine, zm. 23 kwietnia 2009 w Sainte-Maxime) – francuski kierowca wyścigowy.
Kariera.
W wyścigach samochodowych Colas poświęcił się głównie startom zaliczanym do klasyfikacji Mistrzostw Świata Samochodów Sportowych. W latach 1951-1952, 1954-1955, 1957 Francuz pojawiał się w stawce 24-godzinnego wyścigu Le Mans. Pierwszy i jedyny raz dojechał do mety w 1957 roku, kiedy to odniósł zwycięstwo w klasie S 3.0, a w klasyfikacji generalnej był jedenasty.

</doc>
<doc id="3241989" url="https://pl.wikipedia.org/wiki?curid=3241989" title="Keith Hall">
Keith Hall

Keith Hall (ur. 9 stycznia 1929, zm. 12 stycznia 2017) – brytyjski kierowca wyścigowy.
Kariera.
W wyścigach samochodowych Hall poświęcił się głównie startom zaliczanym do klasyfikacji Mistrzostw Świata Samochodów Sportowych. W latach 1956-1957 pojawiał się w stawce 24-godzinnego wyścigu Le Mans. W pierwszym sezonie startów nie dojechał do mety w klasie S 5.0. Rok później odniósł zwycięstwo w klasie S 750, a w klasyfikacji generalnej był czternasty.

</doc>
<doc id="3241995" url="https://pl.wikipedia.org/wiki?curid=3241995" title="Nanya Dao">
Nanya Dao



</doc>
<doc id="3241999" url="https://pl.wikipedia.org/wiki?curid=3241999" title="Jean-Pierre Hémard">
Jean-Pierre Hémard

Jean-Pierre Hémard (ur. 4 lipca 1917 roku, zm. 2 lipca 1982 roku) – francuski kierowca wyścigowy.
Kariera.
W wyścigach samochodowych Hémard startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1949-1957 Francuz pojawiał się w stawce 24-godzinnego wyścigu Le Mans. W drugim sezonie startów uplasował się na drugiej pozycji w klasie S 750 (22 w klasyfikacji generalnej). Sukces ten powtórzył rok później. W sezonie 1952 odniósł zwycięstwo w klasie S 750, a w klasyfikacji generalnej został sklasyfikowany na czternastym miejscu. W kolejnych latach startów w klasie S 750 trzykrotnie stawał na podium. Był trzeci w 1955 i 1957 oraz drugi w sezonie 1954.

</doc>
<doc id="3242000" url="https://pl.wikipedia.org/wiki?curid=3242000" title="Jean-Pierre Hemard">
Jean-Pierre Hemard

Jean-Pierre Hémard

</doc>
<doc id="3242001" url="https://pl.wikipedia.org/wiki?curid=3242001" title="Jean Hémard">
Jean Hémard

Jean-Pierre Hémard

</doc>
<doc id="3242006" url="https://pl.wikipedia.org/wiki?curid=3242006" title="Filip Montrop">
Filip Montrop

Filip Montrop (gr.: Φίλιππος Μοντροπος, "Filippos Montropos") – mnich i poeta bizantyński z drugiej połowy XI wieku.
Filip był mnichem żyjącym za panowania cesarza Aleksego I Komnena. Przyjął przydomek „Montrop” (Samotonik). W 1095 roku napisał liczący 371 wersów politycznych utwór "Żale i treny" ("Klauój kaj thrénoj"), skierowany do własnej duszy. Dwa lata później (1097) na prośbę Kallinika, hagiografa, rozbudował go w liczący 1700 wersów poemat w czterech księgach, który zatytułował "Zbiór" ("Syllogé") i "Wykład" ("Diáklesis"). Utwór ma formę dialogu-sporu pomiędzy Ciałem ("Sarks"), a Duszą ("Psyché"), niezmiernie popularną w bizantyńskim średniowieczu. Z czasem "Żale i treny" zostały przyłączone do "Zbioru" jako jego piąta księga, a całość otrzymała tytuł "Zwierciadło cnoty" ("Díoptra"). W XIV wieku bliżej nieznany Fialites dokonał na prośbę biskupa Mityleny Dionizego Euzoity uszlachetnienia języka "Dioptrów", klasycyzując ich słownictwo. "Dioptra" wcześniej przetłumaczono na język starosłowiański, a w XVII wieku na łacinę.

</doc>
<doc id="3242007" url="https://pl.wikipedia.org/wiki?curid=3242007" title="Wardell">
Wardell



</doc>
<doc id="3242010" url="https://pl.wikipedia.org/wiki?curid=3242010" title="Makary Kaliaziński">
Makary Kaliaziński



</doc>
<doc id="3242014" url="https://pl.wikipedia.org/wiki?curid=3242014" title="One Championship">
One Championship

One Championship dawniej One Fighting Championship – singapurska organizacja promująca sporty walki (MMA, kick-boxing, muay thai i grappling) mająca siedzibę w Kallang.
Historia.
Założona 14 sierpnia 2011 roku przez Victora Cui. Pierwsza gala odbyła się 3 września 2011 gdzie obejrzało ją ok. 7 tysięcy widzów zgromadzonych w hali widowiskowej Singapore Indoor Stadium. Gale transmitowane są w wielu krajach m.in. Brazylii, Kanadzie czy w amerykańskiej telewizji ESPN Star Sport.
Galę są organizowane nie tylko w rodzimym Singapurze, lecz również za granicą m.in. w Malezji, Filipinach czy ZEA. One przyciąga szeroką widownie w azjatyckich krajach, głównie ze względu na dużą promocję lokalnych zawodników oraz promowanie samego MMA jako sportu w krajach w których ten sport był mało popularny.
Organizacja ściśle współpracuje z czołowymi, zagranicznymi klubami MMA oraz innymi, mniejszymi organizacjami co pozwala na kontraktowanie zawodników z całego świata, w tym gwiazdy takie jak Shin’ya Aoki, Ben Askren, Tim Sylvia, Renato Sobral czy Andrej Arłouski. One jest uważana za następcę japońskiego DREAM, który z powodów finansowych zaprzestał działalności na początku 2013 roku.
28 maja 2014 były mistrz UFC Rich Franklin został oficjalnie mianowany wiceprezydentem One Championship.
4 sierpnia 2014 roku Victor Cui ogłosił, że mistrz świata WBO w boksie Manny Pacquiao kupił część udziałów organizacji.
12 lutego 2018 ogłoszono nowy projekt o nazwie "One Super Series" który ma promować poza MMA również inne sporty walki, tj. kick-boxing i muay thai. Pierwsza gala tego typu odbyła się 20 kwietnia 2018, natomiast pierwszego mistrza świata One Super Series w formule muay thai wyłoniono 18 maja 2018, a został nim Taj Sam-A Gaiyanghadao.
Polacy w One.
22 sierpnia 2014 Michał Pasternak podpisał kontrakt z One stając się pierwszym Polakiem w tej organizacji oraz dopiero trzecim wiążącym się z liczącą się na świecie azjatycką organizacją (pierwszy był Paweł Nastula – PRIDE FC, drugi Mamed Chalidow – World Victory Road Sengoku). W listopadzie 2015 z azjatycką organizacją związała się pochodząca z Ukrainy, lecz na stałe mieszkająca w Polsce Lena Tkhorevska. Kolejnym reprezentantem Polski który został zakontraktowany w One został utytułowany karateka Marcin Prachnio.
6 maja 2016 Michał Pasternak stanął przed szansą zdobycia pasa mistrzowskiego One Championship w wadze półciężkiej. Rywalem Polaka był przedstawiciel brazylijskiej rodziny – Roger Gracie. Pasternak przegrał z Gracie w pierwszej rundzie mistrzowskiego starcia przez poddanie.
Zasady i reguły.
One FC ustanowiło własne regulację i zasady walki nazwane Global MMA Rule Set. Było to połączenie „Unified Rules of Mixed Martial Arts” w których prócz standardowych uderzeń pięścią, kolanami czy nogami (w pozycji stojącej) można uderzać łokciami na głowę oraz tzw. „PRIDE Rules” czyli możliwość zadawania „soccer kick” (kopanie leżącego przeciwnika w głowę), „head stomp” (naskakiwanie na głowę) oraz ciosów kolanami w parterze które były dozwolone w nieistniejącej już japońskiej organizacji PRIDE Fighting Championships. W sierpniu 2016 organizacja zabroniła korzystania z akcji „PRIDE Rules” czyli naskakiwania i kopania leżącego przeciwnika w głowę.
Sposoby wyłonienia zwycięzcy:
Akcje zabronione:

</doc>
<doc id="3242021" url="https://pl.wikipedia.org/wiki?curid=3242021" title="Microtettigonia kangaroo">
Microtettigonia kangaroo

Microtettigonia kangaroo – gatunek prostoskrzydłego z rodziny pasikonikowatych i podrodziny Microtettigoniinae.
Taksonomia.
Gatunek ten opisany został w 1979 roku przez Davida C. Rentza. Jego epitet gatunkowy pochodzi od Kangaroo Island, gdzie odłowiono holotyp.
Opis.
Ciało samca długości 5,2 do 5,6 mm, a samicy 5,2 do 6,4 mm. Przedplecze bardzo krótkie, z tyłu prawie ścięte. Wyrostki dziewiątego tergitu samców słabo lub niewyciągnięte brzusznie. Pokładełko samic o bokach piłkowanych, a wierzchołku szpatułkowatym. Płytka nadanalna samicy raczej krótka, wgłębiona, a samca wydłużona poza koniec odwłoka.
Rozprzestrzenienie.
Gatunek endemiczny dla Australii, znany wyłącznie z Australii Południowej.

</doc>
<doc id="3242022" url="https://pl.wikipedia.org/wiki?curid=3242022" title="Microtettigonia tachys">
Microtettigonia tachys

Microtettigonia tachys – gatunek prostoskrzydłego z rodziny pasikonikowatych i podrodziny Microtettigoniinae.
Taksonomia.
Gatunek ten opisany został w 1979 roku przez Davida C. Rentza.
Opis.
Ciało samca długości 4,6 do 5,7 mm, a samicy 4,6 do 5,4 mm. Przedplecze krótkie o tylnej krawędzi tępej. Narząd strydulacyjny z 13 ząbkami. Wyrostki dziewiątego tergitu samców niestykające się, rozbieżne, z wyraźnym wyrostkami brzusznymi. Pokładełko samic o bokach wierzchołka piłkowanych, krótsze niż uda odnóży tylnych. Przydatki odwłokowe samca krótkie, tęgie, z zębem u wierzchołka. Płytka nadanalna samicy języczkowata. Płytka subgenitalna samca z płytkim wcięciem środkowym, a samicy wydłużona z wierzchołkiem prawie ostrym.
Rozprzestrzenienie.
Gatunek endemiczny dla Australii, znany wyłącznie z południowych, nadbrzeżnych rejonów Australii Zachodniej.

</doc>
<doc id="3242023" url="https://pl.wikipedia.org/wiki?curid=3242023" title="24h Le Mans 1957">
24h Le Mans 1957

24h Le Mans 1957 – 24–godzinny wyścig rozegrany na torze Circuit de la Sarthe w dniach 22-23 czerwca 1957 roku. Był piątą rundą Mistrzostw Świata Samochodów Sportowych.
Wyniki.
Źródło: experiencelemans.com

</doc>
<doc id="3242024" url="https://pl.wikipedia.org/wiki?curid=3242024" title="Jewgienija Łalenkowa">
Jewgienija Łalenkowa

Jewgienija Michajłowna Łalenkowa z d. Dmitrijewa (ros. Евгения Михайловна Лаленкова z d. Дмитриева, ur. 8 września 1990 w Czerepowcu) – rosyjska panczenistka, dwukrotna medalistka mistrzostw świata.
Kariera.
Po raz pierwszy na arenie międzynarodowej Jewgienija Dmitrijewa pojawiła się w 2009 roku, zajmując 26. miejsce w wieloboju podczas mistrzostw świata juniorów w Zakopanem. Na rozgrywanych rok później mistrzostwach świata juniorów w Moskwie była piąta na tym samym dystansie i w biegu drużynowym. Wśród seniorek jej najlepszym wynikiem jest szóste miejsce na wielobojowych mistrzostwach świata w Hamar. W poszczególnych biegach zajmowała tam ósme miejsce na 500 m, szóste na 3000 m, ósme na 1500 m oraz siódme na dystansie 5000 m. Szósta była także w biegu drużynowym podczas dystansowych mistrzostw świata w Inzell. Wielokrotnie startowała w zawodach Pucharu Świata, jednak jak dotąd nie stanęła na podium. Nie brała też udziału w igrzyskach olimpijskich.

</doc>
<doc id="3242026" url="https://pl.wikipedia.org/wiki?curid=3242026" title="Microtettigonia illcha">
Microtettigonia illcha

Microtettigonia illcha – gatunek prostoskrzydłego z rodziny pasikonikowatych i podrodziny Microtettigoniinae.
Taksonomia.
Gatunek ten opisany został w 2001 roku przez Davida C. Rentza.
Opis.
Ciało zielonkawe, samca długości 6,8 do 7,8 mm, a samicy 5,6 do 6,5 mm. Przedplecze wydłużone, przykrywające niemal całe pokrywy. Każdy wyrostek dziewiątego tergitu samców z brzusznym kolcokształtnym wyrostkiem w zewnętrznym kącie wierzchołkowym. Przysadki odwłokowe samca wyraźnie hakowate. Pokładełko samic dłuższe niż uda odnóży tylnych odnóży, proste i niepiłkowane u wierzchołka. Płytka nadanalna samca bardzo mała, a samicy bardzo szeroka, zaokrąglona, o bokach tępych a wierzchołku wciętym. Płytka subgenitalna samca bardzo krótka.
Rozprzestrzenienie.
Gatunek endemiczny dla Australii, znany wyłącznie z nadbrzeżnego rejonu na północ od Perth oraz Rottnest Island w Australii Zachodniej.

</doc>
<doc id="3242027" url="https://pl.wikipedia.org/wiki?curid=3242027" title="Log Horizon">
Log Horizon

 – seria powieści ilustrowanych napisana przez Mamare Touno. Na jej podstawie powstała manga oraz serial anime o tym samym tytule.
W Polsce powieści ilustrowane oraz manga "Log Horizon: Nishikaze no ryōdan" ukazują się nakładem wydawnictwa Studio JG.
Fabuła.
Seria opowiada o graczach gry typu MMORPG – Elder Tale, którzy zostają przeniesieni do wirtualnego świata. Głównym bohaterem jest doświadczony gracz Shiroe, który w przeszłości należał do bardzo znanej grupy „Debauchery Tea Party”, z którą odniósł spore sukcesy. Jego towarzyszami są wojownik Naotsugu i zabójczyni Akatsuki.
Obsada.
Lista dubbingowanych postaci:
Manga.
Pierwszy rozdział ukazał się w 9 lipca 2012 roku w czasopiśmie internetowym „Age Premium” wydawnictwa Fujimi Shobō. Ilustracje wykonała Koyuki. Po dyskontynuacji tego czasopisma w lipcu 2015 roku, wydawanie kolejnych rozdziałów zostało przeniesione do „Gekkan Dragon Age”. Ostatni rozdział ukazał się w tym magazynie w kwietniowym numerze w marcu 2018 roku.
W Polsce serię wydało wydawnictwo Studio JG.
Odbiór.
Pod koniec kwietnia 2015, pierwszy tom mangi Log Horizon uplasował się na drugim miejscu najlepiej sprzedających się mang w Stanach Zjednoczonych (według tygodnika New York Times).
Recenzenci polskojęzycznego serwisu tanuki.pl ocenili pierwszą serię anime na 7/10, natomiast redakcja na 8/10. Drugiej serii recenzenci wystawili notę 7/10, a redakcja zaklasyfikowała ją jako 6/10.

</doc>
<doc id="3242028" url="https://pl.wikipedia.org/wiki?curid=3242028" title="Bargylia lautereri">
Bargylia lautereri

Bargylia lautereri – gatunek pluskwiaka z podrzędu różnoskrzydłych i rodziny zajadkowatych.
Taksonomia.
Gatunek ten opisany został w 2013 roku przez Davida Rédei i nazwany na cześć Pavela Lauterera, specjalisty od piewików i koliszków.
Opis.
Ciało długości 8 do 9 mm, drobno lecz wyraźnie granulowane. Ubarwienie w postaci wzoru złożonego z ciemnobrązowych do żółtawych obszarów. Głowa żółtawa z ciemnobrązowymi paskami i policzkami. Nadustek i guzki czułkowe bez kolcowatego wyrostka. Przedplecze umiarkowanie wydłużone, stopniowo ku tyłowi zwężone. Segmenty tułowia stosunkowo krótkie. Bezskrzydłe. Uda przedniej pary odnóży stosunkowo tęgie, od 9 do 9,7 razy tak długie jak ich największa średnica. Na udach tych długie, kolczaste wyrostki, z których 5 w rzędzie tylnobocznym prawie równych lub dłuższych od średnicy członu. Puszka genitalna samca bocznie spłaszczona. Fallosoma prosto zbudowana, błoniasta, o ujściu nieco poszerzonym.
Rozprzestrzenienie.
Gatunek endemiczny dla Australii, znany wyłącznie z Queensland.

</doc>
<doc id="3242030" url="https://pl.wikipedia.org/wiki?curid=3242030" title="Theseus modestus">
Theseus modestus

Theseus modestus – gatunek pluskwiaka z podrzędu różnoskrzydłych i rodziny tarczówkowatych.
Taksonomia.
Gatunek ten opisany został w 1865 roku przez Carla Ståla jako "Poecilometis modestus".
Opis.
Ciało długości od 11,5 do 16 mm, ciemnobrązowe z kremowobiałymi wzorami. Głowa stosunkowo długa, wyposażona w 5-członowe czułki. Juga nie przekracza wierzchołka anteklipeusa. Na głowie pięć podłużnych linii. Tylno-boczne kąty przedplecza bez ząbka. Tylne kąty laterotergitów nieząbkowane.
Ekologia.
Pluskwiaki te spotyka się zwykle na dużych pniach eukaliptusów. Owady dorosłe przebywają ponadto na gałęziach i liściach tych drzew.
Rozprzestrzenienie.
Gatunek endemiczny dla Australii.
Systematyka.
Wyróżniono następujące podgatunki:

</doc>
<doc id="3242031" url="https://pl.wikipedia.org/wiki?curid=3242031" title="Bracia surferzy">
Bracia surferzy

Bracia surferzy (ang. "Drift") – australijski film dramatyczny z 2013 roku w reżyserii Morgana O’Neilla i Bena Notta. Wyprodukowana przez Lionsgate.
Premiera filmu miała miejsce 2 maja 2013 roku w Australii.
Fabuła.
Akcja filmu rozgrywa się w Australii w roku 1970. Andy Kelly (Myles Pollard) i jego brat Jimmy (Xavier Samuel) od dziecka pasjonują się surfingiem. Razem zakładają firmę, w której powstają deski do surfowania i kombinezony. Nieporozumienie z lokalnym dilerem może zniszczyć wszystko to, nad czym Andy i Jimmy tak ciężko pracowali.
Obsada.
Źródło: Filmweb
i inni.

</doc>
<doc id="3242032" url="https://pl.wikipedia.org/wiki?curid=3242032" title="Kościół św. Marka w Zawadzie">
Kościół św. Marka w Zawadzie

Kościół św. Marka w Zawadzie – rzymskokatolicki kościół znajdujący się w Zawadzie. Jest kościołem filialnym parafii św. Katarzyny Aleksandryjskiej w Karchowicach. Kościół znajduje się przy ulicy Bytomskiej.
Historia.
Pierwsze wzmianki ujęte są w protokole wizytacyjnym z 1679 r. w Pyskowicach. Początkowo był drewniany, a po przebudowie w 1851 r. murowany. Od 2-4 razy w roku były w nim odprawiane msze. Budowniczym był ks. Adrian Wlodarski – proboszcz pyskowicki. Był wzniesiony jako pątniczy.
Według legendy miał być wzniesiony w Zaolszanach koło Pyskowic. Tam też zgromadzono materiały budowlane, ale podobno nocą raki przeniosły je do pobliskiej Zawady. Miał być to znak Boży, stąd w Zawadzie wybudowano kościół poświęcony św. Markowi. Był celem procesji błagalnych z parafii Pyskowice w uroczystość św. Marka. Co roku 25 kwietnia przybywa procesja z Pyskowic i jest odprawiana msza. W latach 60. XX w. w każdą niedzielę i święta była sprawowana msza przez kapłana z Pyskowic. Kiedy w 1969 r. parafię w Karchowicach objął ks. Gerard Wencel, zaczął odprawiać w nim w niedziele i święta jedną mszę, a w Karchowicach dwie.
Obecnie sprawowane są w nim dwie msze w tygodniu. We wnętrzu znajduje się obraz św. Marka z XVII w. W 1985 r. przeniesiono sygnaturkę z Karchowic i zawieszono ją na strychu. Na bieżąco są prowadzone w nim remonty.

</doc>
<doc id="3242034" url="https://pl.wikipedia.org/wiki?curid=3242034" title="Theseus modestus occidentalis">
Theseus modestus occidentalis

Theseus modestus occidentalis – podgatunek pluskwiaka z podrzędu różnoskrzydłych i rodziny tarczówkowatych.
Taksonomia.
Podgatunek ten opisany został w 1989 roku przez Martina Baehra jako "Theseus modestus grossi". Jednak w 1988 roku Fred J. D. McDonald opisał inny, nowy gatunek z rodzaju "Thesus" jako "Thesus grossi", w związku z czym Baehr w 1991 roku nadał swojemu taksonowi nową nazwę "T. modestus occidentalis".
Opis.
Ciało długości od 13 do 15,5 mm, rude, gęsto punktowane. Brzegi przedplecza z drobnymi, zaokrąglonymi ząbkami. Przez środek przedplecza biegnie żółta linia środkowa, wkraczająca na tarczkę. Trójkątny wyrostek u nasady pygoforu niewycięty. Ramiona pygoforu krótkie, wypukłe, bocznie faliste.
Ekologia.
Pluskwiaki te spotykane są pod kłodami eukaliptusa kamaldulskiego wzdłuż suchych koryt rzecznych i w parowach Hamersley Range.
Rozprzestrzenienie.
Podgatunek endemiczny dla Australii, zasiedlający północno-zachodnią część kontynentu (stan Australia Zachodnia), na południe od Wielkiej Pustyni Piaszczystej.

</doc>
<doc id="3242035" url="https://pl.wikipedia.org/wiki?curid=3242035" title="Wilberto Cosme">
Wilberto Cosme

Wilberto Cosme Mosquera (ur. 22 lipca 1984 w Padilli) – kolumbijski piłkarz występujący na pozycji napastnika, obecnie zawodnik meksykańskiej Puebli.
Kariera klubowa.
Cosme rozpoczynał swoją karierę w wieku dwudziestu jeden lat w skromnym stołecznym klubie Bogotá FC, występującym w drugiej lidze kolumbijskiej. Od razu został największą gwiazdą zespołu, strzelając siedemnaście bramek w sezonie i po upływie roku na zasadzie wypożyczenia przeniósł się do pierwszoligowego Realu Cartagena. W Categoría Primera A zadebiutował 19 lutego 2006 w przegranym 1:2 spotkaniu z Américą de Cali, zaś premierowego gola w najwyższej klasie rozgrywkowej strzelił 30 kwietnia tego samego roku w wygranej 1:0 konfrontacji z Atlético Bucaramanga. Po upływie sześciu miesięcy powrócił do drugoligowej Bogoty, gdzie spędził kolejne dwa lata, a następnie, w lipcu 2008, ponownie wrócił do pierwszej ligi, tym razem udając się na wypożyczenie do ekipy Atlético Huila z siedzibą w mieście Neiva. Tam występował przez pół roku jako rezerwowy, nie odnosząc większych sukcesów, a na początku 2010 roku został wypożyczony do drużyny América de Cali, gdzie również grał przez sześć miesięcy z podobnym skutkiem.
Barwy swojego macierzystego Bogotá FC Cosme reprezentował ogółem przez cztery lata, wyłącznie w drugiej lidze, będąc uznawanym za najwybitniejszego zawodnika w dziejach zespołu – z 70 golami jest najlepszym strzelcem w historii klubu, z 131 spotkaniami zajmuje także drugie miejsce w klasyfikacji graczy z największą liczbą występów. W styczniu 2011 na stałe przeniósł się do pierwszej ligi, podpisując umowę z inną ekipą ze stołecznej Bogoty, CD La Equidad. Tam w wiosennym sezonie Apertura 2011, będąc jednym z ważniejszych graczy ekipy, zdobył tytuł wicemistrza kraju, a po upływie roku został zawodnikiem kolejnego klubu ze stolicy, Millonarios FC. Tam od razu wywalczył sobie pewne miejsce w wyjściowej jedenastce i podczas jesiennych rozgrywek Finalización 2012 wywalczył z drużyną prowadzoną przez szkoleniowca Hernána Torresa pierwsze w swojej karierze mistrzostwo Kolumbii.
Wiosną 2013 Cosme za sumę 1,3 miliona dolarów przeszedł do meksykańskiego Querétaro FC, w którego barwach 5 stycznia 2013 w zremisowanym 2:2 meczu z Leónem zadebiutował w tamtejszej Liga MX. Z miejsca został podstawowym graczem ekipy i pierwszą bramkę w lidze meksykańskiej strzelił 2 marca tego samego roku w wygranym 1:0 pojedynku z Monterrey. Po roku spędzonym w Querétaro na zasadzie wypożyczenia przeniósł się do drużyny Chiapas FC z siedzibą w mieście Tuxtla Gutiérrez, gdzie występował przez sześć miesięcy bez większych sukcesów, po czym został wypożyczony po raz kolejny, tym razem do klubu Puebla FC. Tam w jesiennym sezonie Apertura 2014 dotarł do finału krajowego pucharu – Copa MX.

</doc>
<doc id="3242036" url="https://pl.wikipedia.org/wiki?curid=3242036" title="Ida Njåtun">
Ida Njåtun

Ida Njåtun (ur. 6 lutego 1991 w Bærum) – norweska panczenistka, brązowa medalistka mistrzostw świata.
Kariera.
Pierwszy sukces w karierze Ida Njåtun osiągnęła 19 listopada 2010 roku, zajmując drugie miejsce w biegu na 1500 m podczas zawodów Pucharu Świata w Berlinie. W zawodach tych rozdzieliła na podium Kanadyjkę Christine Nesbitt oraz Ireen Wüst z Holandii. W klasyfikacji końcowej najlepszy wynik osiągnęła w sezonie 2010/2011, kiedy była siódma w klasyfikacji 1500 m. Jej najlepszym wynikiem na mistrzostwach świata jest brązowy medal wywalczony podczas wielobojowych mistrzostw świata w Calgary w 2015 roku. W poszczególnych biegach była tam szósta na 500 m, ósma na 1500 m, pierwsza na 3000 m oraz czwarta na dystansie 5000 m. Zajęła ponadto piąte miejsce w biegu drużynowym na rozgrywanych w 2011 roku mistrzostwach świata na dystansach w Inzell. W 2014 roku wystąpiła na igrzyskach olimpijskich w Soczi, zajmując między innymi szóste miejsce w biegu na 3000 m oraz siódme w biegu drużynowym.

</doc>
<doc id="3242051" url="https://pl.wikipedia.org/wiki?curid=3242051" title="Piet van Klaveren">
Piet van Klaveren

Pieter "Piet" van Klaveren (ur. 1 września 1930 w Rotterdamie, zm. 28 kwietnia 2008 tamże) – holenderski bokser.
W 1951 wystąpił na mistrzostwach Europy w wadze lekkopółśredniej, w której odpadł w kwalifikacjach. W 1952 wystartował na igrzyskach olimpijskich w tej samej wadze, w której zajął 9. miejsce. W pierwszej rundzie zawodów pokonał Kanadyjczyka Roya Keenana, a w drugiej przegrał z Irlandczykiem Terrym Milliganem.
W latach 1953-1960 walczył zawodowo w wadze lekkiej.
Zmarł 28 kwietnia 2008. Miał czterech braci: Henka, Arnolda, Wima i przyrodniego Bepa.

</doc>
<doc id="3242060" url="https://pl.wikipedia.org/wiki?curid=3242060" title="Cmentarz mariawicki w Filipowie">
Cmentarz mariawicki w Filipowie

Cmentarz mariawicki w Filipowie – założony na początku XX wieku, cmentarz Kościoła Starokatolickiego Mariawitów położony we wsi Filipów. Cmentarz znajduje się naprzeciw cmentarza katolickiego, po prawej stronie drogi Filipów—Bakałarzewo.
Ośrodek mariawicki powstał z inicjatywy wikariusza filipowskiego, ks. Józefa Hrynkiewicza, któremu biskup diecezji sejneńskiej w dekrecie z 26 grudnia 1906 zakomunikował ultimatum dając termin 12 dni na nawrócenie się na rzymskokatolicyzm. Po upływie tego terminu ksiądz nie nawrócił się, został więc wyłączony z Kościoła rzymskokatolickiego. W efekcie założył wspólnotę mariawicką w Filipowie, do której należało już jako zdecydowanych mariawitów około tysiąca osób, składających się głównie z ludności rolniczej. W lutym 1909 dokonano poświęcenia kaplicy mariawickiej (spłonęła ona w 2001). W tym też okresie powstał cmentarz wyznaniowy, jego ulokowanie wiąże się z próbą pogodzenia ustaleń urzędowych i wyznaniowych. Rzymskokatolickie prawo kanoniczne zabraniało chowania innowierców na miejscu poświęconym (ewentualnie tam, gdzie leżą niechrzczone dzieci); administrator w obawie przed zamieszkami proponował utworzenie specjalnego cmentarza dla mariawitów. Cmentarz otoczony jest obecnie już tylko resztkami muru. Od II wojny światowej liczba wyznawców mariawityzmu zaczęła maleć i obecnie w miejscowości mieszka tylko jedna rodzina tego wyznania.

</doc>
<doc id="3242061" url="https://pl.wikipedia.org/wiki?curid=3242061" title="Reg Bicknell">
Reg Bicknell

Reg Bicknell (ur. 2 czerwca 1915, zm. 28 października 1992) – brytyjski kierowca wyścigowy.
Kariera.
W wyścigach samochodowych Bicknell poświęcił się głównie startom zaliczanym do klasyfikacji Mistrzostw Świata Samochodów Sportowych. W 1956 roku Brytyjczyk odniósł zwycięstwo w klasie S 1.1, a w klasyfikacji generalnej był siódmy.

</doc>
<doc id="3242062" url="https://pl.wikipedia.org/wiki?curid=3242062" title="Miłość w czołgu">
Miłość w czołgu

Miłość w czołgu (ros. Горячие денёчки, "Goriaczije dienioczki") – radziecka komedia romantyczna z 1935 roku w reżyserii Aleksandra Zarchiego i Iosifa Chejfica. Film wyświetlany w Polsce przed II wojną światową.

</doc>
<doc id="3242064" url="https://pl.wikipedia.org/wiki?curid=3242064" title="T.R. Dunn">
T.R. Dunn

Theodore Roosevelt „T.R.” Dunn (ur. 1 lutego 1955 w Birmingham) – amerykański koszykarz, zaliczany do składów najlepszych obrońców NBA, po zakończeniu kariery sportowej trener koszykarski.

</doc>
<doc id="3242067" url="https://pl.wikipedia.org/wiki?curid=3242067" title="Sverre Lunde Pedersen">
Sverre Lunde Pedersen

Sverre Lunde Pedersen (ur. 17 lipca 1992 w Bergen) – norweski łyżwiarz szybki, brązowy medalista olimpijski, wielokrotny medalista mistrzostw świata seniorów i juniorów.
Kariera.
Pierwszy sukces w karierze Sverre Lunde Pedersen osiągnął w 2010 roku, kiedy wspólnie z kolegami z reprezentacji zwyciężył w biegu drużynowym podczas mistrzostw świata juniorów w Moskwie. Na rozgrywanych rok później mistrzostwach świata juniorów w Seinäjoki wygrał w wieloboju i biegach na 1500 i 5000 m, a w biegu drużynowym był drugi. Podobny wynik osiągnął na mistrzostwach świata juniorów w Obihiro w 2012 roku, gdzie we wszystkich tych konkurencjach zdobywał złoto. W 2013 roku wystąpił na wielobojowych mistrzostw świata w Hamar zajmując czwarte miejsce. Walkę o medal przegrał tam z Bartem Swingsem z Belgii. Czwarty był także na mistrzostwach Europy w Heerenveen w tym samym roku oraz rozgrywanych rok później wielobojowych mistrzostwach świata w Heerenveen. W 2014 roku brał także udział w igrzyskach olimpijskich w Soczi, zajmując piąte miejsce na dystansie 5000 m i w biegu drużynowym oraz ósme w biegu na 1500 m. Pierwszy medal wśród seniorów wywalczył podczas wielobojowych mistrzostw świata w Calgary w 2015 roku, gdzie zajął trzecie miejsce. W zawodach tych wyprzedzili go tylko Holender Sven Kramer oraz Rosjanin Dienis Juskow. Rok później, na mistrzostwach świata w Berlinie, był drugi. W 2016 roku zdobył też srebrny medal w biegu drużynowym oraz brązowy na 5000 m podczas dystansowych mistrzostw świata w Kołomnie. Kolejny medal wywalczył na dystansowych mistrzostwach świata w Gangneung w 2017 roku. W roku 2018 zdobył brązowy medal olimpijski na dystansie 5000 m.
Wielokrotnie startował w indywidualnych zawodach Pucharu Świata, przy czym dwukrotne stawał na podium: 18 listopada 2012 roku w Heerenveen był trzeci na 1500 m, a 7 marca 2014 roku w Inzell był drugi na 5000 m. Najlepsze wyniki osiągnął w sezonie 2014/2015, kiedy był drugi w klasyfikacji 5000/10 000 m i 1500 m oraz trzeci w klasyfikacji generalnej. Ponadto w sezonie 2015/2016 był trzeci w klasyfikacji 5000/10 000 m.
Jego ojciec, Jarle Pedersen oraz brat, Eirik Lunde Pedersen również uprawiali łyżwiarstwo szybkie.
Bibliografia.
 

</doc>
<doc id="3242068" url="https://pl.wikipedia.org/wiki?curid=3242068" title="Georges Monneret">
Georges Monneret

Georges Monneret (ur. 4 października 1908 roku, zm. 5 kwietnia 1983 roku) – francuski kierowca wyścigowy i motocyklista.
Kariera.
W wyścigach samochodowych Monneret startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1938-1939, 1951, 1956 Francuz pojawiał się w stawce 24-godzinnego wyścigu Le Mans. Pierwszy i jedyny raz dojechał do mety w 1939 roku, kiedy to odniósł zwycięstwo w klasie trzeciej, a w klasyfikacji generalnej był drugi.

</doc>
<doc id="3242071" url="https://pl.wikipedia.org/wiki?curid=3242071" title="Mikołaj Kallikles">
Mikołaj Kallikles

Mikołaj Kallikles – nadworny lekarz cesarza Aleksego I Komnena, profesor medycyny i poeta, żyjący w II połowie XI wieku.
Mikołaj Kallikles był nadwornym lekarzem ("archíatros") cesarza Aleksego I Komnena i profesorem medycyny ("didáskalos to iatrón"). Jego prace z zakresu medycyny nie zachowały się. Anna Komnena wspomina w "Aleksjadzie", że leczył jej ojca na podagrę i niewydolność krążenia. Kallikles tworzył również epigramy w stylu Jana Mauropusa. Często nadawał im formę dialogu, jak w epigramie, w którym rozmawiają ze sobą grób ("táphos") i cudzoziemiec ("ksénos"). Kallikles jest autorem wzruszających epigramów na grobowiec Jerzego Paleologa, jego żony Anny Dukajny i syna, sewastosa, Andronika Dukasa, osobnego epigramu na tegoż Andronika, czy wiersza nagrobkowego na logotetę Grzegorza Kamatera. Tworzył też zręczne epigramy o tematyce dworskiej: na cesarzową Irenę, jej córkę Annę Komnenę, na krzyż wykonany z rozkazu cesarzowej Ireny i na ikony świętych. Niespecjalnie popularne za życia autora, epigramy te doczekały się wysokiej oceny w traktacie Grzegorza z Koryntu "O składni" ("Perí syntákseos") i w kompendium Józefa Rakendytesa na przełomie XIII i XIV wieku.

</doc>
<doc id="3242073" url="https://pl.wikipedia.org/wiki?curid=3242073" title="Renz Rotteveel">
Renz Rotteveel

Renz Rotteveel (ur. 27 stycznia 1989 w Oude Wetering) – holenderski łyżwiarz szybki.
Kariera.
Największy sukces w karierze Renz Rotteveel osiągnął w 2013 roku, kiedy zajął szóste miejsce podczas wielobojowych mistrzostw świata w Hamar. W poszczególnych biegach zajmował tam czternaste miejsce na 500 m, siódme na 5000 m, jedenaste na 1500 m oraz piąte na dystansie 10 000 m. Rok później był szósty na mistrzostwach Europy w Hamar oraz siódmy na wielobojowych mistrzostwach świata w Heerenveen. Nie brał udziału w igrzyskach olimpijskich. Parokrotnie startował w zawodach Pucharu Świata, ale nigdy nie stanął na podium. Trzykrotnie zdobywał medale mistrzostw Holandii, w tym srebrny na 1500 m i brązowy w wieloboju w 2013 roku oraz srebrny w wieloboju w 2014 roku.

</doc>
<doc id="3242074" url="https://pl.wikipedia.org/wiki?curid=3242074" title="Wilhelm Ochman">
Wilhelm Ochman

Wilhelm Ochman (ur. 11 października 1901 w miejscowości Oleszka (parafia Jesiona, pow. strzelecki), zm. 15 lutego 1970 w Chorzowie) – polski ksiądz rzymskokatolicki, doktor prawa kanonicznego, proboszcz parafii św. Barbary w Chorzowie.
Życiorys.
Urodził się 11 października 1901 w Oleszce (pow. strzelecki), w rodzinie urzędnika kolejowego. Po ukończeniu szkoły powszechnej podjął naukę w gimnazjum w Opolu, które ukończył w 1921 roku. W trakcie nauki wstąpił do Stowarzyszenia Filaretów Śląskich. W okresie plebiscytu działał w Polskim Komitecie Plebiscytowym w Opolu, wstąpił do Polskiej Organizacji Wojskowej Górnego Śląska, uczestniczył w III powstaniu śląskim.
Rok później zdał egzamin dojrzałości w Cieszynie oraz podjął studia teologiczne w Poznaniu. W 1924 roku wstąpił do Śląskiego Seminarium Duchownego w Krakowie, kontynuując studia na Wydziale Teologicznym Uniwersytetu Jagiellońskiego.
W czerwcu 1926 przyjął święcenia kapłańskie, podjął pracę duszpasterską jako wikariusz w parafii pw. św. Szczepana w Bogucicach (obecnie dzielnica Katowic). Od 1930 roku, przez kolejne cztery lata, wikariusz parafii pw. św. Antoniego w Siemianowicach oraz katecheta w Szkole Handlowej oraz Dokształcającej Szkole Kupiecko-Handlowej w Katowicach.
Od 1934 roku notariusz w Sądzie Biskupim w Katowicach, kapelan rezerwy Kurii Polowej, a od 1938 roku ponadto rektor kościoła Przemienienia Pańskiego w Katowicach. Moderator Sodalicji Pań Urzędniczek pw. Matki Bożej Różańcowej w Katowicach, prezes miejscowego Stowarzyszenia Kobiet Zarobkujących.
Po wybuchu II wojny światowej, substytut w parafiach: pw. św. Antoniego w Dąbrówce Małej (obecnie dzielnica Katowic), następnie parafii pw. św. Pawła w Nowym Bytomiu. W 1941 roku aresztowany przez gestapo, uchronił się przez wywiezieniem do obozu koncentracyjnego w Dachau. Wydalony z diecezji katowickiej z zakazem objęcia jakiejkolwiek placówki duszpasterskiej. Podczas okupacji przebywał w Nowej Cerkwi (Śląsk Opolski), Wrocławiu oraz Berlinie. Ukończył tam kursy języka francuskiego oraz rosyjskiego.
Po zakończeniu wojny, w czerwcu 1945 mianowany administratorem w parafii Ścięcia św. Jana Chrzciciela w Goduli (obecnie Ruda Śląska).
Od 1 września 1945 substytut, od 1963 zatwierdzony jako proboszcz parafii pw. św. Barbary w Chorzowie. Wznowił, rozpoczętą przed wojną budowę kościoła św. Floriana. Szykanowany przez władze PRL.
W 1951 roku obronił tytuł magistra teologii, rok później magistra filozofii na Wydziale Teologii Katolickiej Uniwersytetu Warszawskiego. W 1954 roku obronił tytuł magistra prawa kanonicznego, po utworzeniu Akademii Teologii Katolickiej kontynuował dalsze studia. Wiceoficjał Sądu Biskupiego w Katowicach, sędzia prosynodalny. W lutym 1956 roku mianowany radcą duchownym. W styczniu 1957 roku obronił doktorat z prawa kanonicznego na Akademii Teologii Katolickiej w Warszawie. Dziekan dekanatu chorzowskiego. 
Zmarł 15 lutego 1970 w szpitalu św. Jadwigi w Chorzowie, został pochowany na cmentarzu parafialnym.
Odznaczenia.
Uchwałą Rady Państwa z 19 lipca 1954 został odznaczony Złotym Krzyżem Zasługi "za zasługi w pracy społecznej".

</doc>
<doc id="3242077" url="https://pl.wikipedia.org/wiki?curid=3242077" title="Plutellus hutchingsae">
Plutellus hutchingsae

Plutellus hutchingsae – gatunek skąposzczeta z rodziny Acanthodrillidae.
Taksonomia.
Gatunek ten opisany został w 1977 roku przez Barriego G. M. Jamiesona. Jest blisko spokrewniony z "P. heteroporus" i "P. manifestus".
Opis.
"Plutellus" ten wyróżnia się spośród innych przedstawicieli rodzaju posiadaniem 5 par spermatek w linii szczecinkowej "a".
Ciało do 50 mm długie, 2,3 mm szerokie pośrodku siodełka i 3,1 za nim, umiarkowanie tęgie, pozbawione wtórnego pierścieniowania. Prostomium szerokie, odgraniczone po bokach rzędem głębokich dołków, a z tyłu słabym dołkiem lub otwarte. Szczeci zaczynają się na II pierścieniu i ułożone są w osiem regularnych, podłużnych rzędów. Nefropory wyraźne do słabo widocznych. Siodełko obejmuje pierścienie od XIV do XVII, jest silnie nabrzmiałe, ale wąskie w stosunku do pierścieni sąsiednich. Pory grzbietowe siodełka i bruzdy międzysegmentowe na nim całkiem zatarte, a szczeciny słabsze niż gdzie indziej. 
Rozprzestrzenienie.
Gatunek endemiczny dla australijskiej wyspy Lord Howe.

</doc>
<doc id="3242078" url="https://pl.wikipedia.org/wiki?curid=3242078" title="Pierre Meyrat">
Pierre Meyrat

Pierre Meyrat (ur. 6 października 1916 roku, zm. 13 października 1969 roku) – francuski kierowca wyścigowy.
Kariera.
W wyścigach samochodowych Meyrat startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1949-1952, 1954, 1956 Francuz pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 5.0, a w klasyfikacji generalnej był piąty. W kolejnych dwóch sezonach stawał na drugim stopniu podium zarówno w klasie S 5.0, jak i w klasyfikacji generalnej. W późniejszych latach nie dojeżdżał do mety.

</doc>
<doc id="3242079" url="https://pl.wikipedia.org/wiki?curid=3242079" title="Drut oporowy">
Drut oporowy



</doc>
<doc id="3242083" url="https://pl.wikipedia.org/wiki?curid=3242083" title="Helmut Polensky">
Helmut Polensky

Helmut Polensky (ur. 10 października 1915 roku w Berlinie, zm. 6 listopada 2011 roku) – niemiecki kierowca wyścigowy i rajdowy. Mistrz Europy w rajdach samochodowych w roku 1953.
Kariera.
Polensky rozpoczął karierę w międzynarodowych wyścigach samochodowych w 1950 roku od startów w Niemieckiej Formule 3, gdzie odniósł jedno zwycięstwo. Z dorobkiem sześciu punktów uplasował się tam na piątej pozycji w klasyfikacji generalnej. W tym samym roku uplasował się na trzynastej pozycji w wyścigu Kleinstrennwagen - Grenzlandringrennen oraz nie ukończył wyścigu Formuła 3 - Feldbergrennen. W późniejszych latach Niemiec pojawiał się także w stawce 24-godzinnego wyścigu Le Mans, gdzie w klasie S 1.5 w 1955 roku odniósł zwycięstwo.

</doc>
<doc id="3242086" url="https://pl.wikipedia.org/wiki?curid=3242086" title="24h Le Mans 1956">
24h Le Mans 1956

24h Le Mans 1956 – 24–godzinny wyścig rozegrany na torze Circuit de la Sarthe w dniach 28-29 lipca 1956 roku.
Wyniki.
Źródło: experiencelemans.com

</doc>
<doc id="3242087" url="https://pl.wikipedia.org/wiki?curid=3242087" title="Haralds Silovs">
Haralds Silovs

Haralds Silovs (ur. 7 kwietnia 1986 w Rydze) – łotewski łyżwiarz szybki startujący również w short tracku.
Kariera.
Uprawianie łyżwiarstwa Haralds Silovs rozpoczął od short tracku. W tej dyscyplinie zdobył łącznie dziewięć medali mistrzostw Europy w tym złote w klasyfikacji łącznej i biegu na 1500 m w 2008 roku, na 1500 m w 2009 roku oraz w klasyfikacji łącznej i biegu na 1000 m w 2011 roku. W 2010 roku wystąpił na igrzyskach olimpijskich w Vancouver, biorąc udział w konkurencjach długich jak i short tracku. Na mniejszym torze był między innymi dziesiąty w biegu na 1500 m, a na długim zajął dwudzieste miejsce na dystansie 5000 m. Dwa lata później zajął siódme miejsce na wielobojowych mistrzostw świata w Moskwie, gdzie jego najlepszym wynikiem było czwarte miejsce na 500 m. Siódme miejsce zajął również na rozgrywanych w 2013 roku wielobojowych mistrzostw świata w Hamar, gdzie był między innymi trzeci w biegu na 500 m. W 2014 roku startował na igrzyskach olimpijskich w Soczi, najlepszy wynik uzyskując w biegu na 1500 m, który ukończył na czternastej pozycji. Wielokrotnie startował w zawodach Pucharu Świata, przy czym dwukrotne stawał na podium: 10 lutego 2013 roku w Inzell był drugi w starcie masowym, a 3 marca 2013 roku w Erfurcie był drugi na 1500 m. Najlepsze wyniki osiągnął w sezonie 2012/2013, kiedy był dziesiąty w klasyfikacji końcowej startu masowego.

</doc>
<doc id="3242088" url="https://pl.wikipedia.org/wiki?curid=3242088" title="Baku United FC">
Baku United FC

Baku United FC – angielski klub futsalowy z siedzibą w Londynie, obecnie występuje w FA Futsal League. Baku United jest pierwszym angielskim klubem, który awansował do fazy Main Round UEFA Futsal Cup. Drużyna ta składa się głównie z zawodników z Hiszpanii i Brazylii. W sezonie 2013/2014 Baku wyeliminowało z rozgrywek UEFA Futsal Cup m.in. Wisłę Krakbet Kraków.

</doc>
<doc id="3242090" url="https://pl.wikipedia.org/wiki?curid=3242090" title="Plutellus heteroporus">
Plutellus heteroporus

Plutellus heteroporus – gatunek skąposzczeta z rodziny Acanthodrillidae.
Taksonomia.
Gatunek ten opisany został w 1873 roku przez Edmonda Perriera.
Opis.
"Plutellus" ten wyróżnia się spośród innych przedstawicieli rodzaju posiadaniem 5 par spermatek w linii szczecinkowej "b".
Rozprzestrzenienie.
Gatunek endemiczny dla australijskiej Nowej Południowej Walii, gdzie znany jest z Port Macquarie i Barrington Tops.

</doc>
<doc id="3242096" url="https://pl.wikipedia.org/wiki?curid=3242096" title="AMD Turbo Core">
AMD Turbo Core

AMD Turbo Core – technologia firmy AMD pozwalająca na pracę procesora ze zwiększonym taktowaniem w sytuacji gdy ten nie jest w pełni obciążony obliczeniami. Po raz pierwszy wprowadzona w serii procesorów Phenom II X6 w 2010 roku znalazła także zastosowanie w wybranych jednostkach APU Llano. Obecnie trzecia wersja technologii Turbo Core implementowana jest we wszystkich procesorach serii FX bazujących na architekturze Piledriver oraz jednostkach CPU i APU dla platformy FM2 i FM2+.
Pierwsza wersja.
Została wprowadzona w roku 2010 wraz z serią procesorów Phenom II X6 będąc odpowiedzią na konkurencyjną technologię Intel Turbo Boost. Jej działanie opiera się na analizie obciążenia rdzeni procesora. Jeżeli ze wszystkich sześciu rdzeni pracują maksymalnie trzy, przechodzą one w stan turbo, w którym zwiększany jest mnożnik oraz napięcie, co pozwala na podniesienie taktowania. Niepracujące rdzenie są utrzymywane w najniższym stanie energetycznym, tak aby nie dopuścić do uszkodzenia procesora. W praktyce jednak Turbo Core nie monitoruje temperatury procesora ani pobieranego prądu. Taktowanie i napięcie nie zostaną obniżone jeżeli temperatura będzie zbyt wysoka.
Technologia ta znalazła zastosowanie także w wybranych modelach APU Llano, np. A8-3820.
Druga wersja (Turbo Core 2.0).
Zadebiutowała wraz z premierą pierwszych procesorów serii FX w roku 2011. Najważniejsze zmiany dotyczyły sposobu aktywacji trybów turbo, który został wsparty technologią APM (Application Power Management) monitorującą ilość prądu pobieraną przez układ. Jeżeli procesor nie przekracza limitu, APM pozwala mu na przejście w jeden z dwóch stanów turbo, zależnie od ilości aktualnie pracujących rdzeni (istnieją jednak procesory posiadające tylko jeden taki stan, np. FX-4170). Pierwszy stan turbo może być aktywowany dla wszystkich rdzeni, drugi jedynie dla połowy z nich. Na podstawie aktualnego zużycia energii APM dynamicznie reguluje pracę procesora nie pozwalając mu na przekroczenie określonego przez producenta TDP i w razie konieczności obniżając taktowanie oraz napięcie zasilające. Druga wersja Turbo Core, podobnie jak pierwsza, nie uwzględnia temperatury procesora, jedynym zabezpieczeniem jest APM oraz wbudowany w procesor czujnik temperatury.
Trzecia wersja (Turbo Core 3.0).
Wraz z premierą pierwszych jednostek APU Trinity w roku 2012 wprowadzona została trzecia wersja technologii Turbo Core. Pozwala ona na dynamiczną modyfikację taktowania i napięć nie tylko rdzeni CPU, lecz także zintegrowanego z procesorem układu graficznego. W zależności od obciążenia Turbo Core może podnosić taktowania i napięcia rdzeni CPU lub GPU dopóki cały układ nie osiągnie zakładanego limitu TDP.
Trzecia wersja Turbo Core została zastosowana również w drugiej generacji procesorów FX bazujących na architekturze Piledriver, mimo iż procesory te nie posiadają zintegrowanych układów graficznych.
Turbo Core 3.0 jest obecnie implementowane we wszystkich jednostkach CPU i APU na platformach FM2 oraz FM2+ a także w procesorach FX na platformie AM3+.
Problemy z Turbo Core.
Windows 7.
Po premierze procesorów AMD FX w roku 2011 głośno było o problemach, które jednostki te mają podczas pracy z systemem Windows 7. Wytłumaczeniem miał być nieoptymalny rozdział wątków na poszczególne rdzenie procesora, co w konsekwencji nie pozwalało im na osiągnięcie maksymalnego stanu turbo. Sam producent twierdził, że problem ten nie występuje w systemie Windows 8. Jednak testy praktyczne nie wykazały dużych różnic pomiędzy systemami. Mimo to, do Windows 7 została wydana aktualizacja, która w niektórych zastosowaniach podnosiła nieco wydajność procesorów.
APM a duże obciążenie procesora.
Technologia APM, mająca kontrolować pracę procesora okazała się być problematyczna dla osób które wykorzystują programy bardzo mocno obciążające procesor (głównie benchmarki). APM przy tak wysokim obciążeniu obniża bowiem taktowanie procesora poniżej wartości bazowej. Problem dotyczy jednak głównie wymagających programów testujących stabilność, takich jak Prime95 czy też OCCT. Podczas normalnej pracy praktycznie nie występuje.
Turbo Core i podkręcanie.
Ze względu na to, iż Turbo Core dobiera ustawienia automatycznie, osoby zajmujące się podkręcaniem praktykują całkowite wyłączanie tej technologii (jak również APM) oraz własnoręczny dobór optymalnych parametrów pracy procesora.

</doc>
<doc id="3242101" url="https://pl.wikipedia.org/wiki?curid=3242101" title="Hrabia Monte Christo (film animowany)">
Hrabia Monte Christo (film animowany)

Hrabia Monte Christo – film animowany produkcji australijskiej z 1993 r. powstały na podstawie powieści "Hrabia Monte Christo" autorstwa Aleksandra Dumasa. Film doczekał się dwóch wersji polskiego dubbingu: jednej dla DVD, drugiej dla telewizji.
Bohaterowie.
Edmund Dantes – znany też jako hrabia Monte Christo i ksiądz Busoni. Młody marynarz skazany na dożywocie na podstawie fałszywego oskarżenia o zdradę, jaką złożyli na niego Albert Danglars i Fernand Mondego. Po czternastu latach ucieka z więzienia i jako bogaty hrabia Monte Christo chce wyrównać rachunki ze swymi wrogami, w czym pomaga mu moc tajemniczego szmaragdu.
Albert Danglars – baron i bukmacher, człowiek interesu, jeden z dwóch wrogów Dantesa. Walnie przyczynił się do zniszczenia Edmunda, by zagarnąć jego statek. Człowiek podły i zakłamany, kochający jedynie pieniądze. Podoba mu się Walentyna Mondego i chce się z nią ożenić korzystając z faktu, że jej ojciec jest u niego zasłużony.
Fernand Mondego – hrabia, drugi wróg Dantesa, którego zniszczył z pomocą Danglarsa, by móc ożenić się z jego narzeczoną, Mercedes. Jest dobrym mężem i ojcem, gryzą go jednak wyrzuty sumienia z powodu tego, co zrobił przed laty. Poważnie zadłużony u Danglarsa.
Gaspard Caderousse – człowiek sprzedajny i podły, właściciel oberży w Marsylii. Był świadkiem spisku, jaki zawarli przeciwko Dantesowi Danglars i Mondego, jednak nie zrobił nic, by mu zapobiec. Po latach sprzedaje informacje o tych jegomościach tajemniczemu księdzu Busoni, jednak z powodu pięknego szmaragdu, który on posiada, zaczyna go śledzić.
Mercedes Mondego – żona Fernanda i matka Walentyny, dawniej ukochana Edmunda Dantesa, po którego zaginięciu wyszła za mąż za jego największego rywala. Jest dobrą żoną i matką, bardzo kocha swą córkę. Jako jedyna rozpoznaje w tajemniczym hrabim Monte Christo swą młodzieńczą miłość. 
Walentyna Mondego – córka Fernanda i Mercedes, osiemnastoletnia panna z dobrego domu. Jest nieco rozpieszczona, ale ma dobre serce. Hrabia Monte Christo fascynuje ją swoim bogactwem i tajemniczością. Zaleca się do niej Danglars. 
Ksiądz Faria – mnich, uważany za szalonego więzień zamku If, do którego trafia Dantes zaraz po aresztowaniu. Poprzedni właściciel szmaragdu Monte Christo, dzięki któremu zdobył sławę i bogactwo. Ponieważ jednak uczyniło go ono złym człowiekiem, załamany swymi uczynkami został mnichem. Wylądował w więzieniu za swe poglądy. Pomaga Dantesowi wytrwać w lochu i przetrwać ciężkie chwile, a umierając umożliwia Edmundowi ucieczkę.
Gubernator zamku If – człowiek okrutny i bezwzględny wobec więźniów. Dla niego nikt nie zostaje aresztowany przez pomyłkę. Skazuje Dantesa na pobyt w lochu swego więzienia i nawet nie chce go wysłuchać. 
Fabuła.
Rok 1815. Francją rządzi Ludwik XVIII, zaś obalony cesarz Napoleon Bonaparte jest uwięziony na Elbie, planuje jednak powrót do władzy. Oskarżony o sprzyjanie mu młody marynarz, Edmund Dantes, zostaje aresztowany i osadzony w zamku If. Okrutny gubernator tegoż więzienia, nie bez powodu okrytego złą sławą, oznajmia swemu nowemu „podopiecznemu”, że jest on oskarżony o spisek na rzecz uwolnienia Napoleona. Donos o takiej treści złożyli przeciwko Edmundowi jego przyjaciele: Albert Danglars i Fernand Mondego. Dantes zostaje wrzucony do lochu, a tymczasem dwaj intryganci świętują swój sukces. Ponieważ stojącego im na drodze człowieka już nie ma, to wszystko, co on ma, należy teraz do nich. Danglars bierze statek Dantesa, a Mondego żeni się z jego piękną narzeczoną, Mercedes.
Tymczasem Edmund spędza w zamku If czternaście lat pomału popadając w szaleństwo. Od tego stanu ratuje go jednak ksiądz Faria, współwięzień, który zdołał wykopać tunel do celi Dantesa. Ksiądz pociesza swego nowego przyjaciela i daje mu nadzieję na ucieczkę. Jeszcze tego samego dnia mnich dostaje zawał serca, po czym umiera. Przed śmiercią wyznaje Edmundowi, że w młodości był wielkim i sławnym człowiekiem, w czym dopomógł mu szmaragd Monte Christo obdarzony mocą dawania bogactwa właścicielowi oraz niszczenia jego wrogów. Jednak bogactwo uczyniło z Farii złego człowieka, dlatego też na jakiś czas przed swym uwięzieniem w ramach pokuty został mnichem. Teraz umierając Faria ofiarowuje szmaragd Edmundowi prosząc, by mądrze go wykorzystał. Ciało księdza strażnicy zawijają w całun pogrzebowy i wrzucają do morza (więzienie bowiem znajduje się na wyspie). Nie wiedzą jednak, że zamiast niego wyrzucili Dantesa, który udając zmarłego Farię odzyskał w ten sposób wolność. 
Jakiś czas później w Marsylii zjawia się tajemniczy mnich, ksiądz Busoni. Odwiedza on oberżę Gasparda Caderousse'a, człowieka niezwykle podejrzanego i podstępnego. Wyznaje mu on, że wypełnia on ostatnią wolę zmarłego Edmunda Dantesa i na jego polecenie chce przekazać pewien pierścień z niezwykle pięknym szmaragdem Danglarsowi i Mondego, którzy byli ponoć jedynymi przyjaciółmi nieżyjącego marynarza. Caderousse z kpiną oświadcza jednak Busoniemu, że to właśnie ci dwaj panowie swoim fałszywym donosem doprowadzili do uwięzienia i śmierci Dantesa, a wszystko to zrobili w celu przejęcia jego statku oraz narzeczonej. Busoni mimo wszystko pyta o miejsce pobytu tych ludzi, a kiedy się dowiaduje, że tym miejscem jest Paryż, udaje się tam. Nie wie jednak, że Caderousse skuszony widokiem pięknego szmaragdu udaje się tam także zamierzając skraść kamień.
Paryż, rok 1838. Do biura maklerskiego barona Danglarsa przybywa tajemniczy hrabia Monte Christo. Chce on zainwestować za jego pośrednictwem w haitańskie obligacje. Ponieważ nie ma odpowiedniej sumy przy sobie żąda, by Danglars mu pożyczył pieniądze obiecując w zamian wielkie zyski oraz dając wskazówki, co robić, kiedy już te zyski się pojawią. Danglars jest zdumiony, gdyż nigdy nie słyszał o hrabim Monte Christo ani o obligacjach haitańskich, jednak widok pierścienia ze szmaragdu, który arystokrata oferuje jako zastaw, zgadza się na warunki swego gościa. Zgodnie z przewidywaniami Monte Christa akcje przynoszą wielkie zyski jemu oraz Danglarsowi. Baron jest zafascynowany hrabią i idąc za jego radą inwestuje wszystkie swoje oszczędności w budowę kolei żelaznej w Luizjanie. Potrzebuje on na to jednak więcej pieniędzy niż posiada, dlatego odwiedza Fernanda Mondego, który obecnie jest u niego poważnie zasłużony. Fernand nie ma jednak jak spłacić Danglarsa, więc boi się, że ten każe go uwięzić. Jednak baron oświadcza, iż zamiast sumy dłużnik może mu oddać za żonę swą córkę, Walentynę. Mondego początkowo odmawia, ale wie, iż jest w sytuacji bez wyjścia.
Nieco później Danglars i Monte Christo rozmawiają o dalszych interesach. Baron chce kupić od hrabiego jego piękny pierścień ze szmaragdem. Monte Christo odmawia, ale oświadcza, iż może ofiarować w prezencie baronowi sam kamień. Danglars wyraża na to zgodę. Tego samego wieczoru odbywa się przyjęcie z okazji osiemnastych urodzin Walentyny Mondego. Dziewczyna bardzo chce poznać hrabiego Monte Christo, który budzi jej wielkie zainteresowanie. Ma taką możliwość podczas uroczystości, jednak nie rozmawia z nim długo, gdyż na salę balową wchodzi jej matka, Mercedes, która z miejsca rozpoznaje w tajemniczym gościu swego dawnego ukochanego. Widząc to hrabia na stronie wyjawia kobiecie, że się nie myli w swych podejrzeniach. Chwilę później Danglars publicznie ogłasza wszystkim gościom swe zaręczyny z Walentyną, po czym ofiarowuje jej w prezencie szmaragd Monte Christo. Budzi to oburzenie rodziny Mondego oraz samego hrabiego. Walentyna płacze w ramionach matki, Fernand okazuje swój sprzeciw Danglarsowi, ten jednak ze śmiechem na ustach ogłasza, że zgodnie z prawem za długi hrabiego Mondego cała jego rodzina należy do niego. Hrabia Monte Christo obserwując to po cichu zapowiada, że jeszcze to się zmieni.
Następnego wieczoru Danglars oraz rodzina Mondego idą do opery. Zjawia się tam również Monte Christo oraz Gaspard Caderousse. Podczas przerwy w przedstawieniu hrabia wyjawia baronowi, że tego dnia sprzedał wszystkie swoje udziały w budowie kolei żelaznej w Luizjanie, gdyż dowiedział się o tym, iż nigdy taka kolej nie była tworzona, a co za tym idzie wszystkie jej akcje były nic nie warte. Danglars jest przerażony, gdyż zainwestował wszystkie swe pieniądze w rzekomą kolej, więc obecnie jest bankrutem. Zadowolony hrabia Monte Christo wraca do swej loży, skąd rzuca spojrzenia na Mercedes. Zazdrosny Fernand widząc to wyzywa go na pojedynek, który hrabia z radością przyjmuje. Nieco później do loży Monte Christa przychodzi Mercedes. Dawni narzeczeni rozmawiają o tym, co się działo przez ostatnie lata. Hrabia wyjawia ukochanej, że zamierza zniszczyć Danglarsa i Fernanda za to, co oni mu kiedyś zrobili. Mercedes błaga o litość dla swego męża, który był dla Walentyny dobrym ojcem. Edmund waha się, czy jej nie posłuchać. 
W tym samym czasie Caderousse zaczepia Danglarsa i wyjawia mu, iż rozpoznał w tajemniczym hrabi Monte Christo księdza Busoni, który swego czasu wypytywał go o barona oraz Fernanda Mondego. Z rozmowy z Gaspardem Danglars wyciąga wniosek, że hrabia jest w rzeczywistości Edmundem Dantesem, który powstał z grobu, aby się zemścić. Dalszy ciąg rozmowy schodzi na szmaragd Monte Christo. Baron przypomina sobie o nim i stwierdza, że kamień może go ocalić od bankructwa, dlatego też porywa Walentynę i z pomocą Caderousse’a ucieka do swego biura. W pościg ruszają Fernand Mondego, a potem także Edmund i Mercedes. Fernand pierwszy dopada Danglarsa i grożąc mu śmiercią żąda wydania córki. Baron jednak z kpiną w głosie wyjawia hrabiemu Mondego prawdziwą tożsamość pana Monte Christo, po czym ku przerażeniu Walentyny zabija jej ojca strzałem z pistoletu. Chwilę później otrzymuje śmiertelny cios nożem w plecy od Caderousse’a, który zabiera mu szmaragd, lecz sam ginie pod kołami powozu Edmunda i Mercedes. Następnego dnia Dantes odwiedza hrabinę Mondego oraz jej córkę. Obiecuje się nimi opiekować oraz pomóc przetrwać ciężkie chwile, po czym wyrzuca szmaragd Monte Christo do Sekwany. Mówi też, że wszystkie cierpienia mogą minąć, należy tylko czekać i nie tracić nadziei.
Polska wersja językowa.
Wersja telewizyjna:
Opracowanie: Telewizja Polska Agencja Filmowa.
Reżyseria: Andrzej Bogusz.
Tłumaczenie i dialogi: Dorota Dziatkiewicz.
Montaż i dźwięk: Jakub Milencki.
Kierownictwo produkcji: Krystyna Dynarowska.
Edmund Dantes/hrabia Monte Christo/ksiądz Busoni – Marek Barbasiewicz
Mercedes Mondego – Elżbieta Kijowska
Fernand Mondego – Marek Frąckowiak
Albert Danglars – Jacek Czyż
Gaspard Caderousse – Włodzimierz Press
Walentyna Mondego – Małgorzata Boratyńska
Ksiądz Faria – Jacek Jarosz
Gubernator zamku If – Andrzej Gawroński
Strażnik z zamku If – Zbigniew Konopka
Giselle, dama z opery – Iwona Rulewicz
Linki zewnętrzne.
http://kultura.gazeta.pl/kultura/1,132860,13005388,Kim_byl_prawdziwy_hrabia_Monte_Christo.html

</doc>
<doc id="3242102" url="https://pl.wikipedia.org/wiki?curid=3242102" title="Konrad Szweda">
Konrad Szweda

Konrad Szweda (ur. 31 grudnia 1912 w Rybnickiej Kuźni, obecnie dzielnica Rybnika, zm. 28 lipca 1988 w Łaziskach Górnych, ksiądz rzymskokatolicki, proboszcz parafii św. Floriana, publicysta, więzień obozów koncentracyjnych.
Życiorys.
Urodził się 31 grudnia 1912 w Rybnickiej Kuźni, obecnie dzielnica Rybnika, w wielodzietnej rodzinie murarza. W 1926 roku, po ukończeniu szkoły powszechnej, podjął naukę w Państwowym Gimnazjum Klasycznym w Rybniku.
W 1934 roku uzyskał świadectwo dojrzałości oraz wstąpił do Śląskiego Seminarium Duchownego w Krakowie. Pięć lat później ukończył studia oraz obronił tytuł magisterski.
W czerwcu 1939 przyjął święcenia kapłańskie, skierowany na zastępstwo do swej rodzinnej parafii w Rybniku, następnie jako wikariusz do parafii pw. św. Józefa w Świętochłowicach-Zgodzie. W lutym 1940 roku aresztowany na krótko za prowadzenie wykładów dla młodzieży w języku polskim.
18 grudnia 1940 aresztowany za przynależność do polskiej organizacji konspiracyjnej, osadzony w obozie koncentracyjnym w Auschwitz (nr 7669). W trakcie pobytu w obozie potajemnie sprawował obowiązki duszpasterskie oraz starał się we wszelki możliwy sposób wspierać więźniów. W czerwcu 1942 roku, w grupie 50 duchownych przetransportowany do obozu koncentracyjnego w Dachau. Przebywał tam aż do wyzwolenia obozu w kwietniu 1945 roku.
Po zakończeniu II wojny światowej kapelan obozu deportowanych Polaków w Decise (departament Nièvre, Francja). Prowadził tam także dla osadzonych szkołę, kursy, lekcje śpiewu, teatr oraz bibliotekę.
W połowie marca 1947 roku powrócił do Polski, na początku kwietnia skierowany na krótko na zastępstwo do parafii pw. św. Apostołów Piotra i Pawła w Świętochłowicach. Po niespełna miesiącu mianowany wikariuszem w parafii pw. św. Marii Magdaleny w Cieszynie.
Szykanowany przez PRL-owskich funkcjonariuszy Urzędu Bezpieczeństwa, wzywany na przesłuchania, oskarżany o wrogi stosunek do państwa, odsuwany od nauczania młodzieży. Na początku października 1950 roku przeniósł się do Piekar Śląskich, gdzie objął obowiązki wikariusza oraz duszpasterza pielgrzymujących do tamtejszego sanktuarium. Pod koniec grudnia 1953 roku wikariusz ekspozyt kościoła filialnego oraz organizator przyszłej parafii w Chudowie.
W styczniu 1957 roku, po powrocie z wygnania biskupów katowickich, skierowany do tworzonej parafii pw. św. Floriana w Chorzowie, w połowie kwietnia mianowany jej proboszczem. Dokończył wstrzymaną przez władze budowę kościoła parafialnego oraz wybudował plebanię. We wrześniu 1960 aresztowany pod zarzutem "udzielania korzyści materialnych", zwolniony z aresztu dopiero w styczniu 1961 roku, po kilku interwencjach biskupa ordynariusza katowickiego. Po kilkutygodniowym procesie skazany na osiem miesięcy więzienia w zawieszeniu.
Od września 1960 diecezjalny przewodnik akcji "Różańca Rodzinnego" oraz walki z pijaństwem. Od 1963 roku dyrektor Papieskiej Unii Misyjnej Duchowieństwa, od 1966 roku w składzie Diecezjalnej Rady Duszpasterskiej. Od 1968 roku przez kolejne siedemnaście lat, diecezjalny dyrektor Papieskich Dzieł Misyjnych. Uczestnik I Synodu Diecezji Katowickiej, w listopadzie 1962 roku podniesiony do godności prałata.
Z początkiem 1980 roku, ze względu na zły stan zdrowia przeszedł na emeryturę. Wkrótce jednak objął na własną prośbę parafię pw. Matki Bożej Różańcowej w Łaziskach Górnych, gdzie odnowił kościół parafialny oraz wybudował dom katechetyczny. W maju 1988 przeszedł ostatecznie na emeryturę.
Ze względu na swe doświadczenia w hitlerowskich obozach koncentracyjnych, współpracował z Państwowym Muzeum w Oświęcimiu. Wielokrotnie podnosił w swych publicznych wystąpieniach, także w kazaniach, kwestie związane z martyrologią Polaków. Był świadkiem w procesach beatyfikacyjnych o. Maksymiliana Kolbe, bpa Michała Kozala oraz ks. Stefana Frelichowskiego.
Opublikował 236 artykułów w prasie katolickiej, m.in. "Gościu Niedzielnym", "Homo Dei", "Przewodniku Katolickim", "Rycerzu Niepokalanej" oraz "Wiadomościach Diecezjalnych", a także w innych wydawnictwach. Większość publikacji dotyczyła doświadczeń z okresu pobytu w obozach koncentracyjnych.
Zmarł 28 lipca 1988 roku w Łaziskach Górnych, pochowany na miejscowym cmentarzu parafialnym.

</doc>
<doc id="3242103" url="https://pl.wikipedia.org/wiki?curid=3242103" title="G N' R Lies">
G N' R Lies



</doc>
<doc id="3242108" url="https://pl.wikipedia.org/wiki?curid=3242108" title="Ted-Jan Bloemen">
Ted-Jan Bloemen

Ted-Jan Bloemen (ur. 16 sierpnia 1986 w Leiderdorp) – holenderski łyżwiarz szybki, od 2014 roku reprezentujący Kanadę. Mistrz olimpijski na dystansie 10000 m, wicemistrz na 5000 m, wielokrotny medalista mistrzostw świata oraz złoty medalista mistrzostw świata juniorów.
Kariera.
Pierwszy sukces w karierze Ted-Jan Bloemen osiągnął w 2006 roku, kiedy wspólnie z kolegami zwyciężył w biegu drużynowym podczas mistrzostw świata juniorów w Erfurcie. Zajął ósme miejsce na rozgrywanych w 2008 roku mistrzostwach Europy w wieloboju w Kołomnie, gdzie jego najlepszym wynikiem było siódme miejsce w biegu na 10 000 m. W 2010 roku zajął czwarte miejsce na wielobojowych mistrzostwach świata w Heerenveen. W poszczególnych biegach zajmował tam następująca miejsca, trzynaste na dystansie 500 m, trzecie na 5000 m, siódme na 1500 m oraz trzecie na 10 000 m. Nie brał udziału w igrzyskach olimpijskich w Vancouver. Nigdy nie stanął na podium indywidualnych zawodów Pucharu Świata, ale 3 lutego 2008 roku w Baselga di Pinè zajął drugie miejsce w drużynie. Dwukrotnie zdobywał medale mistrzostw Holandii, w tym złoty w wieloboju w 2012 roku.
Po zmianie obywatelstwa w 2014 roku reprezentuje barwy Kanady. Podczas dystansowych mistrzostw świata w Heerenveen w 2015 roku wspólnie z Dennym Morrisonem i Jordanem Belchosem zdobył srebrny medal w sztafecie. W sezonie 2016/2017 zajął drugie miejsce w klasyfikacji końcowej 5000/10 000 m przegrywając tylko z Jorritem Bergsmą. W czasie ZIO w Pjongczangu w 2018 został wicemistrzem olimpijskim na dystansie 5000 m przerywając jedynie ze Svenem Kramerem. Na dystansie 10000 m wywalczył złoto, ustanawiając jednocześnie rekord olimpijski.

</doc>
<doc id="3242111" url="https://pl.wikipedia.org/wiki?curid=3242111" title="Ignacy Żagan">
Ignacy Żagan

Ignacy Żagan (ur. 23 lipca 1882 w Zebrzydowicach, zm. 27 grudnia 1957 w Chorzowie) – doktor prawa, sędzia, adwokat w Królewskiej Hucie (obecnie Chorzów).
Życiorys.
Studiował prawo na Uniwersytecie Jagiellońskim oraz w Wiedniu, gdzie ukończył studia i pod koniec 1909 roku obronił pracę, uzyskując stopień doktora.
Po studiach podjął pracę jako aplikant sądowy w Sądzie Okręgowym w Rzeszowie, a potem w Wadowicach. W 1911 zdał egzamin sędziowski oraz podjął pracę jako sędzia Sądu Powiatowego w Leżajsku.
Po wybuchu I wojny światowej wcielony do armii austro-węgierskiej. Aż do 1920 roku w niewoli u Rosjan.
Po powrocie do kraju w 1921 roku odbył w Poznaniu szkolenie z prawa niemieckiego. W czerwcu 1922 został delegowany do Sądu Powiatowego w Królewskiej Hucie (obecnie Chorzów), gdzie pracował przez cztery lata. Następnie był sędzią w Sądzie Powiatowym w Tarnowskich Górach, a potem w Katowicach. Od 1930 sędzia w zamiejscowym wydziale karnym Sądu Okręgowego z siedzibą w Królewskiej Hucie (obecnie Chorzów).
Pod koniec października 1932 jako sędzia został przeniesiony w stan spoczynku, wobec negatywnego stosunku do sanacji. Po wpisaniu na listę adwokatów, pracował początkowo w Katowicach. Od 1933 roku, prawie do wybuchu wojny wykonywał obowiązki adwokackie w Chorzowie. Na początku 1939 roku praktykuje w Boguminie na Zaolziu.
Po wybuchu II wojny światowej, podczas niemieckiego spisu ludności zadeklarował narodowość polską. Nie został aresztowany, gdyż jego żona miała pochodzenie niemieckie i została wpisana do III grupy Deutsche Volksliste DVL (niemieckiej listy narodowościowej).
Po wojnie pozytywnie zweryfikowany, pracował w Chorzowie jako adwokat.
Odznaczenia.
W 1929 odznaczony Medalem 10-lecia Odzyskania Niepodległości.

</doc>
<doc id="3242113" url="https://pl.wikipedia.org/wiki?curid=3242113" title="Mona Lisa z Isleworth">
Mona Lisa z Isleworth

Mona Lisa z Isleworth – obraz będący być może pierwszą wersją portretu Mona Lisy. Jego powstanie datuje się na przełom XV i XVI wieku i choć nie jest to pewne, przypuszcza się, że jego autorem mógł być Leonardo da Vinci. 
Historia.
W 1913 roku angielski kolekcjoner sztuki, Hugh Blaker odkrył w miejscowości Bath na południowym zachodzie Anglii obraz łudząco przypominający słynną Mona Lisę. Znajdował się on w domu pewnego arystokraty, którego rodzina była w jego posiadaniu od prawie stu lat. Blaker doszedł do wniosku, że Leonardo da Vinci musiał namalować dwa portrety Lisy Gherardini; jeden znajdował się w Luwrze, a drugi szerzej nieznany pozostawał w Bath. Odkupił więc obraz i zabrał go do swojego domu w Isleworth na przedmieściach Londynu, skąd wzięła się jego obecna nazwa.
Według biografa da Vinci, Giorgio Vasariego Leonardo rozpoczął malowanie Mona Lisy w 1503 roku, ale nigdy jej nie ukończył. Jednakże w pełni gotowy obraz pojawił się w 1517 roku, niedługo przed śmiercią artysty. Jest prawie pewne, że to właśnie on znajduje się obecnie w Luwrze. Zwolennicy autentyczności Mony Lisy z Isleworth uważają, że jest ona niedokończonym dziełem Leonarda i stanowi pierwowzór późniejszego obrazu.
Po śmierci Blakera trafił on do kolekcji Henry’ego F. Pulitzera, który w swojej książce "Where is the Mona Lisa? " przytoczył historyka sztuki Giovanniego Lomazzo, który w "Trattato dell'arte della Pittura Scultura ed Architettura" opublikowanym w 1584 roku napisał o Giocondzie i Mona Lisie. Gioconda to alternatywne określenie Mona Lisy znajdującej się w Luwrze. Pulitzer zasugerował, że może to być dowód na istnienie dwóch odrębnych obrazów.
Podczas II wojny światowej płótno wywieziono do Stanów Zjednoczonych. Po powrocie do Europy rozpoczęto nad nim badania w celu ustalenia autora, jednak nie przyniosły one ostatecznego rozstrzygnięcia. W latach 60. obraz na czterdzieści lat trafił do bankowego sejfu. W 2008 roku kupiła go grupa szwajcarskich inwestorów, którzy zlecili jego szczegółowe analizy.
27 września 2012 roku, po kilkudziesięciu latach został on zaprezentowany publicznie.
Charakterystyka.
Olej na płótnie, 86,0 x 64,5 cm. Choć obie Mona Lisy są do siebie bardzo podobne różnią się kilkoma szczegółami. Mona Lisa z Isleworth jest szersza, a po obu jej stronach znajdują się kolumny, które na obrazie z Luwru są widoczne tylko fragmentarycznie. Pojawiły się więc sugestie, że płótno mogło zostać przycięte, jednak eksperci którzy je badali w latach 2004–2005 uznali, że jest ono nienaruszone. Ponadto twarz Mona Lisy z Isleworth jest młodsza o około 10 lat, co doprowadziło do spekulacji, że jest to wcześniejsza wersja słynnego obrazu, a Gherardini dwukrotnie pozowała artyście. Obraz nie ma również dokończonego tła, które zawiera mniej szczegółów niż płótno z Luwru. Pulitzer na tej podstawie wysnuł wniosek, że portret częściowo jest dziełem Leonarda, który je porzucił, więc zostało dokończone przez kogoś innego. 
Kontrowersje.
Przez długi czas Mona Lisa z Isleworth była uznawana za doskonałą kopię oryginalnej Mona Lisy, którą wykonał być może jeden z uczniów Leonarda. Wielu badaczy i historyków sztuki odrzucało bowiem hipotezę, według której miałby on namalować dwa obrazy Lisy Gherardini.
Zlecone przez szwajcarskich właścicieli szczegółowe badania wykazały, że płótno pochodzi z lat 1410-1455, co teoretycznie wyklucza autorstwo Leonarda, który urodził się w 1452 roku. Możliwe jednak, że wykorzystał on do pracy stare płótno. Z drugiej strony badania farb potwierdziły, że pochodzą one z jego czasów, a analiza kolorów oraz przebieg światłocieni dowiodły, że są one niemal identyczne jak na obrazie z Luwru. Alfonso Rubino, znawca technik Leonarda, na podstawie charakterystycznej dla niego geometrii oraz analizie pociągnięć pędzla wykazał, że oba dzieła wyszły spod jego ręki.
Mimo to, z uwagi na brak jednoznacznych dowodów co do autorstwa Mona Lisy z Isleworth jej autentyczność wciąż jest dyskusyjna. Wątpliwości budzą także teorie Henry’ego F. Pulitzera, który posiadał obraz. W napisanej oraz wydanej przez siebie książce "Where is the Mona Lisa?" usilnie starał się udowadniać, że obraz jest dziełem Leonarda. Przytaczał w niej opinie różnych ekspertów i znawców sztuki oraz wyniki badań laboratoryjnych mających potwierdzać jego spekulacje, jednakże nie przedstawił szczegółów w jaki sposób oraz przez kogo zostały one wykonane. 

</doc>
<doc id="3242116" url="https://pl.wikipedia.org/wiki?curid=3242116" title="Randy Lewis (lekkoatleta)">
Randy Lewis (lekkoatleta)

Randy Lewis (ur. 15 listopada 1978 w Saint Andrew) – grenadyjski lekkoatleta specjalizujący się w trójskoku. Dwukrotnie reprezentował Grenadę na igrzyskach olimpijskich. Jego życiowym rekordem jest 17,49 m osiągnięty w maju 2008 w São Paulo jest także rekordem Grenady w trójskoku.

</doc>
<doc id="3242117" url="https://pl.wikipedia.org/wiki?curid=3242117" title="Kwongan">
Kwongan

Kwongan, kwongkan – rodzaj niskiej formacji roślinnej, występujący na nadbrzeżnych równinach południowo-zachodniej Australii Zachodniej, w śródziemnomorskiej strefie klimatycznej. Charakteryzuje się dużą bioróżnorodnością i dużym udziałem gatunków endemicznych.
Etymologia.
Termin "kwongan" lub "kwongkan" pochodzi z języka aborygeńskiej ludności Noongar, wśród której to jest używany od wieków na określenie tego specyficznego ekosystemu.
Klasyfikacja.
Według klasyfikacji WWF kwongan wchodzą w skład krytycznie zagrożonego ekoregionu Southwestern coast of Australia (dosł. "południowo-zachodnie wybrzeże Australii") o kodzie AA1205. Umieszczony on jest w australazjatyckiej kategorii biomu Mediterranean Forests, Woodlands, and Scrub (dosł. "Śródziemnomorskie Lasy, Zadrzewienia i Zarośla"). Według klasyfikacji WWF Global kwongan heathlands stanowią jeden z 6 ekoregionów w obrębie ekoregionu globalnego (ang. Global ecoregion) o numerze 119: Southwestern Australia Forests and Scrub (dosł. "Lasy i Zarośla Australii Południowo-Zachodniej"), wchodzącego w skład biomu Mediterranean Forests, Woodlands, and Scrub. Według klasyfikacji IBRA kwongan wchodzą w skład biogeograficznego regionu Swan Coastal Plain (kod SWA).
Opis i warunki ekologiczne.
Kwongan definiuje się jako typ zarośli odznaczający się warstwą drobno- i twardolistnych krzewów i krzewinek poniżej 1 m wysokości, która może być miejscami zdominowana przez wyższe krzewy niebędące eukaliptusami. Dopuszczalna jest też obecność rozproszonych roślin drzewiastych.
Formacja wykształca się w obszarze, gdzie skała macierzysta reprezentuje jedną z najstarszych formacji geologicznych Ziemi. Gleby są ubogie, kwaśne, zawierają krzemionkę z konkrecjami żelaza. Ubogie piaski uniemożliwiają rozwój formacji krzewiastych i drzewiastych współwystępujących na tym obszarze (jarrah, karri, wandoo). Klimat cechuje się długim, 7-miesięcznym okresem suszy letniej i opadami zimowymi poniżej 650 mm.
Kluczowy wpływ na kompozycję gatunkową mają pożary, stąd znaczny udział w formacji pirofitów. Wiele roślin tego ekosystemu jest ornitogamicznych (zapylanych przez ptaki). Cechą charakterystyczną dla kwonganu i fynbosu jest też powszechna obecność roślin mrówkosiewnych.
Zasięg.
Ekosystem ten pokrywa powierzchnię 15 200 km². Występuje w strefie łagodnego klimatu śródziemnomorskiego na jałowych, piaszczystych równinach rozciągających się od Cape Naturaliste po Perth. Niski poziom składników odżywczych w glebie takich środowisk utrudnia roślinom wytwarzanie nowych liści co sezon i wymusza na nich wykształcenie wiecznie zielonego listowia. Ponadto rośliny tych środowisk odporne muszą być na wiatr i susze. Pierwotnie Kwongan obejmował 27% powierzchni południowo-zachodniej Australii, a obecnie jako ekoregion zajmuje 30% jej południowo-zachodniego wybrzeża, będąc już jednak w większości przerzedzonym.
Bioróżnorodność.
Formacja ta ma postać gęstych zarośli krzewów i krzewinek. Zbiorowiska te zdominowane przez twardo- i drobnoliścienne rośliny wykazujące najwyższy poziom endemizmu w Australii Zachodniej. Endemizm tego rejonu wynika częściowo z izolującej roli pustyń oddzielających go od wilgotnej, wschodniej części kontynentu.
W formacji tej spotykani są przedstawiciele takich rodzin roślin jak srebrnikowate, wrzosowate i rutowate. Występują tu m.in. "Grevillea eriostachya", "Grevillea armigera", "Scaevola" sp., "Templetonia retusa", "Santalum acuminatum", "Banksia menziesii" i "Banksia attenuata". Gleby są tu tak ubogie, że wśród krzewów i krzewinek licznie rosną rosiczki, którym towarzyszą też storczyki. Rośliny zielne rozwijają się w okresie wiosennym, natomiast większość gatunków zdrewniałych ma szczyt wegetacji w okresie letnim, kiedy w glebie na większej głębokości dostępna jest woda.
Formacja cechuje się znacznym bogactwem florystycznym. Na powierzchni 100 m2 występuje tu ponad 90 gatunków roślin. W kwonganie na południe od Eneabba, na powierzchni 20 km² znaleziono 429 gatunków roślin naczyniowych, z których 338 występowało na 87 stanowiskach wielkości 0,1 ha. W sumie na podstawie analizy florystycznej wyróżniono 5 jednostek wegetacyjnych.
Fauna ssaków kwonganu reprezentowana jest przez m.in.: kangura szarego, drzewnicowate (w tym "Cercartetus concinnus"), ostronoga, krótkonosa brązowego i "Macropus irma". Wśród awifauny występują tu m.in. emu i miodopijek rdzawoszyi.
Formacje podobne.
Kwongan wykazuje podobieństwo do innych formacji swojego klimatu, tj. śródziemnomorskiej makii, kalifornijskiego chaparral, chilijskiego matorral oraz południowoafrykańskiego fynbosu. Od chaparral i makii wyróżnia się on niższą gęstością, a najważniejszą cechą odróżniającą go od fynbosu jest stosunkowa obfitość gatunków roślin jednorocznych.
Zagrożenia.
Kwongan został przerzedzony przez rozwój miast, a w rejonach wilgotniejszych – rolnictwa. Swan Coastal Plain, gdzie tenże występuje, zostały zniszczone w 80%, a zarośla w pobliżu Perth prawie całkowicie wchłonięte przez rozwój miasta. Rodzime rośliny tego ekosystemu, jak banksja ("Banksia") i żółtak ("Xanthorrhoea") atakowane są przez choroby korzeni. Również globalne ocieplenie zagrozić może temu rejonowi powodując rozrastanie się pustyni na południe i kurczenie się strefy klimatu śródziemnomorskiego. Duża część tego rejonu nie została jednak jeszcze wykorzystana dla upraw rolnych z powodu piaszczystych, słabo odżywczych gleb.

</doc>
<doc id="3242122" url="https://pl.wikipedia.org/wiki?curid=3242122" title="The Book of Kings">
The Book of Kings

The Book of Kings - album australijskiego zespołu Mournful Congregation, wykonującego funeral doom metal. Wydany 1 listopada 2011 przez wytwórnie Weird Truth Productions oraz Osmose Productions(w Europie). Autorem okładki jest Sean Schock.
Lista utworów.
Na albumie znajdują się następujące utwory:

</doc>
<doc id="3242123" url="https://pl.wikipedia.org/wiki?curid=3242123" title="Schroeder (konstruktor)">
Schroeder (konstruktor)

Schroeder – amerykański konstruktor wyścigowy założony przez Dorseya Schroedera. Samochody ekipy startowały w wyścigu Indianapolis 500 zaliczanym w latach 1950-1960 do klasyfikacji Formuły 1.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3242124" url="https://pl.wikipedia.org/wiki?curid=3242124" title="Kwongkan">
Kwongkan



</doc>
<doc id="3242125" url="https://pl.wikipedia.org/wiki?curid=3242125" title="T. R. Dunn">
T. R. Dunn



</doc>
<doc id="3242126" url="https://pl.wikipedia.org/wiki?curid=3242126" title="Pankratz">
Pankratz

Pankratz – amerykański konstruktor wyścigowy założony przez Boba Pankratza. Samochody ekipy startowały w wyścigu Indianapolis 500 zaliczanym w latach 1950-1960 do klasyfikacji Formuły 1.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3242128" url="https://pl.wikipedia.org/wiki?curid=3242128" title="DJ Dado">
DJ Dado

DJ Dado, właśc. Flavio Daddato (ur. 6 stycznia 1967 w Mediolanie) – włoski didżej, kompozytor i producent muzyczny. Znany z takich utworów jak: „X-Files”, „Coming Back” oraz „Give Me Love”.

</doc>
<doc id="3242130" url="https://pl.wikipedia.org/wiki?curid=3242130" title="Thomas Goodwin">
Thomas Goodwin

Thomas Herbert John Chapman Goodwin (ur. 24 maja 1871 w Kandy, zm. 29 września 1960 w Oksfordzie) – brytyjski lekarz wojskowy i działacz państwowy, generał, w latach 1927–1932 gubernator Queensland.
Życiorys.
Pochodzenie i kariera wojskowa.
Urodził się na Cejlonie, gdzie jego ojciec służył jako lekarz wojskowy. Jego matka pochodziła z Australii. Ukończył szkołę średnią w hrabstwie Devon, po czym podjął studia medyczne w Szpitalu św. Marii w Londynie, gdzie ukończył specjalizacje chirurgiczną i internistyczną. W 1893 wstąpił do Służby Medycznej British Army i uzyskał stopień oficerski porucznika. W latach 1896–1902 i ponownie w latach 1906–1911 służył w Indiach. W latach 1902–1906 pracował jako lekarz w szkole oficerskiej Royal Military Academy Sandhurst. W czasie I wojny światowej służył we Francji, a następnie był członkiem delegacji do Stanów Zjednoczonych, kierowanej przez Arthura Balfoura. W 1918 został dyrektorem generalnym służby zdrowia wojsk lądowych, a później otrzymał godność honorową lekarza królewskiego. W 1923 przeszedł na wojskową emeryturę w stopniu generała porucznika (trzygwiazdkowego generała).
Gubernator Queensland.
W 1927 trafił do ojczyzny swojej matki jako gubernator Queensland. Było to już wówczas stanowisko o znaczeniu głównie ceremonialnym. Jako lekarz szczególnie interesował się rozwojem medycyny w Queensland, a także badaniami nad chorobami tropikalnymi, występującymi tam ze względu na klimat stanu, zwłaszcza w jego północnej części. Jego kadencja dobiegła końca w kwietniu 1932 roku.
Późniejsze życie i śmierć.
Po powrocie do Anglii pozostawał na emeryturze, na której przeżył jeszcze 28 lat. Zmarł we wrześniu 1960, w wieku 89 lat.
Odznaczenia.
W 1915 otrzymał Krzyż Kawalerski Orderu św. Michała i św. Jerzego. W 1918 został Kawalerem Orderu Łaźni, zaś w 1919 został podniesiony do godności komandora tego orderu, co pozwoliło mu dopisywać przed nazwiskiem tytuł "Sir". W 1932 został również komandorem Orderu św. Michała i św. Jerzego. Otrzymał również szereg krajowych i zagranicznych odznaczeń wojskowych, m.in. brytyjski Distinguished Service Order, belgijski Krzyż Wojenny oraz amerykański Medal Sił Lądowych za Wybitną Służbę.

</doc>
<doc id="3242131" url="https://pl.wikipedia.org/wiki?curid=3242131" title="Artur Żagan">
Artur Żagan

Artur Żagan (ur. 4 października 1903 w Górkach Wielkich (Śląsk Cieszyński), zm. 6 marca 1945 w hitlerowskim obozie koncentracyjnym Mittelbau-Dora k. Nordhausen (Turyngia, Niemcy), nauczyciel, działacz konspiracyjny, więzień obozu koncentracyjnego. 
Życiorys.
Po ukończeniu szkoły powszechnej w Górkach Wielkich (Śląsk Cieszyński), ukończył w 1922 Gimnazjum im. Antoniego Osuchowskiego w Cieszynie. Podjął studia na Wydziale Filozoficznym Uniwersytetu Jagiellońskiego w Krakowie. W 1926 roku obronił dyplom nauczyciela szkół średnich z prawem nauczania historii i języka niemieckiego.
Od września 1927 pracował jako nauczyciel historii, języka niemieckiego i łaciny w Państwowym Gimnazjum w Rybniku. W 1930 roku pojął za żonę Marię Trzaskoś, z ich związku urodził się syn Mieczysław.
Od roku szkolnego 1935/36 nauczyciel Państwowego Gimnazjum Neofilologicznego im. Odrowążów w Chorzowie. Kierował oddziałem Śląskiego Ogniska Metodycznego Historii, publikując artykuły w "Wiadomościach Historyczno-Dydaktycznych". Był także prelegentem Uniwersytetu Powszechnego.
We wrześniu 1938 przeniesiony do Państwowego Gimnazjum z Niemieckim Językiem Wykładowym w Boguminie na Zaolziu. Pracował tam jako nauczyciel oraz zastępca dyrektora szkoły. W następnym roku szkolnym miał podjąć pracę w Państwowym Gimnazjum im. Adama Mickiewicza w Katowicach, jednak uniemożliwił to wybuch wojny.
Podczas II wojny światowej prowadził konspiracyjną działalność w Krakowie, jako wykładowca na tajnych kompletach. W swoim mieszkaniu m.in. prowadził działalność komórki Śląskiego Biura Szkolnego, która miała na celu organizację polskiego szkolnictwa na Opolszczyźnie, po zakończeniu wojny.
Aresztowany przez Niemców w listopadzie 1944, osadzony w więzieniu na Montelupich w Krakowie. Po miesiącu przesłuchań połączonych z torturami, wywieziony do obozu koncentracyjnego Gross-Rosen na Dolnym Śląsku. W lutym 1945, podczas jego ewakuacji trafił do obozu koncentracyjnego Mittelbau-Dora w pobliżu Nordhausen (Turyngia, Niemcy). Według danych Czerwonego Krzyża, zmarł w tym obozie w marcu 1945 roku.

</doc>
<doc id="3242134" url="https://pl.wikipedia.org/wiki?curid=3242134" title="Andrzej Kuśnierek">
Andrzej Kuśnierek

Andrzej Jan Kuśnierek (ur. 2 sierpnia 1958 w Rzepinie) – generał brygady Wojska Polskiego.
Przebieg służby.
Służbę wojskową rozpoczął w 1977 roku w Wyższej Szkole Oficerskiej Wojsk Pancernych w Poznaniu. W 1981 roku otrzymał przydział do 27 Pułku Czołgów Średnich w Gubinie. W tej jednostce zajmował stanowiska: dowódcy kompanii, szefa sztabu i dowódcy batalionu do roku 1987. Po ukończeniu w 1990 roku Akademii Sztabu Generalnego WP został wyznaczony na stanowisko oficera szkoleniowego, a następnie szefa sztabu-zastępcy dowódcy w 73 Pułku Czołgów w Gubinie. Od 1993 do 1999 roku dowodził batalionami rozpoznawczymi, najpierw 2 Batalionem Rozpoznawczym, następnie 6 Kresowym Batalionem Rozpoznawczym. W międzyczasie ukończył kursy języka angielskiego na wymaganym poziomie. W 1999 roku został wyznaczony na stanowisko szefa wydziału-zastępcy szefa sztabu, a następnie szefa wydziału operacyjnego 11 DKPanc ŚOW. W 2000 roku ukończył Kurs Taktyczno-Operacyjny – integracji z NATO, pobierał także naukę w Ośrodku Szkolenia Językowego w Kanadzie. W tym samym roku przejął dowodzenie 34 Brygadą Kawalerii Pancernej 11 DKPanc ŚOW. Obowiązki dowódcy brygady pełnił do końca 2002 roku, po czym został służbowo przeniesiony do 2 Korpusu Zmechanizowanego. W latach 2003-2006 pełnił służbę w Dowództwie 2 KZ na stanowisku szefa oddziału operacyjnego. W tym czasie dwukrotnie służył w Iraku na stanowiskach: szef sekretariatu Dowódcy – III zmiana i asystent Dowódcy MND C-S – VI zmiana. Po powrocie z misji pełnił obowiązki asystenta w sztabie korpusu. W listopadzie 2007 roku objął obowiązki Szefa Sztabu 2 KZ w Krakowie. Wielokrotnie brał udział w ćwiczeniach narodowych i międzynarodowych piastując ważne funkcje, między innymi: Szef Responce Cell w ćwiczeniu pk. „CANNON CLOUD 2002”, Szef Sztabu Kierownictwa Ćwiczenia pk. „CRISTAL EAGLE 2005” (Certyfikacja Korpusu Północ – Wschód) oraz Szef Sztabu podczas ćwiczeń „EUPHRATES” i „BAGRAM” sprawdzających stan przygotowania polskich kontyngentów wojskowych wyjeżdżających do Iraku i Afganistanu. Z dniem 13 stycznia 2012 roku objął dowodzenie 2 Brygadą Zmechanizowaną w Złocieńcu. W 2013 roku skierowany do pełnienia służby poza granicami kraju jako Zastępca Dowódcy Regionu Wschodniego ISAF. Z dniem 5 grudnia 2014 roku objął dowodzenie 17 Wielkopolską Brygadą Zmechanizowaną w Międzyrzeczu. Z dniem 20 listopada 2015 roku przekazał dowodzenie brygadą. Został wyznaczony na stanowisko Szefa Zarządu Wojsk Aeromobilnych i Zmotoryzowanych w Inspektoracie Wojsk Lądowych Dowództwie Generalnym Rodzajów Sił Zbrojnych.
26 września 2016 roku zakończył służbę zawodową.
Życie prywatne.
W chwilach wolnych uprawia sport, zgłębia historię kraju oraz podtrzymuje myśliwskie tradycje rodzinne. Jest żonaty, ma dwoje dzieci – syna Kamila (1984) oraz córkę Annę (1986).

</doc>
<doc id="3242135" url="https://pl.wikipedia.org/wiki?curid=3242135" title="Afera szpiegowska poruczników Piontka i Urbaniaka">
Afera szpiegowska poruczników Piontka i Urbaniaka

Afera szpiegowska poruczników Piontka i Urbaniaka – afera szpiegowska w Wojsku Polskim II RP w latach 1925-1927.
Historia.
W sobotę i w niedzielę, 2 i 3 kwietnia 1927 roku przed Wojskowym Sądem Okręgowym Nr VIII w Grudziądzu przeprowadzona została rozprawa przeciwko dwóm oficerom młodszym pełniącym służbę w 1 Batalionie Strzelców w Chojnicach. Rozprawa miała charakter tajny. Została przeprowadzona w trybie doraźnym, na sesji wyjazdowej sądu w Toruniu. „Obrony oskarżonych podjęli się sędziowie wojskowi z urzędu, albowiem ze względu na charakter zbrodni żaden z toruńskich adwokatów nie chciał się podjąć obrony”.
Porucznik Paweł Piontek, lat 26 i jego rówieśnik, porucznik Kazimierz Urbaniak, jak donosiła prasa, zostali oskarżeni o „zdradę tajemnicy wojskowej na rzecz państwa ościennego”. Faktycznie obaj oficerowie zostali oskarżeni o działalności szpiegowską w latach 1925-1926 na rzecz niemieckiego wywiadu – Abwehry. Rozprawa miała na ogół przebieg spokojny. Obaj oskarżeni przyznali się do winy. W chwili podjęcia współpracy z wywiadem niemieckim obaj oficerowie pełnili służbę w I batalionie 66 Kaszubskiego Pułku Piechoty detaszowanym w Chojnicach.
W poniedziałek 4 kwietnia 1927 roku o godz. 13.00 Wojskowy Sąd Okręgowy Nr VIII wydał wyrok. Obaj oficerowie zostali uznani za winnych popełnienia zarzucanych im czynów i za to skazani na degradację, wydalenie z wojska, pozbawienie praw obywatelskich i karę śmierci przez rozstrzelanie. Wyrok został zatwierdzony przez dowódcę Okręgu Korpusu Nr VIII, generała dywizji Leona Berbeckiego. Prezydent RP Ignacy Mościcki nie skorzystał z prawa łaski. O godz. 18.45 skazani zostali przewiezieni pod silną eskortą na miejsce stracenia do Fortu Żółkiewskiego w Toruniu. „W tym czasie zebrały się przed więzieniem i na ulicach tłumy publiczności, tak, że do utrzymania porządku użyto prócz policji Żandarmerii Wojskowej”. Tego samego dnia o godz. 19.00 obaj oficerowie zostali rozstrzelani. Porucznik Urbaniak został rozstrzelany jako pierwszy, co oznaczało lżejszy wymiar kary. Ich ciała zostały przewiezione na cmentarz wojskowy.
W związku z tą sprawą zostali aresztowani dwaj inni oficerowie 66 Kaszubskiego Pułku Piechoty w Chełmnie, porucznicy: Piotr Władysław Nowosielski (odznaczony Krzyżem Srebrnym Virtuti Militari i Krzyżem Walecznych) i Alojzy Mikołaj Badziąg (odznaczony Krzyżem Walecznych), którzy mieli odpowiadać w postępowaniu zwyczajnym. Kilku innych oficerów I/66 pp miało być pociągniętych do odpowiedzialności za brak nadzoru, przy czym z relacji prasowych nie wynikało, czy chodziło o odpowiedzialność karną, czy też dyscyplinarną. 
Łączniczką porucznika Pawła Piontka z wywiadem niemieckim była jego narzeczona, Wanda Piekarska. 14 października 1927 roku Sąd Okręgowy w Grudziądzu skazał Wandę Piekarską na karę sześciu lat ciężkiego więzienia za szpiegostwo i karę jednego roku więzienia za kradzież oraz karę łączną sześciu lat i dwóch miesięcy ciężkiego więzienia. Rozprawa w części dotyczącej zarzutu szpiegostwa miała charakter tajny, natomiast wątek kradzieży na szkodę właściciela sklepu Rascha z Chojnic rozpatrywany był przy udziale publiczności. W trakcie rozprawy ujawniono, że w domu rodziców oskarżonej w Drzycimiu została przeprowadzona rewizja, w trakcie której ujawniono porcelanę, kryształy, szkła, materiały na suknie itp. przedmioty pochodzące ze sklepu Rascha o łącznej wartości przekraczającej kwotę 2 tys. zł. Ponadto ujawniono, że porucznik Paweł Piontek wręczył p. Rasch równowartość 1000 zł w rentenmarkach i dolarach za skradzione przez Piekarską rękawiczki, skarpetki itp. Oskarżona pozostała w areszcie do uprawomocnienia wyroku.
Afera szpiegowska wpłynęła na dalszą karierę wojskową Alojzego Mikołaja Badziąga (ur. 6 grudnia 1898 roku). Jako porucznik posiadał starszeństwo z 1 grudnia 1920 roku. Na kapitana awansował dopiero 22 lutego 1934 roku ze starszeństwem z 1 stycznia 1934 roku i 10. lokatą w korpusie oficerów piechoty. Do wybuchu II wojny światowej pełnił służbę w 82 Syberyjskim Pułku Piechoty w Brześciu nad Bugiem na stanowisku dowódcy kompanii. W czasie kampanii wrześniowej 1939 roku walczył jako kwatermistrz 82 pp.
W 1988 roku na kanwie afery szpiegowskiej poruczników Pawła Piontka i Krzysztofa Urbaniaka powstały dwa odcinki (5. i 6.) serialu telewizyjnego Pogranicze w ogniu.

</doc>
<doc id="3242138" url="https://pl.wikipedia.org/wiki?curid=3242138" title="Paweł Piontek">
Paweł Piontek

Paweł Piontek (ur. 4 sierpnia 1901, zm. 4 kwietnia 1927 w Toruniu) – porucznik piechoty Wojska Polskiego (zdegradowany do szeregowca), agent Abwehry.
Życiorys.
Paweł Piontek 10 kwietnia 1921 roku rozpoczął naukę w 13. klasie Wielkopolskiej Szkoły Podchorążych Piechoty w Bydgoszczy. 9 kwietnia 1922 roku został mianowany podporucznikiem w korpusie oficerów piechoty z dniem 1 marca 1922 roku i 91. lokatą z równoczesnym wcieleniem do 66 Kaszubskiego pułku piechoty.
Zweryfikowany w stopniu podporucznika ze starszeństwem z dniem 1 grudnia 1921 roku. W następnych latach kontynuował służbę w 66 Kaszubskim pułku piechoty stacjonującym w Chełmnie (I batalion detaszowany w Chojnicach). Awansował na porucznika ze starszeństwem z dniem 1 grudnia 1923 roku w korpusie oficerów piechoty. 15 sierpnia 1926 roku został przeniesiony do 1 batalionu strzelców w Chojnicach.
Porucznik Piontek „pozbawiony charakteru, lekkoduch, prowadzący rozrzutny i hulaszczy tryb życia, poszukiwał sam kontaktu z Niemcami i przy pierwszej nadarzającej się okazji doszedł do porozumienia z wysłannikiem Abweherstelle Królewiec”. W 1925 roku został zwerbowany przez swojego krewnego Güntera Wollenberga, agenta Abwehry. Początkowo jego oficerem prowadzącym był porucznik Heinrich Rauch z Abweherstelle Königsberg, a od marca 1926 roku komisarz gdańskiej policji Oskar Reile z Nebenstelle Danzing. W 1925 bądź 1926 roku porucznik Piątek pozyskał dla działalności szpiegowskiej na rzecz niemieckiego wywiadu swojego rówieśnika i kolegę pułkowego, porucznika Kazimierza Urbaniaka oraz swoją narzeczoną Wandę Piekarską, pełniącą funkcję łączniczki.
W listopadzie 1926 roku został aresztowany przez polski kontrwywiad. W poniedziałek 4 kwietnia 1927 roku wyrokiem Wojskowego Sądu Okręgowego Nr VIII w Grudziądzu został skazany za „zdradę tajemnicy wojskowej na rzecz państwa ościennego” na degradację, wydalenie z wojska, pozbawienie praw obywatelskich i karę śmierci przez rozstrzelanie. Wyrok został zatwierdzony przez dowódcę Okręgu Korpusu Nr VIII, generała dywizji Leona Berbeckiego. Prezydent RP Ignacy Mościcki nie skorzystał z prawa łaski. Wyrok został wykonany tego samego dnia o godz. 19.10 w Forcie Żółkiewskiego w Toruniu.
W 1988 roku na kanwie afery szpiegowskiej poruczników Pawła Piontka i Krzysztofa Urbaniaka powstały dwa odcinki (5. i 6.) serialu telewizyjnego „Pogranicze w ogniu”. W postać filmowego porucznika „Konrada Piątkowskiego” wcielił się Dariusz Siatkowski.

</doc>
<doc id="3242139" url="https://pl.wikipedia.org/wiki?curid=3242139" title="Historia Chorwacji do 1945 roku">
Historia Chorwacji do 1945 roku



</doc>
<doc id="3242141" url="https://pl.wikipedia.org/wiki?curid=3242141" title="Kazimierz Urbaniak (porucznik)">
Kazimierz Urbaniak (porucznik)

Kazimierz Urbaniak (ur. 24 lutego 1901, zm. 4 kwietnia 1927 w Toruniu) – porucznik piechoty Wojska Polskiego (zdegradowany do szeregowca), agent Abwehry.
Życiorys.
Urodził się 24 lutego 1901. Był synem administratora majątku Chłapowskiego w powiecie kościańskim. Po utworzeniu Wojska Polskiego wstąpił do niego jako ochotnik. 1 czerwca 1921 pełnił służbę w Okręgowej Szkole Podoficerskiej Nr 6, a jego oddziałem macierzystym był 60 pułk piechoty. 3 maja 1922 roku został zweryfikowany w stopniu podporucznika ze starszeństwem z dniem 1 października 1920 i 1066. lokatą w korpusie oficerów piechoty. Awansował na porucznika ze starszeństwem z dniem 1 października 1922 roku w korpusie piechoty. W 1923 pełnił służbę w 60 pułku piechoty w Ostrowie Wielkopolskim, a od następnego roku w 66 pułku piechoty w Chełmnie, którego I batalion był detaszowany w Chojnicach. 15 sierpnia 1926 został przeniesiony do 1 batalionu strzelców w Chojnicach.
W 1925 bądź 1926 roku został zwerbowany przez swojego kolegę pułkowego, porucznika Pawła Piontka do działalności szpiegowskiej na rzecz niemieckiego wywiadu – Abwehry. W listopadzie 1926 roku został aresztowany przez polski kontrwywiad. W poniedziałek 4 kwietnia 1927 wyrokiem Wojskowego Sądu Okręgowego Nr VIII w Grudziądzu został skazany za „"zdradę tajemnicy wojskowej na rzecz państwa ościennego"” na degradację, wydalenie z wojska, pozbawienie praw obywatelskich i karę śmierci przez rozstrzelanie. Wyrok został zatwierdzony przez dowódcę Okręgu Korpusu Nr VIII, generała dywizji Leona Berbeckiego. Prezydent RP Ignacy Mościcki nie skorzystał z prawa łaski. Wyrok został wykonany tego samego dnia o godz. 19.10 w Forcie Żółkiewskiego w Toruniu.
W 1988 na kanwie afery szpiegowskiej poruczników Pawła Piontka i Krzysztofa Urbaniaka powstały dwa odcinki (5. i 6.) serialu telewizyjnego „Pogranicze w ogniu”. W postać filmowego porucznika „Rubanka” wcielił się Janusz Sadowski.

</doc>
<doc id="3242142" url="https://pl.wikipedia.org/wiki?curid=3242142" title="Przejście graniczne Krzyżkowice-Hlinka">
Przejście graniczne Krzyżkowice-Hlinka

Przejście graniczne Krzyżkowice-Hlinka – polsko-czechosłowackie przejście graniczne małego ruchu granicznego w województwie opolskim, w powiecie prudnickim, w gminie Lubrza, w miejscowości Krzyżkowice, zlikwidowane w 1985 roku.
Opis.
Przejście graniczne małego ruchu granicznego Krzyżkowice-Hlinka – III kategorii, zostało utworzone 13 kwietnia 1960 roku w rejonie znaku granicznego nr "IV/129". Dopuszczony był ruch osób i środków transportu na podstawie przepustek w związku z przewozem buraków cukrowych w celu ich przerobu, a także w związku z przewozem wytworzonych z nich produktów. Osoby przekraczające granicę w tym przejściu mogły przenosić lub przewozić tylko te przedmioty, które zgodnie z Konwencją lub przepisami wydanymi na jej podstawie nie wymagały zezwolenia na wywóz lub przywóz oraz zwolnione były od cła i innych opłat. Otwierane było po wzajemnym uzgodnieniu umawiających się stron. Odprawę graniczną i celną wykonywały organy Wojsk Ochrony Pogranicza. Kontrolę graniczną i celną osób, towarów oraz środków transportu wykonywała Strażnica WOP Krzyżkowice.
Formalnie zlikwidowane 24 maja 1985 roku.

</doc>
<doc id="3242143" url="https://pl.wikipedia.org/wiki?curid=3242143" title="The June Frost">
The June Frost

The June Frost – album australijskiego zespołu Mournful Congregation wykonującego funeral doom metal. Wydany 20 stycznia 2009 roku przez wytwórnię Weird Truth Productions.
Lista utworów.
Na płycie znajdują się następujące utwory:

</doc>
<doc id="3242146" url="https://pl.wikipedia.org/wiki?curid=3242146" title="Jacquin">
Jacquin



</doc>
<doc id="3242147" url="https://pl.wikipedia.org/wiki?curid=3242147" title="Stanisław Romuald Rubaszewski">
Stanisław Romuald Rubaszewski

Stanisław Romuald Rubaszewski (ur. 14 czerwca 1903 w Stanisławowie (obecnie Ukraina), zm. 3 grudnia 1972 w Warszawie) – polski nauczyciel, oficer Armii Krajowej, więzień obozów koncentracyjnych.
Życiorys.
Urodził się 14 czerwca 1903 w Stanisławowie (obecnie Ukraina), w rodzinie pracownika starostwa powiatowego. W 1918 roku ukończył Państwowe I Gimnazjum w Stanisławowie.
W listopadzie tego roku wstąpił do Polskiej Organizacji Wojskowej, uczestniczył pod koniec maja 1919 w oswobodzeniu Stanisławowa z wojsk ukraińskich. Do lipca 1920 członek Małopolskiej Straży Obywatelskiej w Stanisławowie.
W czerwcu 1924 roku ukończył Państwowe Seminarium Nauczycielskie w Stanisławowie, następnie pracował jako nauczyciel w szkołach powszechnych w Bielszowicach (obecnie Ruda Śląska) oraz Nowej Wsi.
W 1928 roku mianowany kierownikiem Publicznej Szkoły Powszechnej nr XI w Królewskiej Hucie (obecnie Chorzów). W czerwcu 1930 roku ukończył Państwowy Wyższy Kurs Nauczycielski w Mysłowicach, rok później studia w Instytucie Pedagogicznym w Katowicach.
Działacz Bezpartyjnego Bloku Współpracy z Rządem oraz Związku Peowiaków.
Po wybuchu II wojny światowej podjął działalność konspiracyjną. Na początku 1940 roku wstąpił do Związku Walki Zbrojnej. Pełnił funkcję zastępcy szefa wywiadu Komendy Obwodu ZWZ Przemyśl. Pod koniec tego roku został referentem cywilnym (odpowiednik starosty) Komendy. W sierpniu 1942 mianowany kwatermistrzem Obwodu ZWZ Przemyśl.
Pod koniec sierpnia 1942 aresztowany przez gestapo we Lwowie, osadzony początkowo w Przemyślu, następnie w więzieniu przy ul. Montelupich w Krakowie. W połowie grudnia 1942 osadzony w obozie koncentracyjnym Auschwitz (nr obozowy 83781). Przebywał tam ponad dwa lata, aż do grudnia 1944, następnie osadzony w obozach koncentracyjnych: Buchenwald, Ohrdruf oraz Flossenbürg. Odzyskał wolność pod koniec kwietnia 1945 roku, po wkroczeniu do obozu wojsk amerykańskich.
Do grudnia 1945 roku przebywał w Stamsried (Bawaria, Niemcy), pełnił tam obowiązki przewodniczącego Rady Naukowej Polskiego Uniwersytetu Powszechnego. Później przeniósł się do Haren (Dolna Saksonia, Niemcy) w brytyjskiej strefie okupacyjnej, podjął pracę jako kierownik Działu Materiałowego miejscowego Zarządu Miejskiego. Tamże pełnił obowiązki przewodniczącego Komisji Weryfikacyjnej Oddziału Polskiego Związku Byłych Więźniów Politycznych Więzień i Obozów Koncentracyjnych, wkrótce został przewodniczącym Głównej Komisji Weryfikacyjnej. Członek Stowarzyszenia Polskich Kombatantów.
Pod koniec maja 1947 powrócił do kraju, zamieszkał w Przemyślu, gdzie do listopada 1949 pracował jako kierownik Wydziału Administracji miejscowego oddziału Centrali Produktów Naftowych.
W latach 1947–49 przewodniczący Okręgowej Komisji Weryfikacyjnej Polskiego Związku Byłych Więźniów Politycznych Hitlerowskich Więzień i Obozów Koncentracyjnych w Rzeszowie. W latach 1949–1950 ławnik Sądu Okręgowego w Przemyślu. Do 1955 roku pracownik oddziałów Narodowego Banku Polskiego w Lesznie i Opolu. Po przejściu na rentę inwalidzką zamieszkał w Warszawie.
Zmarł 3 grudnia 1972 w Warszawie, pochowany na cmentarzu Powązkowskim (kwatera 230-1-18).
Odznaczenia.
Odznaczony Medalem Niepodległości oraz Krzyżem Partyzanckim.

</doc>
<doc id="3242150" url="https://pl.wikipedia.org/wiki?curid=3242150" title="Sprawa Ilonka Sayn-Wittgenstein Landeshauptmann von Wien">
Sprawa Ilonka Sayn-Wittgenstein Landeshauptmann von Wien

Orzeczenie w sprawie C-208/09 Trybunału Sprawiedliwości Unii Europejskiej z 22 grudnia 2010 r. wydane w trybie prejudycjalnym na wniosek Verwaltungsgerichtshof (sąd austriackiego), orzekającego w sporze pomiędzy Ilonką Sayn-Wittgenstein a Landeshauptmann von Wien.
Stan faktyczny.
Ilonka Fürstin von Sayn-Wittgenstein była obywatelką Austrii, która zamieszkiwała w Niemczech. W wyniku przysposobienia otrzymała nazwisko szlacheckie przysposabiającego (Fürstin von Sayn-Wittgenstein oznacza "księżniczka Sayn-Wittgenstein"). Niemcy wydały na jej nazwisko prawo jazdy i zarejestrowała ona tam spółkę. Władze Republiki Austrii wpisały jej nowe nazwisko do prowadzonych akt stanu cywilnego.
W roku 2003 austriacki trybunał konstytucyjny – Verfassungsgerichtshof, orzekł w podobnej sprawie, że "Ustawa z 3 kwietnia 1919 r. o zniesieniu szlachectwa, świeckich zakonów rycerskich i żeńskich oraz określonych tytułów i godności", mająca w Austrii rangę konstytucyjnej, stoi na przeszkodzie używaniu przez obywateli austriackich tytułów szlacheckich w wyniku przysposobienia nazwiska obywatela Niemiec, który zgodnie z tamtejszym systemem prawnym może używać nazwiska zawierającego tytuł szlachecki.
Wyrok ten spowodował sprostowanie nazwiska do formy "Sayn-Wittgenstein".
Ilonka Sayn-Wittgenstein wniosła sprawę do austriackiego sądu. Nieuznanie jej nazwiska z tytułem szlacheckim uznała za naruszenie swobody przemieszczania (art. 21 TFUE), albowiem zmusza skarżącą do używania różnych nazwisk w różnych krajach, a także za ingerencję w jej życie rodzinne.
Sąd rozpatrujący sprawę zwrócił się do Trybunału Sprawiedliwości z pytaniem prejudycjalnym.
Treść wyroku.
Podstawy wyroku:
Tak więc Trybunał uznał austriacki cel konstytucyjny (równość wszystkich obywateli) jak i proporcjonalność środka do osiągnięcia tego celu.
Komentarz.
Z wyroku wynika, że zasada poszanowania tożsamości Państw członkowskich (art. 21 TFUE) ma w prawie unijnym charakter jurydyczny. Zasada ta służy ochronie interesu państwa.

</doc>
<doc id="3242152" url="https://pl.wikipedia.org/wiki?curid=3242152" title="Černošice-Mokropsy">
Černošice-Mokropsy

Černošice-Mokropsy – przystanek kolejowy w Černošicach, w kraju środkowoczeskim, w Czechach. Znajduje się na linii kolejowej Praga – Beroun, na południe od Pragi. Znajduje się na wysokości 210 m n.p.m.
Jest zarządzany przez Správę železnic. Na przystanku zatrzymują się pociągi systemu szybkiej kolei miejskiej Esko w Pradze.

</doc>
<doc id="3242154" url="https://pl.wikipedia.org/wiki?curid=3242154" title="Strażnica WOP Strużyny">
Strażnica WOP Strużyny



</doc>
<doc id="3242157" url="https://pl.wikipedia.org/wiki?curid=3242157" title="Peter S. Wilson">
Peter S. Wilson

Peter S. Wilson (ur. 25 maja 1919) – brytyjski kierowca wyścigowy.
Kariera.
W wyścigach samochodowych Wilson poświęcił się głównie startom zaliczanym do klasyfikacji Mistrzostw Świata Samochodów Sportowych. W latach 1950-1952, 1954-1955 Brytyjczyk pojawiał się w stawce 24-godzinnego wyścigu Le Mans. W pierwszym sezonie startów stanął na drugim stopniu podium w klasie S 2.0, a w klasyfikacji generalnej był dwudziesty. Cztery lata później w klasie S 2.0 odniósł zwycięstwo, a w klasyfikacji generalnej był siódmy. W 1955 roku powtórzył ten sukces.

</doc>
<doc id="3242159" url="https://pl.wikipedia.org/wiki?curid=3242159" title="Peter Wilson (kierowca wyścigowy)">
Peter Wilson (kierowca wyścigowy)

Peter S. Wilson

</doc>
<doc id="3242160" url="https://pl.wikipedia.org/wiki?curid=3242160" title="Peter Wilson (kierowca)">
Peter Wilson (kierowca)

Peter S. Wilson

</doc>
<doc id="3242161" url="https://pl.wikipedia.org/wiki?curid=3242161" title="Humpolec (stacja kolejowa)">
Humpolec (stacja kolejowa)

Humpolec – stacja kolejowa w miejscowości Humpolec, w kraju Wysoczyna, w Czechach Znajduje się na wysokości 555 m n.p.m.
Stacja jest wyposażona w poczekalnię, kasy biletowe, na których można zakupić bilety na pociągi krajowe i międzynarodowe oraz zarezerwować miejsce w pociągu.

</doc>
<doc id="3242162" url="https://pl.wikipedia.org/wiki?curid=3242162" title="Strażnica WOP Zacisze">
Strażnica WOP Zacisze



</doc>
<doc id="3242163" url="https://pl.wikipedia.org/wiki?curid=3242163" title="Jim Mayers">
Jim Mayers

Jim Mayers – brytyjski kierowca wyścigowy.
Kariera.
W wyścigach samochodowych Mayers poświęcił się głównie startom zaliczanym do klasyfikacji Mistrzostw Świata Samochodów Sportowych. W latach 1954-1955 Brytyjczyk pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 2.0, a w klasyfikacji generalnej był siódmy. Rok później powtórzył ten sukces.

</doc>
<doc id="3242164" url="https://pl.wikipedia.org/wiki?curid=3242164" title="Zygmunt Michałowski">
Zygmunt Michałowski



</doc>
<doc id="3242166" url="https://pl.wikipedia.org/wiki?curid=3242166" title="Michael Sollbauer">
Michael Sollbauer

Michael Sollbauer (ur. 15 maja 1990 roku w Klein St. Paul koło St. Veit an der Glan) – austriacki piłkarz występujący na pozycji środkowego obrońcy. Wychowanek WSG Wietersdorf, obecnie jest zawodnikiem austriackiego klubu Wolfsberger AC. Trzykrotny reprezentant Austrii U-21.

</doc>
<doc id="3242167" url="https://pl.wikipedia.org/wiki?curid=3242167" title="Kynšperk nad Ohří (stacja kolejowa)">
Kynšperk nad Ohří (stacja kolejowa)

Kynšperk nad Ohří – stacja kolejowa w miejscowości Kynšperk nad Ohří, w kraju karlowarskim, w Czechach. Znajduje się na wysokości 420 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3242168" url="https://pl.wikipedia.org/wiki?curid=3242168" title="Lalolalo">
Lalolalo

Lalolalo (fr. "Lac Lalolalo ") – jezioro wulkaniczne położone na wyspie Uvea na Oceanie Spokojnym wchodzącej w skład Wysp Wallis. Jest największym zbiornikiem wodnym w całej Wspólnocie zamorskiej. Występują tu dwa gatunki ryb: "Anguilla obscura" i "Oreochromis mossambicus" (gatunek wprowadzony). Wysokie zasolenie wody jeziora sugeruje połączenie z wodami morskimi.
Jezioro otoczone dżunglą ma kształt prawie idealnego okręgu ze stromymi skalistymi klifami o wysokości 30m.

</doc>
<doc id="3242169" url="https://pl.wikipedia.org/wiki?curid=3242169" title="O. J. Simpson">
O. J. Simpson



</doc>
<doc id="3242171" url="https://pl.wikipedia.org/wiki?curid=3242171" title="Sadská (stacja kolejowa)">
Sadská (stacja kolejowa)

Sadská – stacja kolejowa w miejscowości Sadská, w kraju środkowoczeskim, w Czechach. Jest ważnym węzłem kolejowym o znaczeniu regionalnym. Znajduje się na wysokości 190 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3242172" url="https://pl.wikipedia.org/wiki?curid=3242172" title="Mała Synagoga w Gibraltarze">
Mała Synagoga w Gibraltarze

Mała Synagoga w Gibraltarze (lad. "Esnoga Chica") – synagoga znajdująca się w Gibraltarze przy 91 Irish Town, w miejscu dawnego targu mięsnego.
W 1759 roku jesziwa, którą założył Isaac Netto, została przekształcona w synagogę dla marokańskich Żydów, którzy nie chcieli uczęszczać do Wielkiej Synagogi wykorzystywanej przez Sefardyjczyków.
Prawdopodobnie została zniszczona w czasie oblężenia Gibraltaru, ale później ją odbudowano.

</doc>
<doc id="3242173" url="https://pl.wikipedia.org/wiki?curid=3242173" title="Kouřim (stacja kolejowa)">
Kouřim (stacja kolejowa)

Kouřim – stacja kolejowa w miejscowości Kouřim, w kraju środkowoczeskim, w Czechach. Znajduje się na wysokości 240 m n.p.m.
Jest zarządzana przez Správę železnic. Na stacji nie ma możliwości zakupu biletu.

</doc>
<doc id="3242174" url="https://pl.wikipedia.org/wiki?curid=3242174" title="Tommy Wisdom">
Tommy Wisdom

Tommy Wisdom (ur. 16 lutego 1906 roku w Brighton, zm. 12 listopada 1972 w Birmingham) – brytyjski kierowca wyścigowy.
Kariera.
W wyścigach samochodowych Wisdom poświęcił się głównie startom zaliczanym do klasyfikacji Mistrzostw Świata Samochodów Sportowych. W latach 1934-1935, 1938-1939, 1949-1955 Brytyjczyk pojawiał się w stawce 24-godzinnego wyścigu Le Mans. W pierwszym sezonie startów uplasował się na dziesiątej pozycji w klasie 1.1, a w klasyfikacji generalnej był dziesiąty. W sezonie 1949 stanął na drugim stopniu podium klasy S 5.0 (szósty w klasyfikacji generalnej). Rok później odniósł zwycięstwo w klasie S 1.5, a w 1952 roku - w klasie S 5.0. W latach 1954-1955 w klasie S 2.0 stawał odpowiednio na drugim i trzecim stopniu podium.

</doc>
<doc id="3242176" url="https://pl.wikipedia.org/wiki?curid=3242176" title="Thomas Gebauer">
Thomas Gebauer

Thomas Gebauer (ur. 30 czerwca 1982 w Augsburgu) – niemiecki piłkarz występujący na pozycji bramkarza. Wychowanek TSV Meitingen, obecnie jest zawodnikiem i kapitanem austriackiego klubu SV Ried. Zdobywca pucharu Austrii z 2011 roku. W październiku 2012 roku otrzymał również austriackie obywatelstwo.

</doc>
<doc id="3242177" url="https://pl.wikipedia.org/wiki?curid=3242177" title="Valtice (stacja kolejowa)">
Valtice (stacja kolejowa)

Valtice – stacja kolejowa w Valticach, w kraju południowomorawskim, w Czechach. Znajduje się na wysokości 190 m n.p.m.
Jest zarządzana przez Správę železnic. Na stacji nie ma możliwości zakupu biletu, a obsługa podróżnych odbywa się w pociągu.

</doc>
<doc id="3242178" url="https://pl.wikipedia.org/wiki?curid=3242178" title="Parafia św. Jana Chrzciciela w Orawce">
Parafia św. Jana Chrzciciela w Orawce

Parafia Świętego Jana Chrzciciela w Orawce – rzymskokatolicka parafia należąca do dekanatu Jabłonka archidiecezji krakowskiej.
Miejscowość leży w historycznym regionie Orawy, które od średniowiecza podlegało Królestwu Węgier i tamtejszej strukturze kościelnej. Parafia w Orawce jest najstarszą parafią na Polskiej Orawie, została erygowana w 1651 na terenie archidiecezji ostrzyhomskiej, a od 1776 wydzielonej z niej diecezji spiskiej. W 1920 do Polski przyłączono część Orawy z 9 parafiami, które podporządkowano następnie diecezji krakowskiej (od 1925 archidiecezji).

</doc>
<doc id="3242179" url="https://pl.wikipedia.org/wiki?curid=3242179" title="Parafia św. Jakuba Apostoła w Piekielniku">
Parafia św. Jakuba Apostoła w Piekielniku

Parafia Świętego Jakuba Apostoła w Piekielniku – rzymskokatolicka parafia należąca do dekanatu Jabłonka archidiecezji krakowskiej.
Miejscowość leży w historycznym regionie Orawy, które od średniowiecza podlegało Królestwu Węgier i tamtejszej strukturze kościelnej. Parafia została erygowana w 1749 na terenie archidiecezji ostrzyhomskiej, a od 1776 wydzielonej z niej diecezji spiskiej. W 1920 do Polski przyłączono część Orawy z 9 parafiami, które podporządkowano następnie diecezji krakowskiej (od 1925 archidiecezji).

</doc>
<doc id="3242180" url="https://pl.wikipedia.org/wiki?curid=3242180" title="Parafia św. Michała Archanioła w Zubrzycy Górnej">
Parafia św. Michała Archanioła w Zubrzycy Górnej

Parafia św. Michała Archanioła w Zubrzycy Górnej – rzymskokatolicka parafia terytorialnie i administracyjnie należąca do dekanatu Jabłonka archidiecezji krakowskiej.
Miejscowość leży w historycznym regionie Orawy, które od średniowiecza podlegało Królestwu Węgier i tamtejszej strukturze kościelnej. Parafia została erygowana w 1714 na terenie archidiecezji ostrzyhomskiej, a od 1776 wydzielonej z niej diecezji spiskiej. W 1920 do Polski przyłączono część Orawy z 9 parafiami, które podporządkowano następnie diecezji krakowskiej (od 1925 archidiecezji).

</doc>
<doc id="3242181" url="https://pl.wikipedia.org/wiki?curid=3242181" title="KC Boutiette">
KC Boutiette

KC Boutiette (ur. 11 kwietnia 1970 w Tacoma) – amerykański łyżwiarz szybki, olimpijczyk.
Kariera.
Starty w zawodach w łyżwiarstwie szybkim KC Boutiette zaczął w 1994 roku, przedtem startując w rolkarstwie. Już w 1994 roku wystartował na igrzyskach olimpijskich w Lillehammer, zajmując 39. miejsce w biegu na 1500 m. Na tym samym dystansie był czwarty podczas dystansowych mistrzostw świata w Hamar w 1996 roku, przegrywając walkę o medal z Martinem Hersmanem z Holandii. Rok później był czwarty na wielobojowych mistrzostwach świata w Nagano w 1997 roku, gdzie w walce o podium lepszy był Niemiec Frank Dittrich. W poszczególnych biegach zajmował tam siódmy na 500 m, piąty na 5000 m, drugi na 1000 m oraz szósty na dystansie 10 000 m. W 1998 roku brał udział w igrzyskach w Nagano, zajmując między innymi piąte miejsce na 1500 oraz ósme na 1000 i 10 000 m. W tym samym roku zajął piąte miejsce na wielobojowych mistrzostwach świata w Heerenveen, gdzie jego najlepszym wynikiem było drugie miejsce na dystansie 500 m. Blisko podium był także podczas dystansowych mistrzostw świata w Seulu, gdzie był czwarty w biegu na 10 000 m. Walkę o trzecie miejsce przegrał tym razem ze swym rodakiem, Chadem Hedrickiem. Podczas igrzysk w Salt Lake City w 2002 roku wystąpił tylko w biegu na 5000 m, kończąc rywalizację na piątej pozycji. Ostatni występ na igrzyskach zanotował w lutym 2006 roku, biorąc udział w zawodach olimpijskich w Turynie. Zajął tam szesnaste miejsce w biegu na 5000 m oraz szóste w biegu drużynowym. Kilkukrotnie stawał na podium Pucharu Świata, przy czym odniósł jedno zwycięstwo: 23 listopada 2003 roku Heerenveen był najlepszy w wieloboju. Najlepsze wyniki osiągnął w sezonie 2003/2004, kiedy był piąty w klasyfikacji 5000/10 000 m.
Jego żoną była amerykańska panczenistka, Jennifer Rodriguez.

</doc>
<doc id="3242182" url="https://pl.wikipedia.org/wiki?curid=3242182" title="Parafia św. Marcina w Podwilku">
Parafia św. Marcina w Podwilku

Parafia św. Marcina w Podwilku – rzymskokatolicka parafia terytorialnie i administracyjnie należąca do dekanatu Jabłonka archidiecezji krakowskiej.
Miejscowość leży w historycznym regionie Orawy, które od średniowiecza podlegało Królestwu Węgier i tamtejszej strukturze kościelnej. Parafia została erygowana w 1687 na terenie archidiecezji ostrzyhomskiej, a od 1776 wydzielonej z niej diecezji spiskiej. Po I wojnie światowej, po rozpadzie Austro-Węgier, 5 listopada 1918 r., ta część Orawy przyłączyła się do Polski, wraz z 9 parafiami, które podporządkowano następnie diecezji krakowskiej (od 1925 archidiecezji).. Do aresztowania we wrześniu 1939 r. proboszczem był ks. Jan Góralik, dziekan Orawy, działacz społeczny, 7 października 1928 założyciel Kasy Stefczyka (dzisiejszy Bank Spółdzielczy w Jabłonce), której celem było polepszenie który zmarł 26 października 1942 r. w obozie koncentracyjnym w Dachau.
Linki zewnętrzne.
https://sdm.upjp2.edu.pl/miejscowosci/podwilk
Opisy bibliograficzne na temat parafii w Bibliografii Małopolski

</doc>
<doc id="3242185" url="https://pl.wikipedia.org/wiki?curid=3242185" title="Łowcy koszmarów">
Łowcy koszmarów

Łowcy koszmarów (ang. "Special Unit 2") – amerykański serial fantastyczny emitowany w latach 2001-2002.
Akcja toczy się w Chicago. Jednostka specjalna policji prowadzi tajne działania przeciwko licznym potworom, pojawiającym się w mieście i stanowiącym zagrożenie dla ludzkości.

</doc>
<doc id="3242186" url="https://pl.wikipedia.org/wiki?curid=3242186" title="Lloyd W. Olds">
Lloyd W. Olds

Lloyd W. Olds (ur. 1892, zm. 1982) − amerykański specjalista zdrowia publicznego, pracownik akademicki, sędzia sportowy, twórca charakterystycznego, biało-czarnego stroju amerykańskich sędziów sportowych.
Życiorys.
Lloyd W. Olds urodził się w 1892 roku. Jeszcze jako student zaczął w 1914 roku sędziować mecze koszykówki. W 1916 roku ukończył studia w zakresie zdrowia publicznego na Eastern Michigan University, a następnie zdobył w tej dziedzinie doktorat na University of Michigan. Powrócił na macierzystą uczelnię i podjął pracę w Wydziale Wychowania Fizycznego, a także był w latach 1921-1942 trenerem uczelnianej drużyny lekkoatletycznej, która pod jego kierownictwem wygrywała 85% pojedynków.
W 1921 roku jako pierwszy zaczął nosić w czasie meczów koszulę w biało-czarne pasy, po tym jak z powodu dotychczasowego, białego stroju został rok wcześniej pomylony z zawodnikiem jednej z drużyn w meczu piłkarskim. Olds po raz pierwszy wystąpił w biało-czarnym stroju na licealnym turnieju koszykówki w Detroit w 1921 roku. Nowy strój sędziowski szybko został przyjęty przez innych sędziów.
W 1937 roku Olds został przewodniczącym Pan American Athletic Association. W latach 1956−1963 kierował Wydziałem Wychowania Fizycznego University of Michigan. Był asystentem trenera amerykańskiej drużyny lekkoatletycznej na Igrzyskach Olimpijskich w 1932 i w 1936 roku oraz menadżerem drużyny na Igrzyskach w 1948 roku. W latach 1946−1950 był przewodniczącym National Track and Field Association.
Zmarł w 1982 roku.

</doc>
<doc id="3242190" url="https://pl.wikipedia.org/wiki?curid=3242190" title="Parafia św. Rozalii w Podszklach">
Parafia św. Rozalii w Podszklach

Parafia św. Rozalii w Podszklu – rzymskokatolicka parafia terytorialnie i administracyjnie należąca do dekanatu Jabłonka archidiecezji krakowskiej.
Miejscowość leży w historycznym regionie Orawy, które od średniowiecza podlegało Królestwu Węgier i tamtejszej strukturze kościelnej. Parafia została erygowana w 1803 na terenie diecezji spiskiej. W 1920 do Polski przyłączono część Orawy z 9 parafiami, które podporządkowano następnie diecezji krakowskiej (od 1925 archidiecezji).

</doc>
<doc id="3242191" url="https://pl.wikipedia.org/wiki?curid=3242191" title="Parafia św. Jana Pawła II w Podsarniu">
Parafia św. Jana Pawła II w Podsarniu

Parafia Świętego Jana Pawła II w Podsarniu – rzymskokatolicka parafia należąca do dekanatu Jabłonka archidiecezji krakowskiej. Parafia została erygowana w 2006. Parafii podlega również kaplica w Harkabuzie.

</doc>
<doc id="3242192" url="https://pl.wikipedia.org/wiki?curid=3242192" title="No Fixed Address">
No Fixed Address

No Fixed Address - ósmy studyjny album kanadyjskiej grupy muzycznej Nickelback. Album ukazał się 17 listopada 2014 roku nakładem wytwórni fonograficznej Republic Records. Album został zapowiedziany singlem "Edge of a Revolution", który został opublikowany 18 sierpnia 2014 roku.
Zapowiedź.
Podczas wywiadu z Chadem Kroegerem dla kanadyjskiej stacji CFOX-FM, Chad zapowiedział, że zespół wyda ich nowy album pod koniec 2014 roku. Nowy singiel został również wtedy zapowiedziany pod nazwą "Revolution" a jego ujawnienie nastąpi w sierpniu 2014. Chad również wspomniał wtedy, że prawdopodobna nazwa nowego albumu będzie nosiła "No Fixed Address".
22 sierpnia 2014 roku, Nickelback za pomocą Twittera ujawnił zapowiedzianą wcześniej nazwę albumu oraz listę wszystkich utworów w nim zawartych.
Inspiracją dla nazwy nowego albumu był fakt, że utwory były nagrywane w różnych miejscach, różnych studiach.
Single.
Pierwszy singiel zespołu został zatytułowany "Edge of a Revolution" i został wydany 19 sierpnia. Drugim singlem został utwór "What Are You Waiting For". Zaś trzecim singlem, i zarazem pierwszym po wydaniu krążka jest utwór "Million Miles An Hour".
Lista utworów.
Lista utworów nowego albumu została ujawniona 22 sierpnia 2014 roku.
Twórcy.
Nickelback

</doc>
<doc id="3242195" url="https://pl.wikipedia.org/wiki?curid=3242195" title="Tomáš Abrahám">
Tomáš Abrahám

Tomáš Abrahám (ur. 18 kwietnia 1979 w Třebíču) – czeski piłkarz występujący na pozycji defensywnego pomocnika. Od lipca 2014 roku gra w austriackim zespole ASK Bad Vöslau, do którego przeszedł z Wacker Innsbruck. Wychowanek Sokola Hrotovice.

</doc>
<doc id="3242198" url="https://pl.wikipedia.org/wiki?curid=3242198" title="Dustin Molicki">
Dustin Molicki

Dustin Molicki (ur. 13 sierpnia 1975 w Calgary) – kanadyjski łyżwiarz szybki, olimpijczyk.
Kariera.
Największy sukces w karierze Dustin Molicki osiągnął w 2002 roku, kiedy zajął piąte miejsce podczas wielobojowych mistrzostw świata w Thialf. W poszczególnych biegach był tam jedenasty na 500 m, dziesiąty na 5000 m, trzeci na 1000 m oraz dziewiąty na dystansie 10 000 m. Piąte miejsce zajął również na rozgrywanych rok wcześniej wielobojowych mistrzostwach świata w Budapeszcie, jednak w żadnym z biegów nie znalazł się w pierwszej trójce. jego najlepszym wynikiem było piąte miejsce w biegach na 5000 i 1500 m. W 2002 roku brał udział w igrzyskach olimpijskich w Salt Lake City, gdzie zajął dwunaste miejsce na 1500 m, jedenaste na 5000 m oraz szesnaste na dwukrotnie dłuższym dystansie. Trzykrotnie stawał na podium zawodów Pucharu Świata: 17 lutego 2001 roku w Hamar był trzeci na 1500 m, 17 listopada 2001 roku w Innsbrucku był drugi na 1500 m, a 11 stycznia 2002 roku w Heerenveen zwyciężył na tym samym dystansie. Najlepsze wyniki osiągnął w sezonie 2001/2002, kiedy był czwarty w klasyfikacji 1500 m. W 2005 roku zakończył karierę.

</doc>
<doc id="3242202" url="https://pl.wikipedia.org/wiki?curid=3242202" title="Synagoga Abudarham w Gibraltarze">
Synagoga Abudarham w Gibraltarze

Synagoga Abudarham w Gibraltarze (hiszp. "Esnoga Abudarham") – synagoga znajdująca się w Gibraltarze przy 19 Parliament Lane.
Synagogę utworzono w 1820 roku na użytek nowej fali żydowskich emigrantów z Maroka. W miejscu obecnej synagogi mieściły się w przeszłości loża wolnomularska, a następnie jesziwa rabina Salomona Abudarhama. W kwietniu 2000 roku dwóch obywateli Izraela próbowało ukraść z synagogi zabytkowe dzwony.

</doc>
<doc id="3242204" url="https://pl.wikipedia.org/wiki?curid=3242204" title="Auguste Veuillet">
Auguste Veuillet

Auguste Veuillet (ur. 3 lipca 1910 w Lyonie, zm. 10 października 1980 w Paryżu) – francuski kierowca wyścigowy i rajdowy.
Kariera.
W wyścigach samochodowych Veuillet startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1949, 1951-1953, 1955 Francuz pojawiał się w stawce 24-godzinnego wyścigu Le Mans. W pierwszym sezonie startów uplasował się na czwartej pozycji w klasie S 3.0, a w klasyfikacji generalnej był 21. Dwa lata później odniósł zwycięstwo w klasie S 1.1, co też powtórzył w latach 1952 i 1955.

</doc>
<doc id="3242210" url="https://pl.wikipedia.org/wiki?curid=3242210" title="Jan Zygmunt Michałowski">
Jan Zygmunt Michałowski

Jan Zygmunt Michałowski (ur. 24 maja 1881 w Wylezinie, zm. 7 października 1947 w Krakowie) – austriacki i polski dyplomata.
Życiorys.
Syn Zygmunta i Marii z Popielów. Ukończył "Theresianum", Akademię Konsularną w Wiedniu i studia prawnicze. Od 1906 w służbie konsularnej Austro-Węgier. Wicekonsul w Tangerze, attaché konsularny w Sofii, przez pewien czas w centrali MSZ Austro-Węgier w Wiedniu. W latach 1910–1912 był wicekonsulem w Smyrnie. W 1912 przeszedł ze służby konsularnej do służby dyplomatycznej, był sekretarzem legacyjnym ambasady w Londynie i drugim sekretarzem poselstwa w Belgradzie, do wybuchu I wojny światowej. W czasie I wojny światowej służył w armii austro-–węgierskiej jako oficer 8 pułku ułanów.
Do służby dyplomatycznej II Rzeczypospolitej wstąpił w grudniu 1918. Po powołaniu polskiego przedstawicielstwa w Szwecji został mianowany ministrem pełnomocnym i posłem w misji specjalnej 24 maja 1919, jeszcze przed uznaniem (3 czerwca 1919) niepodległości Polski przez Szwecję. 22 lipca 1919 objął formalnie placówkę w Sztokholmie w randze posła nadzwyczajnego i ministra pełnomocnego, misję pełnił do 19 stycznia 1924.
24 grudnia 1924 mianowany posłem w Budapeszcie. W czasie jego urzędowania Polska i Węgry podpisały 26 marca 1925 konwencję handlową; Węgry ratyfikowały ją już 3 kwietnia, Polska wskutek zmienionej tymczasem sytuacji gospodarczej (wojna celna z Niemcami), zwlekała z ratyfikacją. Michałowski wskazywał wówczas polskiemu MSZ konieczność zacieśnienia stosunków gospodarczych z Węgrami jako środka do zbliżenia obu krajów; ostatecznie Polska 1 września 1925 ratyfikowała konwencję. Odwołany 19 czerwca 1928, opuścił poselstwo 31 lipca 1928 i 3 września 1928 został posłem RP w Kopenhadze. W czasie jego urzędowania zawarto 29 maja 1930 umowę polsko-duńską o uruchomieniu polskiej linii transatlantyckiej przy pomocy duńskiego towarzystwa okrętowego. Odwołany 31 lipca 1931, 1 sierpnia 1931 został przeniesiony w stan rozporządzalności. Wskutek braku możności porozumienia się z ówczesnym kierownictwem MSZ, został na własny wniosek przeniesiony w stan spoczynku 1 lutego 1932. Zmarł w Krakowie, pochowany na Cmentarzu Rakowickim.
Odznaczony szwedzkim Krzyżem Wielkim Orderu Gwiazdy Polarnej w 1924 i duńskim Krzyżem Wielkim Orderu Danebroga w 1931.
Z małżeństwa zawartego w 1910 z Marią Wodzicką (ur. 1885), miał czworo dzieci: Krzysztofa (ur. 1912, benedyktyn), Marię (ur. 1916), Zygmunta (1918-2010, dziennikarz) i Annę (ur. 1923, po mężu Ballaux).
Zmarł 7 października 1947. Został pochowany w grobowcu rodzinnym na Cmentarzu Rakowickim w Krakowie.

</doc>
<doc id="3242214" url="https://pl.wikipedia.org/wiki?curid=3242214" title="Irena Chmielewska">
Irena Chmielewska

Irena Chmielewska (ur. 13 lipca 1905 w Łodzi, zm. 17 stycznia 1987 w Warszawie) – polska biochemiczka, profesor Uniwersytetu Warszawskiego, prowadziła badania naukowe nad zależnością pomiędzy strukturą a aktywnością biologiczną związków naturalnych oraz metabolizmem azotu u ludzi.
Życiorys.
Po ukończeniu szkoły realnej wyjechała do Warszawy, gdzie rozpoczęła naukę w Prywatnym Gimnazjum i Liceum Anny Jakubowskiej. W 1922 rozpoczęła studia na Wydziale Matematyczno-Przyrodniczym Uniwersytetu Warszawskiego, studiowała równocześnie dwa kierunki – biologiczny i chemiczny. Siedem lat później obroniła pracę magisterską z filozofii w dziedzinie chemii i została asystentką prof. Wiktora Lampego w Zakładzie Chemii Organicznej Uniwersytetu Warszawskiego. W 1933 obroniła pracę magisterską pt. "„Badania nad barwnikiem czerwonej kapusty – Brassica oleracea”", sześć lat później uzyskała habilitację. Podczas okupacji wykładała chemię na tajnych kompletach Uniwersytetu Warszawskiego, oficjalnie pracowała w fabryce Klawego i w Bacutilu, gdzie kierowała produkcją preparatów organicznych. Po zakończeniu wojny powróciła do pracy na uczelni jako adiunkt w Zakładzie Chemii Organicznej. W 1945 została członkiem Towarzystwa Naukowego Warszawskiego. Od 1946 przez pięć lat pracowała równocześnie w Instytucie Chemii Ogólnej, od 1949 prowadziła zajęcia z biochemii dla studentów wydziałów chemii i biologii. W 1951 została kierownikiem Zakładu Biochemii Instytutu Farmaceutycznego, funkcję tę pełniła przez dwa lata. Zainicjowała produkcję witaminy K, kwasu lewulinowego, hydrolizatu białkowego i dikumarolu, za rozpoczęcie pierwszego w historii polskiej chemii procesu produkcji hydrolizatu białkowego zespół kierowany przez Irenę Chmielewską otrzymał w 1951 nagrodę państwową. Kontynuacją były prace badawcze nad metabolizmem aminokwasów i peptydów u zwierząt, a także nad metodami otrzymywania i właściwościami witamin i antywitamin K. Do najcenniejszych osiągnięć naukowych Ireny Chmielewskiej należały badania nad tautomerią piranów, w wyniku których wysunęła ona hipotezę na temat roli metylochinonów w sprzężonym z oksydacyjną fosforylacją łańcuchowym przenoszeniu elektronów w układach biologicznych. W 1955 Irena Chmielewska uzyskała tytuł profesora nadzwyczajnego, a sześć lat później profesora zwyczajnego. Dzięki jej zaangażowaniu w 1958 na Wydziale Biologii i Nauk o Ziemi Uniwersytetu Warszawskiego powstała Katedra Biochemii, która w 1968 została przekształcona w Instytut Biochemii. Irena Chmielewska kierowała nim do przejścia w stan spoczynku w 1974. Od 1964 była członkiem korespondentem Polskiej Akademii Nauk, od 1971 była członkiem rzeczywistym.
W PRL informacje na temat Ireny Chmielewskiej podlegały cenzurze. W 1977 jej nazwisko znajdowało się na specjalnej liście osób pod szczególną kontrolą cenzury. Zalecenia cenzorskie dotyczące jej zanotował Tomasz Strzyżewski, który w swojej książce o peerelowskiej cenzurze opublikował notkę informacyjną z 7 stycznia 1977 Głównego Urzędu Kontroli Prasy, Publikacji i Widowisk. Wytyczne dla cenzorów wymieniały jej nazwisko z adnotacją: "Wszelkie próby popularyzowania w środkach masowego przekazu (prasa codzienna, radio, TV, tygodniki społeczno-polityczne) niżej wymienionych osób należy sygnalizować kierownictwu GUKPPiW". Zalecenia cenzorskie zezwalały jedynie na publikacje w prasie specjalistycznej, naukowej oraz skryptach itp..
23 sierpnia 1980 roku dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.

</doc>
<doc id="3242215" url="https://pl.wikipedia.org/wiki?curid=3242215" title="Gustave Olivier">
Gustave Olivier

Gustave Olivier – francuski kierowca wyścigowy.
Kariera.
W wyścigach samochodowych Olivier startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1953-1955 Francuz pojawiał się w stawce 24-godzinnego wyścigu Le Mans. W drugim sezonie startów odniósł zwycięstwo w klasie S 1.1, a w klasyfikacji generalnej był czternasty. Rok później uplasował się na siódmej pozycji w klasie S 1.5.

</doc>
<doc id="3242218" url="https://pl.wikipedia.org/wiki?curid=3242218" title="Slick Watts">
Slick Watts

Donald Earl "Slick" Watts (ur. 22 lipca 1951 w Rolling Fork) – amerykański koszykarz występujący na pozycjach rzucającego obrońcy oraz niskiego skrzydłowego. Laureat nagrody J. Walter Kennedy Citizenship Award, wybrany do składu najlepszych obrońców ligi NBA.
Watts przystąpił do draftu NBA w 1973, jednak nie został wybrany przez żaden z zespołów. Jego były trener z Xavier University of Louisiana okazał się być kuzynem Billa Russella, ówczesnego trenera oraz generalnego menedżera Seattle SuperSonics. Russell zaprosił Wattsa na obóz szkoleniowy, po czym podpisał z nim umowę. W ten sposób dostał się on w szeregi NBA po niefortunnym dla niego drafcie.
Sezon 1975/1976 był najbardziej udanym w jego sportowej karierze. Watts jako pierwszy zawodnik w historii NBA został liderem ligi zarówno w asystach, jak i przechwytach. Został także zaliczony do pierwszego składu defensywnego obrońców ligi. Otrzymał także nagrodę – J. Walter Kennedy Citizenship Award, przyznawaną co sezon zawodnikowi, który wykazał się największą działalnością charytatywną.
4 stycznia 1978 Watts został wytransferowany do New Orleans Jazz, w zamian za przyszły wybór pierwszej rundy draftu 1981 (Danny Vranes). Jeszcze przed rozpoczęciem kolejnego sezonu był już zawodnikiem Houston Rockets. Został wymieniony we wrześniu 1978 za kolejny wybór pierwszej rundy draftu 1981 (Danny Schayes). Karierę zakończył w 1979.
Pseudonim Slick nadano mu dlatego, że jako jeden z pierwszych zawodników w historii ligi zaczął golić głowę.
Po zakończeniu kariery sportowej został nauczycielem wychowania fizycznego w szkole podstawowej w Dearborn Park oraz trenerem koszykówki w liceum Franklina w Seattle.
W 2001 spędził 22 dni w szpitalu z powodu sarkoidozy. W wyniku choroby schudł ponad 22 kg, zanim jego stan uległ poprawie.

</doc>
<doc id="3242219" url="https://pl.wikipedia.org/wiki?curid=3242219" title="Richard Windbichler">
Richard Windbichler

Richard Windbichler (ur. 2 kwietnia 1991 w Wiedniu) – austriacki piłkarz występujący na pozycji środkowego obrońcy. 
Kariera sportowa.
Od 2017 jest zawodnikiem koreańskiego klubu Ulsan Hyundai. Reprezentant młodzieżowych reprezentacji Austrii.

</doc>
<doc id="3242221" url="https://pl.wikipedia.org/wiki?curid=3242221" title="No Pads, No Helmets... Just Balls">
No Pads, No Helmets... Just Balls



</doc>
<doc id="3242222" url="https://pl.wikipedia.org/wiki?curid=3242222" title="Still Not Getting Any...">
Still Not Getting Any...



</doc>
<doc id="3242223" url="https://pl.wikipedia.org/wiki?curid=3242223" title="Synagoga Flamandzka w Gibraltarze">
Synagoga Flamandzka w Gibraltarze

Synagoga Flamandzka w Gibraltarze (hiszp. "La Esnoga Flamenca") – synagoga znajdująca się w Gibraltarze przy 65 Line Wall Road.
Synagoga została zbudowana w 1799 roku i umiejscowiono ją w ogrodzie. W 1913 strawił ją pożar, lecz została odbudowana. Jedyną pozostałością po ogrodzie jest pojedyncza palma rosnąca na dziedzińcu synagogi.

</doc>
<doc id="3242225" url="https://pl.wikipedia.org/wiki?curid=3242225" title="Tom Prinsen">
Tom Prinsen

Tom Prinsen (ur. 9 września 1982 w Hengelo) – holenderski łyżwiarz szybki.
Kariera.
Największy sukces w karierze Tom Prinsen osiągnął w 2002 roku, kiedy wspólnie z kolegami zdobył brązowy medal w biegu drużynowym podczas mistrzostw świata juniorów w Collalbo. Wśród seniorów jego najlepszym wynikiem było szóste miejsce wywalczone podczas wielobojowych mistrzostw świata w Hamar. W poszczególnych biegach był tam piętnasty na 500 m, piąty na 5000 m, dziewiąty na 1000 m oraz czwarty na dystansie 10 000 m. W tej samej konkurencji był też dziesiąty na mistrzostwach świata w Hamar, jego najlepszym wynikiem było tam dziewiąte miejsce w biegu na 10 000 m. Wielokrotnie startował w zawodach Pucharu Świata, dwukrotnie stając na podium: 23 listopada 2003 roku w Heerenveen był drugi w wieloboju, a 2 grudnia 2007 roku w Kołomnie był drugi na 10 000 m. Najlepsze wyniki osiągnął w sezonie 2007/2008, kiedy był ósmy w klasyfikacji 5000/10 000 m. Nigdy nie wystąpił na igrzyskach olimpijskich. W 2010 roku zakończył karierę.

</doc>
<doc id="3242229" url="https://pl.wikipedia.org/wiki?curid=3242229" title="Sherwood Johnston">
Sherwood Johnston

Sherwood Johnston (ur. 29 września 1927 roku, zm. 9 listopada 2000 roku w Eureka) – amerykański kierowca wyścigowy.
Kariera.
Johnston rozpoczął karierę w międzynarodowych wyścigach samochodowych w 1952 roku od startów w SCCA Club Racing National Championship, gdzie dziesięciokrotnie stawał na podium, w tym pięciokrotnie na jego najwyższym stopniu. Uzbierane 10100 punktów dało mu tytuł mistrzowski. W późniejszych latach Amerykanin pojawiał się także w stawce World Sportscar Championship, 24-godzinnego wyścigu Le Mans oraz US Formula A/F5000 Championship.

</doc>
<doc id="3242233" url="https://pl.wikipedia.org/wiki?curid=3242233" title="Pierre-Louis Dreyfus">
Pierre-Louis Dreyfus

Pierre-Louis Dreyfus (ur. 17 maja 1908 w Paryżu, zm. 15 stycznia 2011 w Neuilly-sur-Seine) – francuski kierowca wyścigowy.
Kariera.
W wyścigach samochodowych Dreyfus startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1931–1932, 1935, 1939, 1949–1955 pojawiał się w stawce wyścigu 24h Le Mans. Pierwszy raz dojechał do mety w 1935 roku, kiedy to odniósł zwycięstwo w klasie trzeciej, a w klasyfikacji generalnej był drugi. Sukces ten powtórzył w sezonie 1953 w klasie S 1.1.

</doc>
<doc id="3242234" url="https://pl.wikipedia.org/wiki?curid=3242234" title="Roll With the Wind">
Roll With the Wind



</doc>
<doc id="3242235" url="https://pl.wikipedia.org/wiki?curid=3242235" title="NGC 7538">
NGC 7538

NGC 7538 – mgławica emisyjna (również obszar H II) położona w gwiazdozbiorze Cefeusza. Została odkryta 3 listopada 1787 roku przez Williama Herschela. Znajduje się w odległości ok. 8800 lat świetlnych. Masę mgławicy ocenia się na ok. 400 tys. mas Słońca.
W NGC 7538 ma miejsce intensywna aktywność gwiazdotwórcza. Dzięki obserwacjom wykonanym za pomocą Kosmicznego Teleskopu Herschela w mgławicy tej odkryto nietypowy pierścień pyłowy o rozmiarach 25 na 35 lat świetlnych i masie ok. 500 . Naukowcy nie są jeszcze pewni, jak mogło dojść do jego powstania. W ramach tych samych obserwacji odkryto również m.in. 13 rozległych skupisk materii (o rozmiarach od 0,4 do 1,1 parseka), z których w przyszłości utworzą się masywne gwiazdy, na razie jednak ich temperatura nie przekracza 15 kelwinów. Skupiska te mają masy przekraczające 40 , a rekordowe ma masę ocenianą na aż 340 .

</doc>
<doc id="3242236" url="https://pl.wikipedia.org/wiki?curid=3242236" title="Bu’aale">
Bu’aale

Bu'aale – miasto w południowej Somalii, stolica regionu Dżuba Środkowa. Leży w dolnej części doliny Dżuby. W czasach, gdy prezydentem był Mohammed Siad Barre rozwinęło się w nim rolnictwo na brzegach tejże rzeki. Po wojnie domowej w Somalii populacja znacznie się zwiększyła ze względu na silną migrację. Miasto przez długi czas znajdowało się w strefie okupacji islamistów. Dnia 2 kwietnia 2013 roku islamiści ogłosili powstanie republiki Bu'uale z siedzibą w mieście.

</doc>
<doc id="3242239" url="https://pl.wikipedia.org/wiki?curid=3242239" title="Jacques Savoye">
Jacques Savoye

Jacques Savoye (ur. 12 listopada 1905 roku, zm. 17 marca 1998 roku) – francuski kierowca wyścigowy.
Kariera.
W wyścigach samochodowych Savoye startował w wyścigach zaliczanych do klasyfikacji Mistrzostw Świata Samochodów Sportowych, a także w wyścigach Grand Prix. W latach 1935, 1937-1939, 1949-1950, 1952, 1954-1955 Francuz pojawiał się w stawce 24-godzinnego wyścigu Le Mans. W pierwszym sezonie startów uplasował się na ósmej pozycji w klasie 1.1, a w klasyfikacji generalnej był 23. Trzy lata później odniósł zwycięstwo w klasie 1.1, plasując się na ósmym miejscu w klasyfikacji generalnej. W kolejnych latach nie dojeżdżał do mety.

</doc>
<doc id="3242243" url="https://pl.wikipedia.org/wiki?curid=3242243" title="Zeki Fryers">
Zeki Fryers

Ezekiel David Fryers (ur. 9 września 1992 w Manchesterze) – angielski piłkarz występujący na pozycji obrońcy w angielskim klubie Barnsley Ipswich Town. Były młodzieżowy reprezentant Anglii.

</doc>
<doc id="3242244" url="https://pl.wikipedia.org/wiki?curid=3242244" title="Odrodzona Polska">
Odrodzona Polska

Odrodzona Polska – polski film paradokumentalny z 1924.
Film powstał w poznańskiej wytwórni Stanisława Martynowskiego - "Filmotwórnia". Do 2000 sądzono, że nie zachowały się żadne kopie tego dzieła, ani w Europie, ani w USA. W 2000 historycy kina - Małgorzata i Marek Hendrykowscy odnaleźli w Paryżu kopię dzieła.
Geneza i historia powstania.
Film był elementem monumentalnego zamysłu Martynowskiego (współwłaściciela kina "Szeherezada" w Poznaniu) i jego wspólnika Edmunda Nowickiego. Cykl miał początkowo nosić tytuł "Podróż po Odrodzonej Polsce". Miało to być osiem długich (po sześć aktów) obrazów dotyczących: Wielkopolski, Pomorza, Polesia, Wileńszczyzny, Wołynia, Małopolski, Śląska i Mazowsza. Odcinki obrazować miały piękno poszczególnych regionów, a także uwypuklać ich osiągnięcia gospodarcze i przypominać ważne wydarzenia z historii (poprzez sceny dokumentalne, jak i wstawki fabularne). Pomysłowi patronowali wpływowi Wielkopolanie, np. Adolf Rafał Bniński, Edmund Dalbor, czy Cyryl Ratajski. Scenariusz pierwszej części (poświęconej Poznaniowi i Wielkopolsce i jednocześnie jedynej powstałej) napisali historycy: Kazimierz Krotoski i Stanisław Zabrzeski. Reżyserię powierzono Zygmuntowi Wesołowskiemu (Warszawa).
Treść.
Wizję udręczonej przez zaborcę pruskiego Wielkopolski przybliża widzom stary wiarus. Jego opowieść dzieli się na trzy części: historia Michała Drzymały i jego wozu (sceny realizowane w Tarnowie Podgórnym), Strajk dzieci wrzesińskich (sceneria autentyczna we Wrześni, relacja żyjących uczestników wydarzeń) i przebieg powstania wielkopolskiego (realizacja w śródmieściu Poznania, z udziałem uczestników walk). Pomiędzy sekwencjami wmontowano zdjęcia dokumentalne z m.in. kongresu w Wersalu (z Ignacym Janem Paderewskim), Kruszwicy, połowem ryb na Gople, robotami gospodarskimi w wiejskiej chałupie, ćwiczeniami skautowymi, zawodami bractw kurkowych, procesją Bożego Ciała, strojami Bamberek, warzeniem soli w Inowrocławiu, panoramami Gniezna i Bydgoszczy, główną synagogą w Poznaniu, targami, kościołami i bankami poznańskimi (banki były sponsorami dzieła). 
Ostatecznie film składał się z prologu i siedmiu aktów (długość - 2500 m; 5000 m nie weszło do ostatecznej wersji). Najkosztowniejszy był prolog zrealizowany w Paryżu, w firmie "Gaumont", zawierający alegorię rozbiorów, obraz więźniów carskich aresztów i rzeź galicyjską. Zdjęcia prologu stworzył Albert Wywerka, a wystąpili w nim m.in. Bolesław Szczurkiewicz, Franciszek Ryll (jako Drzymała), Jan Woskowski, Bronisława Broniszowa, Włodzimierz Gajdarow i 20.000 statystów.
Dystrybucja.
Premiera odbyła się 24 grudnia 1924 w Auli Uniwersyteckiej w Poznaniu. Film poprzedzono szeroko zakrojoną akcją promocyjną, która przyniosła spodziewane efekty jedynie w Poznaniu (film grano trzy razy dziennie przez dwa tygodnie, w sali całkowicie wypełnionej publicznością). W pozostałych miastach było znacznie gorzej. Film przez wiele kin potraktowany został jako propagandowy, żądano bezpłatnych kopii lub pokazów. Również media poznańskie przyjęły obraz zupełnie bezkrytycznie, porównując go do monumentalnych filmów amerykańskich. 
Pod koniec 1925 jedną kopię sprzedano do Francji, w marcu 1926 do USA, a na przełomie 1926 i 1927 prezentowano go Polonii w Belgii. 
Film przyniósł finansową porażkę - pierwsze żądania wierzycieli zbiegły się z premierą. Również pokazy zagraniczne nie uratowały budżetu twórców. W 1928 ostatecznie umorzono długi "Filmotwórni", tylko za wstawiennictwem Cyryla Ratajskiego w Ministerstwie Spraw Zagranicznych.

</doc>
<doc id="3242247" url="https://pl.wikipedia.org/wiki?curid=3242247" title="William Spear">
William Spear

William Spear (ur. 27 czerwca 1916 roku w Westminster, zm. 27 sierpnia 1979 roku w Palm Beach) – amerykański kierowca wyścigowy.
Kariera.
W wyścigach samochodowych Spear poświęcił się głównie startom w wyścigach zaliczanych do klasyfikacji Mistrzostw Świata Samochodów Sportowych oraz SCCA. W latach 1951-1955 pojawiał się w stawce 24-godzinnego wyścigu Le Mans. W drugim sezonie startów odniósł zwycięstwo w klasie S 8.0, a w klasyfikacji generalnej był czwarty. Rok później stanął na drugim stopniu podium w klasie S 8.0. W sezonie 1954 w klasie S 8.0 ponownie zwyciężył oraz stanął na najniższym stopniu podium klasyfikacji generalnej.

</doc>
<doc id="3242248" url="https://pl.wikipedia.org/wiki?curid=3242248" title="Granice zła">
Granice zła

Granice zła (ang. "Caught Inside") – australijski film przygodowy z gatunku thriller z 2010 roku w reżyserii Adama Blaiklocka oraz wyprodukowany przez Paula S. Freidmana. Główne role w filmach zagrali Peter Phelps, Harry Cook, Ben Oxenbould i Daisy Betts. Zdjęcia do filmu kręcono na Malediwach.
Premiera filmu miała miejsce 10 marca 2010 roku w Australii. Dwa lata później premiera filmu odbyła się 22 marca 2012 roku w Polsce.
Opis fabuły.
Grupa surferów wybiera się jachtem na malowniczą wyspę na Oceanie Indyjskim. Nieobliczalny Bull (Ben Oxenbould) napastliwie podrywa jedną z dziewcząt na pokładzie. Zostaje porzucony przez towarzyszy. Udaje mu się jednak wrócić na jacht. Przejmuje nad nim kontrolę i torturuje członków załogi.
Obsada.
Źródło: Filmweb

</doc>
<doc id="3242250" url="https://pl.wikipedia.org/wiki?curid=3242250" title="Phil Walters">
Phil Walters

Phil Walters (ur. 20 kwietnia 1916 roku w Nowym Jorku, zm. 6 lutego 2000 roku w Homosassa) – amerykański kierowca wyścigowy.
Kariera.
W wyścigach samochodowych Walters poświęcił się głównie startom w wyścigach zaliczanych do klasyfikacji Mistrzostw Świata Samochodów Sportowych. W latach 1950-1955 pojawiał się w stawce 24-godzinnego wyścigu Le Mans. W pierwszym sezonie startów uplasował się na trzeciej pozycji w klasie S 8.0, a w klasyfikacji generalnej był jedenasty. Rok później odniósł zwycięstwo w klasie S 8.0. Sukces ten powtórzył w sezonie 1953, plasując się jednocześnie na najniższym stopniu podium klasyfikacji generalnej.

</doc>
<doc id="3242251" url="https://pl.wikipedia.org/wiki?curid=3242251" title="René Bonnet">
René Bonnet

René Bonnet (ur. 27 grudnia 1904 roku w Vaumas, zm. 13 stycznia 1983 roku w Épernay) – francuski kierowca wyścigowy i konstruktor samochodów wyścigowych. W 1946 roku założył wraz z Charlesem Deutschem przedsiębiorstwo Deutsch-Bonnet, a od 1961 roku samodzielnie prowadził Automobiles René Bonnet.
Kariera wyścigowa.
W wyścigach samochodowych Bonnet startował w wyścigach zaliczanych do klasyfikacji Mistrzostw Świata Samochodów Sportowych oraz rozgrywanych według reguł Formuły 2. W latach 1949-1955 Francuz pojawiał się w stawce 24-godzinnego wyścigu Le Mans. W pierwszym sezonie startów uplasował się na trzeciej pozycji w klasie S 1.5, a w klasyfikacji generalnej był 24. Dwa lata później stanął na drugim stopniu podium w klasie S 1.1. W latach 1953-1954 odnosił zwycięstwa w klasie S 750.

</doc>
<doc id="3242252" url="https://pl.wikipedia.org/wiki?curid=3242252" title="Rene Bonnet">
Rene Bonnet

René Bonnet

</doc>
<doc id="3242254" url="https://pl.wikipedia.org/wiki?curid=3242254" title="Trybunał inkwizycji w Parmie">
Trybunał inkwizycji w Parmie

Trybunał inkwizycji w Parmie – sąd inkwizycyjny, mający swą siedzibę w Parmie, stolicy księstwa Parmy i Piacenzy (od 1545). Istniał w latach 1468–1805 (z przerwami ok. 1564–1588 i 1769–1780). Był kierowany przez dominikanów. Od drugiej połowy XVI wieku należał do struktur inkwizycji rzymskiej.
Historia.
Pierwsze wzmianki o inkwizycji w Parmie pochodzą z 1279. W mieście tym działał wówczas inkwizytor Ferrary i Bolonii Florio da Vicenza z zakonu dominikanów, który skazał na stos dwie kobiety oskarżone o przynależność do sekty katarskiej. W reakcji na te egzekucje ludność Parmy zbuntowała się i wygnała dominikanów. W odpowiedzi legat papieski, kardynał Latino Malabranca Orsini obłożył miasto interdyktem. Do ich powrotu do Parmy doszło w 1287. Wkrótce potem w Parmie działał dominikanin Manfredo da Parma, koinkwizytor okręgu bolońskiego, który w 1300 skazał na stos Gerarda Segarelliego, przywódcę sekty braci apostolskich. 
Po roku 1304 Parma położona była w granicach dominikańskiej prowincji zakonnej Lombardii Dolnej i tworzyła wspólny okręg inkwizytorski razem z Mantuą. Cztery lata później, w związku z procesem templariuszy, odnotowano pierwszego inkwizytora mianowanego specjalnie dla tego okręgu – został nim dominikanin Egidio Prosperi. Dopiero w 1468 generał zakonu dominikanów Martial Auribelli rozdzielił okręgi Mantui i Parmy i utworzył samodzielny trybunał z siedzibą w Parmie, podporządkowując mu okręg Reggio nell’Emilia, będący dotąd wikariatem trybunału w Ferrarze. Krok ten był wbrew ówczesnym tendencjom, by granice okręgów inkwizytorskich pokrywały się z granicami politycznymi. Parma należała wówczas do księstwa Mediolanu, rządzonego przez dynastię Sforzów, a Reggio do księstwa Ferrary, rządzonego przez dynastię Este.
Konwent dominikański w Parmie, będący siedzibą trybunału, na przełomie XV i XVI wieku przechodził głęboki kryzys. Braci zakonnych było niewielu i nie cieszyli się oni dobrą opinią. W rezultacie w 1507 generał zakonu Jean Clérée zadecydował o wyłączeniu konwentu spod władzy prowincjała Lombardii Dolnej i przekazaniu go zakonnikom ze zreformowanej Kongregacji Lombardzkiej, będącej autonomiczną strukturą w zakonie dominikańskim. Od tego momentu obsada urzędu inkwizytorskiego w Parmie przeszła w ręce dominikanów z tej Kongregacji, przekształconej w 1531 w regularną prowincję Obojga Lombardii. Zmiana ta oznaczała znaczną intensyfikację działań inkwizycyjnych w okręgu parmeńskim. W 1510 w Parmie na podstawie wyroku inkwizytora Antonio da Casale spalono żywcem na stosie rzekomą czarownicę, co miejscowe kroniki odnotowały jako wydarzenie niemające precedensu w pamięci żyjących. Jeden z jego następców, Girolamo Armellini da Faenza, przewodniczył masowym procesom o czary w niewielkim księstwie Mirandola w 1522–1524.
W 1542 papież Paweł III utworzył w Rzymie Kongregację Rzymskiej i Powszechnej Inkwizycji, będącej organem Kurii Rzymskiej kierującym działalnością inkwizycji we Włoszech. Trzy lata później ten sam papież oddał w ręce swego rodu ziemie wokół Parmy i Piacenzy, tworząc Księstwo Parmy i Piacenzy. Niedługo potem władze kościelne zdecydowały, że w księstwie tym powinien działać tylko jeden trybunał inkwizycyjny, obejmujący swą jurysdykcją cały jego obszar. Na jego siedzibę obrano Piacenzę. W rezultacie trybunał parmeński został wówczas rozwiązany. Sama Parma przeszła pod jurysdykcje inkwizytora Piacenzy (1564), a Reggio już w 1563 powróciło pod władzę inkwizytora Ferrary.
Ponowne utworzenie trybunału w Parmie nastąpiło 1 października 1588. W ciągu następnych dziesięciu lat doprecyzowano granice podległego mu okręgu i utworzono w jego obrębach tzw. wikariaty rejonowe, czyli mniejsze okręgi nadzorowane przez wikariuszy inkwizytora. W tej formie inkwizycja działała w Parmie do końca panowania dynastii Farnese w XVIII wieku. W 1640 z wyroku inkwizycji stracono w Parmie dwie osoby oskarżone o świętokradztwo.
Po wygaśnięciu dynastii Farnese w 1731 władza w księstwie przeszła ostatecznie w ręce francuskiej dynastii Burbonów. Panujący od 1765 książę Ferdynand I Parmeński początkowo sprzyjał ideom oświeceniowym, a jego premierem był Francuz Guillaume Du Tillot, który przeprowadził w kraju wiele reform, m.in. w 1767 zniósł przywileje podatkowe "crocesignati", czyli świeckich stowarzyszeń udzielających inkwizycji wsparcia materialnego. 27 lutego 1769 roku zmarł inkwizytor Parmy Pietro Martire Cassio i jeszcze tego samego dnia rząd wydał dekret o formalnym zniesieniu inkwizycji w księstwie. Jednak już w 1771 roku wskutek intryg dworskich doszło do wygnania Tillota, a władzę przejęła frakcja konserwatywna, związana z księżną Marią Amalią Habsburg. 29 lipca 1780 roku doszło do podpisania konkordatu między księciem Ferdynandem I a Stolicą Apostolską i w rezultacie 2 sierpnia 1780 roku trybunały w Parmie i Piacenzy zostały ponownie powołane do życia. Trwałe zniesienie inkwizycji nastąpiło dopiero po śmierci Ferdynanda I i okupacji księstwa przez wojska francuskie. Ostatni inkwizytor Parmy Vincenzo Passerini zrezygnował w kwietniu 1803, a 3 czerwca 1805 roku skasowane zostały konwenty dominikańskie w Parmie i Piacenzy, będące siedzibami inkwizycji.
Organizacja.
Siedziba trybunału znajdowała się w konwencie S. Pietro Martire w Parmie. Podlegały mu diecezje Parmy i Borgo San Donnino. Obszar tych diecezji podzielony był na tzw. wikariaty rejonowe, na czele których stali zastępcy inkwizytora tytułowani jako wikariusze rejonowi. Było ich łącznie 27: Berceto, Calestano, Ciano, Colorno, Corniglio, Monchio, Fontanellato, Fornovo, Langhirano, Santa Maria del Piano, Medesano, Poviglio, Sasso, San Secondo, Senzani, Sissa, Soragna, Sorbolo, Tizzano, Valle dei Cavalieri, Borgo San Donnino, Busseto, Contignaco, Zibello, Monticelli, Guastalla, Luzzara. Inkwizytora wspierało materialnie świeckie Bractwo Krzyża Świętego (tzw. "crocesignati").
Lista inkwizytorów.
1468–1564.
Około 1564 okręg Parmy połączono z Piacenzą. Ponownie rozdzielono je w 1588.
1588–1769.
W 1769 trybunał został zniesiony, ale w 1780 wznowiono jego działalność.

</doc>
<doc id="3242255" url="https://pl.wikipedia.org/wiki?curid=3242255" title="MINITAB">
MINITAB



</doc>
<doc id="3242257" url="https://pl.wikipedia.org/wiki?curid=3242257" title="Jean de Montrémy">
Jean de Montrémy

Jean de Montrémy (ur. 18 maja 1913 roku, zm. 16 grudnia 1998 roku) – francuski kierowca wyścigowy.
Kariera.
W wyścigach samochodowych de Montrémy startował w wyścigach zaliczanych do klasyfikacji Mistrzostw Świata Samochodów Sportowych. W latach 1949-1951, 1953, 1955 Francuz pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 1.1, a w klasyfikacji generalnej był dwunasty. W kolejnych dwóch sezonach stawał na drugim stopniu podium klasy S 750.

</doc>
<doc id="3242258" url="https://pl.wikipedia.org/wiki?curid=3242258" title="Jean de Montremy">
Jean de Montremy

Jean de Montrémy

</doc>
<doc id="3242269" url="https://pl.wikipedia.org/wiki?curid=3242269" title="Mario Damonte">
Mario Damonte

Mario Damonte – włoski kierowca wyścigowy.
Kariera.
W wyścigach samochodowych Damonte startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1952-1955 Francuz pojawiał się w stawce 24-godzinnego wyścigu Le Mans. W pierwszym sezonie startów uplasował się na drugiej pozycji w klasie S 1.5, a w klasyfikacji generalnej był 21. Rok później odniósł zwycięstwo w klasie S 1.1

</doc>
<doc id="3242273" url="https://pl.wikipedia.org/wiki?curid=3242273" title="Joe Smith">
Joe Smith

Joseph Leynard Smith (ur. 26 lipca 1975 w Norfolk) – amerykański koszykarz, występujący na pozycji skrzydłowego.

</doc>
<doc id="3242274" url="https://pl.wikipedia.org/wiki?curid=3242274" title="Sprawa czystości piwa">
Sprawa czystości piwa

Orzeczenie Trybunału Sprawiedliwości Unii Europejskiej w sprawie C‑46/93 (i C‑48/93 Factortame - sprawy połączone) z dnia 5 marca 1996 r. wydane w trybie prejudycjalnym, orzekającego w sporze między francuskim browarem Brasserie du pêcheur SA a Republiką Federalną Niemiec.
Stan faktyczny.
Browar francuski Brasserie du pêcheur SA chciał sprzedawać w Niemczech piwo. Nie było to możliwe, gdyż w Niemczech obowiązywało pochodzące z XVI wieku Bawarskie Prawo Czystości, polegające na zakazie sprzedaży piwa niespełniającego reguły czystości (piwo powinno składać się tylko z określonych pięciu składników: wody, chmielu i słodu jęczmiennego; a w XX wieku dodano słód pszeniczny i nieznane w XVI wieku drożdże (od 1906 roku), a piwa francuskiego browaru nie spełniały wymogów reguły. Z tego powodu francuski browar ponosił lucrum cessans.
"W wyroku z dnia 12 marca 1987 r. w sprawie 178/84 Komisja przeciwko Niemcom Trybunał uznał zakaz sprzedaży importowanego z innych państw członkowskich piwa nieodpowiadającego omawianym przepisom prawa niemieckiego za niezgodny z art. 30 traktatu."
"Brasserie du pêcheur pozwała więc Republikę Federalną Niemiec o naprawienie szkody, jaką wspomniany zakaz importu wyrządził jej w latach 1981–1987, żądając odszkodowania w kwocie 1 800 000 DM, odpowiadającej ułamkowi rzeczywistej szkody."
Federalny Trybunał Sprawiedliwości (Bundesgerichtshof), rozpatrujący sprawę, zwrócił się do Trybunału Sprawiedliwości z pytaniem prejudycjalnym.
Treść wyroku.
Trybunał uznał, że:
Kryteria odpowiedzialności odszkodowawczej państwa członkowskiego z tytułu bezprawności prawodawczej (Kryteria Brasserie du pêcheur oraz Factortame):

</doc>
<doc id="3242275" url="https://pl.wikipedia.org/wiki?curid=3242275" title="Stefan Kwiatkowski (historyk)">
Stefan Kwiatkowski (historyk)

Stefan Franciszek Kwiatkowski (ur. 6 stycznia 1946, zm. 22 października 2022) – polski historyk, profesor nauk humanistycznych. Specjalizował się w historii średniowiecznej.
Życiorys.
Ukończył studia historyczne na Uniwersytecie Mikołaja Kopernika w Toruniu. Pracę magisterską i doktorat napisał pod kierunkiem Tadeusza Grudzińskiego. W latach 1969-2000 był pracownikiem naukowym UMK. Od 2000 był zatrudniony w Instytucie Historii i Stosunków Międzynarodowych Uniwersytetu Szczecińskiego (kierownik Zakładu Historii Średniowiecznej). 

</doc>
<doc id="3242276" url="https://pl.wikipedia.org/wiki?curid=3242276" title="Koji Yusa">
Koji Yusa



</doc>
<doc id="3242277" url="https://pl.wikipedia.org/wiki?curid=3242277" title="Lex Trebonia">
Lex Trebonia

Lex Trebonia – rzymska ustawa wydana w 55 roku p.n.e., podczas drugiego wspólnego konsulatu Marka Licyniusza Krassusa i Gnejusza Pompejusza Wielkiego. Uchwalona na wniosek trybuna Treboniusza, przyznawała konsulom (wraz z tytułem prokonsula) pięcioletni zarząd nad Syrią (Krassus) oraz Hiszpanią Bliższą i Dalszą (Pompejusz). Ponadto przedłużono namiestnictwo Gajusza Juliusza Cezara w Galii o pięć lat, do 1 marca 50 r.
Tło polityczne.
W 56 r. polityczny sojusz zawarty cztery lata wcześniej przez Krassusa, Cezara i Pompejusza (I triumwirat) zaczynał się rwać. Populistyczna kampania Klodiusza podminowała relacje Pompejusza i Krassusa, obu im zaś nie w smak były wpływy, sława i bogactwo, jakie Cezar zdobył podczas wojen galijskich. Cezar zaprosił więc pozostałych triumwirów do miasta Luca w Galii Przedalpejskiej (dzisiejsza Lukka). W trakcie spotkania odnowiono przymierze i zaplanowano wspólną strategię polityczną. Osiągnięcie przez Krassusa i Pompejusza urzędów konsulów oraz wydanie lex Trebonia stanowiło początek realizacji tych planów. Krassus zamierzał wykorzystać rządy w Syrii dla podboju Partów, Cezarowi niezbędna była władza namiestnika do dalszego prowadzenia wojny z Galami, zaś Hiszpania stanowiła dla Pompejusza (który nawet nie opuścił Rzymu, ale poprzez legatów zarządzał prowincją) ogromne źródło dochodów.
Lex Trebonia wzbudziła wiele kontrowersji. Jednym z jej najgorętszych przeciwników był Katon Młodszy, który należał do grona polityków uważających rosnącą siłę triumwirów za zagrożenie dla państwa rzymskiego. Wszelkimi środkami próbował powstrzymać uchwalenie ustawy, póki Treboniusz nie kazał go uwięzić.

</doc>
<doc id="3242278" url="https://pl.wikipedia.org/wiki?curid=3242278" title="Travis Webb">
Travis Webb

Travis „Spider” Webb (ur. 8 października 1910 roku w Joplin, zm. 27 stycznia 1990 roku w McMinnville) – amerykański kierowca wyścigowy.
Kariera.
W swojej karierze Webb startował jedynie w Stanach Zjednoczonych w AAA National Championship. W mistrzostwach AAA nigdy nie stawał na podium. W sezonie 1949 dwukrotnie stawał na podium. Z dorobkiem 330 punktów uplasował się tam na siedemnastej pozycji w klasyfikacji generalnej. W latach 1948-1950, 1952-1954 Amerykanin startował w słynnym wyścigu Indianapolis 500, zaliczanym w latach 1950-1960 do klasyfikacji Formuły 1. Nigdy jednak nie zdobywał punktów.

</doc>
<doc id="3242279" url="https://pl.wikipedia.org/wiki?curid=3242279" title="Spider Webb">
Spider Webb

Travis Webb

</doc>
<doc id="3242281" url="https://pl.wikipedia.org/wiki?curid=3242281" title="Krokodyl Dundee w Los Angeles">
Krokodyl Dundee w Los Angeles

Krokodyl Dundee w Los Angeles (ang. "Crocodile Dundee in Los Angeles", znany również jako "Crocodile Dundee 3") – australijsko-amerykańska komedia przygodowa z gatunku dramat z 2001 roku w reżyserii Simona Wincera. Jest to kontynuacja filmów "Krokodyl Dundee" (1986) i "Krokodyl Dundee II" (1988), a także trzeci i ostatni film z całej trylogii. Główną rolę w filmie zagrał australijski aktor Paul Hogan. Wyprodukowana przez Paramount Pictures i Universal Studios.
Premiera filmu miała miejsce 12 kwietnia 2001 roku w Australii. Sześć dni później premiera filmu odbyła się 18 kwietnia 2001 roku w Stanach Zjednoczonych.
Opis fabuły.
Sue Charlton (Linda Kozlowski) jedzie do Stanów Zjednoczonych do Los Angeles. Towarzyszy jej życiowy partner, australijski traper Michael J. Dundee (Paul Hogan). Kobieta zostaje szefową jednej z gazet. Rozpoczyna śledztwo w sprawie śmierci swojego poprzednika. Kobieta może liczyć na pomoc Michaela.
Obsada.
Źródło: Filmweb
i inni.

</doc>
<doc id="3242283" url="https://pl.wikipedia.org/wiki?curid=3242283" title="Inkompatybilizm">
Inkompatybilizm

Inkompatybilizm – pogląd głoszący, że determinizm wszechświata jest zupełnie nie do pogodzenia z twierdzeniem, iż ludzie mają wolną wolę; że istnieje dychotomia pomiędzy determinizmem a wolną wolą, wobec czego filozofowie muszą wybrać, czy wierzą w jedno, czy w drugie.
Przeciwieństwem inkompatybilizmu jest kompatybilizm, który odrzuca dychotomię determinizm/wolna wola. Kompatybiliści zachowują pojęcie wolnej woli przez to, że definiują je bardziej jako „wolność (brak przeszkód), by działać” – posunięcie, które spotkało się z pewną krytyką.
Inkompatybilizm występuje w co najmniej trzech stanowiskach filozoficznych: libertarianizm przeczy, że wszechświat jest deterministyczny; twardy determinizm przeczy, że istnieje jakakolwiek wolna wola, a pesymistyczny inkompatybilizm (twardy indeterminizm) zaprzecza zarówno zdeterminowaniu wszechświata, jak i istnieniu wolnej woli. Standardowy argument przeciwko wolnej woli stawia jednym poglądom inkompatybilistycznym większe trudności, a innym mniejsze.
Libertarianizm.
Metafizyczny libertarianizm twierdzi, że wolna wola istnieje, a determinizm w ogólności nie. Taki dualizm prowadzi jednak do regresu w nieskończoność. Jeśli jakikolwiek taki swobodny umysł istnieje, wciąż można wysunąć wobec niego zarzut ze standardowego argumentu przeciwko wolnej woli o byciu kształtowanym przez siłę wyższą. Odmienny model, w mniejszym stopniu odrzucający determinizm, zaproponował m.in. libertarianin Robert Kane.
Robert Kane (redaktor "Oxford Handbook of Free Will") jest wiodącym filozofem inkompatybilistycznym uznającym w swych teoriach istnienie wolnej woli. Kane zmierza do tego, że osoby winno się uważać za odpowiedzialne moralnie za decyzje, które powstały w procesie z elementem indeterminizmu. Krytycy zarzucają mu niepokonanie największego wyzwania dla takiego podejścia: "argumentu z łutu szczęścia" (). Mianowicie, jeśli krytyczny wybór moralny jest sprawą chwilowego łutu szczęścia (niezdeterminowanych fluktuacji kwantowych), to na jakiej podstawie można osobę uważać odpowiedzialną za swój ostateczny czyn? Co więcej, nawet jeśli wyobrazimy sobie, że osoba może zawczasu wykonać akt woli, by uczynić "moralne" działanie bardziej prawdopodobnym w nadchodzącym krytycznym momencie, ów akt „chcenia” sam byłby dziełem szczęśliwego przypadku.
Libertarianizm w filozofii umysłu jest, sam w sobie, odrębny od noszącej tę samą nazwę doktryny politycznej. Wskazuje on, że mamy wolną wolę, że jest to niekompatybilne z panowaniem determinizmu, oraz że tym samym przyszłość nie jest zdeterminowana. Przykładowo, w tej chwili ktoś mógłby albo kontynuować czytanie tego artykułu, albo je przerwać. Według omawianego stanowiska, skoro "może" on zadziałać różnie – to dalszy bieg dziejów nie jest obecnie zdeterminowane w ten czy inny sposób.
Pogląd ten przypisuje się m.in. Lukrecjuszowi, który twierdził, że wolna wola powstaje z przypadkowych, chaotycznych ruchów atomów, zwanych „parenklizą”. Dużym zastrzeżeniem wobec takich teorii jest to, że nauka pokazywała stopniowo, że coraz większa część świata fizycznego podlega prawom zupełnie deterministycznym, i zdaje się sugerować, że nasze umysły są tak samo częścią świata fizycznego, jak wszystko inne. Jeśli te założenia są prawdziwe, inkompatybilistyczny libertarianizm może być podtrzymany wyłącznie jako teza, że wolna wola jest zjawiskiem nadprzyrodzonym, wykraczającym poza prawa natury (tak uważały np. pewne ruchy religijne).
Jednakowoż liczne poglądy libertariańskie opierają się dziś na indeterministycznej wizji fizycznego wszechświata, zgodnie z założeniem, że idea deterministycznego wszechświata funkcjonującego „jak mechanizm zegara” stała się nieaktualna odkąd narodziła się mechanika kwantowa. Mając w założeniu wszechświat indeterministyczny, libertariańskie konstrukcje filozoficzne można prezentować jako zgodne z fizyką.
Istnieją więc poglądy libertariańskie bazujące na indeterminizmie i fizykalizmie, skąd już niedaleko do naturalizmu. Zasadniczym problemem dla takiego naturalistycznego libertarianizmu jest wyjaśnienie, jak indeterminizm może być kompatybilny z racjonalnością i z odpowiednimi powiązaniami pomiędzy osobistymi przekonaniami, pożądaniami, ogólną osobowością a czynami. Robert Kane proponuje pewien rodzaj naturalistycznego libertarianizmu, w którym podkreśla się, że jeśli nasza "osobowość" jest formowana indeterministycznie (w „samokształtujących się czynach”), to nasze działania mogą wypływać z uświadamianej sobie osobowości, a mimo to wciąż być inkompatybilistycznie wolnymi.
Zaproponowano też stanowiska libertariańskie bazujące na indeterminizmie bez założenia naturalizmu, za to ze ścisłym dualizmem świata fizycznego i duchowego. W czasie, gdy C.S. Lewis pisał "Cuda", mechanika kwantowa (i fizyczny indeterminizm) zaledwie zaczynała być akceptowana, a mimo to Lewis przedstawił logiczną możliwość tego, że, o ile okazałoby się, że świat fizyczny jest indeterministyczny, dałoby to punkt wejścia (interakcji) do układu tradycyjnie uznawanego za zamknięty, przy czym zdarzenie opisywane naukowo jako prawdopodobne/nieprawdopodobne mogłoby być opisane filozoficznie jako działanie bytu niefizycznego na fizyczną rzeczywistość (zwracając uwagę, iż z fizykalistycznego punktu widzenia byt niefizyczny musi być niezależny od własnej tożsamości lub umysłowego przetwarzania istoty czującej). Lewis wspomina o tym tylko mimochodem, czyniąc jasnym, że jego teza nie zależy od tego stanu rzeczy w żaden sposób.
Inni mogą posługiwać się pewną formą tzw. anomalnego monizmu Donalda Davidsona, by sugerować, że, choć umysł jest istotnie częścią świata fizycznego, wprowadza on inny poziom opisu tych samych faktów, a zatem, mimo że istnieją deterministyczne prawa według opisu fizycznego, nie ma takich praw według opisu umysłowego, a zatem nasze działania są wolne i niezdeterminowane.
Twardy determinizm.
Ci, którzy odrzucają wolność woli i akceptują determinizm, nazywani są (w zależności od źródeł) „twardymi deterministami”, twardymi inkompatybilistami, niewierzącymi w wolną wolę, iluzjonistami lub imposybilistami. Wierzą oni, że nie ma wolnej woli i że każde przeciwne przeświadczenie jest łudzeniem się. Nie przeczą oni, że człowiek ma dążenia, lecz mówią, że owe dążenia są przyczynowo zdeterminowane przez nieprzerwany łańcuch wcześniejszych zdarzeń. Zgodnie z tą filozofią, żadne całkowicie przypadkowe, spontaniczne, tajemnicze czy cudowne zdarzenia nie występują. Determiniści niekiedy podnoszą, że byłoby uporczywym opierać się wywnioskowanemu z nauki determinizmowi na podstawie samej tylko intuicji związanej ze swym wrażeniem swobody. Według ich rozumowania historia rozwoju nauki sugeruje, iż to determinizm jest logiczną metodą, według której działa rzeczywistość.
William James powiedział, iż filozofowie (i naukowcy) mają „niechęć do idei przypadku”. Absolutna przypadkowość, która jest możliwą implikacją z mechaniki kwantowej i zasady nieoznaczoności, oznacza brak jakiejkolwiek przyczynowości. Możliwość ta jest wyzwaniem wobec poglądów o konieczności istnienia przyczynowych i mających oparcie w prawach natury wyjaśnień dla wszystkich zdarzeń.
Konsekwencje moralne.
Jako że wielu wierzy, iż wolna wola jest konieczna, by istniała odpowiedzialność moralna, stanowisko deterministyczne może mieć destrukcyjne konsekwencje dla ich teorii etyki.
Jako rozwiązanie tego problemu zasugerowano, że, w celu zachowania odpowiedzialności moralnej i koncepcji etycznych, można by wprowadzić tzw. „złudzenie” wolnej woli. I to mimo myślenia, że wolna wola nie istnieje ze względu na determinizm. Krytycy argumentują, że takie posunięcie czyni moralność po prostu kolejnym „złudzeniem” lub, inaczej, że jest ono po prostu dwulicowe.
Z kolei determiniści wskazują, że nawet jeśli negowanie wolnej woli sprawia, że moralność jest niespójna, taki wniosek nie ma wpływu na fakty. Twardzi determiniści często uznają jakiś rodzaj „systemu moralnego”, który wprost opiera się na determinizmie. System moralny deterministy po prostu uznaje, że każde działanie podmiotu w danej sytuacji wynika ze współgrania środowiska i wychowania (np. determinista może uznawać karanie niepożądanych zachowań w celu zmiany zachowania lub dla odstraszenia).
Twardy inkompatybilizm.
Podczas gdy twardy determinizm wprost zaprzecza koncepcji wolnej woli, niektórzy sugerowali, że wolna wola mogłaby być nie do pogodzenia również z niedeterminizmem. Jest to "pesymistyczny" lub "twardy" inkompatybilizm i stosowano go jako argument przeciwko inkompatybilizmowi libertariańskiemu.
Zgodnie z założeniami naturalizmu i indeterminizmu, w myśl których istnieje tylko rzeczywistość przyrodnicza i jest ona indeterministyczna – zdarzenia "nie" są predeterminowane (np. z przyczyn kwantowomechanicznych) i każde zjawisko ma związane ze sobą prawdopodobieństwo wystąpienia – żadne zdarzenie nie może być zdeterminowane przez odczuwaną przez fizyczny organizm wolną wolę, ani też żadne zjawisko nie może być w ogóle przez cokolwiek zdeterminowane. Zazwyczaj (choć nie jest to konieczne) przedstawiciel takiego poglądu nie będzie dostrzegał (w kwestii wolnej woli) jakiejkolwiek zasadniczej różnicy konstrukcji między człowiekiem a niższymi gatunkami.
Twardy inkompatybilizm różni się od twardego determinizmu tym, że nie wyraża zdania co do prawdziwości determinizmu. Zwolennicy twardego inkompatybilizmu zwykle akceptują zarówno libertariańską krytykę pod adresem kompatybilizmu, jak i kompatybilistyczną krytykę libertarianizmu.
Badania eksperymentalne.
W ostatnich latach badacze na polu filozofii eksperymentalnej pracowali nad określeniem, czy zwykli ludzie, mają kompatybilistyczne, czy też inkompatybilistyczne intuicje odnośnie do determinizmu i odpowiedzialności moralnej. Przeprowadzono na ten temat również badania międzykulturowe. Debata o tym, czy ludzie mają kompatybilistyczne, czy inkompatybilistyczne intuicje nie została dotąd jednoznacznie rozstrzygnięta na korzyść żadnej ze stron. Na przykład gdy prezentuje się ludziom abstrakcyjne przypadki, w których pyta się, czy osoba mogłaby być moralnie odpowiedzialna za czyn niemoralny, skoro nie mogła była zrobić inaczej, ludzie raczej odpowiadają „nie” lub dają odpowiedzi "inkompatybilistyczne", lecz gdy prezentuje im się konkretny czyn niemoralny, który popełniła konkretna osoba, ludzie mają tendencję mówić, że osoba ta jest moralnie odpowiedzialna za swe działania, mimo że była zdeterminowana (tj. ludzie udzielają też "kompatybilistyczne" odpowiedzi).

</doc>
<doc id="3242285" url="https://pl.wikipedia.org/wiki?curid=3242285" title="Bob Scott">
Bob Scott

Bob Scott (ur. 4 października 1928 roku w Watsonville, zm. 5 lipca 1954 roku w Darlington) – amerykański kierowca wyścigowy. Zmarł podczas wyścigu Champ Car na torze Darlington Raceway.
Kariera.
W swojej karierze Scott startował jedynie w Stanach Zjednoczonych w NASCAR Grand National oraz AAA National Championship. W mistrzostwach AAA w sezonie 1953 uzbierane 328 punktów dało mu osiemnaste miejsce w klasyfikacji generalnej. W latach 1952-1954 Amerykanin startował w słynnym wyścigu Indianapolis 500, zaliczanym w latach 1950-1960 do klasyfikacji Formuły 1. Nigdy jednak nie zdobywał punktów.

</doc>
<doc id="3242286" url="https://pl.wikipedia.org/wiki?curid=3242286" title="People (EP Animal Collective)">
People (EP Animal Collective)

People – drugie EP baltimorskiej grupy Animal Collective, wydany w 2006. Trzy spośród nagranych utworów pochodzą z sesji do albumu Feels (2005); natomiast wersja "People" zagrana na żywo powstała jeszcze przed tą sesją.

</doc>
<doc id="3242287" url="https://pl.wikipedia.org/wiki?curid=3242287" title="Metropolitan Atlanta Rapid Transit Authority">
Metropolitan Atlanta Rapid Transit Authority



</doc>
<doc id="3242289" url="https://pl.wikipedia.org/wiki?curid=3242289" title="Nichels">
Nichels

Nichels – amerykański konstruktor i zespół wyścigowy założony przez Raya Nichelsa. Samochody ekipy startowały w wyścigu Indianapolis 500 zaliczanym w latach 1950-1960 do klasyfikacji Formuły 1. Poza tym Nichels wystawiał także samochód w wyścigach samochodów Midget, NASCAR Grand National oraz USAC National Championship.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3242290" url="https://pl.wikipedia.org/wiki?curid=3242290" title="PKS Iława">
PKS Iława



</doc>
<doc id="3242291" url="https://pl.wikipedia.org/wiki?curid=3242291" title="Bromme (konstruktor wyścigowy)">
Bromme (konstruktor wyścigowy)

Bromme – amerykański konstruktor wyścigowy założony przez Louisa i Bruce’a Bromme. Samochody ekipy startowały w wyścigu Indianapolis 500 zaliczanym w latach 1950-1960 do klasyfikacji Formuły 1.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3242292" url="https://pl.wikipedia.org/wiki?curid=3242292" title="Ostatnia noc">
Ostatnia noc

Ostatnia noc (ros. Последняя ночь, "Posledniaja nocz") – radziecki dramat z 1936 roku w reżyserii Julija Rajzmana o rewolucji październikowej powstały według motywów opowiadania Jewgienija Gabriłowicza "Tichij Browkin". Debiut kinowy Aleksieja Konsowskiego.
Fabuła.
Akcja filmu rozgrywa się w ciągu jednej nocy w dwóch rodzinach, fabrykanta i robotnika, gdy w okolicach Dworca Briańskiego wybucha powstanie.

</doc>
<doc id="3242293" url="https://pl.wikipedia.org/wiki?curid=3242293" title="Batalion Oaza">
Batalion Oaza



</doc>
<doc id="3242294" url="https://pl.wikipedia.org/wiki?curid=3242294" title="Kompatybilizm">
Kompatybilizm

Kompatybilizm – stanowisko filozoficzne, zgodnie z którym wolna wola i determinizm są ideami zgodnymi, tak że da się wierzyć i w jedno, i w drugie bez popadania w logiczną niespójność.
Kompatybiliści wierzą, że wolność może być obecna lub nieobecna w różnych sytuacjach z powodów, które nie mają nic wspólnego z metafizyką. Przykładowo, sądy mogą wydawać orzeczenia o tym, czy osoba działała z wolnej nieprzymuszonej woli w pewnych okolicznościach bez wdawania się w metafizykę. Podobnie wolność polityczna jest koncepcją niemetafizyczną. Tak też kompatybiliści definiują wolną wolę jako wolność działania zgodnie ze zdeterminowanymi wewnętrznie motywami, bez arbitralnych przeszkód ze strony innych osób czy instytucji.
Historia.
Kompatybilizmu bronili stoicy oraz scholastycy ze św. Tomaszem z Akwinu, a w filozofii nowożytnej m.in. David Hume i Thomas Hobbes. Samo pojęcie zostało ukute dopiero w XX w. Współcześnie kompatybiliści stanowią szeroki nurt, do którego zalicza się m.in. Daniela Dennetta, egzystencjalistę Frithjof Bergmanna, George'a Edwarda Moore'a, Alfreda Julesa Ayera czy Petera F. Strawsona.
Daniel Dennett skomentował raz kwestię relacji wolnej woli do determinizmu następującymi słowami: „Determinizm jest przyjacielem, a nie wrogiem, tych, którzy nie lubią nieuchronności”.
W amerykańskim badaniu z 2009 przeprowadzonym na 438 zawodowych filozofach i doktorantach filozofii, jako „akceptujący kompatybilizm” definiowało się 27% z nich, natomiast jako „skłaniający się w kierunku kompatybilizmu” - 24,4. Dla porównania - dla libertarianizmu (uznania pełnej wolnej woli) było to odpowiednio 8,9% i 9,3%, a dla determinizmu (uznaniu pełnego braku wolnej woli) – 7,3% i 7,9%.
Definiowanie wolnej woli.
Kompatybiliści często definiują „wolną wolę” jako sytuację, w której osoba miała wolność, by działać zgodnie ze swą własną motywacją, tzn. nie była przymuszana lub ograniczana. Einstein sparafrazował znane tezy Schopenhauera słowami: „Człowiek może robić, co chce, ale nie może chcieć, co chce”. Innymi słowy, chociaż osoba może często być wolną, by działać zgodnie z "motywem", natura tego motywu jest zdeterminowana.
Zauważmy też, że ta definicja wolnej woli nie opiera się na prawdziwości lub fałszywości przyczynowego determinizmu. Pogląd ten czyni też "wolną wolę" pojęciem zbliżonym do "autonomii", czyli możliwości życia zgodnie ze swymi własnymi regułami, w odróżnieniu od bycia poddanym zewnętrznej dominacji.
"Możliwości" jako wyobrażenia.
Kompatybilista często będzie utrzymywał, że zarówno determinizm przyczynowy (wszystkie zjawiska mają przyczyny), jak i determinizm logiczny (przyszłość jest już ustalona) są prawdziwe. A zatem twierdzenia o przyszłości (np. „jutro będzie padać”) są albo prawdziwe, albo fałszywe, gdy mówi się o nich dziś.
Hume dodaje do tego, że wolna wola kompatybilisty nie powinna być rozumiana jako jakiś rodzaj możliwości innego wyboru w identycznej sytuacji. Kompatybilista wierzy, że osoba zawsze podejmuje tę "prawdziwie" jedyną możliwą decyzję, jaka jest możliwa. Mówienie o alternatywach jest tu jedynie hipotetyczne. Jeśli kompatybilista mówi „Mogę jutro cię odwiedzić, a mogę nie”, nie podnosi on "metafizycznego" twierdzenia, że jest wiele "możliwych" przyszłości. Mówi przez to tylko, że "nie wie", jaka ta zdeterminowana przyszłość będzie.
Konsekwencje etyczne.
Kompatybilista może argumentować, iż determinizm jest nie tylko "kompatybilny" z każdą dobrą definicją wolnej woli, lecz właściwie "konieczny". Jeśli działania osoby są niezdeterminowane przez jej przekonania, pragnienia i osobowość, to jak mogłaby ona być moralnie odpowiedzialna za te działania?
W praktyce systemy etyczne kompatybilistów mają wiele wspólnego z tymi inkompatybilistycznych deterministów (choć może nie inkompatybilistycznych libertarian). Jest tak, ponieważ zarówno twardzi determiniści, jak i kompatybiliści stosują systemy etyczne, które uwzględniają, że ludzkie motywy są w pełni zdeterminowane.
Krytyka.
Krytycy kompatybilizmu często skupiają się na definicji(-ach) wolnej woli. Inkompatybiliści mogą argumentować, że kompatybiliści pokazują, że "coś" jest zgodne z determinizmem, lecz ich zdaniem to "coś" nie powinno nazywać się „wolną wolą”. Inkompatybiliści mogliby zaakceptować „wolność działania” jako "konieczne" kryterium wolnej woli, lecz wątpią, że jest ono "dostateczne". W istocie wymagają oni czegoś więcej od „wolnej woli”. Inkompatybiliści wierzą, że wolna wola odnosi się do "autentycznych" (np. absolutnych, ostatecznych) alternatywnych możliwości przekonań, pragnień lub działań, a nie po prostu tych innych niż faktyczne.
W obliczu standardowego argumentu przeciw wolnej woli wielu kompatybilistów wybiera determinizm, tak iż ich działania są odpowiednio zdeterminowane przez ich racje, motywy i pragnienia. Kompatybilistów oskarża się czasem o to, że w rzeczywistości są twardymi deterministami, których motywuje brak spójnego, harmonijnego systemu przekonań moralnych.
Kompatybilistów zwie się czasem „miękkimi deterministami”, w rozumieniu pejoratywnym (pojęcie Williama Jamesa). James oskarżył ich o tworzenie „trzęsawiska wykrętów” poprzez kradzież imienia wolności, by zamaskować faktycznie wyznawany determinizm. Immanuel Kant nazwał go „wybiegiem” i „małostkowym nicowaniem słów”. Argument Kanta opiera się na poglądzie, że, podczas gdy wszelkie zjawiska empiryczne muszą wynikać z determinujących je przyczyn, ludzka myśl wprowadza coś najwyraźniej nie do odnalezienia gdzie indziej w przyrodzie – możliwość ujęcia świata w sensie tego, jakim on "powinien" być czy też jakim mógłby inaczej być. Dla Kanta subiektywne rozumowanie jest koniecznie oddzielone od tego, jakim świat jest empirycznie. Ze względu na swą zdolność odróżniania bytu od powinności, rozumowanie może „spontanicznie” poczynać nowe zdarzenia bez bycia samo w sobie zdeterminowanym tym, co już istnieje. Na tej to podstawie Kant argumentuje przeciwko wersji kompatybilizmu, w której np. działania przestępcy są pojmowane jako mieszanka determinujących sił i wolnego wyboru, co Kant uważa za nadużycie słowa „wolny”. Kant przekonuje, że przyjęcie kompatybilistycznego poglądu prowadzi do zaprzeczenia szczególnie subiektywnej zdolności ponownego przemyślenia zamierzonego biegu działań w świetle tego, co "powinno" mieć miejsce. Ted Honderich wyjaśnia swój pogląd tak, że błędem kompatybilizmu jest przyjmować, że nic się nie zmienia wskutek przyjęcia determinizmu, skoro wyraźnie tracimy przezeń życiową nadzieję związaną z koncepcją ludzkiego sprawstwa.

</doc>
<doc id="3242296" url="https://pl.wikipedia.org/wiki?curid=3242296" title="Vita">
Vita



</doc>
<doc id="3242299" url="https://pl.wikipedia.org/wiki?curid=3242299" title="Hussein Sadiq al Musrati">
Hussein Sadiq al Musrati



</doc>
<doc id="3242304" url="https://pl.wikipedia.org/wiki?curid=3242304" title="Winton 16-278A">
Winton 16-278A

Winton 16-278A – lekki dwusuwowy, szesnastocylindrowy okrętowy silnik Diesla w układzie V, o mocy 1622 KM (1193 kW). Skonstruowany został przez Winton Engine Corporation w drugiej połowie lat 30. XX wieku. W odróżnieniu od wyposażonego w aluminiowe tłoki siostrzanego silnika 16-278, 16-278A wyposażony był w tłoki wykonane ze stali. 16-278A zapewniał prędkość obrotową 750 RPM. Obok silnika 38D8-1/8 firmy Fairbanks-Morse, stanowił główną jednostkę energetyczną większości amerykańskich okrętów podwodnych podczas drugiej wojny światowej.

</doc>
<doc id="3242305" url="https://pl.wikipedia.org/wiki?curid=3242305" title="Fairbanks-Morse 38D8-1/8">
Fairbanks-Morse 38D8-1/8

Fairbanks-Morse 38D8-1/8 – lekki dwusuwowy, dziesięciocylindrowy okrętowy silnik Diesla o mocy 1 622 KM (1 193 kW), skonstruowany przez Fairbanks-Morse w drugiej połowie lat 30. dwudziestego wieku. 38D8-1/8 zapewniał prędkość obrotową 720 RPM. Obok silnika 16-278A firmy Winton Engine Corporation, stanowił główną jednostkę energetyczną większości amerykańskich okrętów podwodnych podczas drugiej wojny światowej.

</doc>
<doc id="3242306" url="https://pl.wikipedia.org/wiki?curid=3242306" title="Hooven-Owens-Rentschler">
Hooven-Owens-Rentschler

Hooven-Owens-Rentschler (HOR) – lekki dwusuwowy, ośmiocylindrowy okrętowy silnik Diesla o mocy 1 318 KM (969 kW). Silnik został skonstruowany przez firmę Hooven-Owens-Rentschler w drugiej połowie lat 30. dwudziestego wieku. Opracowane na podstawie licencyjnego projektu niemieckiego przedsiębiorstwa MAN silniki HOR, były odpowiedzią na potrzebę zapewnienia amerykańskim okrętom lekkiej jednostki energetycznej o dużej mocy.
HOR zapewniał prędkość obrotową 720 RPM. W silniki tego typu zostały wyposażone niektóre amerykańskie okręty podwodne z okresu drugiej wojny światowej. Z uwagi na ich zawodność i awaryjność na żądanie admirała Charlesa Lockwooda, na przełomie lat 1943-1944 w stoczni Mare Island, zostały wymienione na silniki 16-278A firmy Winton Engine Corporation.

</doc>
<doc id="3242308" url="https://pl.wikipedia.org/wiki?curid=3242308" title="Mare Island">
Mare Island



</doc>
<doc id="3242309" url="https://pl.wikipedia.org/wiki?curid=3242309" title="Walki o Salamaua-Lae-Finschhafen">
Walki o Salamaua-Lae-Finschhafen

Walki o Salamaua-Lae-Finschhafen – szereg bitew toczonych podczas kampanii nowogwinejskiej II wojny światowej. Siły australijskie i amerykańskie dążyły do przejęcia kontroli nad cieśninami Witiaz i Dampiera oddzielającymi Nową Gwineę od Nowej Brytanii. By to osiągnąć konieczne było opanowanie trzech baz japońskich na terytorium Nowej Gwinei Australijskiej: Lae, Salamaua i Finschhafen. 
Kampanię przeciw tym celom rozpoczął 22 kwietnia 1943 roku atak sił australijskich na pozycje japońskie pod wioską Mubo. Pierwszą część kampanii zakończyło zdobycie Lae, co nastąpiło 16 września, po czym miał miejsce atak na Finschhafen, które to działania zakończyły się w styczniu 1944 roku. 
Walki te były fragmentem operacji „Cartwheel”, której celem było izolowanie wielkich baz japońskich w Rabaulu i Kaviengu oraz przełamanie tzw. „bariery Bismarcka”, czyli zewnętrznego pierścienia obrony Wysp Japońskich od południa.
Tło wydarzeń.
Nowa Gwinea to – po Grenlandii – druga co do wielkości wyspa świata. Jej wnętrze zajmują potężne, ciągnące się równoleżnikowo, łańcuchy górskie, z podnóży których wypływają wielkie – żeglowne na znacznym odcinku – rzeki, jak Fly (1130 km) czy Sepik (1200 km), ale sztabowców alianckich w 1942 roku interesowała 180-kilometrowa Markham i jej dopływ Bulolo. W dolinach tych dwóch rzek Australijczycy znaleźli w latach trzydziestych XX wieku złoto. W powstałej wówczas miejscowości Wau wyrósł ludny ośrodek wydobywczy, ale wszystko – od maszyn górniczych po materiały budowlane i żywność, a nawet konie wyścigowe dla rozrywki – trzeba było sprowadzać z Portu Moresby drogą powietrzną. Zasoby złota szybko się wyczerpały, ale nabyte wówczas doświadczenia logistyczne miały zostać ponownie wykorzystane w czasie zbliżającej się wojny.
Australia w początkowej fazie konfliktu była osamotniona i zdana na własne, niewielkie siły. Jej Korpus Ekspedycyjny walczył z Włochami i Niemcami w Afryce Północnej, a do obrony Nowej Gwinei mogła przeznaczyć tylko niewielkie siły lokalne i dopiero organizowaną 2 Armię. Jednak dość szybko – w czasie walk na szlaku Kokoda i o Buna-Gona – zdołano sformować kilka dywizji, które uzyskały wsparcie lotnictwa i floty amerykańskiej i zdołały podjąć zwycięską kampanię. Jej skutkiem było wyparcie Japończyków z najważniejszych baz na terytorium Papui Australijskiej. 
Japończycy.
Jednym z głównych japońskich celów strategicznych było – po opanowaniu Holenderskich Indii Wschodnich – odizolowanie Australii, a zwłaszcza przecięcie szlaków żeglugowych łączących ją ze Stanami Zjednoczonymi. W tym celu postanowiono opanować archipelag Wysp Salomona oraz główny port i ośrodek administracji australijskiego terytorium Papui, Port Moresby. W roku 1942, po przegranej bitwie na Morzu Koralowym, co uniemożliwiło zajęcie Portu Moresby desantem, Japończycy postanowili zaatakować miasto od strony lądu. W tym celu utworzyli bazy w dużym mieście Lae i niewielkim ośrodku portowym Salamaua na północnym wybrzeżu Nowej Gwinei. W obu tych miejscach wysadzono desant 8 marca 1942 roku, przy tym 10 marca amerykańskie lotnictwo pokładowe zatopiło tam u wybrzeży kilka transportowców. Salamaua, położona 35 kilometrów na południe od Lae, miała być punktem wypadowym ataku (operacja Mo). Gdy walki na szlaku Kokoda i bitwa o Buna-Gona zakończyły się niepowodzeniem, Japończycy – poważnie zaniepokojeni amerykańskimi postępami na Wyspach Salomona, co groziło odcięciem bazie armii i floty w Rabaulu, a tym samym uniemożliwieniem dalszej ekspansji na południe – zdecydowali się na utrzymanie za wszelką cenę obszaru zatoki Huon, nad którą leżą Salamaua i Lae.
Na przeszkodzie utrzymania tak rozległego obszaru stanęły jednak przeszkody natury logistycznej; przewaga aliantów w powietrzu i patrolujące wody przybrzeżne kutry typu PT poważnie utrudniały dostawy zaopatrzenia. Na odcinku Salamaua – Lae Japończycy mieli około 10 000 personelu: 2500 marynarzy i piechoty morskiej oraz 7500 żołnierzy wojsk lądowych, z czego ponad połowę zgrupowano wokół portu Salamaua. Wysunięte siły obrony opierały się na wydzielonej z "51 Dywizji Piechoty" Cesarskiej Armii Japońskiej jednostce wielkości brygady, którą dowodził generał-major Toru Okabe. 
W grudniu 1942 roku naczelne dowództwo japońskie postanowiło przerzucić do Rabaulu około 105 tysięcy żołnierzy z Chin i Japonii. Miało to pozwolić siłom japońskim na odzyskanie stanu posiadania na południu po niepowodzeniach w walce o Guadalcanal, skąd musiano się w styczniu ewakuować. Wojska były potrzebne pod Lae, gdzie spodziewano się alianckiego natarcia celem odblokowania australijskiego garnizonu Wau, który odpierał ataki japońskie zaopatrywany wyłącznie drogą powietrzną. Garnizon ów, zwany potocznie „Kanga Force”, był nieliczny i wymagał wzmocnienia, bowiem gdyby lotnisko w Wau wpadło w ręce Japończyków, Port Moresby znalazłby się w zasięgu ich samolotów myśliwskich. Dowódca sił australijskich na Nowej Gwinei ("New Guinea Force"), gen. Thomas Blamey, wysłał drogą powietrzną do Wau 17 Brygadę Piechoty z bronią, amunicją, zaopatrzeniem i dwiema 25-funtowymi haubicami. 
W styczniu 1943 roku Okabe, który otrzymał posiłki w postaci "102 Regimentu Piechoty", próbował zaatakować Wau, ale został ze znacznymi stratami odparty. Dopiero ta akcja japońska zwróciła uwagę sztabów alianckich na Salamauę i Lae. Zdecydowano, że siły nieprzyjaciela zepchnie w kierunku wybrzeża przerzucona właśnie do Wau, dowodzona przez generała-majora Stanleya Savige'a, australijska 3 Dywizja Piechoty (dalej 3 DP).
W marcu wiceadm. Gun’ichi Mikawa zadecydował o skierowaniu do Lae "51 Dywizji Piechoty". Planowana operacja była bardzo ryzykowna ze względu na alianckie panowanie w powietrzu w tym rejonie, a szczególnie w okolicach cieśniny Witiaz, przez którą statki z wojskiem musiały przepłynąć. 28 lutego w Zatoce Simpsona w Rabaulu sformowany został konwój składający się z 8 niszczycieli i 8 statków transportowych; ich osłonę miało zapewniać około 100 myśliwców. Rozmieszczone w bazach na Nowej Gwinei lotnictwo alianckie, dowodzone przez gen. George’a Kenneya, było przygotowane na taką ewentualność: samoloty 5 Floty USAAF wraz z samolotami RAAF zaatakowały konwój japoński. Większość celów została w czasie bitwy zniszczona, a do Lae dotarło około 850 bezbronnych żołnierzy armii cesarskiej.
Japończycy zostali więc zdani na okręty podwodne (przewiozły w kwietniu 184 żołnierzy), barki desantowe (293 w kwietniu i maju) i niszczyciele (od kwietnia do sierpnia kolejno 333, 269, 533, 250 i 195 ludzi). Było to o wiele za mało, by powstrzymać spodziewaną aliancką ofensywę.
Alianci.
Naczelny dowódca sił alianckich na południowo-zachodnim Pacyfiku (ang. "Commander–in–Chief South West Pacific Area", w skr. CINCSWPA), gen. Douglas MacArthur, zdecydował, że główny ciężar uderzenia wezmą na siebie Australijczycy, których dowódca, gen. Blamey, był jednocześnie dowódcą alianckich sił lądowych na tym obszarze. Podlegała mu utworzona w lutym 1943 roku amerykańska 6 Armia generała porucznika Waltera Kruegera (I Korpus oraz wydzielony 503 Regiment Powietrznodesantowy – dalej 503 RPD), a także trzy dywizje piechoty i liczne oddziały wsparcia 1 Armii Australijskiej (tzw. "New Guinea Force"). Kwatera główna Blameya znajdowała się w Porcie Moresby. Tam też formowano wysunięte punkty dowodzenia dla poszczególnych operacji.
Alianckie siły morskie, którymi dowodził wiceadmirał Arthur Carpender z US Navy, składały się z amerykańskiej VII Floty i znacznej części flot australijskiej i holenderskiej marynarki wojennej. Najważniejszym dla nadchodzącej operacji elementem sił Carpendera był VII Zespół Amfibijny, zorganizowany na początku 1943 roku.
Generał porucznik George Kenney był dowódcą alianckich sił powietrznych. Podlegała mu jego własna 5 Armia Lotnicza oraz Royal Australian Air Force pod dowództwem wicemarszałka Williama Bostocka. 5 Armią, z przyczyn formalnych, zawiadywał zastępca Kenneya, generał brygadier Ennis Whitehead. Główna kwatera sił powietrznych znajdowała się w Brisbane, a wysunięte dowództwo w Porcie Moresby. Od marca alianckie siły lotnicze były nieustannie wzmacniane i z końcem sierpnia liczyły 197 bombowców i 598 myśliwców.
Najważniejszym zadaniem było zbudowanie lotnisk dla samolotów myśliwskich, które mogłyby uczestniczyć w akcjach nad Lae i Finschhafen. Lądowisko w Wau było niewystarczające i znane Japończykom, dlatego wyznaczono jednego z oficerów z zadaniem znalezienia właściwych miejsc. W maju oficer ów odkrył zapomniany pas startowy z okresu gorączki złota, położony koło wioski Marilinan; wystarczyło go tylko uporządkować. Lotnisko to miało jednak wady: gen. Whitehead obawiał się, że w porze deszczowej pas startowy zmieni się w grząskie błoto. Wkrótce znaleziono nieopodal odpowiednie miejsca w Tsili Tsili i Bena Bena. Australijczycy i tubylczy robotnicy zbudowali tam trawiaste pasy; przy czym lotnisko w Tsili Tsili zamaskowano tak, iż sprawiało wrażenie zniszczonego i opuszczonego. Japońskie samoloty dokonały nalotu na Tsili Tsili 15 i 16 sierpnia, nie wyrządziły większych szkód i zostawiły bazę w spokoju (od 26 czerwca stacjonowało tam 3000 żołnierzy oraz dywizjon myśliwski), natomiast nieobsadzony pas w Bena Bena był atakowany wielokrotnie.
Salamaua.
W okresie od 22 kwietnia do 29 maja 1943 roku australijski 7 Batalion z 3 DP, mimo że jego linia frontu była nadmiernie rozciągnięta, atakował najdalej na południe wysunięte placówki japońskie w okolicy wioski Mubo. Nie zrobił wprawdzie znacznych postępów jednak jego działania umożliwiły akcję 3 Batalionowi Komandosów, który obszedł stanowiska japońskie i zaatakował je na paśmie wzgórz Bobdubi. Japończycy ponieśli wówczas poważne straty. W maju i czerwcu 3 DP odparła kilka silnych kontrataków japońskich.
Jednocześnie przygotowywano desant w zatoce Nassau. Miała tego dokonać „MacKechnie Force”, czyli wzmocniony kilkoma kompaniami „Seabees” 1 Batalion 162 Regimentu Piechoty amerykańskiej 41 DP, dowodzonego przez pułkownika Archibalda MacKechniego. „MacKechnie Force” stacjonowała od lutego w Morobe, gdzie osłaniała bazę kutrów PT, ale została zluzowana pod koniec czerwca. W nocy 29 czerwca nastąpiło lądowanie i wyładunek ciężkiego sprzętu, co – chociaż popełniono wiele błędów – odbyło się bez strat. Japoński posterunek wycofał się w pośpiechu w głąb dżungli, bowiem żołnierze, którzy nigdy nie widzieli buldożera, wzięli go za czołg. Następnego dnia, mimo oporu Japończyków, Amerykanie dotarli do południowej odnogi rzeki Tabali, a 2 lipca – po nawiązaniu kontaktu z pododdziałami australijskiej 3 DP – przyczółek został oczyszczony z nieprzyjaciół i zabezpieczony. Siły alianckie nad zatoką Nassau, wobec braku dróg i morskich środków transportowych, skazane były na zaopatrzenie ze zrzutów. Samoloty C-47 dostarczały żywność i amunicję, a choć początkowo miały miejsce pewne niedociągnięcia (np. zrzucono wyłącznie racje żywnościowe typu B, wymagające gotowania, a wojsko na przyczółku nie miało kuchni polowych), wszystkie dość szybko udało się naprawić.
Równolegle z działaniami na lądzie prowadzono operacje powietrzne. W lipcu niemal każdego dnia obszar Salamaua – Lae był intensywnie bombardowany. B-25 wykonały czterysta lotów bojowych, B-24 sto, Bostony (RAAF) czterdzieści pięć, A-20 (RAAF) trzydzieści pięć, B-17 trzydzieści, a B-26 siedem. W dniach 20–23 lipca ciężkie bombowce zaatakowały japońską bazę zaopatrzeniową w Madangu. Na morzu lotnicy Kenneya też odnosili sukcesy. 28 lipca dwa niszczyciele japońskie „Ariake” i „Mikazuki”, eskortujące konwój na przylądek Gloucester, weszły tuż przed celem na rafy. Następnego dnia zostały wykryte przez formację B-25 i zniszczone. Jednak głównym obiektem zainteresowania Kenneya była bardziej odległa baza japońska Wewak, gdzie nieprzyjaciel gromadził znaczną liczbę samolotów. Dowódca alianckich sił powietrznych nie mógł ryzykować wyprawy bombowej bez osłony myśliwców, a więc musiał poczekać na ukończenie lotniska Tsili Tsili, co nastąpiło w połowie sierpnia. Wcześniej nie pozwalał załogom bombowców zapuszczać się w okolice Wewaku, chcąc w ten sposób wpoić w nieprzyjaciela przekonanie, że ich baza jest bezpieczna i znajduje się poza zasięgiem lotnictwa sprzymierzonych. 
13 sierpnia samoloty dalekiego rozpoznania dostarczyły zdjęcia czterech lotnisk wokół Wewaku; naliczono na nich 199 ciasno stłoczonych samolotów. Rajdy ciężkich i lekkich bombowców w osłonie myśliwców nastąpiły w dniach 17–18 sierpnia i przyniosły nadzwyczajne rezultaty. Raport Kenneya informował o dwustu zniszczonych maszynach wroga, co w jakiś czas później naczelne dowództwo USAAF skorygowało podając liczbę 175 maszyn. Po wojnie – gdy odczytano raporty japońskie – okazało się, że Japończycy stracili połowę tego, co podał Kenney, ale i tak były to straty na tyle duże, że japońska "4 Armia Powietrzna" musiała zrezygnować z masowych nalotów na Port Moresby, zatokę Milne’a, obszar Buna–Gona, czy Wau. 
Tydzień po lądowaniu Amerykanów w zatoce Nassau australijska 17 Brygada ze składu 3 DP ponownie uderzyła na pozycje japońskie pod Mubo. Wobec grożącego im uderzenia z dwóch stron Japończycy opuścili ten rejon i wycofali się na północ, do pasma wzgórz Tambu, leżących około 10 km przed Salamauą. Jednocześnie do ugrupowania „MacKechnie Force” dołączyły pozostałe siły 162 Regimentu Piechoty tworząc „162 Regimentowy Zespół Bojowy” (ang. "Regimental Combat Team", dalej 162 RCT), który ruszył wzdłuż wybrzeża. W rezultacie oddziały alianckie na tym odcinku zostały do 14 sierpnia uformowane w kształt podkowy od wzgórz Tambu na zachodzie, po przylądek Dot na wschodzie.
W pierwszym tygodniu września wojska australijskie, wzmocnione elementami amerykańskiej 41 DP, osiągnęły rzekę Francisco wpadającą do morza na południe od lotniska w Salamaua. Północne brzegi rzeki, wezbranej po fali tropikalnych deszczów w pasmach okalających ją wzgórz, zostały przygotowane przez Japończyków do długotrwałej obrony. Obrońcy wykopali kilka linii okopów wzmocnionych gniazdami karabinów maszynowych i bunkrami z pni palm kokosowych. Wydawało się, że mimo poważnego wzmocnienia sił (23 sierpnia 3 DP Savige'a zluzowała wypoczęta australijska 5 DP generała majora Edwarda Milforda) pozycje te będzie bardzo trudno przełamać. Tymczasem 8 września rozpoznanie doniosło, że nieprzyjaciel nie wykazuje żadnej aktywności. Dla zorientowania się w sytuacji wysłano australijski pluton zwiadu. Żołnierze przebrnęli rwący nurt Francisco tylko po to, by potwierdzić, że Japończyków nie ma. 
Powodem wycofania się Japończyków z rejonu miasta i portu Salamaua był aliancki desant przeprowadzony 4 września na wschód od Lae. W tej sytuacji 5 DP przekroczyła całością sił rzekę i do wieczora 12 września opanowała Salamaę. Koszt tego zwycięstwa był jednak niemały i wyniósł 2554 zabitych i rannych. Sam tylko amerykański 162 RCT miał 102 zabitych i 447 rannych. Na odcinku od Mubo i zatoki Nassau naliczono 1272 ciała Japończyków. Cała reszta ich około 8–tysięcznych sił wycofała się do Lae. Marsz odwrotowy przez błotnistą nadmorską dżunglę trwał cztery dni i noce i kosztował Armię Cesarską setki zabitych i zmarłych z wycieńczenia lub chorób.
Operacja Postern.
Nazwa kodowa głównego członu operacji ("Postern", czyli „tylne” lub „boczne wejście”) dokładnie odzwierciedlała cęgowe uderzenie, na które składały się desant morski na wschód od Lae z równoczesnym desantem z powietrza pod miejscowością Nadzab, odległą o około 50 km na zachód od głównego celu uderzenia. Do jej przeprowadzenia niezbędne było przygotowanie odpowiednio dużych flot desantowych, a więc nagromadzenie w Porcie Moresby i w zatoce Milne niezbędnych środków. Było to możliwe dopiero z końcem sierpnia 1943 roku. Przeprowadzona w rezultacie operacja była pierwszą kombinowaną desantową akcją powietrzno–morską w dziejach wojny na Pacyfiku. Dodatkowym celem miał być port w Finschhafen, odległy od Lae około 80 km.
Lae – Nadzab.
1 września australijska 9 DP, dowodzona przez generała majora George’a Woottena, zaokrętowała się w zatoce Milne’a na okręty APD 76 Grupy Uderzeniowej (dalej 76 TF) kntradm. Daniela Barbeya, które następnego dnia odpłynęły do Buny i Morobe, gdzie do 76 TF dołączyło pięćdziesiąt siedem jednostek desantowych 2 Specjalnej Brygady Inżynieryjnej (dalej 2 SBI), które zostały tam zgromadzone pod koniec sierpnia. W nocy z 3 na 4 września cała armada wyruszyła ku odległej o około 120 km miejscowości Lae, docierając o świcie do wyznaczonych plaż na wschód od celu ataku. O godzinie 6.18, kilka minut po wschodzie słońca, pięć amerykańskich niszczycieli przeprowadziło 10-minutowy ostrzał wybrzeża, po czym szesnaście barek desantowych LCI ruszyło ku brzegowi („plaża czerwona”) niosąc pierwszą falę uderzeniową 20 Brygady Piechoty (dalej BP). Brygada wylądowała na terenie plantacji Bulu, około 26 km od Lae, bez oporu ze strony nieprzyjaciela. Dwie minuty po pierwszej lądowała druga fala uderzeniowa („plaża żółta”) 26 Brygady Piechoty. Niewielka grupa znajdujących się tam żołnierzy japońskich wycofała się bez walki. Piętnaście minut później LCI dostarczyły na plaże dalsze fale desantu, a za nimi podążyły większe środki desantowe LCT i LST. Cała dywizja znalazła się na brzegu do godziny 8.30, a do 10.30 na plaże dostarczono 1500 ton zaopatrzenia. Wieczorem przyczółek był zabezpieczony, a 26 BP i 2 Batalion 17 BP przekroczyły wezbraną rzekę Busu i ruszyły w kierunku Lae. 
Wprawdzie wojska lądowe przeciwnika nie stawiały początkowo oporu, inwazji próbowało przeciwstawić się japońskie lotnictwo. Immamura wysłał 80 samolotów z Rabaulu nim jeszcze aliancki konwój opuścił zatokę Milne’a, ale na przeszkodzie stanęła mgła zalegająca nad Nową Brytanią. Prowadzący dalekie rozpoznanie niszczyciel USS „Reid” wykrył je przy pomocy radaru. gdy były na wysokości bazy Gasmata. Natychmiast do akcji ruszyło czterdzieści P-38 i dwadzieścia P-47, które dopadły wyprawę japońską nad chmurami i rozproszyły. Kilka japońskich bombowców przedarło się jednak i zaatakowało grupę sześciu LST w pobliżu przylądka Ward Hunt. Atak zakończył się uszkodzeniem dwóch jednostek i śmiercią ponad stu australijskich żołnierzy i amerykańskich marynarzy. W dniu lądowania, około godz. 7 – nim jeszcze pojawiła się aliancka osłona myśliwców – kilka dwusilnikowych bombowców zaatakowało bezskutecznie TF 76, ale niespodziewanie powróciły pod wieczór uszkadzając dwa LCI, rozbijając magazyn amunicji i zabijając kilku ludzi. 
Wkrótce po lądowaniu kontrolę nad wojskami (oddziałami inżynieryjnymi, zwiadowczymi, medycznymi, a przede wszystkim bojowymi) przejął z rąk adm. Barbeya gen. Wootten. 6 września, za oddziałami 26 BP, która maszerowała w pewnej odległości od wybrzeża, by uderzyć na garnizon Lae z prawego skrzydła, ruszyła brzegiem morza 24 (rezerwowa) BP. Napotkała ona na trudności terenowe w postaci rozlanych rzek i potoków (trwała właśnie pora deszczowa), które okazały się trudne do pokonania dla pojazdów. Sytuację ratowały środki desantowe 2 SBI, przy pomocy których przerzucano morzem pojazdy i zaopatrzenie do kolejnych magazynów nadbrzeżnych; postępy wojsk alianckich były więc nieznacznie tylko opóźnione i czołowe bataliony australijskie dotarły 8 września do poważniejszej przeszkody jaką okazała się rzeka Busu. Wezbrana rzeka, głębokości 150 cm i szerokości 20 m u ujścia, płynęła z prędkością ponad 6 m/sek., a drugi brzeg zajmowali gotowi do obrony Japończycy. Alianckie patrole próbowały pokonać Busu z marszu, ale japoński ostrzał i wartki nurt zmusił je do odwrotu. Dopiero 9 września po południu cztery kompanie strzeleckie pokonały rzekę na pontonach bądź wpław – przy czym stracono kilku ludzi i sporo uzbrojenia – i zdołały utworzyć przyczółek, a nawet odeprzeć japoński kontratak, a tymczasem środki desantowe 2 SBI przewoziły na tyły wroga poszczególne elementy 24 BP. Deszcz, mgła i ciemności uniemożliwiły Japończykom celny ostrzał, w rezultacie do wieczora cała brygada znalazła się na brzegu i mogła zaatakować obrońców Rzeki Busu od tyłu. W rezultacie żołnierze japońscy wycofali się w głąb dżungli, a oddziały australijskie ruszyły wprost na Lae. 
Tymczasem 5 września o świcie 1700 żołnierzy 503 Regimentu Powietrznodesantowego US Army (dalej 503 RPD), wraz z dwoma działonami haubic 25–funtowych z australijskiego 4 Regimentu Artylerii Polowej (dalej 4 RAP), przygotowywali się w Porcie Moresby do akcji, w której miało wziąć udział prawie trzysta samolotów, w tym 96 transportowych C-47 zwanych przez Australijczyków "Dakotami". Australijscy artylerzyści otrzymali spadochrony i jedynie krótką instrukcję jak się z nimi obchodzić, bowiem żaden poprzednio nie wykonywał skoków ze spadochronem. Start pierwszej maszyny nastąpił o godz. 8.25, a o 8.40 wszystkie były w powietrzu. Przeleciały nad pasmem górskim Owena Stanleya, po czym uformowane zostały w trzy równoległe kolumny, w których liczące po sześć maszyn dywizjony leciały tak, by każdy następny samolot znajdował się nieco wyżej niż poprzedni. Przelatując nad Tsili Tsili samoloty transportowe otrzymały wsparcie bombowców i myśliwców. O godzinie 10.20, po ostrzelaniu terenu przez sześć dywizjonów B-25 i położeniu zasłony dymnej spadochroniarze dokonali desantu nieopodal lotniska w Nadzab, około 30 km od Lae. Straty spadochroniarzy wyniosły 3 zabitych (spadochrony dwóch skoczków nie otworzyły się, a jeden wylądował na drzewie i spadł z wysokości 20 m) i 33 rannych. Nadzab zostało obsadzone i zabezpieczone, a żołnierze przystąpili do naprawiania pasa startowego na przyjęcie samolotów transportowych, które wróciły do Portu Moresby, by przewieźć żołnierzy australijskiej 7 DP generała majora George’a Vaseya. Podczas lądowania 503 RPD australijskie oddziały (2 Batalion Pionierów, Batalion Piechoty Papuaskiej i 6 kompania 4 RAP), które maszerowały w dół doliny Watut, sforsowały Markham i dołączyły po południu do Amerykanów. Całą operację obserwowali z bezpiecznej wysokości generałowie Kenney i MacArthur, który miał potem napisać: „po raz pierwszy zastosowałem strategię uderz tam, gdzie ich nie ma”.
Następnego dnia w Nadzab wylądowała pierwsza "Dakota", która przywiozła czołowy element 87 Batalionu Inżynieryjnego USAAF, a 7 września kolejne dostarczyły z Marilinan gen. Vaseya wraz ze sztabem 7 DP oraz część 25 Brygady Piechoty. Do 10 września przerzucono już tylu żołnierzy i ich uzbrojenia, że można było zluzować 503 RPD, który 17 września powrócił do Portu Moresby. W ciągu dwóch tygodni saperzy i piechurzy zbudowali dwa równoległe pasy startowe o długości około 2000 m i przystąpili do konstrukcji sześciu następnych.
11 września, gdy 9 DP przekroczyła rzekę Busu i zbliżała się do Lae, 25 BP – wspierana ogniem dział 4 RAP – starła się z około dwustu Japończykami na terenie plantacji Jensena. Walkę prowadzono z niewielkiej, nawet kilkunastometrowej, odległości. Po pokonaniu obrońców, którzy zostawili na placu boju 33 poległych, czołowy batalion brygady musiał 14 września wyprzeć nieprzyjaciela z plantacji Heatha, gdzie zabito 312 Japończyków. Zajęto też bez walki plantację Edwarda. Sytuację utrudniało jednak teraz nagłe zwężenie doliny, która biegła wąskim przesmykiem między szeroko rozlaną rzeką a niewielkim pasmem górskim Atzera; ponadto Australijczycy znaleźli się w zasięgu japońskich dział kalibru 75 mm. Tymczasem 15 września działa zamilkły. 25 BP wkroczyła do Lae 16 września rano, a po południu dotarła do miasta od wschodu 24 BP. Lae zostało wzięte, a Japończycy zniknęli.
24 sierpnia, gdy wojska alianckie zbliżały się do Salamauy, gen. Nakano, dowódca "51 DP", wydał rozkaz treści następującej:
Jednakże "Imperialna Kwatera Główna" miała inne zapatrywania. Dla utrzymania doliny Ramu, pasma górskiego Finisterre i portu w Finschhafen, liczył się każdy żołnierz. Nakano – za pośrednictwem generałów Imamury (dowódca "8 Grupy Armii") i Adachiego (dowódca "18 Armii") z Rabaulu – otrzymał rozkaz wycofania się na północ, na drugą stronę półwyspu Huon. Pierwsza kolumna ruszyła w głąb dżungli 12 września, ostatnia trzy dni później. Do pokonania było około 60 km. Początkowo marsz był dobrze zorganizowany, ale Nakano nie przewidział przeszkód. Przygotowano racje żywnościowe na dziesięć dni, a w tym czasie kolumna czołowa dotarła dopiero do trawersu szczytu Salawatek, a więc pokonała zaledwie połowę drogi. Górzysty teren zarośnięty gęstwą tropikalnej roślinności, brak pożywienia i lekarstw szybko wyczerpywał siły nękanych przez alianckie lotnictwo Japończyków. Do wioski Soi dotarło tylko 1500 żołnierzy, z czego zaledwie czterystu z bronią. Reszta garnizonów Salamaua i Lae zmarła na szlaku.
Półwysep Huon.
Zdobycie baz Salamaua i Lae nie oznaczało jeszcze pełnego panowania nad cieśninami Witiaz i Dampiera. By to osiągnąć alianci musieli zająć lotniska pod Finschhafen na półwyspie Huon i na Przylądku Gloucester na Nowej Brytanii. Operacji tych nie można było przeprowadzić jednocześnie, bowiem VII Zespół Amfibijny nie dysponował wystarczającą liczbą jednostek. Podczas narady sztabowej 3 września w Porcie Moresby Blamey sugerował, by Finschhafen wziąć desantem z morza, a następnie posunąć się na zachód, do Sio leżącego w jednej trzeciej ponad 290-kilometrowej drogi z Finschhafen do Bogadjim, w celu zabezpieczenia lewej flanki ataku na Gloucester. Z kolei Kenney zalecał głęboką penetrację doliny rzeki Ramu aż do jej ujścia w zatoce Hansa, by dopiero tam skręcić na południe i wschód na Madang i Finschhafen, ale ostatecznie MacArthur przyjął skróconą nieco wersję: desant morski pod Finschhafen i powietrzny na lotnisku w Dumpu w dolinie Ramu, co miało zostać poprzedzone zajęciem wioski Kaiapit w górnej partii doliny rzeki Markham.
Lądowa część zadania wydawała się łatwa, bowiem wysyłane w górę doliny patrole informowały, że aż do rzeki Leron, dopływu Markham, nieprzyjaciela nie ma. Trudności nastręczała natomiast logistyka. Wobec braku dróg wszelkie zaopatrzenie musiano dostarczać drogą powietrzną. Samoloty Kenneya z jedną kompanią piechoty australijskiej wylądowały 17 września na zbudowanym przed wojną i nieczynnym lotnisku około 50 km od Nadzab, w pobliżu ujścia rzeki Leron. Następnie Australijczycy przemaszerowali 12 km do Kaiapit, skąd po ostrej walce wyparli 19 września japońską załogę. Mimo ponawianych kontrataków nieprzyjaciela utrzymali wioskę do 21 września, kiedy to samoloty transportowe przywiozły 21 BP i 25 BP z 7 DP Vaseya. Z końcem miesiąca obie brygady wkroczyły do doliny rzeki Ramu, a 6 października zajęły Dumpu, gdzie założona została kwatera dowództwa 7 DP. Alianci nie spodziewali się, że uda im się tak łatwo i szybko otworzyć trasę, którą można było wyjść na tyły Japończyków. 
Drogę lądową z Lae do Nazabu i dalej w górę doliny zaczęto budować zaraz po zdobyciu Lae, ale ulewy pory deszczowej znacznie opóźniły prace, w rezultacie postępy trwały znacznie dłużej niż się początkowo spodziewano. Planiści alianccy musieli wziąć pod uwagę zarówno kontrataki nieprzyjaciela, jak i przeciwności terenowe. Dopiero w listopadzie udało się ukończyć pierwszy odcinek, dzięki czemu dostarczanie zaopatrzenia z Lae do Nadzab przestało być problemem. 
Działania Vaseya były prowadzone równolegle z akcją 9 DP Woottena, który 17 września odebrał rozkaz natychmiastowego wysadzenia desantu w okolicach Finschhafen. Admirał Barbey miał bardzo mało czasu na przygotowanie flotylli pojazdów amfibijnych, ale skompletował osiem LST, szesnaście LCI, dziesięć niszczycieli i cztery APD 21 września pod Lae, a następnego dnia wysadził 20 BP oraz oddziały towarzyszące na „plaży purpurowej” 10 km na północ od Finschhafen u ujścia rzeki Song, podczas gdy 22 Batalion Piechoty ruszył z Lae wzdłuż wybrzeża z zadaniem zaszachowania nieprzyjaciela w okolicach zatoki Langemak nieco na południe od miasta. Siły główne lądowały przed świtem. Sternicy mieli trudności z odnalezieniem właściwego miejsca, w rezultacie większość LCI pierwszych dwóch fal desantu znalazła się na brzegu w małej zatoczce na południe od „plaży purpurowej”, nie napotykając oporu. Dopiero trzecia fala – już w świetle dziennym – dotarła do celu i tu natrafiono na ostrzał prowadzony z kilku japońskich bunkrów na skraju dżungli. O godz. 9.30 opór został przełamany, a Japończycy wycofali się w głąb dżungli. Sprawnie wyładowano zaopatrzenie i ciężki sprzęt, w tym czołgi. 17 Batalion zabezpieczył przyczółek, a 13 Batalion ruszył ku wiosce Heldsbach położonej niedaleko lotniska Finschhafen
Tymczasem z Madangu wzdłuż wybrzeża maszerowała z odsieczą dla garnizonu Finschhafen japońska "20 DP" generała Shiregu Kitagiri. 22 września dotarła do wioski Gali (160 km od Finschhafen), gdzie jej dowódca zapowiedział Yamadzie, że 10 października dotrze na miejsce i nawiąże łączność z jego oddziałami skupionymi w głębi dżungli. Imamura, który również odebrał tę depeszę, nakazał pośpiech, ale nie było to możliwe, gdyż wobec aktywności lotnictwa i floty alianckiej trzeba było zrezygnować z barek, na pokładach których transportowano ciężki sprzęt dywizji, i ciągnąć działa oraz transportować amunicję lądem, co bardzo spowalniało marsz. Alianci nie musieli się spieszyć, tym bardziej że nieprzyjaciel (gen. Eizo Yamada miał zaledwie 1000 żołnierzy) wycofał się z miasta i okopał na szczycie wybitnego wzniesienia Satelberg (1100 m n.p.m.) odległego około 15 km od wybrzeża. W tej sytuacji Finschhafen zostało zajęte 2 października – przy ostrzale artyleryjskim i szarży kilkunastu czołgów – bez większego oporu.
Lotnictwo japońskie zostało wprawdzie w znacznej części zneutralizowane, ale aktywne wciąż były okręty podwodne, które 4 października zatopiły niszczyciel USS „Henley”, w związku z czym dowódca zespołu amerykańskich niszczycieli wycofał jednostki do zatoki Milne’a, a cały ciężar walki z okrętami nieprzyjaciela wzięły na siebie australijskie i amerykańskie kurty torpedowe.
MacArthur i Blamey rozkazali Woottenowi, by po zająciu Finschhafen rzucił swe siły na odległą o 90 km wioskę Sio, ale dowódca 9 DP nie mógł tego uczynić mając lewe skrzydło narażone na atak z Satelbergu, a zwłaszcza z wysuniętej ku wybrzeżu grani Wareau. O tym, iż takie zagrożenie jest realne przekonał się już 26 września, gdy Yamada przeprowadził siłami "80 Regimentu Piechoty" (dalej "80 RP") nieudany atak na australijski przyczółek. Tymczasem licząca 2354 żołnierzy japońska "20 DP" była coraz bliżej. 30 września wkroczyła do Sio, gdzie Kitagiri postanowił posuwać się ku pozycjom na Satelbergu nie wzdłuż wybrzeża, a dżunglą. Popełnił jednocześnie błąd, często powtarzany przez japońskich dowódców, nakazując swym oddziałom – zamiast skoncentrować się – uderzać na siły alianckie z marszu, w miarę docierania na Satelberg. Przewidywał atak dwoma regimentami z gór i koordynowany niewielki desant od strony morza. Nie wiedział, że wywiad aliancki rozszyfrował jego depesze i że Australijczycy są przygotowani. W tej sytuacji uderzenie lądowe, jak i desant 155 ludzi z "79 RP", zostały krwawo odparte. Było to 16 października o świcie. Pozycji na brzegu strzegło kilku saperów z amerykańskiego 53 Regimentu Desantowo-Brzegowego (dalej 53 RDB) z działkiem 37 mm, którego celowniczym był szer. Nathan Van Noy. Japończycy po wydostaniu się na brzeg obrzucili Amerykanów granatami raniąc Van Noya, który mimo to dopuścił ich na najbliższą odległość, po czym otworzył ogień zabijając około trzydziestu. Van Noy zmarł z odniesionych ran, a pośmiertnie został odznaczony Medalem Honoru.
Japońskie ataki z Satelbergu powtarzały się niemal codziennie do 25 października, ale bez powodzenia. Australijczycy stracili 49 zabitych, ale odnotowali śmierć 678 żołnierzy nieprzyjaciela. Japończykom zaczynało brakować żywności i amunicji, w czym nie mogło pomóc moralne wsparcie Adachiego, który 31 października przybył z Rabaulu przez Madang na Satelberg i pozostawał tam cztery dni. Tymczasem Wootten był gotów podjąć ofensywę, bowiem 17 listopada otrzymał dodatkową 4 BP. Brygada ta miała utrzymać przyczółek, podczas gdy trzy pierwsze brygady 9 DP atakować. Ze wsparciem artylerii, czołgów i rakiet z LCVP u brzegu, Australijczycy 8 grudnia zdobyli Wareo i Satelberg, a 15 stycznia wkroczyli do Sio. Po drodze co rusz natrafiali na ciała zabitych lub zmarłych Japończyków. Relacje z japońskiego „marszu śmierci” są wstrząsające:
Rezultaty.
Nie był to koniec walk o Nową Gwineę, ani nawet koniec walk na półwyspie, ale alianci osiągnęli swe strategiczne cele: lotniska, z których można było panować nad cieśninami były w ich rękach. Gdy ukończono budowę drogi z Lae do Nadzabu i lotnisk można było przygotować ofensywę na cele położone dalej na zachód i tym samym opanować całą Nową Gwineę, co jednak trwało do końca wojny.
Salamaua nie była poważnie brana pod uwagę jako baza sił alianckich. Australijski generał porucznik Edmund Herring odwiedził to miejsce 19 września 1943 roku, a więc trzy dni po zdobyciu i stwierdził, że nie ma tam nic poza kraterami po bombach i stertami żelastwa. W tej sytuacji zalecił odstąpienie od wykorzystania Salamauy i skoncentrowanie się na Lae. W rezultacie w Lae powstały dwie bazy: australijska podbaza i amerykańska "Baza E", co Herring nazwał nieco na wyrost „Fortecą Lae”.

</doc>
<doc id="3242310" url="https://pl.wikipedia.org/wiki?curid=3242310" title="Walki o Salamaua - Lae - Finschhafen">
Walki o Salamaua - Lae - Finschhafen



</doc>
<doc id="3242314" url="https://pl.wikipedia.org/wiki?curid=3242314" title="Radar SJ">
Radar SJ

Radar SJ – amerykański kierunkowy radar obserwacji powierzchni z czasów drugiej wojny światowej, od połowy 1942 roku stanowiący podstawowy element wyposażenia elektronicznego amerykańskich okrętów podwodnych. SJ stanowił pierwszy znaczący krok w rozwoju amerykańskich radarów morskich, dzięki któremu amerykańska flota podwodna uzyskała istotną przewagę nad japońską cesarską marynarką wojenną.

</doc>
<doc id="3242315" url="https://pl.wikipedia.org/wiki?curid=3242315" title="Albertini">
Albertini



</doc>
<doc id="3242316" url="https://pl.wikipedia.org/wiki?curid=3242316" title="Muzeum Regionalne w Kościanie">
Muzeum Regionalne w Kościanie

Muzeum Regionalne im. dr. Henryka Florkowskiego w Kościanie – muzeum z siedzibą w Kościanie. Placówka jest miejską jednostką organizacyjną, a jego siedzibą jest budynek XV-wiecznego ratusza. 
Idea powstania muzeum w Kościanie sięga 1961 roku, kiedy to pierwsze działania w tym kierunku podjęło Towarzystwo Miłośników Ziemi Kościańskiej. Realnych kształtów zamysł ten nabrał jednak dopiero w 1976 roku, kiedy to władze miejskie wygospodarowały na ten cel pomieszczenie przy Rynku 17, w którym Towarzystwo zorganizowało jedną wystawę. Wskutek reformy administracyjnej w 1975 roku i likwidacji powiatów, władze Kościana przeniosły swą siedzibę do budynku dotychczasowego urzędu powiatowego, co otwarło drogę do urządzenia ekspozycji w pomieszczeniach ratusza. Rozpoczęto prace remontowe, natomiast w kwietniu 1981 roku Rada Miejska Kościana podjęła formalną uchwałę o powołaniu muzeum. Działalność wystawienniczą placówka rozpoczęła w kwietniu 1982 roku
Aktualnie w muzeum prezentowane są następujące wystawy stałe:
Muzeum jest obiektem całorocznym, czynnym codziennie z wyjątkiem poniedziałków. Wstęp jest wolny.

</doc>
<doc id="3242317" url="https://pl.wikipedia.org/wiki?curid=3242317" title="Grzybówka krwawiąca">
Grzybówka krwawiąca

Grzybówka krwawiąca ("Mycena sanguinolenta" (Alb. &amp; Schwein.) P. Kumm.) – gatunek grzybów z rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozowali w 1805 r. Albertini i Schweinitz nadając mu nazwę "Agaricus sanguinolentus". Obecną, uznaną przez Index Fungorum nazwę nadał mu w 1871 r. Paul Kummer, przenosząc go do rodzaju "Mycena". Niektóre synonimy nazwy naukowej.
Nazwę polską nadała Maria Lisiewska w 1987 r.
Morfologia.
Średnica 0,5–1 cm, u młodych owocników stożkowaty, później wypukły, w końcu szeroko rozpostarty z niewielkim garbkiem. Brzeg równy, prążkowany lub rowkowany do 2/3 promienia kapelusza. Powierzchnia młodych owocników matowa i oszroniona, starszych gładka i naga. Barwa różowobrązowa.
Wąskie i dość rzadkie, zatokowato wycięte. Są bladoróżowe z szarym odcieniem i mają czerwonobrązowe ostrza.
Wysokość 2–6 cm, grubość 1–1,5 mm, walcowaty, w środku pusty, kruchy, matowy, barwy kapelusza. Górna część trzonu jest gładka, dolna natomiast (zwłaszcza przy podstawie) owłosiona sztywnymi, białymi strzępkami grzybni.
Bardzo cienki i dość elastyczny. Z uszkodzonego wydobywa się ciemnoczerwona ciecz (szczególnie obficie z trzonu).
Zarodniki o rozmiarach 10–8 × 4–5 μm, elipsoidalne, słabo amyloidalne. Podstawki zazwyczaj 4-zarodnikowe, ale czasami 2 lub 3-zarodnikowe. Na bokach blaszek występują wąskie i szeroko wybrzuszone pleurocystydy o rozmiarach 36–54 × 8–13 μm. Zawierają czerwonawy barwnik. Na ostrzach blaszek licznie występują cheilocystydy. Są podobne do pleurocystyd, ale krótsze i grubsze. W strzępkach obficie występuje mleczko.
Występowanie i siedlisko.
Występuje w Ameryce Północnej i Środkowej, Europie, Japonii, Australii i Nowej Zelandii. W Europie występuje od Hiszpanii po 66 stopień szerokości geograficznej (na Półwyspie Skandynawskim). W Polsce gatunek pospolity.
Saprotrof. Rozwija się wśród igliwia, na opadłych gałązkach, liściach, owocach (np. bukwiach) i innych drobnych szczątkach roślinnych. Owocniki pojawiają się pojedynczo lub grupkami od maja do października.
Gatunki podobne.
Grzybówka krwawiąca jest łatwa do odróżnienia od innych gatunków grzybówek dzięki wyciekowi ciemnoczerwonej cieczy z uciśniętego czy inaczej uszkodzonego miejsca. Niektóre inne grzybówki też wydzielają ciecz, ale innej barwy (białą, żółtą, przejrzystą). Problemy mogą być głównie z odróżnieniem jej od grzybówki krwistej ("Mycena haematopus"), która również wydziela czerwoną ciecz, ale jest ona dużo większa, rośnie na drewnie i ostrza jej blaszek nie są ciemniejsze. Ciemniejsze (różowe, czerwone lub fioletowe) ostrza blaszek mają też niektóre inne grzybówki (np. grzybówka czerwonoostrzowa "Mycena rubromarginata", grzybówka paprociowa "Mycena pterigena", grzybówka fioletowobrązowa "Mycena purpureofusca"), ale nie wydzielają one czerwonej cieczy i różnią się innymi cechami. Z powodu dużego znaczenia barwy wydzielanego soku mogą być problemy z identyfikacją podczas dłuższej suchej pogody, gdy grzybówka krwawiąca nie wydziela barwnej cieczy.

</doc>
<doc id="3242318" url="https://pl.wikipedia.org/wiki?curid=3242318" title="Mycena sanguinolenta">
Mycena sanguinolenta



</doc>
<doc id="3242319" url="https://pl.wikipedia.org/wiki?curid=3242319" title="Park Narodowy Łosinyj ostrow">
Park Narodowy Łosinyj ostrow



</doc>
<doc id="3242320" url="https://pl.wikipedia.org/wiki?curid=3242320" title="Great Glenn">
Great Glenn



</doc>
<doc id="3242322" url="https://pl.wikipedia.org/wiki?curid=3242322" title="Mistrzostwa Polski Seniorów w Lekkoatletyce 1954">
Mistrzostwa Polski Seniorów w Lekkoatletyce 1954

30. Mistrzostwa Polski Seniorów w Lekkoatletyce – zawody, które rozgrywane były w Warszawie na Stadionie Wojska Polskiego między 18 a 23 lipca 1954.
Biegi przełajowe.
26. mistrzostwa Polski w biegach przełajowych rozegrano 11 kwietnia w Olsztynie Kobiety rywalizowały na dystansie 1 kilometra, a mężczyźni na 3 km i na 8 km.
Bieg godzinny, pięciobój mężczyzn i trójbój kobiet.
Mistrzostwa Polski w biegu godzinnym mężczyzn, trójboju kobiet i pięcioboju mężczyzn rozegrano 13 czerwca w Rzeszowie.

</doc>
<doc id="3242325" url="https://pl.wikipedia.org/wiki?curid=3242325" title="Alex Cuthbert">
Alex Cuthbert

Alex Cuthbert (ur. 5 kwietnia 1990 w Gloucester) – walijski rugbysta, grający na pozycji w zespole Cardiff Blues oraz w reprezentacji Walii.
Życiorys.
W kadrze rugby 7 występował w IRB Sevens World Series w sezonach 2009/2010 i 2010/2011.
W drużynie narodowej piętnastek debiutował 3 grudnia 2011 w meczu z Australią, zmieniając w drugiej połowie George’a Northa. Powołany został następnie na zbliżający się Puchar Sześciu Narodów. Swoje pierwsze przyłożenie zdobył w meczu ze Szkocją na Millennium Stadium 12 lutego 2012. W całym turnieju zaliczył 3 przyłożenia, a reprezentacja Walii zwyciężyła w zawodach.
Swój wyczyn poprawił w Pucharze Sześciu Narodów w 2013, gdzie wykonał 4 przyłożenia, w tym 2 w decydujących o zwycięstwie w całym turnieju ostatnim meczu z Anglią. Jego dobra postawa zaowocowała powołaniem do drużyny British and Irish Lions na tournée do Australii.
Cuthbert urodził się i wychował w Anglii, mimo tego reprezentuje Walię. Było to możliwe dzięki jego matce, która pochodzi z Wrexham.

</doc>
<doc id="3242327" url="https://pl.wikipedia.org/wiki?curid=3242327" title="Kultura pamięci">
Kultura pamięci

Kultura pamięci (niem. "Erinnerungskultur") – całokształt sposobów obchodzenia się z przeszłością i historią przez grupy i jednostki. Obejmuje wszelkie formy reprezentacji przeszłości i pamięci, w tym przedstawienia zdarzeń w pamięci zbiorowej, upamiętnianie ich, wkomponowywanie w przestrzeń publiczną i teksty kultury. Kulturę pamięci cechują i stymulują subiektywizm, brak dystansu oraz postrzeganie przeszłości ze współczesnej perspektywy. Naukowo-obiektywny stosunek do historii ma tu natomiast znaczenie drugorzędne. Termin ten jest bardzo popularny w niemieckim dyskursie naukowym. Angielskiego pojęcia "memory culture" używa się sporadycznie i przeważnie w znaczeniu przenośnym lub jako tłumaczenie niemieckiego terminu. W polskim języku naukowym określenie „kultura pamięci” popularyzuje się od około 2010 roku. W 2014 roku ukazał się interdyscyplinarny leksykon terminów kultury pamięci „Modi Memorandi”, będący przejawem wzrostu zainteresowania tą tematyką.
Termin „kultura pamięci” bywa krytykowany jako zbyt szeroki i rozmyty. Jednocześnie właśnie dzięki swojej pojemności znajduje on szerokie zastosowanie, gdyż daje się dookreślać przez zestawienie z pojęciami bliskoznacznymi, takimi jak pamięć zbiorowa, polityka historyczna czy kultura historyczna.
Definicje pojęcia.
Programową definicję kultury pamięci przedstawił Christoph Cornelißen, uznając ją za:
Pojęcie to używane jest również w węższym znaczeniu: dotyczy wówczas ekspansji praktyk upamiętniania pod koniec XX i na początku XXI w., dotyczących przede wszystkim spuścizny II wojny światowej, w szczególności zaś Holokaustu. W tym znaczeniu stosuje je przede wszystkim Aleida Assmann.
Definicje Cornelißena i Assmann łączą się ze sobą, bowiem konieczność przepracowania przeszłości i traum związanych z historią XX wieku przyczyniła się do naukowego zainteresowania tematyką pamięci i stworzenia pojęcia opisującego sposoby obchodzenia się z przeszłością. Choć w ramach studiów nad pamięcią ("memory studies") centralne miejsce wciąż zajmuje Holokaust i II wojna światowa, coraz częściej pojawiają się prace nawiązujące do szerszego ujęcia kultury pamięci.
Rodzaje kultur pamięci.
Pojęcie „kultura pamięci” odsyła do uniwersalnych, kulturowych mechanizmów pamięci, możliwe jest jednak również mówienie o kulturach pamięci (w liczbie mnogiej) w odniesieniu do poszczególnych zbiorowości. Kultura pamięci rozumiana jest wtedy jako element łączący jednostki we wspólnotę, a uwagę zwraca się na cechy ogólne pamięci pewnej grupy, akcentując te elementy, które odróżniają daną grupę od innych. W konsekwencji można wyróżnić narodowe kultury pamięci np. polską, niemiecką, etniczne np. śląską, płciowe, religijne, lokalne itp. Kultury pamięci mogą też obejmować wspólnoty ponadnarodowe, czemu sprzyja realizacja projektów dwustronnych (takich jak badania polsko-niemieckich miejsc pamięci czy próby stworzenia wspólnego polsko-niemieckiego podręcznika do historii). Jeszcze szerszy zakres mają europejska czy globalna kultura pamięci, jakkolwiek istnieją wątpliwości co do zasadności ich wyodrębniania. 
Kultura pamięci a pamięć zbiorowa.
Ze ścisłego połączenia terminów „kultura pamięci” i „pamięć zbiorowa” wynika „kariera” tego pierwszego w dyskursie naukowym związanym z rozwojem badań nad pamięcią. Wraz ze wzrostem zainteresowania przeszłością w Europie od końca lat 70. XX wieku i upowszechnieniem się pojęcia „pamięć zbiorowa” w naukach humanistycznych, ten socjologiczny termin uległ zatarciu i rozmyciu. Szukając alternatywnych koncepcji, naukowcy stworzyli pojęcia takie jak: kulturowe pamiętanie, pamięć społeczna, pamięć kulturowa, kultura historyczna, a także: kultura pamięci.
Kultura pamięci a kultura historyczna.
Termin „kultura pamięci” należy traktować jako bliskoznaczny z terminem „kultura historyczna”. Ten drugi jest bardziej rozpowszechniony w polskim dyskursie naukowym. Pisali na jego temat m.in. Stanisław Zakrzewski i Brygida Kürbisówa, współcześnie używa go Andrzej Szpociński.
Kultura pamięci silniej akcentuje jednak wykorzystywanie przeszłości w teraźniejszości np. do wspierania określonych tożsamości, jak również podkreśla kwestie związane z dyskursywnymi i artystycznymi przedstawieniami historii. 
Kultura pamięci a polityka historyczna.
Terminy te łączą się ze sobą, nie są jednak tożsame. Polityka historyczna jest związana z działaniem państwa i instytucjonalizacją pamięci. Do jej przejawów należy m.in. stawianie pomników, tworzenie muzeów i organizowanie oficjalnych uroczystości. Kulturę pamięci można rozumieć szerzej: jako strukturalne, społeczne i kulturowe ramy, w których uprawiana jest polityka historyczna oraz tworzone są reprezentacje historii. Tak więc kultura pamięci pewnej grupy istnieje również w sytuacji, gdy owa grupa nie dysponuje własnymi organami państwowymi, lub gdy te istniejące nie reprezentują jej sposobu postrzegania przeszłości.
Europejska kultura pamięci.
W wielu krajach Europy Zachodniej kultura pamięci stała się niemal synonimem pamięci o Holokauście i ofiarach II wojny światowej. Na tej podstawie próbowano ufundować wspólną europejską kulturę pamięci. Momentem przełomowym była Międzynarodowa Konferencja w Sztokholmie w 2000 roku poświęcona Holokaustowi, gdzie wskutek wspólnych wysiłków wielu rządów Zagładę Żydów uznano za negatywne, lecz wspólne dziedzictwo europejskie. Dzień 27 stycznia, rocznicę wyzwolenia obozu w Auschwitz, ogłoszono w wielu krajach Unii Europejskiej oficjalnym Międzynarodowym Dniem Pamięci o Ofiarach Holokaustu.
Jednocześnie państwa byłego bloku wschodniego domagają się upamiętnienia na równych prawach własnych ofiar poniesionych w walce zarówno z narodowym socjalizmem, jak i komunizmem. Opór budzi akcentowanie okrucieństwa tylko jednego z systemów totalitarnych i przyznawania szczególnej roli ofiar wyłącznie Żydom. Przykładem owego rozdźwięku pomiędzy wschodem i zachodem Europy może być tu przemówienie łotewskiej minister spraw zagranicznych Sandry Kalniete z 24 marca 2004 roku, w którym postulowała uznanie, że systemy nazistowski i komunistyczny były równie zbrodnicze. Spotkało się ono z silną krytyką w niemieckich mediach – aż do ryczałtowego oskarżenia państw Europy Środkowo-Wschodniej o antysemityzm. Po rozszerzeniu Unii Europejskiej o Polskę, Czechy, Słowację, Węgry, Słowenię i państwa bałtyckie dyskusja była kontynuowana i podejmowano próby zintegrowania odmiennych kultur pamięci. Krokiem w tym kierunku było chociażby ustanowienie przez Parlament Europejski Europejskiego Dnia Pamięci Ofiar Stalinizmu i Nazizmu, który przypada 23 sierpnia – w rocznicę podpisania paktu Ribbentrop-Mołotow. Claus Leggewie postulował w 2009 roku stworzenie europejskiej kultury pamięci opartej na 7 kręgach: Holocaust jako negatywny mit założycielski, sowiecki komunizm, wypędzenia, kwestia ormiańska, peryferia Europy, Europa jako kontynent migracji, europejska historia sukcesu po 1945 roku. Pomysł oparcia się na wspólnym doświadczeniu wysiedleń jest reakcją na ich polityczne wykorzystywanie przez niemieckich wypędzonych i reprezentującą ich Erikę Steinbach. Na tej glebie wyrosła idea stworzenia międzynarodowej inicjatywy Europejskiej Sieci Pamięć i Solidarność, powołanej do badanie, dokumentowania oraz upowszechnienia wiedzy na temat historii Europy XX wieku i sposobów jej upamiętniania.

</doc>
<doc id="3242330" url="https://pl.wikipedia.org/wiki?curid=3242330" title="Mistrzostwa Świata w Short Tracku 2014">
Mistrzostwa Świata w Short Tracku 2014

39. Mistrzostwa Świata w Short Tracku odbyły się w kanadyjskim Montrealu, w dniach 14 – 16 marca.

</doc>
<doc id="3242331" url="https://pl.wikipedia.org/wiki?curid=3242331" title="Mistrzostwa Świata w Short Tracku 2015">
Mistrzostwa Świata w Short Tracku 2015

40. Mistrzostwa Świata w Short Tracku odbyły się w stolicy Rosji, Moskwie, w dniach 13 – 15 marca 2015 roku.

</doc>
<doc id="3242333" url="https://pl.wikipedia.org/wiki?curid=3242333" title="Dodyna">
Dodyna

Dodyna, – organiczny związek chemiczny, sól kwasu octowego i 1-dodecyloguanidyny; pochodna guanidyny zawierająca 12-węglowy lipofilowy łańcuch boczny. 
Otrzymywanie.
Otrzymywana jest w reakcji cyjanamidu z dodecyloaminą i kwasem octowym:
Właściwości.
Dodyna jest fungicydem, co jest efektem jej szybkiego wchłaniania przez komórki grzybów, w których następnie zmienia przepuszczalność błony komórkowej poprzez zaburzenie oddziaływań anionowo-kationowych spowodowanych jej aktywnością powierzchniową. 
Wykazuje umiarkowane działanie toksyczne. W badaniu na szczurach z roku 1999 stwierdzono, że długoterminowe spożywanie dawki 10 mg/kg masy ciała, uważane wcześniej za bezpieczne, w rzeczywistości powoduje szkodliwe zmiany. 
Zastosowanie.
Od lat 50. XX w. stosowana jest jako fungicyd o działaniu leczniczym i zapobiegającym, głównie przeciwko parchowi jabłoni i parchowi grusz, a także drobnej plamistości liści drzew pestkowych (wiśni i czereśni) i innym chorobom grzybowym roślin. Jest aktywnym składnikiem środka ochrony roślin "syllit". 
Dodyna, oprócz aktywności przeciw grzybom, wykazuje też działanie baktriostatyczne i jest wykorzystywana jako biocyd w przemysłowych instalacjach chłodniczych.
Dodyna wywołuje denaturację białek w bardzo niskich stężeniach, co pozwala na analizę przebiegu procesu w pełnym zakresie dichroizmu kołowego (CD). Wynika to z kooperatywnego działania chaotropowego (zrywanie wiązań wodorowych) reszty guanidyny – niskocząsteczkowego środka denaturującego – wbudowanej w strukturę surfaktantu kationowego. Denaturacja białek za pomocą samej guanidyny wymaga użycia jej w stężeniu uniemożliwiającym badanie CD, natomiast surfaktanty (np. SDS) często nie pozwalają na uzyskanie pełnego rozfałdowania białka.

</doc>
<doc id="3242334" url="https://pl.wikipedia.org/wiki?curid=3242334" title="Syllit">
Syllit



</doc>
<doc id="3242335" url="https://pl.wikipedia.org/wiki?curid=3242335" title="Octan 1-dodecyloguanidyny">
Octan 1-dodecyloguanidyny



</doc>
<doc id="3242336" url="https://pl.wikipedia.org/wiki?curid=3242336" title="NGC 7634">
NGC 7634

NGC 7634 (również PGC 71192 lub UGC 12542) – galaktyka soczewkowata (SB0), znajdująca się w gwiazdozbiorze Pegaza. Odkrył ją William Herschel 26 września 1785.
W galaktyce tej zaobserwowano do tej pory jedną supernową – SN 1972J.

</doc>
<doc id="3242337" url="https://pl.wikipedia.org/wiki?curid=3242337" title="Mistrzostwa Świata w Short Tracku 2012">
Mistrzostwa Świata w Short Tracku 2012

Mistrzostwa Świata w Short Tracku 2012 – 37. edycja mistrzostw świata w short tracku. Zawody odbyły się w chińskim Szanghaju w dniach 9–11 marca 2012 roku.

</doc>
<doc id="3242338" url="https://pl.wikipedia.org/wiki?curid=3242338" title="NGC 7795">
NGC 7795

NGC 7795 – grupa gwiazd znajdująca się w gwiazdozbiorze Kasjopei, przez niektóre źródła klasyfikowana jako gromada otwarta. Odkrył ją John Herschel 29 września 1829 roku. Grupa ta znajduje się w odległości ok. 6,9 tys. lat świetlnych od Słońca oraz 31,4 tys. lat świetlnych od centrum Galaktyki.

</doc>
<doc id="3242339" url="https://pl.wikipedia.org/wiki?curid=3242339" title="Mistrzostwa Świata w Short Tracku 2008">
Mistrzostwa Świata w Short Tracku 2008

33. Mistrzostwa Świata w Short Tracku odbyły się w południowokoreańskim Gangneung, w dniach 7 – 9 marca 2008 roku.

</doc>
<doc id="3242341" url="https://pl.wikipedia.org/wiki?curid=3242341" title="Garnizon w Helenowie">
Garnizon w Helenowie

Garnizon Helenowo – garnizon 86 Pułku Piechoty Wojska Polskiego, który znajdował się na terenie folwarku Helenowo (od 1929 roku część miasta Mołodeczno) w latach 1922–1939.
Historia garnizonu i 86 pułku piechoty.
Historia garnizonu rozpoczyna się w 1922 roku, kiedy to przeniesiono tu 86 Pułk Piechoty Wojska Polskiego z Wilna. Podczas wojny polsko–bolszewickiej, w 1919 r. pułk werbował mieszkańców Mińska oraz regionu mińskiego i był oddziałem piechoty Samoobrony Litwy i Białorusi o nazwie Miński Pułk Strzelców. Został odznaczony za udział w Bitwie Warszawskiej.
W październiku 1920 r. pułk brał udział w kampanii gen. Żeligowskiego w Wilnie, która doprowadziła do powstania nowego kraju – Litwy Środkowej ze stolicą w Wilnie. Tutaj pułk pozostał do marca 1922 r., kiedy to zgodnie ze wspólnym aktem Sejmu w Warszawie i Wilnie kraj był wcielony w granice Polski a Miński Pułk Piechoty został wcielony do polskiej armii. Następnie Miński Pułk Piechoty przekształcił się w 86 pułk piechoty Wojska Polskiego i został przeniesiony do folwarku Helenowo, siedziby głównych sił pułku. Siedziba pułku na początku znajdowała się przy ulicy Zamkowej w Mołodecznie, 3 batalion w wiosce Krasnoje a batalion zapasowy pozostał w Wilnie – Nowej Wilejce.
W 1924 r. w folwarku Helenowo zaczęła się budowa. Zbudowano murowane baraki dla szeregowców, służbowe domy dla oficerów i inne budynki infrastruktury wojskowej garnizonu. W latach 20. miasto wojskowe już zajmowało większość obszaru ograniczonego, jeśli spojrzeć na dzisiejszym planie Mołodeczna, ulice Drozdowicza, Jasińskiego, Czajkowskiego i B. Chmielnickiego. Mieszkało tu 68 oficerów i 2200 żołnierzy i rodzin podoficerów regularnego wojska.
W 1929 r. folwark Helenowo stał się częścią Mołodeczna. W tym samym roku, na północnym wjeździe do garnizonu wzniesiono łuk triumfalny na cześć przywódcy Polski Józefa Piłsudskiego. Otwarcie łuku odbyło się podczas uroczystości upamiętniających dekadę 86 pułku piechoty.
We wrześniu 1939 r. pułk w ramach 19 Dywizji Piechoty Wojska Polskiego wziął udział w obronie Piotrkowa Trybunalskiego w centralnej Polsce, gdzie walczył z siłami 10 Armii Niemieckiej. Podczas odwrotu pułku stanął w pobliżu Grodna, ale w dniu 17 września, kiedy napotkał Armię Czerwoną, został zmuszony do złożenia broni. Wtedy garnizon Helenowo zakończył swoje istnienie, jako osada wojskowa.
Garnizon w Helenowie dzisiaj.
Na terytorium współczesnego Helenowa zachowało się wiele budynków, które kiedyś były częścią wojskowego garnizonu.
Budynek koszarowy po wojnie był wykorzystany do innych celów. Mieścił się tu internat technikum rachunkowości i planowania w Mołodecznie i pomieszczenia szkoły medycznej w Mołodecznie. W jednym skrzydle budynku znajdował się regionalny komitet Komsomołu w Mołodecznie, którego pierwszym sekretarzem Piotr Maszerow. Po kapitalnym remoncie budynku w latach 2010-2012 znajduje się tutaj Politechnika w Mołodecznie.
Dobrze zachowane dwa trzypiętrowe domy dla rodzin polskich oficerów stojących przy ulicy Maszerowa. Na początku 1960 roku pomiędzy tymi budynkami znajdował się łuk triumfalny. Domy zbudowane są w stylu charakterystycznym dla Polski międzywojennej. Na ścianach budynków widać ślady kul i pocisków.
Budynek, w którym mieści się teraz Miński Regionalny Teatr Dramatyczny, w okresie międzywojennym był kulturalnym i rozrywkowym centrum garnizonu. Znajdowały się tu klub oficerski, kasyno i oficerska kantyna. Naprzeciwko teatru po drugiej stronie ulicy Maszerowa jest dom dwukondygnacyjny. Ten dom był jednym z pierwszych murowanych budynków w garnizonie. Był przeznaczony dla rodzin podoficerów Wojska Polskiego. Po wojnie budynek ten mieści regionalne centrum komunikacji w Mołodecznie.
Budynek, w którym obecnie znajdują się oddziały urologiczny i chirurgiczny pierwszego szpitala miejskiego, był wcześniej siedzibą pułku. Do teraz zachowały się stary system ogrzewania i część nietypowo wydłużonych okien.
Przy ulicy Builo mieści się były dom komendanta garnizonu. Teraz jest to Centrum Kultury dla dzieci "Rastok".
Nowoczesny mołodecki stadion miejski zbudowany został w miejscu wojskowego boiska, gdzie odbywała się również nauka jazdy konnej. W zachodniej części garnizonu, wzdłuż obecnej ulicy Józefa Drozdowicza powstały duże stajnie. Po wojnie na terenie stajni znajdował się sklep firmowy Mołodeczańskiej Fabryki Mebli. Dobrze zachowała się wieża wodna, która zabezpieczała wodę do pojenia koni.
W Helenowie zachowało się również wiele typowych domów dwukondygnacyjnych charakterystycznych dla przedwojennej architektury. Budynki te zostały zbudowane dla pracowników służby cywilnej i rodzin dowódców niższych rangą.
Łuk Triumfalny, dzwon pułkowy.
Łuk triumfalny, wzniesiony w 1929 roku, wyznaczał paradny wjazd na terytorium garnizonu od dworca w Mołodecznie. Został ozdobiony licznymi płaskorzeźbami i posągami rycerzy i lwów. W zwieńczeniu łuku znajdowała się mała kapliczka, gdzie kapelan pułku błogosławił żołnierzy podczas uroczystości wojskowych.
W łuku były trzy bramy, jedna dla pojazdów i dwie dla pieszych. Środkowy wjazd był zbyt wąski, ażeby minęły się w nim dwa samochody. W związku z tym, na początku 1960 roku ze względu na wzmożony ruch w Mołodecznie władze miasta postanowiły zniszczyć łuk.
Na dachu budynku numer 16 na Prospekcie Niepodległości w Mińsku znajduje się od dawna dzwon wykonany w 1929 r. na terytorium Rzeczypospolitej Polskiej w pracowni odlewniczej braci Felczyńskich w Kałuszy.
Inskrypcje na dzwonie i dwie płaskorzeźby.
Pierwszy napis:
Dzwon ufundowany staraniem Mińskiego pułku strzelców ku czci poległych bohaterów w obronie ziemi Mińskiej
R.P.1929
Drugi napis:
Imię moje — Irena
Wykonane w odlewni braci Fielczyńskich w Kałuszy
Artysta Aleksander Borawski
Napis na obwodzie dzwonu:
Poległym ku czci. Żyjącym ku pamięci. Polsce ku większej chwale
Na jednej z płaskorzeźb znajduje się poległy żołnierz na tle umocnień. Obok niego leży pistolet, a nad nim – Matka Boża. Druga płaskorzeźba przedstawia – Matkę Bożej Ostrobramską, a pod nią sylwetki ludzi.
Okazuje się, że ten dzwon został odlany dla kaplicy 86. Pułku piechoty Wojska Polskiego, który do 1922 roku i był nazywany " pułk strzelców Mińskich”. Kaplica prawdopodobnie mieściła się w łuku triumfalnym helenowskiego garnizonu.

</doc>
<doc id="3242342" url="https://pl.wikipedia.org/wiki?curid=3242342" title="Konfederacja korczyńska">
Konfederacja korczyńska

Konfederacja korczyńska może się odnosić do:

</doc>
<doc id="3242343" url="https://pl.wikipedia.org/wiki?curid=3242343" title="Fundacja Teatru Ludowego w Krakowie">
Fundacja Teatru Ludowego w Krakowie



</doc>
<doc id="3242345" url="https://pl.wikipedia.org/wiki?curid=3242345" title="Konfederacja Zbigniewa Oleśnickiego">
Konfederacja Zbigniewa Oleśnickiego

Konfederacja Zbigniewa Oleśnickiego (także konfederacja korczyńska) – konfederacja zawiązana 25 kwietnia 1438 w Nowym Mieście Korczynie pod wodzą biskupa Zbigniewa Oleśnickiego za rządów małoletniego Władysława III.
Konfederacja była wymierzona przeciwko opozycji szlacheckiej sprzyjającej czeskiemu husytyzmowi i zabiegom o koronę czeską dla Jagiellonów. Sygnatariusze konfederacji zobowiązywali się do walki z każdym „kto by błędy kacerskie szerzył”.
Odpowiedzią na jej zawiązanie była Konfederacja Spytka z Melsztyna.

</doc>
<doc id="3242347" url="https://pl.wikipedia.org/wiki?curid=3242347" title="Mistrzostwa Świata w Short Tracku 2007">
Mistrzostwa Świata w Short Tracku 2007

32. Mistrzostwa Świata w Short Tracku odbyły się we włoskim Mediolanie, w dniach 9 – 11 marca 2007 roku.

</doc>
<doc id="3242349" url="https://pl.wikipedia.org/wiki?curid=3242349" title="Fundacja Kobieca">
Fundacja Kobieca



</doc>
<doc id="3242351" url="https://pl.wikipedia.org/wiki?curid=3242351" title="Grand Prix Cycliste de Québec 2014">
Grand Prix Cycliste de Québec 2014

5. edycja wyścigu kolarskiego Grand Prix Cycliste de Québec odbyła się w dniu 12 września 2014 roku i liczyła 201,6 km. Start i meta wyścigu znajdowała się w Québec. Wyścig ten figurował w rankingu światowym UCI World Tour 2014.
Uczestnicy.
Na starcie tego klasycznego wyścigu stanęło 19 ekip, osiemnaście drużyn jeżdżących w UCI World Tour 2014 i jeden zespół zaproszony przez organizatorów z tzw. "dziką kartą".
Lista drużyn uczestniczących w wyścigu:

</doc>
<doc id="3242352" url="https://pl.wikipedia.org/wiki?curid=3242352" title="NGC 1715">
NGC 1715

NGC 1715 (również ESO 85-EN9) – mgławica emisyjna znajdująca się w gwiazdozbiorze Złotej Ryby. Należy do Wielkiego Obłoku Magellana. Odkrył ją John Herschel 2 listopada 1834 roku. Na niebie widoczna tuż obok znacznie jaśniejszej NGC 1714.

</doc>
<doc id="3242355" url="https://pl.wikipedia.org/wiki?curid=3242355" title="Grand Prix Cycliste de Montréal 2014">
Grand Prix Cycliste de Montréal 2014

5. edycja wyścigu kolarskiego Grand Prix Cycliste de Montréal odbyła się w dniu 14 września 2014 roku i liczyła 205,7 km. Start i meta wyścigu znajdowała się w Montrealu. Wyścig ten figurował w rankingu światowym UCI World Tour 2014.
Uczestnicy.
Na starcie tego klasycznego wyścigu stanęło 19 ekip, osiemnaście drużyn jeżdżących w UCI World Tour 2014 i jeden zespół zaproszony przez organizatorów z tzw. "dziką kartą".
Lista drużyn uczestniczących w wyścigu:

</doc>
<doc id="3242356" url="https://pl.wikipedia.org/wiki?curid=3242356" title="Kościół św. Walentego w Gdańsku">
Kościół św. Walentego w Gdańsku

Kościół św. Walentego w Gdańsku – rzymskokatolicki kościół parafialny. Mieści się w gdańskiej dzielnicy Matarnia przy ulicy Jesiennej, w województwie pomorskim. Należy do dekanatu Gdańsk Oliwa w archidiecezji gdańskiej.
Historia.
Kościół został wzniesiony na przełomie XIV i XV wieku przez zakon cystersów, po zniszczeniu poprzedniego w czasie wojny trzynastoletniej. Następnie świątynia była kilkakrotnie odbudowywana, a dowodem tego jest kamienna dolna część murów i ceglana górna część. Po kasacie zakonu cystersów, w 1831 roku, kościół parafialny objęli księża diecezji chełmińskiej. W połowie XIX wieku świątynia została wyremontowana. Zapewne wtedy zostało wmurowanych w zewnętrzną ścianę kościoła sześć gotyckich kafli. Kafle zostały później przeniesione do wnętrza świątyni i wkomponowane w nowy ołtarz Matki Bożej Nieustającej Pomocy, wykonany w stylu nawiązującym do baroku. Znajduje się on we wnęce prawej ściany budowli. Kościół przetrwał szczęśliwie II wojnę światową. Zachowało się także zabytkowe wyposażenie budowli.
Trzy ołtarze, wykonane w XVIII wieku, znajdują się w prezbiterium. Wezwania ołtarzy bocznych to Matki Bożej Brzemiennej i św. Michała Archanioła. W ołtarzu głównym znajdują się barokowe obrazy św. Materna i św. Walentego. Wizerunki świętych są umieszczone także na barokowej ambonie. Są to figury apostołów. Organy o 12 głosach i ponad 700 piszczałkach zostały wykonane około 1850 roku. Na balustradzie chóru konserwator Jadwiga Wilga-Steyer odkryła malowidła w stylu barokowym przedstawiające świętych.

</doc>
<doc id="3242357" url="https://pl.wikipedia.org/wiki?curid=3242357" title="People (Animal Collective EP)">
People (Animal Collective EP)



</doc>
<doc id="3242358" url="https://pl.wikipedia.org/wiki?curid=3242358" title="Mistrzostwa Świata w Short Tracku 2006">
Mistrzostwa Świata w Short Tracku 2006

31. Mistrzostwa Świata w Short Tracku odbyły się w amerykańskim Minneapolis, w dniach 29–31 marca 2006 roku.

</doc>
<doc id="3242360" url="https://pl.wikipedia.org/wiki?curid=3242360" title="Parafia św. Stanisława we Frydmanie">
Parafia św. Stanisława we Frydmanie

Parafia Świętego Stanisława we Frydmanie – parafia rzymskokatolicka należąca do dekanatu Niedzica archidiecezji krakowskiej.
Historia.
Miejscowość i parafia leżą na obszarze Zamagurza Spiskiego, który był przedmiotem sporu pomiędzy biskupstwem krakowskim i ostrzyhomskim (węgierskim) w XIII i XIV wieku. Ostatecznie sporny obszar podporządkowany został archidiecezji ostrzyhomskiej, a od 1776 wydzielonej z niej diecezji spiskiej. W 1920 do Polski przyłączono część Spisza (tworząc Polski Spisz) z 9 parafiami, które na mocy bulli papieża Piusa XI "Vixdum Poloniae unitas" podporządkowano archidiecezji krakowskiej.

</doc>
<doc id="3242361" url="https://pl.wikipedia.org/wiki?curid=3242361" title="Mistrzostwa Świata w Short Tracku 2005">
Mistrzostwa Świata w Short Tracku 2005

30. Mistrzostwa Świata w Short Tracku odbyły się w stolicy Chińskiej Republiki Ludowej, Pekinie, w dniach 9–11 marca 2005 roku.

</doc>
<doc id="3242368" url="https://pl.wikipedia.org/wiki?curid=3242368" title="Parafia Wszystkich Świętych w Kacwinie">
Parafia Wszystkich Świętych w Kacwinie

Parafia Wszystkich Świętych w Kacwinie – parafia rzymskokatolicka należąca do dekanatu Niedzica archidiecezji krakowskiej.
Historia.
Miejscowość i parafia leżą na obszarze Zamagurza Spiskiego, który był przedmiotem sporu pomiędzy biskupstwem krakowskim i ostrzyhomskim (węgierskim) w XIII i XIV wieku. Ostatecznie sporny obszar podporządkowany został archidiecezji ostrzyhomskiej, a od 1776 wydzielonej z niej diecezji spiskiej. W 1920 do Polski przyłączono część Spisza (tworząc Polski Spisz) z 9 parafiami, które na mocy bulli papieża Piusa XI "Vixdum Poloniae unitas" podporządkowano archidiecezji krakowskiej.

</doc>
<doc id="3242370" url="https://pl.wikipedia.org/wiki?curid=3242370" title="Mistrzostwa Świata w Short Tracku 2004">
Mistrzostwa Świata w Short Tracku 2004

29. Mistrzostwa Świata w Short Tracku odbyły się w szwedzkim Göteborgu, w dniach 17 – 19 marca 2004 roku.

</doc>
<doc id="3242372" url="https://pl.wikipedia.org/wiki?curid=3242372" title="Mistrzostwa Świata w Short Tracku 2003">
Mistrzostwa Świata w Short Tracku 2003

28. Mistrzostwa Świata w Short Tracku odbyły się w stolicy Polski, Warszawie (w hali Torwar), w dniach 19–21 marca 2003 roku.

</doc>
<doc id="3242373" url="https://pl.wikipedia.org/wiki?curid=3242373" title="NGC 1760">
NGC 1760

NGC 1760 (również ESO 85-EN19 lub LHA 120-N 11F) – mgławica emisyjna, znajdująca się w gwiazdozbiorze Złotej Ryby. Należy do Wielkiego Obłoku Magellana. Wchodzi w skład dużego rejonu gwiazdotwórczego LMC-N11 (N11). Prawdopodobnie odkrył ją James Dunlop 3 sierpnia 1826 roku, 13 grudnia 1835 roku zaobserwował ją też John Herschel.

</doc>
<doc id="3242374" url="https://pl.wikipedia.org/wiki?curid=3242374" title="Władysław Skrzyński">
Władysław Skrzyński

Władysław Bolesław Ignacy Skrzyński h. Zaremba (ur. 21 kwietnia 1873 we Lwowie, zm. 27 grudnia 1937 w Rzymie) – polski dyplomata. Długoletni (1921–1937) poseł i ambasador II Rzeczypospolitej przy Stolicy Apostolskiej.
Życiorys.
Był wnukiem Ignacego, posła do Sejmu Krajowego Galicyjskiego. Urodził się w ziemiańskiej rodzinie Zdzisława i Celiny Celestyny Seweryny z hr. Dunin-Borkowskich h. Łabędź (1853–1934). Miał brata Ignacego (ur. 1878), attaché w Ambasadzie Austro-Węgier przy Watykanie, i siostrę Marię (1881–1934). Ukończył Liceum im. Króla Jana III Sobieskiego w Krakowie. Studiował prawo we Lwowie, Krakowie, Grazu i Monachium. W latach 1897–1899 był urzędnikiem Namiestnictwa w Grazu, następnie wstąpił do służby dyplomatycznej Austro-Węgier, pracował na placówkach w Hadze, Monachium, Brukseli i Bernie dochodząc do rangi radcy legacyjnego.
Po odzyskaniu niepodległości pracował w polskim Ministerstwie Spraw Zagranicznych. Od 11 kwietnia do 24 listopada 1919 był podsekretarzem stanu w MSZ. Od 11 marca 1920 do 31 sierpnia 1921 był posłem nadzwyczajnym i ministrem pełnomocnym w Madrycie, od 31 sierpnia 1921 posłem przy Stolicy Apostolskiej, a od 27 listopada 1924 – po podniesieniu Poselstwa RP przy Watykanie do rangi ambasady – ambasadorem. 
Jego żoną była Izabela da Silva de Santa Cruz (ur. 1880).
Zmarł w Rzymie podczas pełnienia obowiązków służbowych.

</doc>
<doc id="3242375" url="https://pl.wikipedia.org/wiki?curid=3242375" title="Mistrzostwa Świata w Short Tracku 2002">
Mistrzostwa Świata w Short Tracku 2002

27. Mistrzostwa Świata w Short Tracku odbyły się w kanadyjskim Montrealu, w dniach 5–7 kwietnia 2002 roku.

</doc>
<doc id="3242376" url="https://pl.wikipedia.org/wiki?curid=3242376" title="Agnieszka Wiszowata">
Agnieszka Wiszowata

Agnieszka Wiszowata z domu Socyn (ur. w maju 1587 w Krakowie, zm. 20 stycznia 1654 w Rąbkowej koło Lusławic) – jedyna córka Fausta Socyna i Elżbiety z Morsztynów, matka Andrzeja Wiszowatego.
Życiorys.
Imię odziedziczyła po swojej babce ze strony ojca, Agnieszce Socyn (Agnese Sozzini) z domu Petrucci, blisko spokrewnionej z papieżami Piusem II i Piusem III. Po śmierci matki we wrześniu 1587, dalszym wychowaniem oraz edukacją Agnieszki Socyn zajęła się jej ciotka Zuzanna z Morsztynów Słonkowska. Jak wynika z korespondencji Fausta Socyna, kontakt Agnieszki z ojcem był sporadyczny. Już po śmierci Socyna wyszła za Stanisława Wiszowatego (zm. 1643), syna Abrahama komornika brańskiego i Marii z Szumkowskich. Stanisław Wiszowaty pełnił funkcję diakona zboru Braci Polskich w Rąbkowej; początkowo mieszkał zapewne z rodziną w dzierżawionej Jankówce, następnie nabył wieś Wrocimirowa (inaczej: Roćmirowa, dzisiaj w gminie Łososina Dolna), w której został zamordowany w niewyjaśnionych okolicznościach.

</doc>
<doc id="3242378" url="https://pl.wikipedia.org/wiki?curid=3242378" title="W drodze na Kasjopeję">
W drodze na Kasjopeję

W drodze na Kasjopeję (ros. Москва – Кассиопея, "Moskwa – Kassiopieja") – radziecki film z 1973 roku w reżyserii Riczarda Wiktorowa. Film fantastyczny dla młodzieży.
Opis fabuły.
Witia Siereda, 14-letni uczeń jednej ze szkół w Kałudze jest zafascynowany hipotezą, że tajemnicze impulsy pochodzące z układu planetarnego gwiazdy Szedar ("Alfa Kasjopei") są nadawane przez istoty rozumne, poszukujące kontaktu z ludzkością. Publicznie prezentuje swój projekt podróży kosmicznej z prędkością zbliżoną do prędkości światła w próżni, która miałaby trwać około 50 lat w obydwie strony. Uczestnikami takiej wyprawy powinny być osoby w wieku 14-15 lat. Okazuje się, że radzieccy naukowcy podzielają poglądy czternastoletniego geniusza. Ostatecznie w organizowanej wyprawie do Alfy Kasjopei bierze udział nie tylko genialny Witia, ale także jego najbliższy przyjaciel Pasza oraz dwie koleżanki z klasy. Towarzyszy im para nastolatków z Moskwy i niesforny pasażer na gapę. Zarówno przed wyprawą, jak i podczas niej Witia próbuje ustalić, która z dziewczyn jest autorką miłosnego wyznania pod jego adresem. Rozwiązanie tej zagadki jest nieoczekiwane. Sercowe problemy mają również inni uczestnicy ekspedycji: Katia nie jest pewna, czy Misza też ją kocha, a Julia nie kryje swoich uczuć, choć okulary nie dodają jej uroku.
Wersja polska.
Reżyseria dubbingu: Izabela Falewicz
Głosów użyczyli:

</doc>
<doc id="3242379" url="https://pl.wikipedia.org/wiki?curid=3242379" title="Mistrzostwa Świata w Short Tracku 2001">
Mistrzostwa Świata w Short Tracku 2001

26. Mistrzostwa Świata w Short Tracku odbyły się w południowokoreańskim Jeonju, w dniach 29 – 31 marca 2001 roku.

</doc>
<doc id="3242382" url="https://pl.wikipedia.org/wiki?curid=3242382" title="Agnieszka Socyn">
Agnieszka Socyn



</doc>
<doc id="3242385" url="https://pl.wikipedia.org/wiki?curid=3242385" title="Mistrzostwa Świata w Short Tracku 2000">
Mistrzostwa Świata w Short Tracku 2000

25. Mistrzostwa Świata w Short Tracku odbyły się w brytyjskim Sheffield, w dniach 10–12 marca 2000 roku.

</doc>
<doc id="3242386" url="https://pl.wikipedia.org/wiki?curid=3242386" title="Pierre Stasse">
Pierre Stasse

Pierre Stasse – belgijski kierowca wyścigowy.
Kariera.
W wyścigach samochodowych Stasse poświęcił się głównie startom zaliczanym do klasyfikacji Mistrzostw Świata Samochodów Sportowych. W 1954 roku odniósł zwycięstwo w klasie S 1.5 24-godzinnego wyścigu Le Mans, a w klasyfikacji generalnej był dwunasty.

</doc>
<doc id="3242387" url="https://pl.wikipedia.org/wiki?curid=3242387" title="Bryan Cristante">
Bryan Cristante

Bryan Cristante (ur. 3 marca 1995 w San Vito al Tagliamento) – włoski piłkarz występujący na pozycji pomocnika we włoskim klubie AS Roma oraz w reprezentacji Włoch.
Kariera klubowa.
Cristante swoją karierę rozpoczął w klubie Sas Casarsa.
W 2011 roku został drużyny seniorskiej AC Milan, mając 16 lat i 278 dni. W dniu 1 września 2014 podpisał 5 letni kontrakt z SL Benfiką. W styczniu 2016 roku został wypożyczony do Palermo. W lipcu tego samego roku został wypożyczony do Delfino Pescara. W styczniu 2017 roku został wypożyczony do Atalanty Bergamo na półtora roku. W 2018 został zawodnikiem tego klubu. 2 lipca 2018 roku został wypożyczony do AS Roma. W połowie 2019 roku ostatecznie został zawodnikiem AS Romy. Kwota wyniosła 21 mln euro.
Kariera reprezentacyjna.
W reprezentacji Włoch zadebiutował w dniu 9 października 2017 roku przeciwko Macedonii

</doc>
<doc id="3242388" url="https://pl.wikipedia.org/wiki?curid=3242388" title="NGC 1763">
NGC 1763

NGC 1763 (również ESO 85-EN20) – mgławica emisyjna, znajdująca się w gwiazdozbiorze Złotej Ryby. Należy do Wielkiego Obłoku Magellana. Wchodzi w skład dużego rejonu gwiazdotwórczego LMC-N11 (N11). Odkrył ją James Dunlop 6 listopada 1826 roku, 2 listopada 1834 roku zaobserwował ją też John Herschel.

</doc>
<doc id="3242391" url="https://pl.wikipedia.org/wiki?curid=3242391" title="Just-Émile Vernet">
Just-Émile Vernet

Just-Émile Vernet (ur. 16 czerwca 1894, zm. 1992) – francuski kierowca wyścigowy.
Kariera.
W wyścigach samochodowych Vernet startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1931-1939, 1949-1954 Francuz pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie 1.1, a w klasyfikacji generalnej był szósty. Trzy lata później powtórzył ten sukces w klasie piątej. Łącznie w 24-godzinnym wyścigu Le Mans zwyciężał trzykrotnie. Na drugim stopniu podium stanął raz (1939 - rok w klasie 1.5), a na trzecim stopniu podium trzykrotnie.

</doc>
<doc id="3242392" url="https://pl.wikipedia.org/wiki?curid=3242392" title="Just-Emile Vernet">
Just-Emile Vernet

Just-Émile Vernet

</doc>
<doc id="3242394" url="https://pl.wikipedia.org/wiki?curid=3242394" title="David Copperfield (film 1913)">
David Copperfield (film 1913)

David Copperfield – brytyjski film niemy z 1913 roku będący adaptacją utworu Karola Dickensa o tym samym tytule.

</doc>
<doc id="3242395" url="https://pl.wikipedia.org/wiki?curid=3242395" title="1-dodecyloguanidyna">
1-dodecyloguanidyna



</doc>
<doc id="3242396" url="https://pl.wikipedia.org/wiki?curid=3242396" title="Týnec nad Sázavou (stacja kolejowa)">
Týnec nad Sázavou (stacja kolejowa)

Týnec nad Sázavou – stacja kolejowa w miejscowości Týnec nad Sázavou, w kraju środkowoczeskim, w Czechach. Znajduje się na wysokości 265 m n.p.m.
Jest zarządzana przez Správę železnic. Na stacji istnieje możliwość zakupu biletów i rezerwacji miejsc.

</doc>
<doc id="3242397" url="https://pl.wikipedia.org/wiki?curid=3242397" title="Mistrzostwa Europy w Short Tracku 2012">
Mistrzostwa Europy w Short Tracku 2012

16. Mistrzostwa Europy w short tracku 2012 odbyły się w czeskim mieście Mladá Boleslav, w dniach 27 - 29 stycznia 2012 roku.

</doc>
<doc id="3242400" url="https://pl.wikipedia.org/wiki?curid=3242400" title="Milionowy spadkobierca">
Milionowy spadkobierca

Milionowy spadkobierca – polski film, niema komedia z 1928.
Powstanie i treść.
Film powstał w poznańskiej wytwórni "Popfilm". Realizowano go na przełomie lat 1927-1929, a premiera odbyła się 7 lipca 1928. Scenariusz napisał Ireneusz Zyberk-Plater, reżyserem był Janusz Warnecki, a zdjęcia nakręcił Herman Walleiser. Film, oprócz warstwy komediowej, stanowił promocję Poznania przed Powszechną Wystawą Krajową w 1929. Motto obrazu brzmiało: "Przez Poznań do poznania potęgi Polski!". Sceny kręcono m.in. w Parku Wilsona, na centralnych ulicach miasta, w lunaparku PeWuKi, a także na terenach wystawowych. Film nie zachował się do dnia dzisiejszego.
Aktorzy.
W filmie grali m.in.:

</doc>
<doc id="3242401" url="https://pl.wikipedia.org/wiki?curid=3242401" title="Szowkowe (obwód kijowski)">
Szowkowe (obwód kijowski)

Szowkowe (ukr. Шовкове) – wieś w południowo-wschodniej części (rejonie browarskim) obwodu kijowskiego Ukrainy. Miejscowość liczy 114 mieszkańców. Podlega wołoszyniwskiej silskiej radzie.

</doc>
<doc id="3242402" url="https://pl.wikipedia.org/wiki?curid=3242402" title="Duchcov (przystanek kolejowy)">
Duchcov (przystanek kolejowy)

 
Duchcov – przystanek kolejowy w Duchcovie, w kraju usteckim, w Czechach. Jest ważnym węzłem kolejowym. Znajduje się na wysokości 235 m n.p.m.
Jest zarządzany przez Správę železnic. Na przystanku znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3242403" url="https://pl.wikipedia.org/wiki?curid=3242403" title="Edmond Mouche">
Edmond Mouche

Edmond Mouche (ur. 6 września 1899 roku, zm. 12 maja 1989 roku) – francuski kierowca wyścigowy.
Kariera.
W wyścigach samochodowych Mouche startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1949-1954 Francuz pojawiał się w stawce 24-godzinnego wyścigu Le Mans. W pierwszym sezonie startów uplasował się na czwartej pozycji w klasie 3.0, a w klasyfikacji generalnej był 21. Dwa lata później odniósł zwycięstwo w klasie S 1.1. Sukces ten powtórzył także w sezonie 1952.

</doc>
<doc id="3242405" url="https://pl.wikipedia.org/wiki?curid=3242405" title="Schröter">
Schröter



</doc>
<doc id="3242406" url="https://pl.wikipedia.org/wiki?curid=3242406" title="Jilemnice (stacja kolejowa)">
Jilemnice (stacja kolejowa)

Jilemnice – stacja kolejowa w miejscowości Jilemnice, w kraju libereckim, w Czechach. Znajduje się na wysokości 465 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3242407" url="https://pl.wikipedia.org/wiki?curid=3242407" title="Wołoszyniwka">
Wołoszyniwka

Wołoszyniwka (ukr. Волошинівка) – wieś w rejonie browarskim położonym w południowo-wschodniej części obwodu kijowskiego Ukrainy. Założona w 1700 roku liczy ok. 1,5 tys. mieszkańców.

</doc>
<doc id="3242408" url="https://pl.wikipedia.org/wiki?curid=3242408" title="Marianna Gabara">
Marianna Gabara

Marianna Gabara z d. Borowiak (ur. 25 grudnia 1899 w Łodzi, zm. 7 sierpnia 1961 tamże) – działaczka komunistyczna.
Córka robotnika Józefa, skończyła 4 klasy szkoły podstawowej i została włókniarką. Podczas I wojny światowej pracowała na wsi, po wojnie wrócił do Łodzi i ponownie podjęła pracę w zakładach włókienniczych. 1923 wyszła za mąż za działacza komunistycznego Bronisława Gabarę i pod jego wpływem w 1924 wstąpiła do KPRP. Łączniczka i kolporterka literatury komunistycznej, działała też w związku zawodowym włókniarzy. VIII 1929 włączona przez Komitet Łódzki (KŁ) KPP do 5-osobowej delegacji łódzkich robotników-komunistów do ZSRR, po powrocie 14 X 1929 aresztowana wraz z resztą delegatów i 30 V 1930 skazana na 4 lata więzienia, jednak po apelacji i obronie Teodora Duracza uniewinniona 15 IX 1930; otrzymała jedynie 2 tygodnie pozbawienia wolności za nielegalne przekroczenie granicy. Od 1931 pracowała w fabryce przemysłu bawełnianego, gdzie była delegatką robotniczą i współorganizowała strajki. Po osadzeniu w 1938 jej męża w obozie w Berezie Kartuskiej zwolniona z pracy, co spowodowało trzydniowy strajk protestacyjny robotników w jej obronie. Podczas II wojny światowej w ZSRR, pracowała w Kalininie i Ferganie w fabrykach włóknienniczych i (od 1943) w Polskim Domu Dziecka w miejscowości Czkałow pod Moskwą. Działała w ZPP. Po powrocie do Łodzi od 1946 ponownie pracownica fabryk włókienniczych i członek PPR (od 1948 PZPR), od 1952 pracowała w kontroli technicznej Południowych Zakładów Przemysłu Zgrzebnego. Członek Egzekutywy POP i Rady Zakładowej. Od 1957 na emeryturze. Była odznaczona Krzyżem Oficerskim Orderu Odrodzenia Polski.

</doc>
<doc id="3242409" url="https://pl.wikipedia.org/wiki?curid=3242409" title="Pomnik „Upokorzony” w Słupsku">
Pomnik „Upokorzony” w Słupsku

Pomnik „Upokorzony” w Słupsku (niem. "Der Gebeugte") – rzeźba autorstwa niemieckiego rzeźbiarza Fritza Klimscha, wykonana około 1918. Pomnik sprowadzony został do Damnicy w roku 1919 przez rodzinę von Gamp i ustawiony w tamtejszym parku-cmentarzu jako nagrobek ku czci członków tej rodziny, którzy stracili życie w czasie I wojny światowej. Po II wojnie światowej, pomnik nie był konserwowany aż do roku 1970 kiedy to przewieziono go do Słupska, poddano gruntownej renowacji i postawiono na skwerze imienia „Pierwszych Słupszczan”.
Opis.
Neoklasycystyczna rzeźba w kamieniu przedstawia postać atletycznego nagiego mężczyzny w przyklęku pochylonego do przodu z silnie, łukowato wygiętym grzbietem. Mężczyzna posiadający regularne rysy twarzy pogrążony jest w zadumie nad losem swojej ojczyzny – Niemiec, które zostały upokorzone (stąd nazwa pomnika) po I wojnie światowej traktatem w Wersalu podpisanym w czerwcu 1919. Mężczyzna, pośladkami wspiera się o kamień a prawa noga zgięta w kolanie golenią i stopą przylega do cokołu. Kolano lewej nogi wysunięte ma ku przodowi, udo w pozycji poziomej. Na kolanie tym postać wspiera obie ręce. Pochylona głowa mężczyzny opiera się na nadgarstku lewej ręki.
Dzieło Fritza Klimscha wzorowane było być może na słynnej rzeźbie "Myśliciel" autorstwa francuskiego rzeźbiarza Auguste’a Rodina.

</doc>
<doc id="3242411" url="https://pl.wikipedia.org/wiki?curid=3242411" title="Mistrzostwa Europy w Short Tracku 2010">
Mistrzostwa Europy w Short Tracku 2010

14. Mistrzostwa Europy w short tracku 2010 odbyły się w niemieckim Dreźnie, w dniach 22 - 24 stycznia 2010 roku.

</doc>
<doc id="3242412" url="https://pl.wikipedia.org/wiki?curid=3242412" title="Radnice (stacja kolejowa)">
Radnice (stacja kolejowa)

Radnice – stacja kolejowa w Radnicach, w kraju pilzneńskim, w Czechach. Położona jest na wysokości 405 m n.p.m.
Na stacji nie ma możliwości zakupu biletu, a obsługa podróżnych odbywa się w pociągu.. 

</doc>
<doc id="3242413" url="https://pl.wikipedia.org/wiki?curid=3242413" title="Mistrzostwa Europy w Short Tracku 2015">
Mistrzostwa Europy w Short Tracku 2015

19. Mistrzostwa Europy w Short Tracku odbyły się w holenderskim Dordrecht, w dniach 23 – 25 stycznia 2015 roku.

</doc>
<doc id="3242414" url="https://pl.wikipedia.org/wiki?curid=3242414" title="Moravská Nová Ves (stacja kolejowa)">
Moravská Nová Ves (stacja kolejowa)

Moravská Nová Ves – stacja kolejowa w miejscowości Moravská Nová Ves, w kraju południowomorawskim, w Czechach. Znajduje się na linii kolejowej Brzecław – Przerów. Znajduje się na wysokości 185 m n.p.m.
Na stacji istnieje możliwość zakupu biletu i rezerwacji miejsc.

</doc>
<doc id="3242415" url="https://pl.wikipedia.org/wiki?curid=3242415" title="Jean-Louis Rosier">
Jean-Louis Rosier

Jean-Louis Rosier (ur. 14 czerwca 1925 roku, zm. 1 lipca 2011 roku w Orcines) – francuski kierowca wyścigowy.
Kariera.
W wyścigach samochodowych Rosier startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1949-1951, 1953-1954 Francuz pojawiał się w stawce 24-godzinnego wyścigu Le Mans. W drugim sezonie startów wraz ze swoim ojcem Louisem Rosierem odniósł zwycięstwo w klasie S 5.0, co było równoznaczne ze zwycięstwem w wyścigu. Dwa lata później był czwarty w klasie S 750.

</doc>
<doc id="3242417" url="https://pl.wikipedia.org/wiki?curid=3242417" title="Bojkovice (stacja kolejowa)">
Bojkovice (stacja kolejowa)

Bojkovice – stacja kolejowa w Bojkovicach, w kraju zlińskim, w Czechach. Jest stacją końcową linii z Uherské Hradiště. Znajduje się na wysokości 265 m n.p.m.
Na stacji istnieje możliwość zakupu biletów na wszystkiego rodzaju pociągi oraz rezerwacji miejsc. 

</doc>
<doc id="3242418" url="https://pl.wikipedia.org/wiki?curid=3242418" title="Teleopieka">
Teleopieka

Teleopieka – dodatkowa usługa opiekuńcza, wykorzystująca nowoczesne technologie. Jej celem jest zwiększenie bezpieczeństwa osób starszych, niesprawnych, chorych i innych, pozostających samotnie w swoich domach.
Według definicji Telecare Services Association teleopieka obejmuje wszelkie świadczone na odległość usługi korzystające z technologii informacyjno-komunikacyjnych, sprzyjające zachowaniu niezależności we własnym środowisku zamieszkania osobom niesamodzielnym, starszym i niepełnosprawnym. Zastosowanie systemów teleopiekuńczych sprawia, że osoby te mogą pozostać we własnych domach, dzięki dostarczaniu im niezbędnych do życia usług, przy minimalizacji ryzyk i zagrożeń dla ich zdrowia i życia. Niemiecka specjalistka pracy socjalnej, Franziska Köck wskazała na wieloaspektowość teleopieki, która nie koncentruje się na usługach czysto medycznych, ale również uwzględnia kontekst społeczny życia osób niesamodzielnych (do rozwiązań teleopiekuńczych zalicza się m.in. zdalne czujniki dymu, moduły przypomnień sms-owych o zjedzeniu posiłku lub zażyciu leków, a także lokalizatory osób).
Teleopieka jest narzędziem systemu opieki, które pozwala wielu osobom na lepsze funkcjonowanie, odzyskanie poczucia bezpieczeństwa i samodzielności. Podstawowym czynnikiem w opiece tego systemu jest specjalny przycisk „SOS”, który wbudowany jest w telefon stacjonarny lub przenośny. Pozwala on, w stanach zagrożenia zdrowia lub życia, połączyć się z centrum alarmowym i wezwać adekwatną do sytuacji pomoc. Możliwość skorzystania z przycisku „SOS” to również większe poczucie bezpieczeństwa.
Opieka zdalna stosowana jest zarówno w państwach wysoko rozwiniętych (np. w Japonii), jak i ubogich, gdzie z uwagi na rozproszenie geograficzne usługi lekarza lub opiekuna tradycyjnego byłyby zbyt kosztowne.

</doc>
<doc id="3242419" url="https://pl.wikipedia.org/wiki?curid=3242419" title="Bitwa pod Hamą (2014)">
Bitwa pod Hamą (2014)

Bitwa pod Hamą – walki na froncie pod Hamą między siłami islamistów a armią rządową podczas wojny w Syrii, trwające od lipca do września 2014.
Kontekst.
Na przełomie lat 2012 i 2013 front pod Hamą był areną intensywnych walk między rebeliantami a armią rządową. W grudniu 2012 siły skupione wokół tzw. Wolnej Armii Syrii przystąpiły do ofensywy, zajmując szereg miast pod Hamą. Pod koniec stycznia 2013 armia rządowa podjęła kontrofensywę, która zakończyła się odbiciem kilku miast. Drugie natarcie na miasta będące w rękach rebeliantów z maja i czerwca 2013 pozwoliło syryjskim siłom zbrojnym powrócić na pozycje utracone pół roku wcześniej.
Ponowne ciężkie walki toczono w 2014 wokół miasta Chan Szajchun. Swoją aktywnością wykazali się tam islamiści, którzy usiłowali przejąc kontrolę nad miastem Murik, leżącym na strategicznej autostradzie M5 między Hamą i Chan Szajchun. Długotrwałe walki rozlały się również na pobliskie wsie, które przechodziły z rąk do rąk. Ostatecznie najważniejsze miasta frontu centralnego z pogranicza muhafaz Hamy i Idlibu pozostały w rękach rebeliantów, w tym islamistów.
Bitwa pod Hamą.
Oblężenie lotniska Hama.
Po sukcesach w trakcie walk na froncie centralnym i obronie Muriku, sunniccy rebelianci skierowali swoje uderzenie na południe w kierunku miasta Hama. 26 lipca 2014 zajęli Chattab, a także pobliską bazę wojskową, pozyskując stamtąd broń. Umożliwiło im to marsz na lotnisko pod Hamą, w trakcie którego ostrzelano pozycje syryjskiej armii za pomocą rakiet Grad. Ponadto islamiści odcięli drogę łączącą Hamę z terenami alawickimi kontrolowanymi przez rząd, zajmując wioski Arza i Asz-Sziha leżące na północny zachód od Hamy. Odcięło to również dostęp syryjskim żołnierzom do wpędzonych w kocioł obrońców lotniska. Na terenie lotniska znajdowała się manufaktura w której produkowano bomby, używane przez Syryjskie Arabskie Siły Powietrzne w całym kraju. Dlatego lotnisko było głównym celem natarcia sił rebelianckich.
Armia próbowała odblokować okrążenie, jednak podczas potyczki pod Arzą z 9 sierpnia 2014 poległo 12 żołnierzy. W kolejnych dniach islamiści podbudowani sukcesem z Muriku, gdzie w nocy z 12 na 13 sierpnia 2014 udało się pokonać armię w południowo-zachodniej części miasta, zajmowali kolejne punkty wojskowe i wzgórza wokół lotniska, budując pozycje do natarcia. W dniach 14–15 sierpnia 2014, bojownicy ostrzelali znajdująca się tam bazę sił powietrznych. 18 sierpnia 2014 w czasie toczących się walk islamiści strącili myśliwiec, biorący udział w operacji powietrznej.
Próby przełamania oblężenia i atak islamistów na Mahardę i Halfaję.
19 sierpnia 2014 doszło do kontrnatarcia na Arzę, by przedostać się do broniącego się na lotnisku batalionu, który stracił tego samego dnia magazyn z amunicją. Armia nie przełamała jednak oblężenia, zajmując jedynie wioskę Um Hurajza. Aby umocnić swoje siły, formacja Dżabhat an-Nusra ściągała posiłki z północy. Stąd 23 sierpnia 2014 islamiści w sile 1500 bojowników zaatakowali miasto Maharda. Szturm na chrześcijańską Mahardę nie został poparty przez Wolną Armię Syrii. Atakiem dowodził sam Abu Muhammad al-Dżaulani, dowódca Dżabhat an-Nusra.
Atak nie zakończył się zdobyciem miasta, więc 26 sierpnia 2014 bojownicy rozpoczęli oblężenie. Dwa dni wcześniej zdobyli sąsiednią Halfaję. W trakcie oblężenia Mahardy uszkodzili elektrownię, pozbawiając elektryczności 15 tysięcy cywilów.
27 sierpnia 2014 siły rządowe kontynuowały próbę wyrwania się z kotła, jednak zakończyła się ona niepowodzeniem, a do niewoli dostało się kilkunastu żołnierzy. Przełamanie nastąpiło dzień później, kiedy armia odbiła Arzę oraz wzgórze Tall asz-Szijha, z którego ostrzeliwano lotnisko. Aby przejść do kontrataku, 29 sierpnia na front pod Hamą przybyła brygada „Siły Tygrysa”, którą dowodził płk Suhajl al-Hasan. Tymczasem w Mahardzie broniły się ochotnicze Siły Obrony Narodowej.
Kontratak armii syryjskiej.
7 września 2014 syryjscy żołnierze odparli kolejny atak islamistów na Mahardę, po czym przeszli do kontrnatarcia. 9 września armia odbiła wieś As-Sauma’a jak i weszła do Halfaji. Odrzucono też bojówkarzy atakujących lotnisko. Halfaja została odbita 11 września przez „Siły Tygrysa”. W kolejnych dniach żołnierze ścigali islamistów we wsiach w dystrykcie Mahardy, przejmując Kafr Hud i Tall Mallah. W walkach zginęło dwóch przywódców oddziałów Dżabhat an-Nusra.
19 września rebelianci ogłosili koniec ofensywy na Hamę. Po tym nasilenie walk na froncie centralnym względnie spadło.

</doc>
<doc id="3242420" url="https://pl.wikipedia.org/wiki?curid=3242420" title="David Copperfield (miniserial)">
David Copperfield (miniserial)

David Copperfield – miniserial z 2000 roku będący adaptacją utworu Karola Dickensa o tym samym tytule.
Opis.
Losy Davida zmieniają się, gdy jego owdowiała matka wychodzi za mąż za okrutnego Edwarda Murdstone. Chłopak usiłuje wyrwać się spod despotycznej władzy ojczyma. Na swej drodze spotyka wiele barwnych postaci, a wśród nich dwie młode, atrakcyjne kobiety, które głęboko zapadają mu w serce.

</doc>
<doc id="3242421" url="https://pl.wikipedia.org/wiki?curid=3242421" title="Bądź światoczuły">
Bądź światoczuły

„Bądź światoczuły” − singel Eweliny Flinty nagrany w lipcu 2008 roku dla Klubu Światoczułych, którego artystka jest ambasadorką. Piosenka była częścią kampanii "Bądź światoczuły". Autorami muzyki są Ewelina Flinta i Radek Zagajewski, natomiast autorem słów jest Piotr Bukartyk.
Piosenkarka premierowo wykonała utwór podczas ósmej edycji konkursu firmy Bayer „Ekologia w Obiektywie”. Do piosenki został wydany teledysk. 
Informacje o utworze.
Utwór „Bądź światoczuły” został wydany w lipcu 2008 roku. Autorem tekstu jest Piotr Bukartyk. Piosenkarka powiedziała o piosence: 

</doc>
<doc id="3242422" url="https://pl.wikipedia.org/wiki?curid=3242422" title="Feliks Czaplicki">
Feliks Czaplicki

Feliks Czaplicki (pseud. sportowy "Paluch", ur. 30 maja 1911 w Poczdamie, zm. 1939 w rejonie Sochaczewa) – polski koszykarz i trener koszykarski.
Absolwent Studium Wychowania Fizycznego Uniwersytetu Poznańskiego. Zawodnik AZS Poznań i KPW Poznań. Jeden z czołowych polskich koszykarzy w latach 1930-1938. Akademicki wicemistrz świata w 1937. Mistrz Polski w latach: 1930, 1931, 1932, 1935 i 1937. Jako trener w Poznaniu wprowadził nowatorskie rozwiązania techniczno-taktyczne do gry i trening indywidualny. Uprawiał również siatkówkę, piłkę ręczną i szermierkę. W 1939 walczył w kampanii wrześniowej wraz z Armią Poznań (14. Dywizja Piechoty). W połowie września 1939 wzięty do niewoli przez Niemców i rozstrzelany w rejonie Sochaczewa lub Kiernozi.

</doc>
<doc id="3242423" url="https://pl.wikipedia.org/wiki?curid=3242423" title="Józef Wyrwa">
Józef Wyrwa

Józef Wyrwa ps. „Furgalski”, „Stary” (ur. w 1898 w Lipie k. Radoszyc, zm. 3 czerwca 1970 r. w Madrycie) – dowódca partyzancki ziemi kieleckiej. Hubalczyk, żołnierz ZWZ, NSZ i AK. Ojciec historyka emigracyjnego, żołnierza AK – Tadeusza.
Życiorys.
W okresie międzywojennym był nauczycielem w Szkole Powszechnej w Libiszowie w powiecie opoczyńskim, a od 1936 r. kierownikiem szkoły w Lipie k. Radoszyc. We wrześniu 1939 r. służył w batalionie Obrony Narodowej 4 pp Leg. Po klęsce wrześniowej wrócił do Lipy.
Współpraca z Hubalem.
28 października 1939 r. spotkał się z mjr. Hubalem stacjonującym w gajówce Jana Barana w pobliżu Lipy. Utworzył miejscową tajną placówkę, która współpracowała z oddziałem Hubala. Przybrał wtedy pseudonim „Furgalski”. Z Hubalem bardzo blisko współpracował do jego śmierci i rozwiązania oddziału na wiosnę 1940 r. Kilkanaście dni przed śmiercią, Hubal przekazał mu dziennik oddziału z poleceniem przekazania go matce majora, mieszkającej w Krakowie. Polecenia tego jednak nie wykonał, gdyż przetrzymywanie dziennika przez matkę byłoby zbyt ryzykowne. Dziennik zakopał w małej, liczącej 4 zabudowania, śródleśnej osadzie Greszczyn, przysiółku Lipy. W 1965 r. odkopał go właściciel posesji o nazwisku Jurek i przekazał go córce Wyrwy – Kazimierze. Kazimiera ukryła go w cieście (makowcu) i przemyciła do Paryża, gdzie przebywał jej brat Tadeusz. W 2007 roku Tadeusz przywiózł go do Krakowa razem z kożuchem Józefa jako dar dla Muzeum Armii Krajowej w Krakowie.
28 kwietnia 1940 r. odbył ostatnią rozmowę z majorem. Na Hubalu, ukrywającym się wówczas w lasach koło Opoczna ciążył wyrok śmierci wydany przez komendę główną Związku Walki Zbrojnej za kilkukrotne niezastosowanie się do rozkazu rozwiązania oddziału. Na jego polecenie Wyrwa udał się z misją do Warszawy mającą na celu zmianę nastawienia dowództwa do niesubordynowanego majora. Dwa dni później Hubal zginął w niemieckiej obławie pod Anielinem.
Partyzantka.
Po rozbiciu oddziału, kilku niedobitków zmierzało w nocy do Lipy, gdzie Wyrwa był nadal kierownikiem szkoły. Niemcy urządzili na nich zasadzkę. Po kilku dniach zaczęli szukać we wsi „ważnej osoby”. Wieczorem okrążyli wieś i spędzili wszystkich mężczyzn na dziedziniec szkolny. Wyrwa, uprzedzony w ostatniej chwili przez sołtysa Zatorę ukrył się w pomieszczeniu gospodarczym za snopkiem, gdzie przesiedział 4 dni do odejścia Niemców. Po tym zajściu opuścił Lipę i zaczął się ukrywać.
W dalszym ciągu działał w konspiracji, jako szef podobwodu AK Końskie. Krążąc po okolicy rozbudowywał siatkę konspiracji. Na jesieni 1942 r. przyszedł dość dziwny rozkaz komendy AK Końskie o przeniesieniu go w stan spoczynku. Był prawdopodobnie motywowany zbyt silną pozycją Wyrwy w terenie. W ciągu kilku dni dotarli do niego z Częstochowy wysłannicy Narodowych Sił Zbrojnych. Potem również z BCH. Przyjął ofertę NSZ i rozpoczął budowę oddziału, który potem wszedł do akcji pod kryptonimem „Las 2”. Działał w ramach NSZ do momentu, w którym zauważył, że oddział „Toma” współpracuje z Niemcami i likwiduje polskie podziemie komunistyczne.
Od tego momentu oddział „Starego” podlegał znów AK. Po kilku miesiącach w związku z akcją „Burza” dołączył do 25 pułku piechoty AK. Wyrwa został dowódcą II batalionu, w skład którego weszły 4 kompanie. W chwili przyłączenia do 25 pp AK oddział liczył 80 partyzantów i składał się z trzech plutonów, dwóch strzeleckich i jednego ckm. Dowódcą pierwszego plutonu był ppor. Edmund Waligóra „Edmund”, „Walicki”, drugiego plut. pchor. Zdzisław Filingier „Roszak”, a trzeciego ckm plut. pchor. Marian Chrząstowski „Zadora”. Oddział był dobrze uzbrojony, szczególnie cenne były dwa cekaemy typu „Maxim”. W składzie oddziału było około 10 Rosjan. Zachował się meldunek, w którym mjr Leśniak powiadamia o dołączeniu oddziału: „W dniu dzisiejszym dołączył kpt. Stary plus 2 oficerów i 75 szeregowych do 25 pp. jako komp. 5-ta strzelecka”.
Kpt. „Stary” cieszył się dużym poważaniem i uznaniem w pułku. Uczestniczył z oddziałem w większości potyczek, za swoje zaangażowanie w walce otrzymał Krzyż Walecznych. Po rozformowaniu pułku oddział przebywał w okolicy Radoszyc.
Rozbrojenie przez Sowietów i uwięzienie.
Dnia 17.01.1945 r. w miejscowości Wisy, Sowieci rozbroili oddział (ostatni z tego pułku, jaki wytrwał do końca) i aresztowali jego dowódcę, jako zakładnika wobec rozformowanego oddziału wiernych towarzyszy. Był wieziony z frontem. Dopiero na Dolnym Śląsku w ogólnym zamieszaniu walk frontowych udało mu się uciec. Na początku lutego dotarł do rodzinnych stron. 9 lutego w mieszkaniu Wyrwów pojawili się funkcjonariusze PUBP w Końskich. Nie zastawszy „Starego” aresztowali syna Tadeusza „Orlika”. Planując odbicie siłą aresztowanego syna z więzienia w Końskich, sam wpadł w ręce UB. Więziony i maltretowany w Kielcach. 5 sierpnia 1945 r. oswobodzony przez oddział Antoniego Hedy „Szarego” w brawurowej akcji rozbicia więzienia kieleckiego. Pomimo zakrojonej na szeroką skalę obławy na uciekinierów, udało mu się przedrzeć nocami do oddalonego o 50 km Greszczyna, gdzie znalazł schronienie u wymienionego wcześniej Jurka.
Równolegle syn, został przewieziony do WUBP w Łodzi i przesłuchiwany. Łódzka bezpieka nie wiedziała o aresztowaniu „Starego” w Kielcach. W sierpniu przy pomocy siostry Kazimiery udało mu się zbiec i ukryć w Łodzi u zaprzyjaźnionej rodziny Żydów z Radoszyc, którym ojciec wcześniej pomagał.
Ukrywanie się i ucieczka z kraju.
Wyrwowie wyjechali następnie na ziemie zachodnie. Pracował w Czerwieńsku pod nazwiskiem Józef Sułek. Jednocześnie próbował stworzyć na miejscu ruch antykomunistyczny. W styczniu 1947 r. został przejściowo aresztowany jako jedna z osób mogących negatywnie wpłynąć na przebieg „wolnych i demokratycznych wyborów” do Sejmu Ustawodawczego. Zagrożony dekonspiracją, podjął z synem decyzję o przedostaniu się na Zachód.
Przekroczył nielegalnie granicę pod Cieszynem. Nocą z 29 na 30 marca 1947 r. przekroczył granicę Czechosłowacji i znalazł się w amerykańskiej strefie okupacyjnej. Obaj zostali aresztowani jako nielegalnie przekraczający granicę i byli zagrożeni deportacją do Polski. Nie czekając na wynik procesu, rozczarowani postawą Amerykanów zdecydowali się uciec i przedostać do strefy brytyjskiej. Trafili do obozu w Wentorfie. W Meppen, w miejscowym biurze Stowarzyszenia Polskich Kombatantów otrzymali stosowne zaświadczenia pozwalające na uzyskanie statusu uchodźcy.
Pracował w szkolnictwie, w polskim Gimnazjum i Liceum w Jägersluście koło Kilonii i w Pinnbergu koło Hamburga. Jako nauczyciel z zamiłowania, uczący w duchu polskiego patriotyzmu, szybko awansował na stanowisko dyrektora szkoły. Jednak ośrodki dla uchodźców były stopniowo zamykane i Wyrwowie wyruszyli w 1949 r. do Stanów Zjednoczonych.
Osiedli w Chicago. W związku ze sprawą odmowy przez syna wcielenia – jako obywatela polskiego i uchodźcy politycznego – do armii amerykańskiej, J. Wyrwa wraz z synem opuścił USA i w listopadzie 1952 r. udał się do Hiszpanii. Zamieszkał w Madrycie, gdzie zmarł 3.06.1970 r. Syn, Tadeusz Wyrwa, który w latach sześćdziesiątych osiedlił się we Francji, przywiózł jego zwłoki z Madrytu na cmentarz polsko-francuski Montmorency pod Paryżem.

</doc>
<doc id="3242424" url="https://pl.wikipedia.org/wiki?curid=3242424" title="David Copperfield (serial telewizyjny)">
David Copperfield (serial telewizyjny)



</doc>
<doc id="3242425" url="https://pl.wikipedia.org/wiki?curid=3242425" title="Festiwal Namahage Sedo">
Festiwal Namahage Sedo

 – jeden z „pięciu zimowych festiwali wielkiego śniegu” regionu Michinoku. Jest to pradawna nazwa północnej części japońskiej wyspy Honsiu. W jej części północno-zachodniej znajdowała się prowincja Dewa (Dewa no kuni), której obszar pokrywał się w przybliżeniu z obecnymi prefekturami: Yamagata i Akita. Półwysep Oga, leżący w prefekturze Akita, jest miejscem, gdzie odbywa się ten festiwal.
Pas wybrzeża Japonii od strony Morza Japońskiego w znacznej części charakteryzuje się obfitymi opadami śniegu. Jest to wynikiem zderzenia mas suchego i zimnego powietrza napływającego znad kontynentu azjatyckiego z ciepłym i wilgotnym powietrzem nad Morzem Japońskim. Masy te są zatrzymywane przez góry biegnące wzdłuż wybrzeża, co powoduje potężne opady śniegu. W niektórych regionach jego głębokość może wynosić kilka metrów.
W celu zachęcenia turystów do zimowych odwiedzin, mieszkańcy miasta i półwyspu od 1964 r. organizują co roku zimowy festiwal w drugi piątek, sobotę i niedzielę lutego. Powstał on z dwóch różnych obrzędów lokalnych, organizowanych także osobno:
Oga no Namahage.
Namahage to nazwa bóstw-demonów, które przybywają z gór wśród śnieżnej nocy. Ich rolę odgrywają młodzi ludzie noszący wielkie maski (czerwona symbolizuje męskiego, niebieska – żeńskiego demona) oraz nakrycia wierzchnie i buty ze słomy (kiedyś ubiory takie chroniły przed deszczem). W rękach trzymają drewniane noże i wiadra, krążą wieczorem wokół domostw, uderzają w bębny, tańczą i wydają okrzyki: „Czy są tu niegrzeczne dzieci?” „Czy słuchają one swoich rodziców?” „Czy leniwe synowe nie zaniedbują swojej pracy?”.
Ten pradawny obrzęd folklorystyczny odbywa się w kilkudziesięciu miejscowościach półwyspu Oga w ostatni dzień roku według kalendarza zachodniego, czyli 31 grudnia. W przeszłości obowiązywał kalendarz księżycowy. Jeszcze do lat 50. XX w. niektóre rodziny w regionie obchodziły Nowy Rok zgodnie z tym kalendarzem.
Według legend, obrzęd ten jest odtworzeniem najazdu „demonów” przysłanych dwa tysiące lat temu przez chińskiego cesarza Wu z dynastii Han, aby kradły plony i porywały młode kobiety. Biorąc pod uwagę ekspansywną politykę tego cesarza, można przypuszczać, że taka wyprawa zbrojnych oddziałów mogła mieć miejsce. Dzięki sprytowi miejscowej ludności udało się ich jednak przepędzić. W innej wersji festiwal upamiętnia wizytę cudzoziemców, z którymi mieszkańcy nie mogli się porozumieć ze względu na odmienność języka i ich „diabelski” wygląd. Niektórzy uważają, że demony reprezentują górskich ascetów-szamanów (shugendō). Jeszcze inni, że to wysłannicy górskiego bóstwa, które chroni region Oga.
Lokalne demony namahage na półwyspie Oga należą do grupy bóstw/duchów/zjaw japońskich o ogólnej nazwie oni, tłumaczonej na języki zachodnie jako diabły, demony, trolle, czy ogry. Oni z kolei należą do trzech rodzajów kami: niegodziwych i złych, dobrych i przyjaznych oraz uosabiających cudzoziemców lub obcych. Pod wpływem tej mieszaniny wierzeń, obrzędy w regionie Oga z biegiem setek lat zmieniały swój charakter. Obecnie mają znaczenie zapewnienia szczęścia i pomyślności. Mieszkańcy regionu wierzą, iż bóstwa tego rodzaju zapewnią im dobre plony i połowy w nadchodzącym roku, że będą bronić domostw przed chorobami, klęskami, nieszczęściami i dbać o dobrobyt mieszkańców. Po zakończeniu obrzędu dyscyplinowania dzieci i dorosłych, diabły są podejmowane przez głowy rodzin, które oferują im sake i ryżowe ciastka mochi. Ułagodzone gościnnością, diabły opuszczają dom, życząc dobrego zdrowia i powodzenia w nowym roku.
W 1978 roku festiwal ten – jako „Oga no Namahage” – uznany został oficjalnie za dobro niematerialnej kultury ludowej.
Etymologia słowa „namahage”.
W zimie, spędzanie długiego czasu przy otwartym palenisku domowym w wiejskiej chacie, powoduje oparzenia, bąble na rękach i nogach. W dialekcie regionu Akita są one nazywane "namomi". Takie bezczynne siedzenie przy ogniu jest kojarzone z lenistwem, a usuwanie tych bąbli (drewnianymi nożami namahage), czyli "namomihagi" oznacza walkę z nieróbstwem. Z biegiem lat słowo to przybrało formę "namahage". „Usuwanie bąbli” przez demony ma obecnie również znaczenie uroczystego powitania noworocznego nowych przybyszów do regionu i nowo poślubionych kobiet, z sugestią, aby „nowicjusze” pozbyli się swoich „pęcherzy” i ciężko pracowali. Jest także kojarzone ze słowem "namakemono", czyli leń.
Saitōsai (święto ofiarowania światła bogom).
Obrzędy "saitōsai" odbywają się na terenie i wokół shintoistycznego chramu Shinzan w miejscowości Kitaura, należącej administracyjnie, jak cały półwysep, do miasta Oga. Jednym z głównych elementów ceremonii jest święty taniec oczyszczający "harai-kagura" (unikalny dla Oga) przy ogniu "sedo", który jest darem światła dla bogów. Kapłani wręczają maski demonów młodym ludziom, którzy stają się tym samym "namahage" i wracają w góry.
Na terenie chramu znajduje się specjalna scena, gdzie odtwarzane są „dyscyplinujące” wizyty domowe "namahage" i odbywają się koncerty na bębnach.
Namahage Sedo Matsuri.
Praktyczny stosunek do życia mieszkańców półwyspu Oga podsunął im pomysł wyjścia naprzeciw wierzeniom o pomyślności. Połączyli więc oba obrzędy w festiwal demonów, ognia i światła wśród śnieżnej nocy, co przyciąga turystów, przysparza dochodów i dostarcza rozrywki w zimowe wieczory.
Słowa "sedo" i "saitō" występujące w powyższych nazwach, pisane w różny sposób: 柴灯・斎灯・柴燈・斎燈, oznaczają światło oferowane bogom.
Natomiast słowo "matsuri" 祭 (czytane jako drugie "sai" w słowie "saitōsai") oznacza: święto, festiwal, uroczystości, ale także odprawianie obrzędów religijnych, czczenie bóstw. Wywodzi się ono bowiem z prastarych rytuałów "shintō", związanych pierwotnie z cyklem uprawy ryżu i dbałością o pomyślność lokalnych społeczności. Łączą się one również ze zjednywaniem sobie bogów (kami) i duchów zmarłych. Niektóre z tych obrzędów połączono z ceremoniami buddyjskimi i konfucjańskimi, które napłynęły z Chin i umieszczono w kalendarzu jako stałe święta. W ostatnich dekadach niektóre z nich, podobnie jak w innych krajach, nabrały charakteru komercyjnego.

</doc>
<doc id="3242426" url="https://pl.wikipedia.org/wiki?curid=3242426" title="Władimir Szyłykowskij">
Władimir Szyłykowskij



</doc>
<doc id="3242427" url="https://pl.wikipedia.org/wiki?curid=3242427" title="Wouter olde Heuvel">
Wouter olde Heuvel



</doc>
<doc id="3242428" url="https://pl.wikipedia.org/wiki?curid=3242428" title="Porfirio Rubirosa">
Porfirio Rubirosa

Porfirio Rubirosa (ur. 22 stycznia 1909 w San Francisco de Macorís, zm. 5 lipca 1965 w Lasku Bulońskim w Paryżu) – dominikański dyplomata, kierowca wyścigowy i gracz Polo. Zwolennik dyktatora Rafaela Trujillo, który nazywał Rubirosę „moim drogim Rubim”. Znany na świecie jako kobieciarz, miał wiele żon, w tym dwie najbogatsze wówczas kobiety na świecie.
Życiorys.
W 1931 roku Rubirosa spotkał Rafaela Trujillo w klubie country. Następnego dnia stał się członkiem Gwardii Prezydenckiej. Ich dobre stosunki spowodowały, że Dominikańczyk został w 1936 roku mianowany dyplomatą Republiki Dominikany. W tej roli został wysłany do ambasady w Berlinie (pierwszy raz podczas Igrzysk Olimpijskich w 1936 roku), a później w Paryżu. W późniejszych latach był ambasadorem także w Vichy, Buenos Aires, Rzymie, Hawanie i Brukseli. Dyktator usiłował wykorzystać siłę towarzyską Rubirosy do nawiązania dobrych stosunków dyplomatycznych z krajami demokratycznymi, zwłaszcza na Zachodzie z prezydentem Johnem Fizgeraldem Kennedym. W trakcie niemieckiej okupacji na terenach Francji wspólnie z Django Reinhardtem, Eddiem Barclayem i swą ówczesną żoną Danielle Darrieux poświęcił się rozrywkom, czerpiąc pieniądze od amerykańskich posiadaczek miliardowych fortun, zawierał znajomości z gwiazdami Hollywood i rozwijał swoje romanse, poznając kobiety w Cafe Society. Zetknął się również z Jeanem Cocteau.
Po wojnie podróżował wspólnie z Ramfisem – synem Rafaela Trujillo – razem z którym trwonił znaczną część państwowych funduszy. Mimo bycia znaną postacią w kręgach elit społecznych nie wyróżniał się zdolnościami ambasadorskimi: do jego nielicznych zasług należy zdobycie dla Trujillo kilku francuskich odznaczeń i odnowa przyjaznych stosunków z hiszpańskim dyktatorem Francisco Franco. W 1961 powrócił z Ramfisem na Dominikanę po tym, jak zamordowany został Rafael Leonidas Trujillo, którego zastrzelono w samochodzie.
W wyścigach samochodowych Rubirosa startował głównie w wyścigach zaliczanych do klasyfikacji Mistrzostw Świata Samochodów Sportowych. W 1954 roku odniósł zwycięstwo w klasie S 5.0 12-godzinnego wyścigu Sebring. W latach 1950 i 1954 Dominikańczyk pojawiał się w stawce 24-godzinnego wyścigu Le Mans. Jednak nigdy nie dojechał do mety.
5 lipca 1965 Rubirosa zmarł w wyniku odniesionych ran po tym, jak rozbił się samochodem. Mianem "rubirosy" określane są na Dominikanie ogromne młynki do kawy.

</doc>
<doc id="3242429" url="https://pl.wikipedia.org/wiki?curid=3242429" title="Eugéne Dussous">
Eugéne Dussous

Eugéne Dussous – francuski kierowca wyścigowy.
Kariera.
W wyścigach samochodowych Dussous startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1949-1950, 1952-1954 Francuz pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 1.1, a w klasyfikacji generalnej był dwunasty. Trzy lata później powtórzył ten sukces w klasie S 750.

</doc>
<doc id="3242430" url="https://pl.wikipedia.org/wiki?curid=3242430" title="Eugene Dussous">
Eugene Dussous

Eugéne Dussous

</doc>
<doc id="3242431" url="https://pl.wikipedia.org/wiki?curid=3242431" title="24h Le Mans 1954">
24h Le Mans 1954

24h Le Mans 1954 – 24–godzinny wyścig rozegrany na torze Circuit de la Sarthe w dniach 12-13 czerwca 1954 roku. Był czwartą rundą Mistrzostw Świata Samochodów Sportowych.
Wyniki.
Źródło: experiencelemans.com

</doc>
<doc id="3242432" url="https://pl.wikipedia.org/wiki?curid=3242432" title="Antoni Heinrich">
Antoni Heinrich

Antoni Ludwik Heinrich ps. "Tonny" (ur. 20 czerwca 1903 w Aleksandropolu (Armenia), zm. w sierpniu 1944 w Pruszkowie) – polski grafik, dziennikarz sportowy, kajakarz i konspiracyjny działacz antyhitlerowski.
Życiorys.
Urodził się 20 czerwca 1903 w Aleksandropolu (obecnie Giumri) na Kaukazie, w rodzinie Ludwika i Florentyny z Kobzakowskich. Od 1914 był członkiem tajnego skautingu. W latach 1917–1918 działał w oddziale młodzieżowym POW. W 1920 ochotniczo służył w Wojsku Polskim oraz ukończył gimnazjum im. Staszica w Warszawie. Studiował na wydziale architektonicznym Politechniki i Akademii Sztuk Pięknych w Warszawie.
Członek AZS Warszawa - lekkoatleta, narciarz, kajakarz, wioślarz, żeglarz, taternik i turysta kwalifikowany. Oprócz czynnego uprawiania sportów prowadził działalność społeczną na niwie ruchu sportowego. Działacz Polskiego Związku Kajakowego. Autor pionierskich publikacji z dziedziny kajakarstwa, np.: "Szlaki wodne Polski. Przewodnik kajakowy" (1934, 1935), "Budowa kajaków" (1933, 1938), czy "Podręcznik kajakowca" (1933). Organizator i uczestnik spływu Dniestrem i Dunajem do Morza Czarnego w lipcu 1931. Współautor "Programu wychowania wodnego" ZHP.
W czasie kampanii wrześniowej walczył pod Ciechanowem i w obronie Modlina (18. Pułk Artylerii Lekkiej). Podczas okupacji prowadził działalność konspiracyjną w Warszawie i Mińsku Mazowieckim (m.in. gromadził dla Delegatury Rządu na Kraj materiały dotyczące położenia Polaków na ziemiach wcielonych do III Rzeszy). 1 sierpnia 1944 aresztowany na terenie Warszawy, wywieziony do obozu w Pruszkowie i wkrótce rozstrzelany z grupą osób aresztowanych wraz z nim.
Od 17 listopada 1934 był mężem Marii Tryniszewskiej.

</doc>
<doc id="3242433" url="https://pl.wikipedia.org/wiki?curid=3242433" title="Stefan Franciszek Kwiatkowski">
Stefan Franciszek Kwiatkowski



</doc>
<doc id="3242436" url="https://pl.wikipedia.org/wiki?curid=3242436" title="Bitwa pod Chan Szajchun (2014)">
Bitwa pod Chan Szajchun (2014)

Bitwa pod Chan Szajchun – walki na froncie centralnym wojny w Syrii wokół miasta Chan Szajchun, toczone między syryjską armią a oddziałami rebeliantów od lutego do sierpnia 2014 roku.
Geneza.
Chan Szajchun leży na kluczowej autostradzie M5, która łączy dwa największe miasta Syrii – Aleppo i Damaszek. W obu tych miastach trwały intensywne walki, a autostrada pełniła szlak transportowy dla Sił Zbrojnych Syrii. Tak więc strategicznym celem rebeliantów było odcięcie, bądź utrudnienie transportu wojsk i dostaw broni tą szosą. Utrudniłoby to armii prowadzenie bitwy o Aleppo, gdzie zmagała się z ofensywą bojowników.
W związku z tym rebelianci podejmowali próby jej odcięcia. W październiku 2012 podjęli udany szturm na Ma’arrat an-Numan. Mimo przejęcia kontroli nad miastem i długotrwałego oblężenia, nie udało im się zdobyć kluczowych baz wojskowych Wadi ad-Dajf i Hamadija. Chan Szajchun było kontrolowane przez Wolną Armię Syrii (FSA) od grudnia 2011 do 6 lipca 2012.
Na przełomie lat 2012/2013 front pod Hamą był teatrem intensywnych walk między siłami opozycyjnymi a armią rządową. W grudniu 2012 siły skupione wokół Wolnej Armii Syrii przystąpiły do ofensywy, zajmując szereg miast pod Hamą. Pod koniec stycznia 2013 armia podjęła kontrofensywę, która zakończyła się odbiciem kilku miast. Drugie natarcie na miasta będące w rękach rebeliantów z maja i czerwca 2013 pozwoliło syryjskim siłom zbrojnym powrócić na pozycje utracone pół roku wcześniej.
Przebieg walk.
Szturm islamistów na Ma’an i Murak.
Od lutego 2014 ponownie niespokojnie było na froncie centralnym, gdzie swoje wpływy chcieli rozszerzyć islamiści. 1 lutego 2014 ugrupowania Dżund al-Aksa i Ahrar asz-Szam, wchodzący w skład Frontu Islamskiego zaatakowały alawicką wioskę Ma’an, leżącą na południowy wschód od Chan Szajchun, przejmując nad nią kontrolę. W wyniku ataku zginęło co najmniej 21 cywilów (podawano też liczby 25 lub 42 zabitych) oraz 20 prorządowych milicjantów z Sił Obrony Narodowej, broniących wioskę. Armia rządowa odbiła miejscowość po ośmiu dniach okupacji przez islamistów. Walki równolegle trwały również w miejscowości Murak, na zachód od Ma’an. Murak jest miejscowością leżącą przy autostradzie M5 pomiędzy Hamą i Chan Szajchun. Miejscowość zajęli dżihadyści Dżabhat an-Nusra, po nocnym szturmie z 1 lutego 2014.
Szturm na Chan Szajchun.
W marcu 2014 wybuchła bitwa w samym Chan Szajchun, leżącego 5 km na północ od Muraku. Wraz z początkiem miesiąca rebelianci zdobyli 10 z 21 wojskowych punktów kontrolnych w mieście. Siły antyrządowe zajęły również autostradę M5 pod miastem, odcinając szlak do miejscowości Murak i dalej do Hamy. Do 23 marca 2014, bojownicy zajęli 15 punktów kontrolnych w Chan Szajchun jednak w związku z wybuchem bitwy pod Kasabem, część rebeliantów podlegających pod Najwyższa Radę Wojskową Wolnej Armii Syrii, zostało przerzuconych na front latakijski. W Chan Szajchun pozostawiono garnizon zdolny do zabezpieczenia arterii M5 oraz oblężenia miasta. 4 kwietnia 2014 rebelianci zajęli miejscowość Babulin, blokując autostradę M5 na północ od Chan Szajchun. Oznaczało to odcięcie dostępu do baz wojskowych Wadi ad-Dajf oraz Hamadija.
Kontratak armii w Muraku.
W międzyczasie na odsiecz miastu Murak ruszyło wojsko narodowe, które odbiło częściowo miejscowość. Ciężkie walki trwały, dopóki siły rebelianckie nie ogłosiły zwycięstwa 8 marca 2014, wypierając z wioski lojalistów Asada. W drugiej połowie marca 2014, siły rządowe wielokrotnie próbowały złamać linie obrony islamistów w Muraku. Walki toczyły się ze zmiennym szczęściem, jednak wioskę nadal kontrolowali rebelianci, odcinając wojsku szlak pomiędzy Hamą i Chan Szajchun. Dopiero 14 kwietnia 2014, żołnierze częściowo opanowali Murak, jednak rebelianci zaciekle bronili miejscowość.
Możliwe użycie broni chemicznej.
W trakcie trwania bitwy o Murak, walki trwały też w sąsiedniej miejscowości Kafr Zajta. 11 kwietnia 2014 siły opozycyjne i rządowe wzajemnie oskarżyły się o przeprowadzenie ataku trującym gazem. Według agencji rządowych za atakiem stali terroryści Dżabhat an-Nusra, którzy użyli chloru, w wyniku czego zginęły trzy osoby, a ponad 200 osób odniosło obrażenia. Z kolei według rebeliantów, zatrucie i uduszenie osób spowodował gęsty dym po nalocie z wykorzystaniem bomb beczkowych zrzucanych przez Syryjskie Arabskie Siły Powietrzne.
Po podobnych doniesieniach z Harasty pod Damaszkiem z tego samego dnia i 16 kwietnia 2014, syryjskie organizacje opozycyjne wezwały ONZ o zbadanie, czy wojsko rządowe wykorzystuje w walce chlor. Do inhalacji ponad stu cywilów po nalocie z wykorzystaniem bomb beczkowych miało dojść również w Talminisie pod Ma'arratem an-Numan w dniu 18 kwietnia 2014. 19 kwietnia 2014 siły rządowe oskarżono o stosowanie chloru w At-Tamaniji, leżącej 10 km na północ od Muraku i na wschód od miejscowości Kafr Zajta i Chan Szajchun. Kolejne ataki z użyciem chloru w Kafr Zajta i At-Tamniji zgłoszono odpowiednio 21 i 22 maja 2014. Wersję o użyciu broni chemicznej przez syryjskie siły zbrojne poparł Human Rights Watch.
Kontrnatarcie sił rebelianckich i zdobycie Chan Szajchun.
Tymczasem w połowie kwietnia 2014 w sieci pojawiły się nagrania video, na których rebelianci z Syryjskiego Frontu Rewolucyjnego oraz Ruchu Hazzam (obydwa ugrupowania powiązane z Wolną Armią Syrii i podlegające pod Syryjską Radę Dowództwa Rewolucyjnego) używały podczas walk, przeciwpancerne pociski kierowane BGM-71 TOW produkcji amerykańskiej. 5 maja 2014 rebelianci wysadzili w powietrze tunel wypełniony ładunkami wybuchowymi pod wojskowym punktem kontrolnym As-Sahabh nieopodal Chan Szajchun. W wyniku bezprecedensowego ataku zginęło 30 milicjantów prorządowych. Podobna sytuacja miała miejsce 14 maja 2014, kiedy to nieopodal bazy Wadi ad-Dajf w 850 metrowym tunelu odpalono ładunki masie 60 ton. W międzyczasie 6 maja 2014, armia przełamała linię obrony bojowników, zajmując zachodnią część Muraku. 22 maja 2014 w ciężkich walkach, rebelianci zdziesiątkowali syryjski batalion w Muraku. Zginęło 36 żołnierzy, zniszczono również cztery czołgi. 28 maja 2014 rebelianci w Muraku zabili irańskiego dowódcę Abd Allaha al-Kandariego. Jednocześnie rebelianci zmusili do ewakuacji ostatnie jednostki z Chan Szajchun. Do końca maja 2014 miasto było pod pełną kontrolą rebeliantów.
Natarcie na Hisz i wyparcie armii z Muraku.
Po koniec maja 2014, bojownicy kontrolowali autostradę M5 od Muraku przez Chan Szajchun po wioskę Hisz, leżącej na linii frontu pomiędzy Ma’arrat an-Numan a Chan Szajchun. W związku z tym, aby przedostać się pod kontrolowany Ma’arrat an-Numan i zdobyć strategiczne bazy wojskowe Wadi ad-Dajf oraz Hamadijję, 24 maja 2014 islamiści dokonali ataku na wojskowe punkty kontrolne we wsi Hisz. Rebelianci zajęli wówczas wioskę Kafr Bassin, leżącą po drugiej stronie autostrady M5 oraz bazę Chazanat. Po tych sukcesach, 26 maja 2014 rebelianci uderzając od północy zajęli wojskowe punkty kontrolne w obrębie Chan Szajchun, zapobiegając oblężeniu miasta.
Szturm na Murak został wznowiony przez armię syryjską 16 lipca 2014. Szturm lądowy wojska i wspierających jego bojówek Hezbollah był koordynowany przez lotnictwo, które dokonało 25 uderzeń na pozycje rebeliantów, w tym zrzucało bomby beczkowe. W dniach 16–20 lipca 2014 zginęło 25 rebeliantów, trzech bojowników Hezbollahu, jeden żołnierz syryjski i 15 cywilów. Armia nie osiągnęła zamierzanego celu, a sytuacja w Muraku stała się patowa i walki ograniczyły się do miejscowych potyczek. Do 29 lipca 2014 rebelianci zdołali zająć pozycje w południowym sektorze miasta, a w nocy z 12 na 13 sierpnia 2014 zajęli południowo-zachodnią część miasta. Armia wycofała się na obrzeże Muraku.
Tym samym oddziały rebeliantów zablokowały autostradę M5 na linii Murak – Chan Szajchun – Ma’arrat an-Numan i dalej do Aleppo.
Następstwa.
Po sukcesach w trakcie walk na froncie centralnym i zdobyciu Muraku, sunniccy rebelianci skierowali swoje uderzenie na południe w kierunku miasta Hama. Celem natarcia było lotnisko Hama, na którym znajdowała się manufaktura, w której produkowano bomby używane przez Syryjskie Arabskie Siły Powietrzne w całym kraju.
Syria odzyskała kontrolę nad Chan Szajchun dopiero w sierpniu 2019 roku.

</doc>
<doc id="3242437" url="https://pl.wikipedia.org/wiki?curid=3242437" title="Maršovice (kraj środkowoczeski)">
Maršovice (kraj środkowoczeski)

Maršovice – miasteczko i gmina w Czechach, w powiecie Benešov, w kraju środkowoczeskim. Według danych Czeskiego Urzędu Statystycznego z dnia 1 stycznia 2017 liczyła 765 mieszkańców.

</doc>
<doc id="3242440" url="https://pl.wikipedia.org/wiki?curid=3242440" title="Vrchotovy Janovice">
Vrchotovy Janovice

Vrchotovy Janovice – miasteczko i gmina w Czechach, w powiecie Benešov, w kraju środkowoczeskim. Według danych z dnia 1 stycznia 2013 liczyła 895 mieszkańców.

</doc>
<doc id="3242441" url="https://pl.wikipedia.org/wiki?curid=3242441" title="Raport płacowy">
Raport płacowy

Raport płacowy () – rezultat badania wysokości wynagrodzeń na danym terenie lub w danej branży. Raport zawiera informacje o wysokości wynagrodzeń na konkretnych stanowiskach w formie zagregowanej, która uniemożliwia identyfikację poziomu płac w konkretnym przedsiębiorstwie. Narzędzie używane głównie przez działy personalne przedsiębiorstw w celu porównania wynagrodzeń w firmie do stawek rynkowych. Pierwsze raporty płacowe powstały w Stanach Zjednoczonych w latach 80. XX wieku. W Polsce pierwszy raport płacowy pojawił się w 1997 roku.
Rodzaje raportów.
Raporty płacowe w zależności od stopnia dostępności i grupy odbiorców można podzielić na dwa rodzaje:
Metody uzyskiwania danych.
Dane do raportu mogą pochodzić z różnych źródeł. Najbardziej miarodajne oraz oddające rzeczywistą sytuację na rynku wynagrodzeń są dane płacowe otrzymywane bezpośrednio od pracodawców. Ze względu na wrażliwy charakter danych ich pozyskiwaniem zajmują się zazwyczaj firmy dysponujące odpowiednią infrastrukturą systemową i prawną, zapewniającą poufność przekazywanych informacji. Inną metodą zbierania danych są badania ankietowe, które wypełniają osoby prywatne. Najczęściej wykonuje się je przez internet ze względu na niskie koszty metody i szybki dostęp do uzyskiwanych danych. Zasadniczą wadą tego sposobu jest jednak brak kontroli nad prawdziwością przekazywanych informacji. Prowadzący tego typu badania nie mają pewności, czy uczestnik nie popełnił błędu w trakcie wypełniania ankiety, np. pomylenie płacy brutto z netto. Innym przykładem ogólnodostępnych danych są raporty opracowywane przez działy zajmujące się rekrutacją pracowników. Tworzone są one w oparciu o informacje zebrane w trakcie procesu rekrutacyjnego. Nie są one wykorzystywane przez specjalistów w dziedzinie płac do podejmowania strategicznych dla polityki wynagrodzeń decyzji, ponieważ informują o oczekiwaniach, a nie faktycznych zarobkach kandydatów do pracy.
Typowe badanie składa się z trzech zasadniczych etapów: zbierania, statystycznej obróbki i opracowania danych. Najbardziej czasochłonny jest etap zbierania danych, ponieważ w jego trakcie odbywa się dopasowanie stanowisk (). Proces ten uszczegóławia adekwatność stanowisk oraz przypasowuje do odpowiednich poziomów.

</doc>
<doc id="3242442" url="https://pl.wikipedia.org/wiki?curid=3242442" title="Konrad Kolszewski">
Konrad Kolszewski

Konrad Kolszewski (ur. 9 czerwca 1881 w Gliwicach, zm. w styczniu 1945 w drodze do Sachsenhausen) – polski adwokat, obrońca w procesie dzieci wrzesińskich, działacz społeczny, znawca i kolekcjoner dzieł sztuki.
Życiorys.
Urodził się w rodzinie Józefa i Wandy z Keglów. W 1900 ukończył gimnazjum w Wągrowcu. Studiował na uniwersytetach w Monachium, Berlinie (doktorat w 1903), Wrocławiu, Londynie, Szkole Nauk Politycznych w Paryżu oraz w Seminarium Języków Wschodnich i Akademii Administracyjnej w Berlinie. Był pracownikiem Komisji Kosztów Sądowych Tymczasowej Rady Stanu, wykładowcą na Uniwersytecie Poznańskim i Uniwersytecie Jagiellońskim (prawo administracyjne i polityczne zaboru pruskiego), a także uczestnikiem głośnych procesów politycznych, np. dzieci wrzesińskich. Był członkiem Towarzystwa Czytelni Ludowych, oraz jednym z inicjatorów Towarzystwa Przyjaciół Sztuk Pięknych w Poznaniu. Jako jedyny Polak zasiadał w Radzie Miejskiej m. Poznania (1908–1918). Od 22 września 1909 był mężem Janiny Półkozic-Rymarkiewicz, wnuczki prof. Jana Rymarkiewicza.
W czasie I wojny światowej został wcielony do wojska niemieckiego, przydzielony do Warszawy w charakterze obrońcy wojskowego przy sądzie najwyższym (1917–1918). Od marca 1917 działał w POW. Uczestniczył w rozbrajaniu Niemców w Warszawie. Współdziałał w powstaniu wielkopolskim i powstaniach śląskich. Współorganizował niedoszłe powstanie kaszubskie w Kartuzach. Czynnie uczestniczył w akcji plebiscytowej na Warmii, Mazurach i Górnym Śląsku. Brał udział w pracach Delegacji Polskiej na Konferencję Pokojową w Wersalu przy premierze Ignacym Paderewskim. Jako prawnik podróżował do Genewy, Londynu, Drezna w misjach dyplomatycznych i handlowych. Pod koniec wojny brał czynny udział w początkowej fazie organizacji polskiego sądownictwa, a w 1919 r. został pierwszym prezesem Sądu Apelacyjnego w Poznaniu. Piastował stanowisko prezesa AZS Poznań w latach 1922–1927. Był także działaczem piłkarskim. Udzielał się w organizacjach kombatanckich.
W 1933 objął prezesurę Stowarzyszenia Polonia-Italia w Poznaniu, pierwszej w Poznaniu i w Wielkopolsce organizacji polsko-włoskiej, która powstała w 1926 roku jako poznański oddział rzymskiego Towarzystwa Dante Alighieri (Società Dante Alighieri). Towarzystwo rozwijało intensywną działalność popularyzującą włoską kulturę, literaturę i język wśród mieszkańców Poznania i regionu. W czasie jego prezesury w latach 30. XX w. członkowie Stowarzyszenia „Polonia-Italia” wraz z mieszkańcami miasta regularnie uczestniczyli w uroczystościach, upamiętniających udział włoskiego żołnierza Novizzo Cittadiniego w Powstaniu Wielkopolskim.
Dzięki niemu Biblioteka Uniwersytecka w Poznaniu wzbogaciła księgozbiór. Muzeum Narodowemu w Poznaniu przekazał kolekcję masek mumiowych z Deir el Bahari, które otrzymał w prezencie od brytyjskiego wicekróla Egiptu.
We wrześniu 1939 brał udział w pracach Sądu Wojennego w Warszawie. Aresztowany 1944 roku . Uwięziony w Poznaniu, w Domu Żołnierza, torturowany i przekazany do Obozu w Żabikowie 11 stycznia 1945 roku. Stamtąd ewakuowany ostatnim transportem więźniów (21/22 stycznia 1945) i zamordowany w drodze do obozu w Sachsenhausen, 25 stycznia 1945 roku.

</doc>
<doc id="3242443" url="https://pl.wikipedia.org/wiki?curid=3242443" title="David Copperfield (film 1999)">
David Copperfield (film 1999)

David Copperfield – film z 1999 roku będący adaptacją utworu Karola Dickensa o tym samym tytule.
Fabuła.
David Copperfield jako osierocony w dzieciństwie chłopak, dorasta w niezwykle ciężkich warunkach. Ze strony wychowującego go ojczyma – Edwarda Murdstone doznaje wiele przykrości i upokorzeń. Chłopiec pragnie za wszelką cenę wyrwać się ze środowiska, w którym żyje. Jego wytrwałość i konsekwencja w działaniu sprawiają, że osiąga swój cel – zdobywa wykształcenie i zostaje sławnym pisarzem.

</doc>
<doc id="3242444" url="https://pl.wikipedia.org/wiki?curid=3242444" title="Křečovice">
Křečovice

Křečovice – gmina w Czechach, w powiecie Benešov, w kraju środkowoczeskim. Według danych Czeskiego Urzędu Statystycznego z dnia 1 stycznia 2017 liczyła 787 mieszkańców.

</doc>
<doc id="3242447" url="https://pl.wikipedia.org/wiki?curid=3242447" title="Netvořice">
Netvořice

Netvořice – miasteczko i gmina w Czechach, w powiecie Benešov, w kraju środkowoczeskim. Według danych Czeskiego Urzędu Statystycznego z dnia 1 stycznia 2017 liczyło 1 113 mieszkańców.

</doc>
<doc id="3242448" url="https://pl.wikipedia.org/wiki?curid=3242448" title="Soběhrdy">
Soběhrdy

Soběhrdy – gmina w Czechach, w powiecie Benešov, w kraju środkowoczeskim. Według danych Czeskiego Urzędu Statystycznego z dnia 1 stycznia 2017 liczyła 401 mieszkańców.

</doc>
<doc id="3242449" url="https://pl.wikipedia.org/wiki?curid=3242449" title="We Are KMFDM">
We Are KMFDM

We Are KMFDM (Live 30th Anniversary) – trzeci album koncertowy niemieckiego zespołu industrialnego KMFDM, wydany 9 września 2014 roku. Na album składa się dwadzieścia utworów, z których szesnaście pojawia się na płycie, a pozostałe cztery - w formie digital download.

</doc>
<doc id="3242450" url="https://pl.wikipedia.org/wiki?curid=3242450" title="Eparchia Sydney, Australii i Nowej Zelandii">
Eparchia Sydney, Australii i Nowej Zelandii

Eparchia Sydney, Australii i Nowej Zelandii – jedna z ośmiu eparchii Rosyjskiego Kościoła Prawosławnego poza granicami Rosji, ze stolicą w Sydney. Jej obecnym ordynariuszem jest metropolita Hilarion (Kapral), równocześnie pełniący urząd Pierwszego Hierarchy Rosyjskiego Kościoła Prawosławnego poza granicami Rosji, natomiast katedrą eparchialną jest sobór Świętych Apostołów Piotra i Pawła w Sydney.
Historia.
Rosyjski Kościół Prawosławny poza granicami Rosji utworzył swoją pierwszą parafię w Australii w 1926, kiedy otwarta została cerkiew św. Mikołaja w Brisbane. Eparchia z siedzibą w Sydney powstała dwadzieścia lat później, a na jej ordynariusza powołany został Teodor (Rafalski), który "de facto" podjął pracę duszpasterską w Australii dopiero dwa latach później. Soborem katedralnym przez pierwsze cztery lata istnienia administratury była cerkiew w Brisbane, następnie zaś, od 1950, świątynia w Sydney. Oprócz terytorium Australii i Nowej Zelandii eparchia prowadzi również placówki misyjne w Korei Południowej.

</doc>
<doc id="3242451" url="https://pl.wikipedia.org/wiki?curid=3242451" title="Władysław Sobański">
Władysław Sobański

Władysław Sobański (ur. 7 grudnia 1877 w Sumówce zm. 1943 w Warszawie) – polski polityk i dyplomata.
Życiorys.
Pochodził z rodziny ziemiańskiej. Ukończył wyższe studia rolnicze w Kijowie. Podczas I wojny światowej był wiceprezesem Czerwonego Krzyża w Imperium Rosyjskim, zajmował się pomocą dla ewakuowanych z terenów okupowanych przez wojska Państw Centralnych. Był członkiem Komitetu Narodowego Polskiego (1914–1917) w Warszawie i Piotrogrodzie. Był członkiem Centralnego Komitetu Obywatelskiego Królestwa Polskiego w Rosji w 1915 roku. Po rewolucji lutowej i obaleniu caratu wyjechał do Szwajcarii. Był jednym z członków założycieli Komitetu Narodowego Polskiego w Paryżu.
Po uznaniu KNP przez rządy Ententy był delegatem komitetu w Londynie, następnie w Belgii i Luksemburgu. 24 maja 1919 został mianowany posłem nadzwyczajnym i ministrem pełnomocnym w obu tych krajach. 2 grudnia 1924 zaś został posłem RP w Madrycie, akredytowanym również w Portugalii. Odwołany z Madrytu 1 marca 1927, odszedł ze służby dyplomatycznej. Był publicystą i działaczem katolickim.

</doc>
<doc id="3242452" url="https://pl.wikipedia.org/wiki?curid=3242452" title="Alojzy Krzyżagórski">
Alojzy Krzyżagórski

Alojzy Krzyżagórski (ur. 19 maja 1911 w Poznaniu, zm. 16 stycznia 1945 w KL Mauthausen-Gusen) – polski hokeista, działacz hokejowy i kupiec.
Życiorys.
Zawodnik AZS Poznań w sekcji hokeja na lodzie. Dwukrotnie był brązowym medalistą Polski – w latach 1931 i 1933. Potem działacz sekcji hokejowej tego samego klubu. Właściciel popularnego sklepu rowerowego "Columbus" w Poznaniu. Podczas kampanii wrześniowej walczył w szeregach Armii „Poznań” (57 pułk piechoty). Dostał się do niewoli niemieckiej pod Kutnem. Uciekł i przedostał się do Poznania, skąd został wysiedlony w grudniu 1939. Wstąpił do Armii Krajowej w Warszawie. Podczas powstania warszawskiego członek Zgrupowania „"Sadyba”". Przewieziony do obozu w Pruszkowie, a potem do KL Auschwitz. W końcu 1944 przemieszczony do KL Mauthausen-Gusen, gdzie go zamordowano 16 stycznia 1945. Brat Władysława.

</doc>
<doc id="3242456" url="https://pl.wikipedia.org/wiki?curid=3242456" title="The Monad of Creation">
The Monad of Creation

The Monad of Creation - album australijskiego zespołu Mournful Congregation wykonującego funeral doom metal. Wydany 16 marca 2005 przez wytwórnię Weird Truth Productions.
Lista utworów.
Na albumie znajdują się następujące utwory:

</doc>
<doc id="3242457" url="https://pl.wikipedia.org/wiki?curid=3242457" title="Władysław Krzyżagórski">
Władysław Krzyżagórski

Władysław Krzyżagórski (ur. 19 maja 1911 w Poznaniu, zm. 25 maja 1943 w KL Auschwitz) – polski hokeista i kupiec.
Zawodnik AZS Poznań w sekcji hokeja na lodzie. Złoty medalista mistrzostw Polski w 1934 i dwukrotny brązowy medalista - w latach 1931 i 1933. Właściciel firmy "Palmo" w Poznaniu. Ochotnik w walkach kampanii wrześniowej. Pod koniec 1939 aresztowany przez Niemców i wywieziony do KL Dachau, a następnie do KL Auschwitz. Od maja 1943 więziony w Bloku XI. Rozstrzelany 25 maja 1943. Brat Alojzego.

</doc>
<doc id="3242458" url="https://pl.wikipedia.org/wiki?curid=3242458" title="Ojcowie Żywi">
Ojcowie Żywi

Ojcowie Żywi – seria źródeł dotyczących antyku chrześcijańskiego ukazująca się w Krakowie od 1978 roku nakładem Wydawnictwa Znak a następnie Wydawnictwa WAM. Jej redaktorem jest ksiądz prof. Marek Starowieyski..

</doc>
<doc id="3242459" url="https://pl.wikipedia.org/wiki?curid=3242459" title="Libertarianizm (ujednoznacznienie)">
Libertarianizm (ujednoznacznienie)



</doc>
<doc id="3242462" url="https://pl.wikipedia.org/wiki?curid=3242462" title="Chuck Person">
Chuck Person

Chuck Connors Person (ur. 27 czerwca 1964 w Brantley) – amerykański koszykarz, występujący na pozycji niskiego skrzydłowego, debiutant roku NBA, po zakończeniu kariery zawodniczej trener koszykarski.
Jego młodszy brat Wesley Person również występował na parkietach NBA (1994-2005).

</doc>
<doc id="3242465" url="https://pl.wikipedia.org/wiki?curid=3242465" title="Wojna zimowa (film)">
Wojna zimowa (film)

Zimowa wojna (fin. "Talvisota") – wyprodukowany w 1989 roku dramat wojenny w reżyserii Pekki Parikki. Film powstał na podstawie książki Anttiego Tuuri pod tym samym tytułem.
Fabuła.
Akcja rozpoczyna się w październiku 1939 roku, w momencie ogłoszenia mobilizacji przez fińską armię w związku ze wzrastającym zagrożeniem ze strony ZSRR. 30 listopada wybucha wojna, nazwana przez historyków Wojną zimową. Film koncentruje się na losach grupy powołanych pod broń rezerwistów z miasta Kauhava i pokazuje walki na Przesmyku Karelskim. Akcja filmu kończy się zawarciem pokoju pomiędzy Finlandią a ZSRR 13 marca 1940 roku.
Premiera filmu odbyła się 30 listopada 1989 roku, w 50 rocznicę wybuchu Wojny zimowej.
Obsada.
Źródło: Filmweb
i inni. 

</doc>
<doc id="3242467" url="https://pl.wikipedia.org/wiki?curid=3242467" title="David Copperfield (film 2009)">
David Copperfield (film 2009)

David Copperfield – włoski film dwuczęściowy z 2009 roku będący adaptacją utworu Karola Dickensa o tym samym tytule.

</doc>
<doc id="3242469" url="https://pl.wikipedia.org/wiki?curid=3242469" title="Antoni Moskau">
Antoni Moskau

Antoni Moskau (ur. 10 marca 1904 w Sulmierzycach, zm. 1940 w Katyniu) – polski lekkoatleta i piłkarz.
Syn Stanisława i Marii z Simińskich. Zawodnik Venetii Ostrów Wielkopolski i AZS Poznań. Absolwent Wyższej Szkoły Handlowej w Poznaniu. W 1926 ukończył Szkołę Podchorążych Rezerwy Lotnictwa mianowany od 1 stycznia 1932 podporucznikiem. W 1934 przydzielony do 3 pułku lotniczego. W latach 1927-1930 czołowy sprinter w Wielkopolsce. Wicemistrz Polski w biegu sztafetowym 4x100 metrów w 1929. Działacz sportowy poznańskiego środowiska akademickiego (w 1927 założyciel Koła Sportowego Studentów WSH). We wrześniu 1939 pilot-obserwator na lotnisku Ławica. Po udziale w kampanii wrześniowej został wzięty do niewoli radzieckiej i dostał się do obozu w Kozielsku. Zamordowany w Katyniu w 1940.

</doc>
<doc id="3242470" url="https://pl.wikipedia.org/wiki?curid=3242470" title="Sam Vaevae">
Sam Vaevae

Sam Vaevae (ur. 15 sierpnia 1991 w Auckland) – urodzony w Nowej Zelandii rugbysta grający w formacji ataku, reprezentant Wysp Cooka.
Kariera sportowa.
Uczęszczał do Edgewater College, gdzie występował w pierwszej drużynie szkoły w latach 2006–2008. W 2009 roku związał się z "Pakuranga United Rugby Club", do pierwszego zespołu trafił poprzez drużyny juniorskie i rezerw i grał w nim zarówno w odmianę siedmio-, jak i piętnastoosobową. Początkowo grał w trzeciej linii młyna, następnie na pozycji , po czym został . Jego największym sukcesem było zdobycie w 2013 roku "Gallaher Shield" – trofeum w rozgrywkach Auckland Rugby Football Union, zaś indywidualnie został najlepiej punktującym graczem tej edycji. W tym samym roku znalazł się w regionalnej drużynie South Canterbury występującej w krajowych rozgrywkach Heartland Championships.
W 2014 roku przeniósł się do Australii, gdzie z sukcesami reprezentował w Shute Shield zespół Manly RFC. Został również przydzielony do drużyny North Harbour Rays w nowo powstałych rozgrywkach National Rugby Championship. Od roku 2016 reprezentował barwy Melbourne RUFC, z którym triumfował w Dewar Shield.
Z uwagi na pochodzenie ojca, w 2013 roku został powołany do reprezentacji Wysp Cooka. Wystąpił w jej barwach we wszystkich trzech spotkaniach zwycięskiego turnieju Oceania Cup 2013. Triumf ten dał kadrze miejsce w ostatniej fazie kwalifikacji do Pucharu Świata 2015. W niej reprezentanci Wysp Cooka ulegli Fidżyjczykom 108–6, a Vaevae zdobył wszystkie punkty swojego zespołu.

</doc>
<doc id="3242472" url="https://pl.wikipedia.org/wiki?curid=3242472" title="Jan Rejecki">
Jan Rejecki

Jan Bernard Rejecki (ur. 20 sierpnia 1912 w Końskich, zm. 16 kwietnia 1940 w Katyniu) – podporucznik, pilot rezerwy, polski lekkoatleta.
Życiorys.
Syn Bolesława i Natalii z Majewskich. Uczeń Państwowego Gimnazjum im. św. Stanisława Kostki w Końskich, gdzie złożył egzamin maturalny w 1934. W okresie gimnazjalnym zajmował się modelarstwem, a następnie działał w Kole Szybowcowym. W uznaniu zasług położonych na rzecz lotnictwa został wyróżniony Brązową Odznaką Honorową Ligi Obrony Powietrznej i Przeciwgazowej, nadaną przez Zarząd Główny w Warszawie 13 maja 1933. Absolwent Kursu w Szkole Szybowcowej w Polichnie, gdzie uzyskał dyplom pilota szybowcowego kat. „B” z uprawnieniami instruktora I stopnia w dniu 11 sierpnia 1933. Instruktor na szybowisku w Baryczy k. Końskich. Harcerz, redaktor pisma szkolnego „Młoda Myśl” i zastępca przewodniczącego Samorządu Szkolnego. Po maturze w 1934 przeszedł szkolenie wojskowe w Łodzi, a w 1935 został na własną prośbę skierowany na szkolenie do Szkoły Podchorążych Rezerwy Lotnictwa w Dęblinie, którą ukończył w stopniu kaprala podchorążego rezerwy pilota w 1936. W dniu 1 stycznia 1937 mianowany do stopnia podporucznika pilota. W 1936 rozpoczął naukę w Studium Wychowania Fizycznego Uniwersytetu Poznańskiego.
Zawodnik AZS Poznań. Halowy mistrz Polski w skoku w dal z miejsca i wicemistrz Polski w sztafecie 6x50 metrów (oba tytuły w 1937). Piąte miejsce w biegu przez płotki na 110 m na Lekkoatletycznych Mistrzostwach Polski w Poznaniu w lipcu 1939. Ogółem zdobył w różnych zawodach sportowych 7 złotych medali oraz 12 dyplomów za zajęcie pierwszego miejsca. W 1939 ukończył studia i odbył ćwiczenia wojskowe. W dniu 1 lipca 1939 podjął pracę na stanowisku referenta Wychowania Fizycznego w 3 pułku lotniczym w Poznaniu-Ławicy. Dostał kartę mobilizacyjną do tego pułku. Odznaczony Odznaką Pilota We wrześniu 1939 brał udział w bitwie nad Bzurą. Latał bojowo w składzie 33 eskadry obserwacyjnej, pilotując samoloty RWD-14 Czapla, należące do lotnictwa Armii „Poznań”. Z rozkazu dowódcy 16 września 1939 odleciał znad Bzury, lądując przymusowo z powodu braku paliwa w rejonie Lublina.
W rejonie Kowla na Wołyniu, został aresztowany przez NKWD. Więziony był w obozie w Kozielsku. Przesłał stamtąd kartę pocztową do rodziny i list do narzeczonej. Zamordowany w Katyniu w 1940. Nazwisko Jana Rejeckiego figuruje na liście wywozowej NKWD nr 036/3 z dnia 16 kwietnia 1940 r., poz. 57. Podczas ekshumacji zbiorowych mogił w Katyniu w 1943 zwłoki Jana Rejeckiego zostały zidentyfikowane i zarejestrowane pod numerem AM 3694. Decyzją Ministra Obrony Narodowej RP z dnia 5 października 2007 został pośmiertnie awansowany na stopień porucznika-pilota Wojska Polskiego.

</doc>
<doc id="3242474" url="https://pl.wikipedia.org/wiki?curid=3242474" title="Linia kolejowa 64 Pécs – Bátaszék">
Linia kolejowa 64 Pécs – Bátaszék

Linia kolejowa Pécs – Bátaszék – linia kolejowa na Węgrzech. Jest to linia jednotorowa, w całości niezelektryfikowana. Łączy stację Pecz z Bátaszék. Obecnie wyłączona z ruchu.
Historia.
Linia kolejowa została otwarta w 1911 roku.

</doc>
<doc id="3242476" url="https://pl.wikipedia.org/wiki?curid=3242476" title="Kościół św. Michała Archanioła w Czaczu">
Kościół św. Michała Archanioła w Czaczu

Kościół parafialny pw. św. Michała Archanioła – rzymskokatolicki kościół parafialny we wsi Czacz.
Kościół został zbudowany w I połowie XIV wieku z fundacji Michała z Czacza. Zbudowany został w stylu gotyckim. W XV wieku został częściowo przebudowany, a w roku 1653 został gruntowanie przebudowany (kosztem Wojciecha Gajewskiego) przez Krzysztofa Bonadurę Starszego w stylu barokowym. W 1682 roku została do kościoła dobudowana wieża. Barokowy hełm wieży został zniszczony w wyniku pożaru w 1837 roku.
Kościół jest jednonawowy z podwójnym prezbiterium, niższym i wyższym. Na sklepieniu prezbiterium i nawy znajdują się freski z ok. 1653 roku. Wyposażenie kościoła jest barokowe z 1798 roku, w tym trzy ołtarze architektoniczne i ambona.
Kościół został uznany za zabytek już w 1932 roku, a plebania zbudowana w 1818 roku w 1969 roku

</doc>
<doc id="3242477" url="https://pl.wikipedia.org/wiki?curid=3242477" title="Donatas Motiejunas">
Donatas Motiejunas



</doc>
<doc id="3242478" url="https://pl.wikipedia.org/wiki?curid=3242478" title="Paweł Beylin">
Paweł Beylin

Paweł Beylin (ur. 27 lipca 1926 w Haarlemie, zm. 13 sierpnia 1971 w Warszawie) – polski socjolog muzyki, publicysta i tłumacz.
Życiorys.
Był synem Gustawa Beylina (1889–1940), prawnika, komediopisarza i tłumacza. Dzieciństwo i młodość spędził w Warszawie. W 1938 rozpoczął naukę w Gimnazjum im. Tadeusza Reytana w Warszawie. Po wybuchu II wojny światowej przebywał w Komorowie i Milanówku. W 1943 został wywieziony na roboty przymusowe do Niemiec. Wiosną 1945 odzyskał wolność i wstąpił do Polskich Sił Zbrojnych na Zachodzie. Jesienią tegoż roku znalazł się w Paryżu, gdzie zdał maturę, a następnie studiował w tamtejszym Instytucie Nauk Politycznych i École Normale de Musique. Jesienią 1947 powrócił do Polski i rozpoczął studia socjologiczne na Uniwersytecie Warszawskim zakończone magisterium w 1952. Od 1949 był członkiem Polskiej Zjednoczonej Partii Robotniczej. W latach 1952–1954 studiował w Instytucie Kształcenia Kadr Naukowych, następnie w latach 1954–1957 w Instytucie Nauk Społecznych przy KC PZPR. Od 1954 do 1968 był wykładowcą filozofii, socjologii i estetyki w Państwowej Wyższej Szkole Muzycznej w Warszawie, wykładał także w Państwowej Wyższej Szkole Teatralnej tamże.
Pracę dydaktyczną i naukową łączył z publicystyką. M.in. w latach 1955–1957 był zastępcą redaktora naczelnego „Przeglądu Kulturalnego”. W latach 1956–1957 w swojej publicystyce i pracy redakcyjnej angażował się na rzecz przemian demokratycznych ustroju komunistycznego. W 1956 został ukarany naganą partyjną za opublikowanie w kwietniu 1956 wspomnień Arnolda Słuckiego, w których wzmiankowano panujący w ZSRR antysemityzm, w 1957 został usunięty z redakcji, jakkolwiek w dalszym ciągu publikował w piśmie. W latach 1965–1971 był członkiem redakcji i felietonistą „Ruchu Muzycznego”, publikował także w „Polityce”, w rubryce „Dziennik lektury”.
W 1966 był jednym z inicjatorów i sygnatariuszem listu protestacyjnego przeciwko usunięciu z PZPR Leszka Kołakowskiego, w wyniku czego również usunięto go z partii.
Za życia opublikował tom "Ideał i praktyka: szkice i kroniki" (1966), pośmiertnie wydano zbiory "Autentyczność i kicze: artykuły i felietony" (1975) oraz "O muzyce i wokół muzyki: felietony" (1975 – w wyborze Bohdana Pocieja). Przetłumaczył także z francuskiego książkę "Wyobrażenie: fenomenologiczna psychologia wyobraźni" Jean-Paul Sartre’a (1966) oraz prace Henri Bergsona zebrane w tomie "Myśl i ruch; Wstęp do metafizyki; Intuicja filozoficzna; Postrzeżenie zmiany; Dusza i ciało" (1963 – wspólnie z Kazimierzem Błeszyńskim).
Był bratankiem Karoliny Beylin i Stefanii Beylin, które wychowywały go w dzieciństwie, oraz ojcem Marka Beylina. Został pochowany na Cmentarzu Komunalnym na Powązkach (kwatera B17-2-9).

</doc>
<doc id="3242490" url="https://pl.wikipedia.org/wiki?curid=3242490" title="Renault Clio Sport">
Renault Clio Sport

Renault Clio Sport – francuski samochód typu hot-hatch bazujący na Renault Clio II. Produkowany przez Renault Sport w latach 2000-2005. Samochód wyposażony był w czterocylindrową, szesnastozaworową, jednostkę benzynową o pojemności skokowej dwóch litrów, ze zmienną fazą rozrządu po stronie ssącej, o mocy od 172 do 182 KM oraz pięciobiegową skrzynię biegów. 
Fazy Clio II Sport:
Późne wersje Ph1 cechowały się tym, że jedynie wizualnie były samochodami sprzed face liftingu. Mechanicznie były to samochody identyczne jak Ph2, jednak wyglądały bliźniaczo do Ph1 oraz miały listwy boczne i klamki w kolorze nadwozia.
Wersje specjalne.
Następcą modelu Clio II Sport było Clio III RS, także wyposażone w silnik z rodziny F4R o mocy 197-201 KM. W 2013r pojawiła się IV generacja Clio RS, wyposażona w turbodoładowany silnik M5M o pojemności 1.6l oraz dwusprzęgłową automatyczną skrzynie biegów. 

</doc>
<doc id="3242494" url="https://pl.wikipedia.org/wiki?curid=3242494" title="Jacek Szymczak">
Jacek Szymczak

Jacek Szymczak (ur. 6 sierpnia 1974 w Bydgoszczy, zm. 3 czerwca 2015 w Pucku) – polski reżyser, operator filmowy, fotograf, producent.
Życiorys.
Absolwent PWSFTviT im. Leona Schillera w Łodzi – w 2004 ukończył Wyższe Studium Realizacji Telewizyjnej. W 2011 uzyskał stopień doktora sztuki filmowej na Wydziale Operatorskim PWSFTviT im. Leona Schillera w Łodzi.
Był wykładowcą Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi na Wydziale Operatorskim i Produkcji Filmowej. Wykładał również na Uniwersytecie Jagiellońskim na Wydziale Dziennikarstwa i Komunikacji Społecznej oraz w Akademii Krakowskiej na wydziale produkcji. Był współzałożycielem i wykładowcą TVN Media School – programu edukacyjnego dla telewizyjnych i filmowych twórców zrzeszonych w telewizji TVN. W latach 2010–2013 wykładowca Film Spring Open.
Od 2001 był związany z telewizją TVN. Pracował m.in. na planach filmów fabularnych "Kiler" w reż. Juliusza Machulskiego, "Przedwiośnie" w reż. Filipa Bajona czy "Na Koniec świata" Magdaleny Łazarkiewicz oraz przy telewizyjnych produkcjach, w tym: "Sekrety Chirurgii", "Szpieg", "Cela", "Misja Martyna", "Wyprawa Robinson", "Druga Twarz", "Moja Krew", "Krótka piłka", "Superwizjer". Producent i reżyser filmów niezależnych: "Piwnice Diabła", "Film Spring Man – Sławomir Idziak", "Big Han – Adam Hanuszkiewicz", "Kobieta Twoja", "Uciekając przed", "Droga do...", "Wielki Błękit Morza Czerwonego", "Pod ciśnieniem", "Zdobywcy Nieba".
Zmarł 3 czerwca 2015 po ciężkiej chorobie nowotworowej.
Filmografia.
Filmy fabularne
Filmy dokumentalne

</doc>
<doc id="3242499" url="https://pl.wikipedia.org/wiki?curid=3242499" title="NGC 1773">
NGC 1773

NGC 1773 (również ESO 85-EN25 lub LHA 120-N 11E) – mgławica emisyjna (również obszar H II) znajdująca się w gwiazdozbiorze Złotej Ryby. Należy do Wielkiego Obłoku Magellana. Wchodzi w skład dużego rejonu gwiazdotwórczego LMC-N11 (N11). Odkrył ją John Herschel 3 stycznia 1837 roku.

</doc>
<doc id="3242500" url="https://pl.wikipedia.org/wiki?curid=3242500" title="Honda CB 650F">
Honda CB 650F

Honda CB 650F – japoński motocykl typu naked bike produkowany przez koncern Honda od 2014 roku.
Dane techniczne/Osiągi.
Silnik
Przeniesienie napędu
Podwozie
Wymiary i masa
Dane eksploatacyjne

</doc>
<doc id="3242508" url="https://pl.wikipedia.org/wiki?curid=3242508" title="Cmentarz mariawicki w Gniazdowie">
Cmentarz mariawicki w Gniazdowie

Cmentarz mariawicki w Gniazdowie – założony na początku XX wieku, cmentarz Kościoła Starokatolickiego Mariawitów położony we wsi Gniazdów, na terenie parafii mariawickiej w Gniazdowie.
Pierwszym proboszczem i założycielem parafii mariawickiej w Gniazdowie był rzymskokatolicki wikariusz przebywający od 1898 w sąsiednich Koziegłowach kapłan Maria Hieronim Skrzypiciel. Cmentarz mariawicki w Gniazdowie założony został w 1906. W 1914 udało się wybudować solidny, murowany kościół, wybudowany ogromnym wysiłkiem Mariawitów (kopanie gliny i kamienia oraz wypalanie cegły i wapna). W 2001 na nekropolię przeniesiono szczątki z cmentarza mariawickiego w Dąbrowie Górniczej.

</doc>
<doc id="3242510" url="https://pl.wikipedia.org/wiki?curid=3242510" title="Pablo Gabas">
Pablo Gabas

Pablo Daniel Antonio Gabas (ur. 21 kwietnia 1982 w Paranie) – kostarykański piłkarz pochodzenia argentyńskiego z obywatelstwem meksykańskim występujący na pozycji ofensywnego pomocnika, zawodnik Alajuelense.
Kariera klubowa.
Gabas pochodzi z miasta Paraná i grę w piłkę rozpoczynał jako ośmiolatek w tamtejszym zespole Club Atlético Patronato, skąd po upływie sześciu sezonów przeniósł się do akademii juniorskiej klubu Newell’s Old Boys z siedzibą w Rosario. Tam w 2001 roku na jednym z turniejów młodzieżowych został zauważony przez wysłanników meksykańskiej ekipy Club Necaxa ze stołecznego miasta Meksyk, dokąd niebawem się przeniósł, po kilkunastu miesiącach przyjmując tamtejsze obywatelstwo. Nie potrafił jednak przebić się do seniorskiej drużyny, wobec czego wyjechał do Kostaryki, gdzie na zasadzie wypożyczenia został zawodnikiem klubu AD Santa Bárbara. W kostarykańskiej Primera División zadebiutował 23 września 2002 w wygranym 2:1 spotkaniu z Carmelitą, w którym zdobył również swojego premierowego gola w najwyższej klasie rozgrywkowej. Od razu został podstawowym zawodnikiem drużyny i barwy Santa Bárbara reprezentował przez kolejne półtora roku, nie odnosząc jednak żadnych sukcesów i zajmując ze swoim zespołem głównie miejsce w środku tabeli ligowej.
Wiosną 2004 Gabas przeszedł do jednego z największych klubów w Kostaryce, LD Alajuelense z siedzibą w mieście Alajuela. Tam szybko wywalczył sobie niepodważalne miejsce w wyjściowym składzie i w 2004 roku triumfował ze swoją ekipą w najważniejszych rozgrywkach kontynentu – Pucharze Mistrzów CONCACAF. W sezonie 2004/2005 zdobył za to z Alajuelense tytuł mistrza Kostaryki oraz wygrał rozgrywki Copa Interclubes UNCAF. W późniejszym czasie został mianowany kapitanem zespołu, a podczas rozgrywek 2006/2007 zdobył wicemistrzostwo kraju. Sukces ten powtórzył również rok później, podczas wiosennego sezonu Clausura 2008. Po niemal pięciu latach spędzonych z sukcesami w Alajuelense powrócił do Meksyku, do swojego byłego zespołu Club Necaxa, w którego barwach 22 stycznia 2008 w zremisowanym 2:2 meczu z Tecos UAG zadebiutował w meksykańskiej Primera División. Jedyną bramkę w swojej drużynie zdobył 20 września tego samego roku z rzutu wolnego w zremisowanym 1:1 pojedynku z Deportivo Toluca, a barwy Necaxy reprezentował ostatecznie przez rok, bez poważniejszych osiągnięć i przeważnie jako rezerwowy.
W lipcu 2009 Gabas powrócił do LD Alajuelense, gdzie występował przez następne cztery lata, będąc kapitanem i głównym rozgrywającym odnoszącego wiele sukcesów na arenie krajowej zespołu, prowadzonego wówczas przez szkoleniowca Oscara Ramíreza. Podczas jesiennych rozgrywek Apertura 2010 osiągnął wraz z drużyną swoje drugie mistrzostwo Kostaryki i został wybrany na najlepszego obcokrajowca występującego w lidze kostarykańskiej. Pierwsze z wymienionych osiągnięć powtórzył także po upływie pół roku, w wiosennym sezonie Clausura 2011, zaś podczas rozgrywek Apertura 2011 zdobył czwarty ogółem, a trzeci z rzędu tytuł mistrza kraju. Rok później, w sezonie Apertura 2012, zanotował swoje piąte mistrzostwo Kostaryki. Na początku 2013 roku po raz kolejny wyjechał do Meksyku, za sumę ponad 300 tysięcy dolarów zasilając drużynę Querétaro FC. Tam spędził udane sześć miesięcy, po których władze klubu zdecydowały się wykupić go na stałe za 200 tysięcy dolarów. Od tamtego czasu nie potrafił sobie jednak wywalczyć miejsca w pierwszym składzie, pełniąc rolę głębokiego rezerwowego.
Wiosną 2014 Gabas udał się na wypożyczenie do ekipy Chiapas FC z siedzibą w mieście Tuxtla Gutiérrez, lecz tam jego sytuacja nie uległa poprawie i w ciągu pół roku wystąpił w zaledwie dwóch ligowych spotkaniach. Bezpośrednio po tym powrócił do Kostaryki, gdzie po raz w trzeci w karierze został zawodnikiem drużyny, z którą osiągał największe sukcesy w karierze – LD Alajuelense.
Kariera reprezentacyjna.
We wrześniu 2011 Gabas otrzymał kostarykański paszport, wskutek wieloletniego zamieszkania w Kostaryce i zawarciu małżeństwa z obywatelką tego kraju. Posiadający potrójne obywatelstwo zawodnik (oprócz kostarykańskiego także argentyńskie i meksykańskie) niedługo potem zdecydował się na występy w reprezentacji Kostaryki, w której zadebiutował za kadencji kolumbijskiego selekcjonera Jorge Luisa Pinto, 29 lutego 2012 w wygranym 1:0 meczu towarzyskim z Walią.

</doc>
<doc id="3242511" url="https://pl.wikipedia.org/wiki?curid=3242511" title="Kevin Duckworth">
Kevin Duckworth

Kevin Jerome Duckworth (ur. 1 kwietnia 1964 w Harvey, zm. 25 sierpnia 2008 w Gleneden Beach) – amerykański koszykarz, występujący na pozycji środkowego, uczestnik spotkań gwiazd NBA. Laureat nagrody dla zawodnika, który poczynił największy postęp.
Kariera sportowa.
Po ukończeniu uczelni Eastern Illinois Duckworth przystąpił do draftu NBA w 1986. Został w nim wybrany z numerem 33 przez klub San Antonio Spurs. Jego debiut nie należał do udanych. Po rozegraniu zaledwie 14. spotkań sezonu regularnego został wytransferowany do Portland Trail Blazers, w zamian za Waltera Berry'ego. Dopiero tam było mu dane pokazać swoje możliwości. Kontuzji doznał bowiem najpierw podstawowy środkowy Blazers – Sam Bowie, który złamał nogę, a następnie jego zmiennik Steve Johnson. W ten sposób Duckworth trafił nieoczekiwanie do składu wyjściowego zespołu z Oregonu. W swoim pierwszym pełnym sezonie w Portland notował średnio 15,8 punktu i 7,4 zbiórki, co zaowocowało przyznaniem mu nagrody – NBA Most Improved Player Award, dla zawodnika, który poczynił największy postęp. Podczas kolejnych rozgrywek jego statystyki wzrosły jeszcze bardziej, legitymował się średnimi 18,1 punktu oraz 8 zbiórek. Jego postawa zapewniła mu pierwszy w karierze udział w meczu gwiazd NBA. Po raz kolejny wystąpił w nim dwa lata później (1991).
W 1990 oraz 1992 Blazers awansowali do finałów NBA. W obu jednak przypadkach musieli uznać w nich wyższość rywali, przegrywając najpierw z Detroit Pistons (1–4), a następnie z Chicago Bulls (2–4).
24 czerwca 1993 roku Duckworth został wysłany do Waszyngtonu, w przeciwnym kierunku powędrował natomiast jeden z bliźniaków Grant, Harvey. Problemy z nadwagą powodowały, iż jego efektywność spadała, co powodowało coraz większe ograniczanie czasu gry. W rezultacie po dwóch sezonach spędzonych w barwach Bullets wylądował w Milwaukee. Problemy zdrowotne spowodowały, że wystąpił w zaledwie ośmiu spotkaniach sezonu zasadniczego. Próbował powrócić podczas rozgrywek 1996/1997 już jako gracz Clippers, ale bez większych sukcesów. Był to jego ostatni sezon w karierze.
Po zakończeniu kariery sportowej pracował przez lata dla klubu Trail Blazers.
Zmarł 25 sierpnia 2008 w wyniku kardiomiopatii przerostowej połączonej z ustaniem pracy serca. Zdarzenie miało miejsce w pokoju hotelowym, w Gleneden Beach. Duckworth był w trakcie trasy do Oregonu, gdzie miał być głównym prowadzącym obozu koszykarskiego dla dzieci z ramienia klubu Trail Blazers.

</doc>
<doc id="3242513" url="https://pl.wikipedia.org/wiki?curid=3242513" title="Carl Scarborough">
Carl Scarborough

Carl Scarborough (ur. 3 lipca 1914 roku w Benton, zm. 30 maja 1953 roku w Indianapolis) – amerykański kierowca wyścigowy.
Kariera.
W swojej karierze Scarborough startował jedynie w Stanach Zjednoczonych w AAA National Championship. W 1953 roku z dorobkiem 17,5 punktu uplasował się na pięćdziesiątej pozycji w klasyfikacji generalnej. W latach 1951, 1953 Amerykanin startował w słynnym wyścigu Indianapolis 500 zaliczanym do klasyfikacji Formuły 1. Jednak nigdy nie zdobywał punktów.
Śmierć.
Scarborough podczas pierwszego postoju w alei serwisowej opuścił pojazd o własnych siłach i zrezygnował z dalszej jazdy z powodu wysokiej temperatury. Zmarł tego samego dnia w szpitalu z powodu wycieńczenia organizmu.

</doc>
<doc id="3242517" url="https://pl.wikipedia.org/wiki?curid=3242517" title="Wincenty Gabryjelski">
Wincenty Gabryjelski

Wincenty Gabryjelski (ur. 5 kwietnia 1895 w Kowalu, zm. 31 maja 1960 we Włocławku) – działacz komunistyczny i związkowy, radny miejski i przewodniczący Miejskiej Rady Narodowej we Włocławku (od 1949).
Po ukończeniu 4 klas szkoły podstawowej we Włocławku terminował w zawodzie szewca, później pracował jako szewc. XII 1914 wcielony do rosyjskiej armii, w której służył do III 1918. Po powrocie do Włocławka w 1919 podjął działalność związkową i został sekretarzem oddziału Związku Zawodowego Robotników Przemysłu Skórzanego we Włocławku, później był skarbnikiem i przewodniczącym Zarządu. 1920–1921 służył w WP, w maju 1924 wstąpił do KPRP. Kolportował komunistyczną literaturę, w jego domu odbywały się zebrania członków komórki KPP działającej wśród szewców i związkowców. Działał również w MOPR i zbierał składki na rzecz więźniów-komunistów. Wiosną 1939 wybrany radnym do Rady Miejskiej Włocławka z listy związków zawodowych i PPS. Podczas okupacji był robotnikiem w niemieckim warsztacie szewskim, w 1945 wstąpił do PPR, potem PZPR. Przewodniczący Miejskiej Komisji Kontroli Partyjnej we Włocławku, w 1949 z ramienia PZPR kandydował do Miejskiej Rady Narodowej (MRN) i został jej przewodniczącym. Później zrezygnował ze stanowiska z powodu złego stanu zdrowia i został kierownikiem administracyjnym Spółdzielni Szewskiej im. Naftalego Botwina. W 1955 odznaczony Krzyżem Oficerskim Orderu Odrodzenia Polski. Od 1956 na emeryturze.

</doc>
<doc id="3242518" url="https://pl.wikipedia.org/wiki?curid=3242518" title="Johnny Mantz">
Johnny Mantz

Johnny Mantz (ur. 18 września 1918 roku w Hebron, zm. 25 października 1972 roku w Ojai) – amerykański kierowca wyścigowy.
Kariera.
W swojej karierze Mantz startował jedynie w Stanach Zjednoczonych w AAA National Championship oraz NASCAR Grand National. W AAA w 1948 roku odniósł jedno zwycięstwo. Z dorobkiem 290 punktu uplasował się na osiemnastej pozycji w klasyfikacji generalnej. W NASCAR najwyższe lokaty zajmował w sezonie 1950, kiedy to odniósł jedno zwycięstwo i uzbierane 1282 punkty dały mu szóstej miejsce w końcowej klasyfikacji kierowców. W latach 1948-1949, 1953 Amerykanin startował w słynnym wyścigu Indianapolis 500 zaliczanym do klasyfikacji Formuły 1. Jednak nigdy nie zdobywał punktów.

</doc>
<doc id="3242519" url="https://pl.wikipedia.org/wiki?curid=3242519" title="Cerkiew św. Michała Archanioła w Regietowie">
Cerkiew św. Michała Archanioła w Regietowie

Cerkiew pod wezwaniem św. Michała Archanioła – prawosławna cerkiew filialna w Regietowie. Należy do parafii Narodzenia św. Jana Chrzciciela w Gładyszowie, w dekanacie Gorlice diecezji przemysko-gorlickiej Polskiego Autokefalicznego Kościoła Prawosławnego.
Historia.
Wspólnota prawosławna w Regietowie (ówczesnym "Regetowie Niżnym") wyodrębniła się w 1930 z miejscowej parafii greckokatolickiej (w czasach tzw. schizmy tylawskiej). Świątynię prawosławną urządzono w przydrożnej kapliczce, do której dobudowano przedsionek i prezbiterium. Powstała w ten sposób cerkiew funkcjonowała do 1947 (tj. do wysiedlenia ludności łemkowskiej w ramach akcji „Wisła”). W 1957 odzyskana przez prawosławnych, służyła wiernym jeszcze przez ponad 50 lat. Wskutek znacznie pogarszającego się stanu technicznego cerkwi, spowodowanego zarówno złą jakością materiałów budowlanych, jak i niekorzystną lokalizacją (podatność na podtopienia), a także ze względu na zbyt małą powierzchnię obiektu, postanowiono zbudować we wsi nową świątynię.
Budowę nowej cerkwi rozpoczęto w październiku 2008; bryła świątyni była gotowa w 2012. Cerkiew została poświęcona 5 sierpnia 2012 przez metropolitę warszawskiego i całej Polski Sawę, arcybiskupów przemyskiego i nowosądeckiego Adama, lubelskiego i chełmskiego Abla, biskupa gorlickiego Paisjusza oraz arcybiskupa białocerkiewskiego i bogusławskiego Augustyna (Ukraiński Kościół Prawosławny Patriarchatu Moskiewskiego).
Architektura.
Cerkiew – zaprojektowana przez Andrzeja Tokajuka – wzorowana jest architektonicznie na dawnej świątyni greckokatolickiej, która do lat 50. XX w. znajdowała się w Regietowie, a następnie została rozebrana i przewieziona do Żółkiewki, gdzie po rekonstrukcji (i znacznej przebudowie) służy parafii polskokatolickiej. Nowa cerkiew ma jednak mniejsze rozmiary, ponadto – w przeciwieństwie do pierwowzoru – jest budowlą murowaną, oszalowaną z zewnątrz drewnianymi deskami. Wnętrze ozdabiają polichromie wykonane przez Gabrielę Janik, absolwentkę Akademii Sztuk Pięknych w Krakowie. Świątynia posiada jeden ołtarz.

</doc>
<doc id="3242523" url="https://pl.wikipedia.org/wiki?curid=3242523" title="Turner (konstruktor)">
Turner (konstruktor)

Turner – były amerykański zespół i konstruktor wyścigowy. Startował w wyścigu Indianapolis 500, zaliczanym w latach 1950–1960 do klasyfikacji Mistrzostw Świata Formuły 1.
Wyniki w Formule 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3242527" url="https://pl.wikipedia.org/wiki?curid=3242527" title="Włodzimierz Winawer">
Włodzimierz Winawer

Włodzimierz Winawer (ur. 30 sierpnia 1908 w Petersburgu, zm. 17 kwietnia 1997 w Warszawie) – pułkownik Wojska Polskiego, sędzia, prokurator wojskowy, zastępca prezesa Najwyższego Sądu Wojskowego (1957-1962).
Życiorys.
Syn Edwarda i Zofii z d. Perl. W 1926 skończył warszawskie gimnazjum, a w 1930 studia prawnicze na UW. Został referentem w kancelarii, a w 1932 aplikantem w kancelarii adwokackiej i równocześnie kierownikiem Wydziału Prawnego Towarzystwa Ubezpieczeniowego „Port S.A.”.
1940-1943 przebywał w ZSRR, gdzie pracował m.in. przy wyrębie lasu. W maju 1943 wstąpił ochotniczo do WP i został zastępcą dowódcy kompanii ds. polityczno-wychowawczych 1 pp 1 DP im. T. Kościuszki, wkrótce potem zastępcą kwatermistrza 1 DP (do 1944). 1944-1945 korespondent dziennika „Zwyciężymy”, później przez kilka miesięcy podprokurator i potem wiceprokurator Prokuratury 1 Armii WP.
IX 1945 - IV 1947 wiceprokurator Wojskowej Prokuratury Okręgowej nr IV w Katowicach/Wrocławiu, później do 29 II 1948 szef Wydziału III Naczelnej Prokuratury Wojskowej (NPW), następnie do 15 VIII 1949 Wydziału I NPW. 1949-1950 sędzia Wydziału I Najwyższego Sądu Wojskowego (NSW), 1950-1953 zastępca szefa, a 1953-1956 p.o. szefa Biura Prawnego MON. 1956-1957 w rezerwie, był prokuratorem Prokuratury Generalnej, po powrocie do wojska został zastępcą prezesa/wiceprezesem NSW. 1962-1964 przewodniczący Wydziału I Izby Wojskowej Sądu Najwyższego (SN), 1964-1967 szef Biura Nadzoru Pozainstancyjnego Izby Wojskowej SN. 20 lipca 1967 przeniesiony w stan spoczynku.
Później był radcą prawnym Izby Prac i Ubezpieczeń Społecznych i Naczelnej Dyrekcji Archiwów Państwowych.
Pochowany na cmentarzu żydowskim na Woli.

</doc>
<doc id="3242531" url="https://pl.wikipedia.org/wiki?curid=3242531" title="Włodzimierz (Agibałow)">
Włodzimierz (Agibałow)

Włodzimierz, imię świeckie Władimir Wiktorowicz Agibałow (ur. 17 kwietnia 1966 w Tomsku) – rosyjski biskup prawosławny.
Życiorys.
Pochodzi z rodziny urzędniczej. W 1983 podjął studia historyczne w państwowym instytucie w Kemerowie. W roku następnym musiał przerwać naukę, gdyż został powołany do odbycia zasadniczej służby wojskowej. W trakcie służby, w Uralsku, w 1986, przyjął chrzest. W tym samym roku wrócił na studia, które ukończył w 1990. Od 1990 do 1991 pracował jako inżynier w laboratorium socjologicznym w instytucie przemysłu spożywczego w Kemerowie. Rok później przyjął święcenia diakońskie z rąk biskupa krasnojarskiego i jenisiejskiego Antoniego. Na kapłana wyświęcił go 13 lipca 1994 biskup kemerowski Sofroniusz. Duchowny ten wyznaczył go do służby w soborze katedralnym w Kemerowie. W 1995 ks. Agibałow rozpoczął w trybie zaocznym studia na Prawosławnym Uniwersytecie Humanistycznym św. Tichona, uzyskując dyplom końcowy w 2000.
27 lipca 2014 został nominowany na biskupa nowokuźnieckiego i tasztagolskiego, chociaż nie był w tym momencie mnichem. Wieczyste śluby mnisze złożył tego samego dnia przed igumenem Pimenem (Saprykinem) w monasterze św. Pantelejmona w Biezrukowie, zachowując dotychczasowe imię, przyjmując jedynie jako nowego patrona św. metropolitę kijowskiego i nowomęczennika Włodzimierza. Dzień później metropolita kemerowski i prokopjewski Arystarch mianował go archimandrytą. Jego chirotonia biskupia odbyła się 1 września 2014 w Monasterze Dońskim w Moskwie pod przewodnictwem patriarchy moskiewskiego i całej Rusi Cyryla.

</doc>
<doc id="3242532" url="https://pl.wikipedia.org/wiki?curid=3242532" title="Haas Formula">
Haas Formula



</doc>
<doc id="3242535" url="https://pl.wikipedia.org/wiki?curid=3242535" title="Haas Racing Developments">
Haas Racing Developments



</doc>
<doc id="3242537" url="https://pl.wikipedia.org/wiki?curid=3242537" title="Zhongfeng Mingben">
Zhongfeng Mingben

Zhongfeng Mingben (chiń. 中峰明本, pinyin "Zhōngfēng Míngběn"; kor. 중봉명본 "Chungbong Myŏngbon"; jap. "Chūhō Myōhon"; wiet. "Trung Phong Minh Bản"; ur. 1263, zm. 1323) – chiński mistrz chan z okresu panowania dynastii Yuan oraz kaligraf.
Życiorys.
Pochodził z rodziny Sun. Jego dziadek przeniósł się do Qiantang, nowej dzielnicy Lin’an (obecnie Hangzhou), wówczas stolicy Songów. Hangzhou było stolicą do czasów podboju przez Mongołów w roku 1276. Matka Mingbena pochodziła z rodziny Li i zmarła gdy Mingben miał 9 lat. Był najmłodszym z siedmiorga dzieci. Śmierć matki była punktem zwrotnym w jego życiu; porzucił wtedy świeckie wykształcenie i zaczął zgłębiać teksty buddyjskie.
Już jako nastolatek pragnął zostać mnichem i od 15 roku życia przestrzegał „Pięciu wskazań”, które przyjmowali świeccy wyznawcy buddyzmu. W ofierze dla Buddy spalił swój mały palec. Udał się także na medytację na okoliczną górę Lingdong, która była miejscem pobytu słynnego mistrza chan Wumena Huikaia, autora "Wumenguan".
Po przezwyciężeniu sprzeciwu ojca, w 1287 roku wziął udział w ceremonii tonsurowej (postrzyżyn) i został nowicjuszem w klasztorze Shizi yuan na górze Tianmu na zachód od Hangzhou. W rok później został już pełnym mnichem. Stał się uczniem surowego i samotniczego mistrza chan Gaofenga Yuanmiao (1238-1295), który przebywał w trudno dostępnym regionie góry Tianmu zwanym Lwim Urwiskiem. Swoje pierwsze oświecenie osiągnął w czasie czytania "Diamentowej sutry". Pogłębił je później w czasie obserwowania strumienia. W czasie ceremonii potwierdzającej Mingbena jako spadkobiercę mistrza, otrzymał portret Gaofenga z napisem: „Mój kształt jest niepojmowalny/i żaden z Buddów i patriarchów nie może go zobaczyć./Ja jedynie pozwalam temu niegodnemu synowi/zobaczyć mignięcie połowy mojego nosa”.
Był najbardziej wyróżniającym się uczniem Gaofenga, słynnym z powodu potężnej budowy, i po śmierci mistrza w 1295 roku spodziewano się, że obejmie po nim obowiązki opata klasztoru. Mingben odmówił, tak samo odrzucił inne propozycje objęcia stanowisk opata w innych klasztorach. Związał się natomiast z zakładanymi przez siebie małymi wspólnotami mnisimi (chiń. "an") zwanymi „Klasztorami iluzorycznego zamieszkania” (chiń. "huanzhu an") Napisał dla nich również reguły praktykowania, do których wykorzystał inne kodeksy reguł monastycznych, ale miał również swoje przemyślenia na ten temat, dlatego różnią się od innych reguł monastycznych tego okresu.
Chociaż Mingben odrzucił tradycyjną karierę mnicha związaną z różnymi buddyjskimi instytucjami, stał się wiodącą postacią ówczesnego życia religijnego i kulturalnego. Należał do linii przekazu mistrza chan Linji Yixuana, która zdominowała chan okresu Song i Yuan. W nauczaniu postępował kierując się naukami mistrza chan Dahui Zonggao, stosował więc metodę "kanhua chan" – obserwowania kluczowej frazy. Również, jak większość mistrzów chan, kierował się wskazówkami zawartymi w Sutrze doskonałego oświecenia.
Został nauczycielem artysty i męża stanu Zhao Mengfu (1254-1322) i jego żony Guan Daosheng (1263-1319). Dzięki nim zyskał sławę nie tylko w kraju, ale i zagranicą. Jednak jego nauki nie były przekazywane tylko elitom. Nauczał również prostych ludzi, których spotykał w czasie swoich wędrówek.
Odrzucał tytuły i stanowiska, którymi go obdarzano, zamiast nich wybierając okresowe wędrówki i medytacje w odległych rejonach. Cesarz Renzong (仁宗, pan. 1311-1320) po obdarzeniu go tytułem Mistrza Chan Buddyjskiego Współczucia, Doskonałego Oświecenia i Rozległej Mądrości (chiń. "Foci yuanzhao guanghui chanshi"), spodziewał się, że mistrz obejmie stanowisko opata kluczowego klasztoru, ale Mingben odrzucił zaproszenie.
Nauki.
Mingben propagował praktykę "kanhua chan", był więc mocno związany z naukami szkoły linji, zwłaszcza z ideami mistrzów Dahui Zonggao oraz Wumena Huikaia. W swojej pracy "Huanzhu Jiaxun" określa siebie jako „człowieka iluzji”, maga. Czynił aluzje do "mai" i naciągaczy, którzy tworzą iluzoryczne rzeczy. Uważał ten świat za całkowicie iluzoryczny, bez żadnej alternatywy. Uczniowie powinni urzeczywistnić, że iluzoryczność występuje wszędzie i powinni nauczyć się działać zgodnie z nią. Jedyną alternatywą dla tego względnego czy też iluzorycznego świata jest prawda absolutna.
Mistrz ten polegał na naukach "Sutry doskonałego oświecenia" w przezwyciężeniu tej iluzji. Iluzoryczne zjawiska (np. sny itp.) powstają w rzeczywiście czystym umyśle. Ponieważ nie są one same z siebie rzeczywiste, ich zniknięcie nie zmienia tego czystego umysłu. Jednak to zniknięcie jest także iluzoryczne, gdyż umysł jest już pierwotnie oświecony czy też czysty. Dlatego nie można mówić o oświeceniu czy jego braku. Takie stanowisko był niezgodne z podstawowymi naukami buddyzmu. Można to było rozwiązać przez przezwyciężenie rozróżniającego procesu myślenia, który ustanawia takie określenia jak „iluzja” i „prawdziwe”.
Iluzoryczność jest również tworzona przez poleganie na słowach. Dlatego tak ważna była dla niego praktyka Koanowa "kanhua chan", która była całkowicie niedyskursywna. Głęboki wgląd był według niego oparty raczej do cielesnym doświadczeniu, a nie dyskryminującym intelekcie.
Również pomocna była praktyka kaligrafii, która także była działaniem ciała, a nie wynikiem rozróżniającego intelektu.
Mingben był jednym z tych mistrzów, którzy łączyli praktykę chan z praktyką Szkoły Czystej Krainy.
Jego dziełem jest praca "Huanzhu qinggui" z 1317 roku, będąca nowym opracowaniem kodeksu reguł monastycznych. Mingben zauważył, że spada morale i determinacja mnichów w klasztorach i spróbował się temu przeciwstawić. Zarówno osoba mistrza, jak i ten kodeks wywarły wielki wpływ na Musō Sosekiego, który uważał Mingbena za modelowy przykład dla wszystkich mistrzów zen a kodeks reguł mistrza posłużył mu do napisania własnej wersji reguł dla mnichów "Rinsen kakun".
Uwagi.
Mingbena interpretacja terminu Koan stała się standardem w średniowiecznym japońskim zenie, a tym samym jest uznawana również wśród dzisiejszych badaczy.
Japońscy uczniowie mistrza, którzy praktykowali pod jego kierunkiem na górze Tianmu, po powrocie do Japonii założyli jedną z dwu linii przekazu systemu klasztorów Rinka – tzw. linię „genjū”. Jednym z najważniejszych japońskich uczniów Mingbena był Kosen Ingen (1295-1374).
Od Mingbena zaczęła się nowa antyintelektualna faza chanu w Chinach. To ustawiło go na raczej przegranej pozycji w dyskusjach z neokonfucjańskimi intelektualistami. Antyintelektualna retoryka mistrzów chan nie mogła się równać z krytycznymi argumentami wysuwanymi przez ówczesnych intelektualistów.
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3242538" url="https://pl.wikipedia.org/wiki?curid=3242538" title="Haas Formula LLC">
Haas Formula LLC



</doc>
<doc id="3242539" url="https://pl.wikipedia.org/wiki?curid=3242539" title="Haas F1 Team">
Haas F1 Team



</doc>
<doc id="3242540" url="https://pl.wikipedia.org/wiki?curid=3242540" title="Dobrze, że jesteś (album)">
Dobrze, że jesteś (album)

Dobrze, że jesteś – drugi album studyjny polskiego zespołu Bethel. Wydawnictwo ukazało się 27 lutego 2014 roku nakładem wytwórni płytowej Lou Rocked Boys. Nagrania zrealizowano w Custom34. Gościnnie na płycie wystąpiły zespoły Enej oraz Luxtorpeda. W ramach promocji do utworów "We Wanna Fight" oraz "Rzeki" nakręcono teledyski.

</doc>
<doc id="3242541" url="https://pl.wikipedia.org/wiki?curid=3242541" title="Emanuel Zyska">
Emanuel Zyska

Emanuel Zyska (ur. 21 listopada 1896 w Dolnych Hajdukach (obecnie Chorzów Batory, dzielnica Chorzowa), zm. 18 czerwca 1960 w Chorzowie) – urzędnik, działacz ruchu śpiewaczego, powstaniec śląski.
Życiorys.
Po ukończeniu szkoły powszechnej, w kwietniu 1911 podjął pracę jako uczeń biurowy w Zarządzie Gminy Wielkie Hajduki (obecnie Chorzów). W tym czasie, aż do 1915 działał w Towarzystwie św. Alojzego przy parafii św. Jadwigi w Królewskiej Hucie (obecnie Chorzów). Celem Towarzystwa było szerzenie oświaty polskiej na gruncie katolickim oraz „uczciwa zabawa”.
Uczestnik I oraz III powstania śląskiego; podczas tego ostatniego był członkiem Komendy Placu w Hajdukach Wielkich (obecnie Chorzów Batory).
Działacz plebiscytowy, pracownik terenowy Polskiego Komisariatu Plebiscytowego. Za tę działalność komisarz rządu polskiego Wojciech Korfanty przyznał mu w maju 1921 honorową odznakę "Za działalność i wierną służbę Ojczyźnie".
W latach 1911-25, gdy urząd burmistrza sprawował Ernst Fuhrmann, pracował w Urzędzie Stanu Cywilnego, Urzędzie Meldunkowym, Oddziale Rent Socjalnych oraz Oddziale Zarządzania Szkołami. Od stycznia 1925 starszy sekretarz gminy Wielkie Hajduki (obecnie Chorzów Batory). Od kwietnia 1931 zatrudniony dożywotnio jako starszy sekretarz gminny, od maja 1937 inspektor biura. Od 1928 do sierpnia 1939 pracował jako urzędnik stanu cywilnego oraz kierownik Oddziału Zarządzania Szkołami.
Aktywny działacz ruchu śpiewaczego, wielokrotny wiceprzewodniczący chóru "Harmonia" w Wielkich Hajdukach (obecnie Chorzów Batory) (1921-39). W latach 1934-39 śpiewał w chórze przy kościele św. Józefa w Świętochłowicach-Zgodzie.
W latach 1924-39 działacz koła w Wielkich Hajdukach (obecnie Chorzów Batory, dzielnica Chorzowa) Związku Urzędników Państwowych, Samorządowych i Komunalnych na Województwo Śląskie. Od 1936 uczestnik akcji spolszczania nazwisk i nadawania polskim imion dzieciom. Zastępca sekretarza koła organizacji Polski Biały Krzyż w Wielkich Hajdukach.
Po wybuchu II wojny światowej i wkroczeniu hitlerowców do Chorzowa, w połowie września 1939 aresztowany przez gestapo. Więziony w jego chorzowskiej siedzibie przy ul. Rostka do początku 1940 roku. Po zwolnieniu referent w Wydziale Szkolnym, Podatkowym i Osobowym w Zarządzie Miejskim w Dąbrowie Górniczej. Nie ukrywał swej polskiej narodowości, starał się bronić przed zwolnieniem polskich pracowników.
Od lutego 1945 pracownik Zarządu Miejskiego Chorzowa, w styczniu 1946 mianowany urzędnikiem Urzędu Stanu Cywilnego w Chorzowie. W maju 1945, z powodów politycznych zmuszony do przejścia w stan spoczynku. Krótko pracował fizycznie, następnie zatrudniony jako pracownik umysłowy w Przedsiębiorstwie Wodociągów i Kanalizacji w Chorzowie.
W grudniu 1956 współzałożyciel Stowarzyszenia Miłośników Miasta Chorzowa. Od 1923 żonaty z Marią Korpus, mieli syna i dwie córki. Syn, prof. dr hab. Bronisław Zyska (1924-2006) był m.in. pierwszym dyrektorem Instytutu Bibliotekoznawstwa i Informacji Naukowej Uniwersytetu Śląskiego w Katowicach.
Zmarł 18 czerwca 1960 w Chorzowie, pochowany na cmentarzu parafii św. Jadwigi.

</doc>
<doc id="3242542" url="https://pl.wikipedia.org/wiki?curid=3242542" title="Lawrence Mitchell">
Lawrence Mitchell

Lawrence Mitchell (ur. 19 lipca 1921, zm. 2009) – brytyjski kierowca wyścigowy.
Kariera.
W wyścigach samochodowych Mitchell poświęcił się głównie startom zaliczanym do klasyfikacji Mistrzostw Świata Samochodów Sportowych. W 1953 roku Brytyjczyk odniósł zwycięstwo w klasie S 2.0 24-godzinnego wyścigu Le Mans, a w klasyfikacji generalnej był trzynasty.

</doc>
<doc id="3242546" url="https://pl.wikipedia.org/wiki?curid=3242546" title="Gordon Wilkins">
Gordon Wilkins

Gordon Wilkins (ur. 6 października 1912 roku, zm. 11 kwietnia 2007 roku) – brytyjski kierowca wyścigowy.
Kariera.
W wyścigach samochodowych Wilkins poświęcił się głównie startom zaliczanym do klasyfikacji Mistrzostw Świata Samochodów Sportowych. W latach 1939, 1951-1953 Brytyjczyk pojawiał się w stawce 24-godzinnego wyścigu Le Mans. W pierwszym sezonie startów uplasował się na piątej pozycji w klasie 1.1, a w klasyfikacji generalnej był osiemnasty. W latach 1954-1955 odnosił zwycięstwa w klasie S 1.5. Rok później był trzeci w S 3.0.

</doc>
<doc id="3242547" url="https://pl.wikipedia.org/wiki?curid=3242547" title="Playahitty">
Playahitty

Playahitty – włoski zespół eurodance, działający w latach 90. XX wieku. Najbardziej znany z singli "The Summer is Magic" i " 1-2-3! (Train with Me)". Producentem był Emanuele Asti a wokalistką Giovanna Bersola. Grupa zakończyła działalność w 1998 roku.

</doc>
<doc id="3242548" url="https://pl.wikipedia.org/wiki?curid=3242548" title="Charles Plantivaux">
Charles Plantivaux

Charles Plantivaux – francuski kierowca wyścigowy.
Kariera.
W wyścigach samochodowych Plantivaux startował głównie w wyścigach samochodów sportowych. W latach 1938-1939, 1950, 1952-1953 Francuz pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie 750, a w klasyfikacji generalnej był czternasty. Rok później stanął na drugi stopniu podium klasy 1.1. W latach 1952-1953 w klasie S 1.1 dwukrotnie był drugi.

</doc>
<doc id="3242551" url="https://pl.wikipedia.org/wiki?curid=3242551" title="ADAC GT Masters 2013">
ADAC GT Masters 2013

Sezon 2013 w ADAC GT Masters – siódma edycja serii wyścigowej ADAC GT Masters. Sezon rozpoczął się 27 kwietnia na Monzy, a zakończył się 29 września na Nürburgringu, po rozegraniu 16 rund.

</doc>
<doc id="3242552" url="https://pl.wikipedia.org/wiki?curid=3242552" title="Government House (Canberra)">
Government House (Canberra)

Government House – budynek w Canberze, będący oficjalną rezydencją gubernatora generalnego Australii w stolicy federalnej.
Historia.
Czasy kolonialne.
W 1828 działkę, na której stoi dziś gmach Government House, otrzymał od korony brytyjskiej Henry Donnison. Trzy lata później sprzedał ją Francisowi Mowattowi, pracownikowi rządu kolonialnego Nowej Południowej Walii. Mowatt wzniósł na niej kamienny dom, który miał mu służyć jako rezydencja łowiecka. Posiadłość nosiła wówczas nazwę Yarralumla. W 1837 znów zmieniła właściciela, którym został Terence Aubrey Murray. Po śmierci małżonki Murraya w 1858, w wyniku zapisów intercyzy właścicielem Yarralumli został jego teść, pułkownik Augustus Gibbes, szef poboru ceł w Nowej Południowej Walii. W 1881 Gibbes sprzedał posiadłość, a nabywcą został Frederick Campbell. Tereny dzisiejszej Canberry miały wówczas charakter wybitnie rolniczy. Gdy Campbell kupił Yarralumlę, liczyła ona 10,5 tysiąca hektarów. Pod jego zarządem powierzchnia posiadłości powiększyła się do 16 tysięcy hektarów. W latach 1891–1899 Campbell w dwóch etapach dokonał całkowitej zmiany zabudowy działki, zastępując kamienny dom nowym gmachem z cegły.
Rezydencja rządowa.
W 1909 Canberra została wybrana na przyszłą stolicę federalną zjednoczonej Australii. Wkrótce później rząd federalny kupił od Campbella jego posiadłość z przeznaczeniem na cele publiczne, jednak w pierwszych latach po tej decyzji nie służyła ona niczemu konkretnemu. W okresie I wojny światowej urządzono tam poligon wojskowy dla słuchaczy pobliskiej szkoły oficerskiej. W 1925 podjęto decyzję o przeznaczeniu posiadłości na siedzibę gubernatora generalnego i rozpoczęto rozbudowę istniejącego budynku. Pierwszym gubernatorem generalnym, który zamieszkał w gmachu, był lord Stonehaven. Ponieważ budynek był dalece skromniejszy niż dotychczasowa siedziba gubernatora w Melbourne, to gubernator przyjeżdżał do Canberry tylko na czas posiedzeń parlamentu. Do stałej przeprowadzki został zmuszony w 1930, kiedy to gmach w Melbourne zwrócono władzom stanu Wiktoria, które dotąd użyczały go władzom federalnym.
W 1939 została rozpoczęta kolejna przebudowa gmachu, która miała przygotować go na przyjęcie księcia Kentu, mającego objąć urząd gubernatora generalnego w listopadzie tego roku. Ostatecznie przyjazd księcia odłożono z powodu wybuchu II wojny światowej, zaś w 1942 zginął on w katastrofie lotniczej. Zamiast niego w 1944 funkcję gubernatora generalnego objął jego brat, książę Gloucester. Sam gmach uzyskał tymczasem formę architektoniczną, w której istnieje do dziś.

</doc>
<doc id="3242553" url="https://pl.wikipedia.org/wiki?curid=3242553" title="Tom Cole Jr.">
Tom Cole Jr.

Tom Cole Jr. (ur. 11 czerwca 1922 roku w Landaff, zm. 14 czerwca 1953 roku w Le Mans) – amerykański kierowca wyścigowy.
Kariera.
W wyścigach samochodowych Cole Jr. poświęcił się głównie startom w wyścigach zaliczanych do klasyfikacji Mistrzostw Świata Samochodów Sportowych. W latach 1950-1953 Amerykanin pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 8.0 i stanął na najniższym stopniu podium klasyfikacji generalnej. Rok później był trzeci w klasie S 8.0.
Śmierć.
Cole Jr. zginął w wypadku podczas 24-godzinnego wyścigu Le Mans w 1953 roku.

</doc>
<doc id="3242554" url="https://pl.wikipedia.org/wiki?curid=3242554" title="Tom Cole, Jr.">
Tom Cole, Jr.



</doc>
<doc id="3242557" url="https://pl.wikipedia.org/wiki?curid=3242557" title="Michał Zając">
Michał Zając

Michał Zając (ur. 21 lipca 1895 w Gniłowodach k. Podchajec, woj. tarnopolskie, zm. 13 lipca 1958 w Katowicach) – doktor prawa, działacz ubezpieczeniowy, od 1957 poseł ZSL na Sejm PRL II kadencji.
Życiorys.
Urodził się w rodzinie chłopskiej Antoniego i Marii z Patrów, we wsi Gniłowody, powiat podhajecki, byłe woj. tarnopolskie. W 1915 roku, po ukończeniu gimnazjum we Lwowie z wyróżnieniem, podjął studia na Wydziale Prawa i Umiejętności Politycznych Uniwersytetu Lwowskiego. Przed ukończeniem studiów powołany do służby w armii austro-węgierskiej. Zakończył ją już w Wojsku Polskim w stopniu plutonowego, w 1920 został przeniesiony do rezerwy.
Ukończył przerwane studia, uzyskując w 1923 roku tytuł doktora nauk prawnych. Wcześniej odbył także roczny kurs w Akademii Handlu Zagranicznego we Lwowie.
Podjął pracę jako referent w Zakładzie Pensyjnym dla Funkcjonariuszów we Lwowie, zajmującym się urzędniczymi ubezpieczeniami emerytalno-rentowymi.
W 1930 roku przeprowadził się do Królewskiej Huty (obecnie Chorzów), podjął pracę jako kierownik działu, następnie wicedyrektor Zakładu Ubezpieczeń Pracowników Umysłowych w Królewskiej Hucie (obecnie Chorzów). W kwietniu 1933 został powołany, jako rzeczoznawca do opracowania systemu ubezpieczeń w Polsce. W 1934 przeniesiony do Warszawy, mianowany dyrektorem Działu Nadzoru i Organizacji Izby Ubezpieczeń Społecznych, przekształconej w Zakład Ubezpieczeń Społecznych.
W latach 1937–1939 jako delegat ZUS uczestniczył w posiedzeniach Międzynarodowego Związku Kas Chorych w Genewie. Współzałożyciel Związku Zawodowego Pracowników Instytucji Ubezpieczeń Społecznych. W latach 1928–1929 wiceprezes tego związku.
Po wybuchu II wojny światowej, podczas okupacji hitlerowskiej pracował w Zarządzie Miejskim w Warszawie. Podczas powstania warszawskiego aresztowany i osadzony w Forcie Mokotowskim, następnie w obozie w Pruszkowie. Po ucieczce z obozu przeniósł się do Krakowa, pracował jako inspektor w tamtejszej Ubezpieczalni Społecznej.
W marcu 1945, decyzją Ministerstwa Pracy i Opieki Społecznej oraz wojewody śląskiego Aleksandra Zawadzkiego, mianowany komisarzem ds. organizacji instytucji ubezpieczeniowych na Górnym Śląsku, Opolszczyźnie, oraz Zagłębiu Dąbrowskim. Od września 1945 dyrektor Ubezpieczalni Społecznej w Katowicach. Od września 1950 dyrektor Oddziału Wojewódzkiego ZUS w Chorzowie oraz dyrektor Oddziału Obwodowego ZUS w Katowicach.
Członek Obywatelskiego Komitetu Przygotowawczego Śląskiej Akademii Medycznej w Katowicach, współorganizator Instytutu Przeciwrakowego w Gliwicach. Współzałożyciel i wiceprezes Zarządu Wojewódzkiego Chłopskiego Towarzystwa Przyjaciół Dzieci na Śląsku.
Działacz Stronnictwa Ludowego oraz Zjednoczonego Stronnictwa Ludowego. Od października 1946 radny kilku kadencji Miejskiej Rady Narodowej w Katowicach. Od stycznia 1957 poseł ZSL, wiceprzewodniczący sejmowej Komisji Zdrowia i Kultury Fizycznej.
Od 22 czerwca 1923 był mężem Zofii Kalitowskiej.
Zmarł nagle wskutek zawału serca 13 lipca 1958 roku.

</doc>
<doc id="3242559" url="https://pl.wikipedia.org/wiki?curid=3242559" title="Gliese 15Ab">
Gliese 15Ab



</doc>
<doc id="3242560" url="https://pl.wikipedia.org/wiki?curid=3242560" title="Michał Kazimierz Wołmiński">
Michał Kazimierz Wołmiński

Michał Kazimierz Wołmiński z Zegrza herbu Rawicz (zm. 1672) – sędzia ziemski upicki w latach 1666–1672, podsędek upicki w latach 1664–1666, podstarości upicki w latach 1647–1652, sędzia grodzki upicki w latach 1643–1647, skarbnik upicki w latach 1641–1664, członek Rady Konsultacyjnej Litwy Szwedzkiej w latach 1655–1656 z powiatu upickiego.
Jako poseł na sejm konwokacyjny 1648 roku z powiat upicki (I Rzeczpospolita)powiatu upickiego był członkiem konfederacji generalnej zawiązanej 31 lipca 1648 roku. 20 października 1655 roku podpisał ugodę kiejdańską.
Poseł sejmiku upickiego na sejm 1650, 1652 (I), 1654 (I), 1658, 1662, 1665, 1666 (I) roku. Poseł na sejm konwokacyjny 1668 roku z powiatu upickiego. Był członkiem konfederacji generalnej zawiązanej 5 listopada 1668 roku na tym sejmie.
Na sejmie 1662 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego.
Jako poseł powiatu upickiego na sejm elekcyjny 1669 roku podpisał "pacta conventa" Michała Korybuta Wiśniowieckiego w 1669 roku.

</doc>
<doc id="3242565" url="https://pl.wikipedia.org/wiki?curid=3242565" title="Hans-Hugo Hartmann">
Hans-Hugo Hartmann

Hans-Hugo Hartmann (ur. 8 lutego 1916 roku w Dortmundzie, zm. w lutym 1991 roku) – niemiecki kierowca wyścigowy.
Kariera.
W swojej karierze wyścigowej Hartmann poświęcił się startom w wyścigach Grand Prix oraz w wyścigach samochodów sportowych. W 1939 był klasyfikowany w Mistrzostwach Europy AIACR. Z dorobkiem 28 punktów uplasował się tam na szesnastej pozycji w klasyfikacji generalnej. W 1954 roku był czwarty w German Sportscar Championship. W 1953 roku wystartował w klasie S 1.5 24-godzinnego wyścigu Le Mans, którego jednak nie ukończył.

</doc>
<doc id="3242569" url="https://pl.wikipedia.org/wiki?curid=3242569" title="Wacław Babiński">
Wacław Babiński

Wacław Babiński (ur. 3 kwietnia 1887 w Warszawie, zm. 22 lipca 1957 w Montrealu) – polski dyplomata.
Życiorys.
Był synem Leona Babińskiego i Stefanii z Karpińskich. Ukończył gimnazjum w Warszawie i Wydział Nauk Społecznych na Uniwersytecie Ludwika i Maksymiliana w Monachium, gdzie uzyskał stopień naukowy doktora nauk ekonomicznych. Przez kilka lat pracował jako urzędnik w warszawskim oddziale Międzynarodowego Banku Handlowego w Paryżu. W latach 1915–1917 był sekretarzem prezydenta Warszawy Zdzisława Lubomirskiego, a 1917 i 1918 dyrektorem kancelarii w gabinecie cywilnym Rady Regencyjnej.
1 grudnia 1918 wstąpił do służby dyplomatycznej II Rzeczypospolitej. Pracował w centrali Ministerstwa Spraw Zagranicznych, kolejno jako radca ministerialny (1919), naczelnik Wydziału Konsularnego MSZ, wicedyrektor Departamentu Konsularnego po reorganizacji MSZ (1920) i dyrektor Departamentu Konsularnego (od 28 sierpnia 1924).
19 stycznia 1929 mianowany został na posła nadzwyczajnego i ministra pełnomocnego w Belgradzie, którą to funkcję pełnił do maja 1931. 16 czerwca 1931 został posłem RP w Hadze, przy czym od maja 1940 do 31 sierpnia 1944 sprawował tę misję przy rządzie holenderskim na emigracji w Londynie. W latach 1942–1944 obowiązki posła łączył z funkcją zastępcy sekretarza generalnego MSZ. Od 1 listopada 1944 do 5 lipca 1945 był posłem RP w Kanadzie.
Po II wojnie światowej pozostał na emigracji w Kanadzie. Pełnił funkcje ministra pełnomocnego i posła nadzwyczajnego w Kanadzie. Był członkiem Ligi Niepodległości Polski. Był przedstawicielem władz Egzekutywy Zjednoczenia Narodowego.
Był żonaty z Marią z domu Wodzińską (1894–1975), która 17 października 1938 w Rotterdamie została matką chrzestną zwodowanego wówczas okrętu podwodnego „Sęp”. Pochowany na cmentarzu Stare Powązki w Warszawie (kwatera 96-3-1,2,3)
Bibliografia.
"Babiński Wacław" [w:] "Kto był kim w Drugiej Rzeczypospolitej" (redakcja naukowa Jacek Majchrowski przy współpracy Grzegorza Mazura i Kamila Stepana). Warszawa: BGW, 1994, s. 89. .

</doc>
<doc id="3242572" url="https://pl.wikipedia.org/wiki?curid=3242572" title="Charles de Cortanze">
Charles de Cortanze

Charles de Cortanze (ur. w 1900 roku, zm. w 1 kwietnia 1983 roku) – francuski kierowca wyścigowy.
Kariera.
W swojej karierze wyścigowej de Cortanze poświęcił się startom w wyścigach Grand Prix oraz w wyścigach samochodów sportowych. W latach 1937-1938, 1953 pojawiał się w stawce 24-godzinnego wyścigu Le Mans. W pierwszym sezonie startów stanął na trzecim stopniu podium w klasie drugiej, a w klasyfikacji generalnej był ósmy. Rok później odniósł zwycięstwo w klasie drugiej.

</doc>
<doc id="3242573" url="https://pl.wikipedia.org/wiki?curid=3242573" title="Joe Langley">
Joe Langley

Joe Langley (ur. 31 lipca 1918 w Dayton, zm. w grudniu 1973 w Southport) – amerykański kierowca wyścigowy, mechanik i konstruktor.
Życiorys.
Urodził się w 1918 roku. Był zgłoszony do nigdy nieodbytego Indianapolis 500 1942, gdzie miał wystartować Clemonsem. Zgłosił się do tego wyścigu również w 1946 roku, gdzie także prowadził Clemonsa (w barwach zespołu Jacka Dixona). Langley nie zdołał jednak zakwalifikować się do wyścigu. Wystartował również w trzech wyścigach mistrzostw AAA w 1946 roku. W 1950 roku został wicemistrzem serii AAA Midwest Big Car.
Był także właścicielem i konstruktorem samochodów oraz mechanikiem. Prowadził warsztat na Madison Avenue w Southport. W wyścigu Indianapolis 500 samochód konstrukcji Langleya, napędzany silnikiem Offenhauser, zadebiutował w roku 1949. Jego kierowcą był Norm Houser startujący w zespole Joe Langleya, wspieranym przez firmę Troy Oil. Houser po starcie z 24 miejsca ukończył rywalizację na dziesiątej pozycji. Rok później zespół Langleya nadal był wspierany przez Troy Oil, ale jego kierowcą był Gene Hartley. Zawodnik ten zakwalifikował się na 31 miejscu, a w deszczowym, przerwanym wyścigu, był szesnasty. Langley konstruował także samochody typu sprint car. W 1951 roku, podczas jednego z wyścigów takich pojazdów w ramach mistrzostw AAA Sprint Car Championship na torze Winchester Speedway, śmierć poniósł kierowca Langleya Bill Mackey; w tym samym wyścigu śmierć poniósł Cecil Green.
W późniejszych latach Joe Langley był m.in. szefem mechaników Bobby'ego Marshmana. Zmarł w grudniu 1973 roku.

</doc>
<doc id="3242574" url="https://pl.wikipedia.org/wiki?curid=3242574" title="Langley (konstruktor)">
Langley (konstruktor)



</doc>
<doc id="3242575" url="https://pl.wikipedia.org/wiki?curid=3242575" title="NGC 1769">
NGC 1769

NGC 1769 (również ESO 85-EN23 lub LHA 120-N 11C) – mgławica emisyjna (również obszar H II) znajdująca się w gwiazdozbiorze Złotej Ryby. Nazwą tą określa się też powiązaną z nią gromadę otwartą. NGC 1769 należy do Wielkiego Obłoku Magellana. Wchodzi w skład dużego rejonu gwiazdotwórczego LMC-N11 (N11). Odkrył ją James Dunlop 6 listopada 1826 roku, obserwował ją też John Herschel 2 listopada 1834 roku.

</doc>
<doc id="3242576" url="https://pl.wikipedia.org/wiki?curid=3242576" title="Specjalne Pododdziały Ochrony Porządku Publicznego w Ukrainie">
Specjalne Pododdziały Ochrony Porządku Publicznego w Ukrainie



</doc>
<doc id="3242577" url="https://pl.wikipedia.org/wiki?curid=3242577" title="André Chambas">
André Chambas

André Chambas – francuski kierowca wyścigowy.
Kariera.
W wyścigach samochodowych Chambas startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1949-1953 Francuz pojawiał się w stawce 24-godzinnego wyścigu Le Mans. W pierwszym sezonie startów uplasował się na piątej pozycji w klasie S 5.0, a w klasyfikacji generalnej był dwudziesty. trzy lata później odniósł zwycięstwo w klasie S S/C.

</doc>
<doc id="3242578" url="https://pl.wikipedia.org/wiki?curid=3242578" title="Andre Chambas">
Andre Chambas

André Chambas

</doc>
<doc id="3242579" url="https://pl.wikipedia.org/wiki?curid=3242579" title="Hans Hugo Hartmann">
Hans Hugo Hartmann



</doc>
<doc id="3242581" url="https://pl.wikipedia.org/wiki?curid=3242581" title="André Briat">
André Briat

André Briat – francuski kierowca wyścigowy.
Kariera.
W wyścigach samochodowych Briat startował głównie w wyścigach zaliczanych do klasyfikacji Mistrzostw Świata Samochodów Sportowych. W latach 1951-1953 Francuz pojawiał się w stawce 24-godzinnego wyścigu Le Mans. W pierwszym sezonie odniósł zwycięstwo w klasie S 750, a w klasyfikacji generalnej był 24.

</doc>
<doc id="3242582" url="https://pl.wikipedia.org/wiki?curid=3242582" title="Andre Briat">
Andre Briat

André Briat

</doc>
<doc id="3242585" url="https://pl.wikipedia.org/wiki?curid=3242585" title="Nieznany żołnierz (film 1985)">
Nieznany żołnierz (film 1985)

Nieznany żołnierz (fin. "Tuntematon sotilas") – wyprodukowany w 1985 roku fiński dramat wojenny, będący ekranizacją powieści Väinö Linny pod tym samym tytułem i jednocześnie remakem wcześniejszej ekranizacji tej powieści. Film opowiada o grupie fińskich żołnierzy biorących udział w wojnie z ZSRR w latach 1941-44.
Obsada.
Źródło: Filmweb
i inni. 

</doc>
<doc id="3242586" url="https://pl.wikipedia.org/wiki?curid=3242586" title="Stanisław Wyrębski">
Stanisław Wyrębski

Stanisław Wyrębski (ur. 6 maja 1899 w Linowcu, woj. bydgoskie, zm. 21 stycznia 1961 w Katowicach) – działacz oświatowy, biblioteczny, powstaniec wielkopolski.
Życiorys.
Na przełomie 1918 i 1919 roku uczestnik Powstania Wielkopolskiego.
W latach 1922–1931 kierownik Sekretariatu Towarzystwa Czytelni Ludowych w Królewskiej Hucie (obecnie Chorzów), organu wykonawczego Śląskiej Rady Okręgowej Towarzystwa Czytelni Ludowych. Początkowo mieścił się on w Bytomiu, ale po podziale, w wyniku plebiscytu Górnego Śląska w kwietniu 1922 przeniesiono go do Królewskiej Huty (obecnie Chorzów), do budynku przy ul. 3 Maja 22, następnie przy ul. Głowackiego 5. W 1931 jego siedzibę przeniesiono do Katowic, do otwartego Domu Oświatowego przy ul. Francuskiej 12.
Od 1934 roku w składzie zarządu Księgarni i Składu Artykułów Piśmienniczych, znajdującej się w tym samym budynku co siedziba władz Sekcji Śląskiej Zarządu Głównego Towarzystwa Czytelni Ludowych w Katowicach.
Przed wybuchem II wojny św. organizator pogadanek o stosunkach polsko-niemieckich. W trakcie wojny, po uruchomieniu Śląskiego Biura Szkolnego, został jego współpracownikiem. Od 1941 roku do końca wojny pracował jako kierownik oświaty dorosłych.
Po zakończeniu II wojny św. pracował jako dyrektor finansowy w Zakładach Hutniczych w Szopienicach (obecnie dzielnica Katowic).
Zmarł 21 stycznia 1961 w Katowicach.
Odznaczenia.
Dwukrotnie, w 1939 i 1957, odznaczony Srebrnym Krzyżem Zasługi.

</doc>
<doc id="3242594" url="https://pl.wikipedia.org/wiki?curid=3242594" title="Pierre Veyron">
Pierre Veyron

Pierre Veyron (ur. 1 października 1903 roku w Berc, zm. 2 listopada 1970 roku w Èze) – francuski kierowca wyścigowy i inżynier.
Życiorys.
W swojej karierze wyścigowej Veyron poświęcił się startom w wyścigach Grand Prix oraz w wyścigach samochodów sportowych. W 1933 roku wygrał wyścig Voiturette Grand Prix Lwowa. W latach 1934-1935, 1937, 1939, 1949-1953 pojawiał się w stawce 24-godzinnego wyścigu Le Mans. W sezonie 1939 odniósł zwycięstwo w klasie ósmej, co było równoznaczne ze zwycięstwem w całym wyścigu. W kolejnych latach startów nie dojeżdżał do mety.
Na cześć Pierre Veyrona nazwany został zbudowany z inicjatywy koncernu Volkswagen Group hipersamochód Bugatti Veyron, dopuszczony do dróg publicznych i produkowany do 2015 roku przez firmę Bugatti Automobiles.

</doc>
<doc id="3242595" url="https://pl.wikipedia.org/wiki?curid=3242595" title="Children Shouldn’t Play with Dead Things">
Children Shouldn’t Play with Dead Things

Children Shouldn’t Play with Dead Things (tytuły alternat. "Revenge of the Living Dead", "Things From the Dead", "Things from the Grave"; tytuł roboczy "Zreaks") − amerykański film fabularny z 1972 roku, napisany przez Boba Clarka i Alana Ormsby’ego oraz wyreżyserowany przez samego Clarka. Fabuła koncentruje się na losach grupy zaprzyjaźnionych artystów; odwiedzają oni odizolowaną wyspę, na której pochowani są niebezpieczni kryminaliści. "Children Shouldn't Play with Dead Things" jest niskobudżetowym filmem o zombie, częściowo inspirowanym "Nocą żywych trupów" George’a A. Romero. Niektórzy obsadzeni w projekcie aktorzy są przyjaciółmi reżysera z college'u. Premiera obrazu odbyła się 28 lutego 1973 w Los Angeles.
Horror uznaje się za kultowy. W książce "Encyclopedia of Horror" filmoznawcy Tom Milne, Paul Willemin i Phil Hardy stwierdzili, iż ze względu na budżet oraz liczebność ekipy realizacyjnej filmu, efekty specjalne w wykonaniu Alana Ormsby'ego można uznać za „zaskakująco efektowne”. Autorzy publikacji "Uranian Worlds: A Guide to Alternative Sexuality in Science Fiction, Fantasy, and Horror", Eric Garber i Lyn Paleo, sugerowali, że "Children Shouldn’t Play with Dead Things" jest pierwszym filmem grozy, który w pozytywny (choć stereotypowy) sposób przedstawia postaci gejowskie o istotnym dla fabuły znaczeniu (bohaterowie grani przez Roya Englemana oraz Robert Philipa).
Remake.
W 2007 roku miał został wydany remake filmu, jednak realizację obrazu wstrzymała niespodziewana śmierć Boba Clarka − związanego z projektem. Chęć produkcji horroru wyraziło następnie, w listopadzie 2010, studio Gravesend Film Enterprises.

</doc>
<doc id="3242597" url="https://pl.wikipedia.org/wiki?curid=3242597" title="Remady">
Remady

Remady, właściwie Marc Würgler (ur. 12 grudnia 1977 w Zurychu) – szwajcarski DJ i producent muzyczny.

</doc>
<doc id="3242602" url="https://pl.wikipedia.org/wiki?curid=3242602" title="Giovanni Lurani">
Giovanni Lurani

Don Giovanni Lurani Cernuschi (ur. 19 grudnia 1905 roku w Cernusco Lombardone, zm. w styczniu 1995 roku) – włoski kierowca wyścigowy, inżynier i dziennikarz.
Kariera.
W swojej karierze wyścigowej Lurani poświęcił się startom w wyścigach Grand Prix oraz w wyścigach samochodów sportowych. W 1931 był klasyfikowany w Mistrzostwach Europy AIACR. Z dorobkiem dwudziestu punktów uplasował się tam na 25 pozycji w klasyfikacji generalnej. W latach 1951, 1953 Włoch pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 2.0, a w klasyfikacji generalnej był dwunasty.

</doc>
<doc id="3242603" url="https://pl.wikipedia.org/wiki?curid=3242603" title="Don Giovanni Lurani">
Don Giovanni Lurani

Giovanni Lurani

</doc>
<doc id="3242605" url="https://pl.wikipedia.org/wiki?curid=3242605" title="Manu-L">
Manu-L

Manu-L, właściwie Emanuel Gut (ur. 16 kwietnia 1983 roku w Magden w Szwajcarii) – szwajcarski piosenkarz.

</doc>
<doc id="3242607" url="https://pl.wikipedia.org/wiki?curid=3242607" title="Sydney Allard">
Sydney Allard

Sydney Allard (ur. 19 czerwca 1910 roku w Wandsworth, zm. 12 kwietnia 1966 roku w Esher) – brytyjski kierowca wyścigowy i rajdowy. Założyciel przedsiębiorstwa samochodowego Allard.
Kariera wyścigowa.
W wyścigach samochodowych Allard poświęcił się głównie startom zaliczanym do klasyfikacji Mistrzostw Świata Samochodów Sportowych. W latach 1950-1953 Brytyjczyk pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 8.0, a w klasyfikacji generalnej był trzeci. W kolejnych sezonach nie dojeżdżał do mety.

</doc>
<doc id="3242608" url="https://pl.wikipedia.org/wiki?curid=3242608" title="Antoni Dmochowski">
Antoni Dmochowski

Antoni Dmochowski (ur. 6 grudnia 1896 w Sarnowie, zm. 23 grudnia 1983 w Łodzi) – polski biochemik, twórca łódzkiej szkoły biochemicznej, pionier chemii kwasów nukleinowych w Polsce. 
Życiorys.
Po ukończeniu w 1915 warszawskiego Gimnazjum Filologicznego rozpoczął studiować chemię na Wydziale Filozoficznym Uniwersytetu Warszawskiego, podczas studiów podjął pracę w kierowanej przez Stanisława Bądzyńskiego Katedrze Chemii Fizjologicznej Wydziału Lekarskiego. W 1924 obronił pracę doktorską pt. "O produktach trawienia oksyhemoglobiny krwi za pomocą pepsyny" i uzyskał tytuł doktora filozofii w dziedzinie chemii i fizjologii zwierząt. Pomiędzy 1925 a 1931 uzupełniał wiedzę na temat kwasów nukleinowych i nukleotydów podczas studiów w Stanach Zjednoczonych, Szwajcarii i Austrii. Od 1927 był związany z kierowaną przez Stanisława Przyłęckiego Katedrą Chemii Fizjologicznej, gdzie prowadził badania nad strukturą i funkcją kwasów nukleinowych w komórkach i tkankach organizmów. Współpraca z Kazimierzem Białaszewiczem zaowocowała materiałami, dzięki którym w 1932 przeprowadził habilitację na Wydziale Matematyczno-Przyrodniczym Uniwersytetu Warszawskiego.
Od 1934 kierował Zakładem Chemii Fizjologicznej, który posiadał filię w Łodzi, rok później ukazała się monografia pt. "O współczesnym stanie chemii i fizjologii kwasów nukleinowych". W 1937 uzyskał tytuł profesora nadzwyczajnego, równolegle do pracy na Uniwersytecie Warszawskim kierował Zakładem Chemii Fizjologicznej Wolnej Wszechnicy Polskiej. W latach 1937-1939 był edytorem czterotomowej, ilustrowanej Nowoczesnej encyklopedii zdrowia.
Podczas okupacji hitlerowskiej wykładał na tajnym Uniwersytecie Warszawskim i Uniwersytecie Ziem Zachodnich.
Po II wojnie światowej został skierowany do Łodzi, gdzie podjął się organizacji pierwszej uniwersyteckiej Katedry Biochemii, którą utworzono na Wydziale Matematyczno-Przyrodniczym Uniwersytetu Łódzkiego, rozpoczęła ona działalność 1 września 1945. W 1946 został członkiem korespondentem Towarzystwa Naukowego Warszawskiego. Od 1946 do 1949 równolegle kierował Katedrą Chemii Fizjologicznej i Zakładem Chemii Ogólnej na Wydziale Lekarskim i Stomatologicznym. Sześć lat później zorganizował Wydział Biologii i Nauk o Ziemi, gdzie do 1958 pełnił funkcję dziekana.
W 1957 uzyskał tytuł profesora zwyczajnego, a w 1970 tytuł doktora honoris causa w dziedzinie nauk przyrodniczych. W 1967 zakończył pracę zawodową i przeszedł w stan spoczynku. 
Jest pochowany na cmentarzu w Laskach. 

</doc>
<doc id="3242609" url="https://pl.wikipedia.org/wiki?curid=3242609" title="24h Le Mans 1953">
24h Le Mans 1953

24h Le Mans 1953 – 24–godzinny wyścig rozegrany na torze Circuit de la Sarthe w dniach 12-13 czerwca 1953 roku. Był trzecią rundą Mistrzostw Świata Samochodów Sportowych.
Wyniki.
Źródło: experiencelemans.com

</doc>
<doc id="3242610" url="https://pl.wikipedia.org/wiki?curid=3242610" title="Transcendence Into The Peripheral">
Transcendence Into The Peripheral

Transcendence Into The Peripheral – album australijskiego zespołu Disembowelment wykonującego death doom metal. Wydany w 1993 przez amerykańską wytwórnię Relapse Records.

</doc>
<doc id="3242611" url="https://pl.wikipedia.org/wiki?curid=3242611" title="Parafia św. Marcina w Krempachach">
Parafia św. Marcina w Krempachach

Parafia Świętego Marcina w Krempachach – parafia rzymskokatolicka należąca do dekanatu Niedzica archidiecezji krakowskiej.
Historia.
Miejscowość i parafia leżą na obszarze Zamagurza Spiskiego, który był przedmiotem sporu pomiędzy biskupstwem krakowskim i ostrzyhomskim (węgierskim) w XIII i XIV wieku. Ostatecznie sporny obszar podporządkowany został archidiecezji ostrzyhomskiej, a od 1776 wydzielonej z niej diecezji spiskiej. W 1920 do Polski przyłączono część Spisza (tworząc Polski Spisz) z 9 parafiami, które na mocy bulli papieża Piusa XI "Vixdum Poloniae unitas" podporządkowano archidiecezji krakowskiej.

</doc>
<doc id="3242612" url="https://pl.wikipedia.org/wiki?curid=3242612" title="Sergio Nápoles">
Sergio Nápoles

Sergio Javier Nápoles Saucedo (ur. 23 listopada 1989 w Cancún) – meksykański piłkarz występujący na pozycji prawego skrzydłowego, obecnie zawodnik Venados.
Kariera klubowa.
Nápoles pochodzi z miasta Cancún w stanie Quintana Roo i jest wychowankiem tamtejszego klubu Pioneros de Cancún, w którego barwach przez występował w trzeciej lidze meksykańskiej. Bezpośrednio po tym przeniósł się do innego zespołu z Segunda División – Loros UdeC z siedzibą w Colimie, zaś w 2009 roku powrócił do rodzinnej miejscowości, zostając zawodnikiem tamtejszej drużyny z najwyższej klasy rozgrywkowej – Atlante FC. Przez pierwsze półtora roku występował w ekipach juniorskich i drugoligowych rezerwach o nazwie Atlante UTN, a do seniorskiej drużyny został włączony w wieku dwudziestu jeden lat przez szkoleniowca Miguela Herrerę. W meksykańskiej Primera División zadebiutował 24 kwietnia 2011 w zremisowanym 1:1 spotkaniu z Américą, jednak przez kolejne kilka lat pozostawał wyłącznie rezerwowym swojej drużyny, a regularnie zaczął się pojawiać na ligowych boiskach po przyjściu do klubu trenera Ricardo La Volpe. Premierowego gola w najwyższej klasie rozgrywkowej strzelił 30 września 2012 w przegranej 1:3 konfrontacji z Santosem Laguna, zaś w wiosennym sezonie Clausura 2013 dotarł z Atlante do finału krajowego pucharu – Copa MX.
Latem 2013 Nápoles został wypożyczony do drużyny Cruz Azul z siedzibą w stołecznym mieście Meksyk. Tam notował częste występy, jednak głównie w roli rezerwowego i w 2014 roku wygrał ze swoim zespołem najbardziej prestiżowe rozgrywki Ameryki Północnej – Ligę Mistrzów CONCACAF. Bezpośrednio po tym (w międzyczasie właściciel jego karty zawodniczej – Atlante – spadł do drugiej ligi) przeszedł do Chivas de Guadalajara, lecz pełnił tam rolę głębokiego rezerwowego i już po sześciu miesiącach udał się na wypożyczenie do klubu Deportivo Toluca. Tam przez rok wystąpił w zaledwie dwóch ligowych spotkaniach, wobec czego w styczniu 2016 – również na zasadzie wypożyczenia – zasilił drugoligowy Venados FC z miasta Mérida.

</doc>
<doc id="3242614" url="https://pl.wikipedia.org/wiki?curid=3242614" title="Parafia św. Bartłomieja Apostoła w Niedzicy">
Parafia św. Bartłomieja Apostoła w Niedzicy

Parafia Świętego Bartłomieja Apostoła w Niedzicy – parafia rzymskokatolicka należąca do dekanatu Niedzica archidiecezji krakowskiej.
Historia.
Miejscowość i parafia leżą na obszarze Zamagurza Spiskiego, który był przedmiotem sporu pomiędzy biskupstwem krakowskim i ostrzyhomskim (węgierskim) w XIII i XIV wieku. Ostatecznie sporny obszar podporządkowany został archidiecezji ostrzyhomskiej, a od 1776 wydzielonej z niej diecezji spiskiej. W 1920 do Polski przyłączono część Spisza (tworząc Polski Spisz) z 9 parafiami, które na mocy bulli papieża Piusa XI "Vixdum Poloniae unitas" podporządkowano archidiecezji krakowskiej.

</doc>
<doc id="3242616" url="https://pl.wikipedia.org/wiki?curid=3242616" title="Parafia św. Katarzyny w Nowej Białej">
Parafia św. Katarzyny w Nowej Białej

Parafia Świętej Katarzyny w Nowej Białej – parafia rzymskokatolicka należąca do dekanatu Niedzica archidiecezji krakowskiej.
Historia.
Powstanie parafii katolickiej w Nowej Białej określa się na rok 1278. Miejscowość i parafia leżą na obszarze Zamagurza Spiskiego, który był przedmiotem sporu pomiędzy biskupstwem krakowskim i ostrzyhomskim (węgierskim) w XIII i XIV wieku. Ostatecznie sporny obszar podporządkowany został archidiecezji ostrzyhomskiej, a od 1776 wydzielonej z niej diecezji spiskiej.
Ciągłość trwania parafii katolickiej została przerwana w okresie, gdy Horvathowie z Palocsy przeszli na luteranizm. W 1725 r. rozpoczęto budowę kościoła murowanego (w miejscu drewnianego, datowanego na 1632 r.) pw. św. Katarzyny Aleksandryjskiej, który konsekrowano w 1748 r.
W 1920 do Polski przyłączono część Spisza (tworząc Polski Spisz) z 9 parafiami, które na mocy bulli papieża Piusa XI "Vixdum Poloniae unitas" podporządkowano archidiecezji krakowskiej.
w 2019 roku rozpoczęto remont elewacji kościoła. W pierwszej fazie prac przeprowadzono remont wieży kościelnej oraz zakrystii. W 2020 roku przystąpiono do prac remontowych elewacji po stronie południowej. 
Obiekty sakralne.
Na terenie parafii oprócz kościoła parafialnego pod wezwaniem św. Katarzyny Aleksandryjskiej znajdującego się w centralnym placu miejscowości Nowa Biała, znajduje się również kaplica pod wezwaniem św. Marii Magdaleny. 
Kapliczki przydrożne.
Przy drogach wyjazdowych z terenu miejscowości Nowa Biała znajdują się kapliczki przydrożne. Ich umiejscowienie związane było z chęcią oddalenia złych mocy od miejscowości. 

</doc>
<doc id="3242617" url="https://pl.wikipedia.org/wiki?curid=3242617" title="MLB All-Star Game 2010">
MLB All-Star Game 2010

MLB All-Star Game 2010 – 81. Mecz Gwiazd ligi MLB, który odbył się w dniach 13 lipca 2010 roku na stadionie Angel Stadium of Anaheim w Anaheim. Spotkanie zakończyło się zwycięstwem National League All-Stars 3–1. Frekwencja wyniosła 45 408 widzów.
Najbardziej wartościowym zawodnikiem został wybrany Brian McCann z Atlanta Braves, który w pierwszej połowie siódmej zmiany przy stanie 0–1 dla AL All-Star Team zaliczył "three run double".
W 2010 wprowadzono na stałe na listę pałkarzy designated hittera, niezależnie od miejsca rozegrania All-Star Game; w poprzednich meczach w przypadku meczów mającym miejsce na stadionie klubu z National League, na liście pałkarzy figurował miotacz. MLB All-Star Game 2010 był pierwszym Meczem Gwiazd, transmitowanym w technologii 3D.

</doc>
<doc id="3242619" url="https://pl.wikipedia.org/wiki?curid=3242619" title="Saladyn (film)">
Saladyn (film)

Saladyn (arab. "An-Nasir Salah ad-Din") – egipski film historyczny z 1963 roku. Film jest adaptacją powieści Naguiba Mahfouza. Treścią filmu jest biografia muzułmańskiego sułtana Saladyna.
Treść.
Czasy wypraw krzyżowych. Na Bliskim Wschodzie trwa napięcie pomiędzy muzułmanami a chrześcijańskim Królestwem Jerozolimskim. Kiedy chrześcijanie napadają na grupę muzułmańskich pielgrzymów, Saladyn rozpoczyna wojnę. W błyskotliwej kampanii pokonuje wojska jerozolimskie i zajmuje większość obszaru królestwa. Na wieść o tym z Europy wyrusza zbrojna ekspedycją, która przejdzie do historii jako III wyprawa krzyżowa. Jednym z jej wodzów jest król Anglii Ryszard Lwie Serce.

</doc>
<doc id="3242625" url="https://pl.wikipedia.org/wiki?curid=3242625" title="Agonica">
Agonica

Agonica – rodzaj chrząszczy z rodziny biegaczowatych i podrodziny Panagaeinae.
Morfologia.
Głowa duża z wypukłym ciemieniem i dobrze rozwiniętymi bruzdami czołowymi. Głaszczki szczękowe ścięte u wierzchołka. Głaszczki wargowe o ostatnim członie zbliżonym do trójkąta, z wierzchołkiem ściętym. Pokrywy o wierzchołku słabo falistym i rzędach zwykle dobrze wgłębionych. Odnóża środkowe i tylne o środkowej powierzchni goleni niebruzdkowanej. Edeagus bez ząbkowanych lub kolczastych pól na woreczku wewnętrznym.
Rozprzestrzenienie.
Rodzaj endemiczny dla krainy australijskiej, z większością gatunków endemicznych dla Tasmanii.
Taksonomia.
Rodzaj opisany został w 1920 roku przez Thomasa Gibsona Sloane'a. Gatunkiem typowym został "Agonica simsoni", przez późniejsze wyznaczenie przez B. P. Moore'a.
Opisano dotąd 4 gatunki z tego rodzaju:

</doc>
<doc id="3242626" url="https://pl.wikipedia.org/wiki?curid=3242626" title="Zbigniew Gazda">
Zbigniew Gazda

Zbigniew Gazda (ur. 2 marca 1948 w Czechowicach-Dziedzicach) – polski wojskowy, emerytowany pułkownik Wojska Polskiego, ekonomista, historyk myśli ekonomicznej.
Życiorys.
W 1967 roku ukończył Technikum Hutnicze w Czechowicach-Dziedzicach. W latach 1967–1971 odbył studia w Wyższej Szkole Oficerskiej Wojsk Pancernych im. Stefana Czarnieckiego w Poznaniu. Ponadto od 1978 do 1981 studiował w Wojskowej Akademii Politycznej w Warszawie. W 1986 roku tamże ukończył studia podyplomowe z filozofii. Doktoryzował się w 1988 na WAP, natomiast stopień naukowy doktora habilitowanego nauk ekonomicznych uzyskał w 1996 roku na Akademii Ekonomicznej im. Oskara Langego we Wrocławiu w oparciu o rozprawę pt. "Nurt katolicki w polskiej myśli ekonomicznej okresu Drugiej Rzeczypospolitej".
W latach 1971–1984 był oficerem w jednostkach wojskowych w Częstochowie, Nysie i we Wrocławiu. Pracował jako wykładowca, adiunkt i zastępca szefa kadry w Wyższej Szkole Oficerskiej Inżynierii Wojskowej we Wrocławiu (1984–1994). Przez następne trzy lata był wykładowcą w Wyższej Szkole Oficerskiej im. Tadeusza Kościuszki we Wrocławiu. Po przejściu na wojskową emeryturę, podjął w 1997 roku pracę jako profesor nadzwyczajny w Wyższej Szkole Pedagogicznej w Kielcach, przekształconej następnie w Akademię Świętokrzyską i Uniwersytet Jana Kochanowskiego. W latach 2005–2012 pełnił funkcję dziekana Wydziału Zarządzania i Administracji UJK. Związany jest również z Wyższą Szkołą Ekonomii, Prawa i Nauk Medycznych im. prof. Edwarda Lipińskiego w Kielcach (od 1998).
Specjalizuje się w historii polskiej myśli ekonomicznej, historii gospodarczej, mikroekonomii i metodologii ekonomii. Autor publikacji m.in. w „Biuletynie Inżynierii Wojskowej”, „Poglądach i Doświadczeniach” i „Gospodarce Świętokrzyskiej”. W 2000 roku został członkiem Towarzystwa Naukowego Organizacji i Kierownictwa. Odznaczony został m.in. Złotym i Srebrnym Krzyżem Zasługi oraz wojskowymi odznaczeniami resortowymi.
W latach 1968–1990 należał do Polskiej Zjednoczonej Partii Robotniczej.

</doc>
<doc id="3242627" url="https://pl.wikipedia.org/wiki?curid=3242627" title="Pseudagonica orbitalis">
Pseudagonica orbitalis

Pseudagonica orbitalis – gatunek chrząszcza z rodziny biegaczowatych i podrodziny Panagaeinae.
Taksonomia.
Gatunek ten opisany został w 2012 roku przez Martina Baehra, na podstawie pojedynczego okazu samicy odłowionego w 1988 roku.
Opis.
Ciało 3,5 mm długie. Głowa ruda do jasnobrązowej, o stosunkowo małych oczach i bardzo krótkich czułkach. Orbity oczne duże, z góry widoczne pod okiem. Narządy gębowe jasnorude. Przedplecze rudo do jasnobrązowego, raczej szerokie, najszersze w przedniej ⅛, o wierzchołku głęboko wyciętym, kątach tylnych prawie gładko zaokrąglonych, a obrzeżeniach bocznych skośnych. Przypodstawowa szczecinka brzeżna odsunięta daleko od nasady, położona w nieco rozszerzonym wyżłobieniu brzegowym na początku zagięcia nasadowego. Pokrywy kasztanowe, raczej krótkie, najszersze nieco za środkiem, umiarkowanie wypukłe, o brzegach bocznych raczej wypukłych. Obrzeżenie przypodstawowe na barkach gładko zaokrąglone. Odnóża o żółtych udach i ciemnorudych goleniach.
Rozprzestrzenienie.
Gatunek endemiczny dla Australii, znany wyłącznie z Australijskiego Terytorium Stołecznego.

</doc>
<doc id="3242628" url="https://pl.wikipedia.org/wiki?curid=3242628" title="Paweł (Pawłow)">
Paweł (Pawłow)

Paweł, imię świeckie Michaił Aleksandrowicz Pawłow (ur. 16 listopada 1927 w Warszawie, zm. 15 lutego 1995 w Sydney) – rosyjski biskup prawosławny.
Życiorys.
Pochodził z rodziny białych emigrantów rosyjskich, którzy osiedli w Warszawie. W tym też mieście ukończył gimnazjum rosyjskojęzyczne. W końcu II wojny światowej przebywał w obozie dla osób wysiedlonych pod Hamburgiem. W Niemczech postanowił zostać prawosławnym mnichem, wstępując do wspólnoty zgromadzonej przez archimandrytę Witalisa (Ustinowa). W 1947 złożył wieczyste śluby mnisze, zaś w 1949 na polecenie władz kościelnych udał się do Paryża pod opiekę duchowną igumena Nikodema (Nagajewa). 10 września 1949 został wyświęcony na hierodiakona. Następnie razem z innymi mnichami pozostającymi pod opieką Nikodema wyjechał do Londynu, a stamtąd w 1951 do Brazylii. 6 stycznia 1952 przyjął święcenia kapłańskie i przez kolejne pięć lat obsługiwał różne parafie Rosyjskiej Cerkwi Zagranicznej w tym kraju. W 1955 wzmiankowany jest jako p.o. proboszcza parafii Trójcy Świętej w Villa-Alpina. 
W marcu 1957 opuścił Brazylię i osiadł w Kanadzie, gdzie pracował w cerkiewnym wydawnictwie i służył w soborze katedralnym w Montrealu. Równocześnie podjął studia na Uniwersytecie Quebeckim, gdzie uzyskał stopień licencjata (Bachelor of Arts). W 1958 otrzymał godność ihumena, zaś w 1966 został archimandrytą.
16 lipca 1957 miała miejsce jego chirotonia na biskupa stuttgarckiego, wikariusza eparchii berlińskiej i niemieckiej, z rezydencją w Monachium. W 1971 został administratorem tejże eparchii. Do 1975 podjął pracę misyjną wśród Niemców i zezwolił na posługiwanie się językiem niemieckim jako liturgicznym. W 1980 przeniesiony na katedrę Sydney, Australii i Nowej Zelandii, spędził ostatnie piętnaście lat życia w Sydney. W 1981 otrzymał godność arcybiskupią.
Oprócz ojczystego języka rosyjskiego władał językami polskim, niemieckim, francuskim, angielskim i portugalskim.

</doc>
<doc id="3242633" url="https://pl.wikipedia.org/wiki?curid=3242633" title="Absconditella">
Absconditella

Absconditella Vězda (błończyk) – rodzaj grzybów z rodziny "Stictidaceae". Ze względu na współżycie z glonami zaliczany jest do grupy porostów.
Systematyka i nazewnictwo.
Pozycja w klasyfikacji według Index Fungorum: "Stictidaceae, Ostropales, Ostropomycetidae, Lecanoromycetes, Pezizomycotina, Ascomycota, Fungi".
Nazwa polska według W. Fałtynowicza.

</doc>
<doc id="3242634" url="https://pl.wikipedia.org/wiki?curid=3242634" title="Błończyk">
Błończyk



</doc>
<doc id="3242637" url="https://pl.wikipedia.org/wiki?curid=3242637" title="Skumbrie w tomacie">
Skumbrie w tomacie

Skumbrie w tomacie – jeden z najbardziej znanych wierszy Konstantego Ildefonsa Gałczyńskiego, opublikowany w roku 1936 w piśmie „Prosto z mostu”, satyra na konserwatywne rządy w II Rzeczypospolitej w okresie dziesięciolecia po przewrocie majowym (1926–1936).
Autor i tło historyczne.
Zrozumienie wymowy wiersza nie jest możliwe bez zarysowania niespokojnej sytuacji politycznej w Polsce w dwudziestoleciu międzywojennym.
W krótkim okresie od 11 listopada 1918 – gdy Rada Regencyjna przekazała Józefowi Piłsudskiemu władzę nad wojskiem (dziś Narodowe Święto Niepodległości) – do roku 1921 (podpisanie w Rydze traktatu kończącego wojnę polsko-bolszewicką) miało miejsce sześć konfliktów zbrojnych. Głębokie podziały polityczne były podłożem gwałtownych sporów między wieloma partiami i ugrupowaniami (m.in. PSL „Piast”, PSL „Wyzwolenie”, Chrześcijański Związek Jedności Narodowej, Narodowa Demokracja, Polska Partia Socjalistyczna).
W grudniu 1922 roku doszło do zabójstwa Gabriela Narutowicza, pierwszego prezydenta Rzeczypospolitej (zbrodnię tę popełnił Eligiusz Niewiadomski – malarz i krytyk sztuki luźno związany z endecją). Wcześniej w endeckiej prasie ukazywały się opinie, że Narutowicz jest „protegowanym żydowskiej finansjery światowej”, został narzucony „głosami obcych narodowości”, „nawet nie umie dobrze mówić po polsku” itp.
Józef Piłsudski wycofał się z życia politycznego w lipcu 1923 (zob. Sulejówek).
W latach 1925–1926 miała miejsce seria kryzysów gabinetowych, która skłoniła Piłsudskiego do dokonania zbrojnego zamachu stanu. W wyniku przewrotu majowego nastąpiła zmiana ustroju parlamentarnego na prezydencko-autorytarny. W roku 1927 z inicjatywy sanacji powstał Bezpartyjny Blok Współpracy z Rządem (BBWR), skupiający ludzi o różnych poglądach politycznych – przeciwnych „partyjniactwu”, wspierających program marszałka Piłsudskiego (zob. kult Józefa Piłsudskiego). Marszałek, któremu konstytucja kwietniowa (1935) miała przyznać władzę autorytarną, zmarł 12 maja, a BBWR rozpadł się (zob. m.in. Richard M. Watt, ang. "Bitter glory: Poland and its fate, 1918 to 1939", pol. "Gorzka chwała: Polska i jej los 1918–1939").
Według córki Gałczyńskiego, Kiry, poeta widział odpowiedź na pytanie, dlaczego „Polska się chwieje” w takich cechach części Polaków, jak: "… polskie załganie, czapkowanie przed Zachodem … kiepska, wtórna … sztuka, … zaczadzenie mesjanizmem i całkowita pogarda dla rzetelnej, uczciwej pracy. Nadmiar draństwa w życiu publicznym, zamiłowanie do mętniactwa, do bełkotu myślowego i ideowego." Starał się walczyć z: "… jałowymi dyskursami … pustosłowiem, wodolejstwem, wallenrodyzmem, zamiłowaniem do nadmiaru heroicznych postaw w obliczu całkowitego fiaska niemal każdego podjętego przedsięwzięcia".
Treść wiersza.
Do redakcji gazety „Słowo Niebieskie” przyszedł „maluśki staruszek”, który przedstawił się jako Władysław Łokietek i oświadczył, że w Polsce „rośnie zaraza”, więc musiał opuścić swoją grotę i wyruszyć „robić porządek”. Redaktor naczelny nie wyraził zainteresowania sprawą. Kichnąwszy odpowiedział:
Strapiony Łokietek zdecydował się wracać do groty. Na pożegnanie rzucił: „Chcieliście Polski, no to ją macie!”
Tekst wiersza jest natrętnie i monotonnie przerywany zwrotem-refrenem: „Skumbrie w tomacie, skumbrie w tomacie, skumbrie w tomacie pstrąg”.
Analiza wiersza.
W znaczeniu dosłownym „skumbrie w tomacie” to konserwa rybna z makreli, płoci lub wzdręg w sosie pomidorowym (tomat – pomidor zwyczajny). W znaczeniu przenośnym tytuł odnosi się do władzy, która nie analizuje potrzeb społeczeństwa i państwa, jest przeciwna reformom (konserwatywna).
Wiersz złożony z 10 strof głównie dziesięciozgłoskowych (3 pierwsze wersy strofy 10-zgłoskowe, czwarty 6-zgłoskowy), rymy żeńskie przeplatane ("abab"), rytmizacja dzięki epiforom (powtórzenia „skumbrie w tomacie”, „pstrąg”), liryka pośrednia.
Redaktor naczelny czasopisma o wymownym tytule „Słowo Niebieskie” (organ władzy?) reprezentuje konserwatywny rząd. Władysław Łokietek – król, któremu Polska zawdzięcza zjednoczenie po rozbiciu dzielnicowym – jest zaniepokojony stanem państwa w roku 1936. Przychodzi do redakcji, aby zainicjować działania na rzecz jedności Polaków. Redaktor wykazuje małe zainteresowanie tym pomysłem (może to symbolizować kichnięcie). Zniechęca swojego gościa do działania, informując go, że 10 lat wcześniej już był „ktoś szlachetny” (wskazana data – rok 1926 – sugeruje, że może chodzić o Józefa Piłsudskiego), kto próbował to robić – „krew się polała” (przewrót majowy?), ale nie wykorzystano okazji do stworzenia silnej, zjednoczonej Polski. Łokietek odchodzi zrozpaczony bezsilnością, oburzony brakiem troski Polaków o jedność państwa.
Odbiór wiersza.
Wiersz zyskał wielką popularność m.in. z powodu gwałtownej polemiki, która wywiązała się między Konstantym Gałczyńskim i Julianem Tuwimem na łamach „Prosto z mostu” (nr 10/1936) (dodatek kulturalny do antysemickiego dziennika ABC, związanego z endecją) i „Wiadomości Literackich” (nr 14/1936), solidaryzujących się z obozem sanacyjnym. Polemikę rozpoczął Tuwim, który wcześniej, po zamachu na Narutowicza, pisał w „Wiadomościach Literackich” o obozie endeckim: "Krzyż mieliście na piersi, a brauning w kieszeni" oraz "Z Bogiem byli w sojuszu, a z mordercą w pakcie…"
Obaj poeci byli uznawani za przyjaciół, którzy jednak często wdawali się w polityczne spory, nie szczędząc sobie nawzajem silnych epitetów. Przyczyną reakcji Tuwima na publikację „Skumbrii w tomacie” prawdopodobnie nie była treść wiersza, lecz przede wszystkim fakt jego opublikowania w gazecie związanej z endecją.
Tuwim zaprotestował, publikując w „Wiadomościach” parodię „Skumbrii” – swój wiersz zatytułowany „Hejże do czynu”. W wierszu Tuwima Konstanty Gałczyński „wlany ze spleenu (ozór na szaro chrzan)” przychodzi do redakcji gazety „Hejże do czynu”, gdzie redaktor radzi mu: „Niech pan rozwiąże sprawę żydowską”. Dialog z redaktorem Konstanty („Kocio”) kończy bełkotliwie:
Obecność utworu w kulturze.
Tytuł wiersza jest często wykorzystywany w publicystyce i działalności kulturalnej dla określenia sytuacji podobnych do panującej w latach 30. XX w. (zob. np. nazwa plenerowego widowiska kabaretu Loch Camelot, zorganizowanego w Krakowie w roku 1997). „Skumbrie w tomacie” znalazły też miejsce w programie Kabaretu Olgi Lipińskiej, w piosence z czerwca 1992 roku.
Parafrazą wiersza jest tekst toastu, który został napisany w roku 2009 przez Michała Rusinka (sekretarza Wisławy Szymborskiej) z okazji „20-lecia Wolności” (1989–2009); akcja „Toast Za Polskę, za wolne i świadome wybory, za zniknięcie z Polski kartek na wszystko”:
„Chcieliście Polski, no to ją macie: skumbrie w tomacie” jest tytułem książki wydanej w roku 2005 dla uczczenia 100. rocznicy urodzin K.I. Gałczyńskiego (zbiór 58 wierszy z posłowiem Kiry Gałczyńskiej). Stanowi również motto oficjalnej witryny poety, redagowanej przez Mikołaja Gałczyńskiego (wnuka poety, zob. Janusz Bylczyński).

</doc>
<doc id="3242641" url="https://pl.wikipedia.org/wiki?curid=3242641" title="Mogherini">
Mogherini



</doc>
<doc id="3242645" url="https://pl.wikipedia.org/wiki?curid=3242645" title="Paweł Gałeczka">
Paweł Gałeczka

Paweł Gałeczka (ur. 13 lipca 1902 w Chorzowie, zm. 22 grudnia 1970 tamże) – hutnik, działacz społeczny i związkowy.
Życiorys.
Urodzony 13 lipca 1902 roku w Chorzowie, w rodzinie robotniczej. Ukończył szkołę powszechną i już jako czternastolatek podjął pracę jako uczeń tokarski. Jako siedemnastolatek został pomocnikiem ślusarskim, ale po kolejnych pięciu latach pracy został zwolniony. Ponownie zatrudniono go po ośmiu miesiącach.
Działacz lewicowych związków zawodowych Freie Arbeiter Union (uwaga zbieżność nazwy z założoną w 1970 roku anarcho-syndykalistyczną federacją związkową w RFN), aż do ich rozwiązania.
Przed wybuchem II wojny światowej, w latach 1934-1939 wiceprzewodniczący chorzowskiego oddziału Związku Robotników Przemysłu Metalowego w Katowicach. Członek Rady Zakładowej w chorzowskiej hucie, działacz ruchu śpiewaczego.
Podczas okupacji działał w ruchu oporu, jako żołnierz konspiracyjnej Gwardii Ludowej Polskiej Partii Socjalistycznej.
Po wojnie działacz PPR. Od 1945 przez cztery lata pełnił obowiązki dyrektora administracyjnego huty "Małapanew" w Ozimku na Opolszczyźnie.
Działacz Związku Zawodowego Hutników, pełnił funkcje kierownika Wydziału Organizacyjnego, później kierownika Wydziału Ekonomicznego Zarządu Głównego ZZH, następnie sekretarza, a od 1961 roku zastępcy przewodniczącego.
W 1963 roku przeszedł na emeryturę. Zmarł 22 grudnia 1970 roku w Chorzowie.
Odznaczenia.
Odznaczony m.in. Orderem Sztandaru Pracy II klasy.

</doc>
<doc id="3242651" url="https://pl.wikipedia.org/wiki?curid=3242651" title="Pseudagonica macrops">
Pseudagonica macrops

Pseudagonica macrops – gatunek chrząszcza z rodziny biegaczowatych i podrodziny Panagaeinae.
Taksonomia.
Gatunek ten opisany został w 2012 roku przez Martina Baehra, na podstawie pojedynczego okazu samicy odłowionego w 1936 roku, a oznaczonego w 1960 przez B.P. Moore’a jako "P. nitida".
Opis.
Bardzo mała, wydłużona "Pseudogonica", o ciele 3,1 mm długim, jasnobrązowym u okazu nie w pełni zesklerotyzowanego. Oczy duże, silnie wyłupiaste, o orbitach bardzo małych i słabo widocznych. Narządy gębowe i umiarkowanie krótkie czułki żółte. Przedplecze raczej szerokie, najszersze w przedniej ⅛, o wierzchołku umiarkowanie wyciętym, kątach tylnych prawie gładko zaokrąglonych, a obrzeżeniach bocznych skośnych. Przypodstawowa szczecinka brzeżna umiarkowanie odsunięta od nasady, położona w nieco rozszerzonym wyżłobieniu brzegowym na początku zagięcia nasadowego. Pokrywy wydłużone i wąskie, najszersze około środka, dość wypukłe, o brzegach bocznych umiarkowanie wypukłych. Obrzeżenie przypodstawowe na barkach gładko zaokrąglone. Odnóża o jasnożółtych udach i rudych goleniach.
Rozprzestrzenienie.
Gatunek endemiczny dla Australii, znany wyłącznie z wschodnich okolic Melbourne we wschodniej Wiktorii.

</doc>
<doc id="3242652" url="https://pl.wikipedia.org/wiki?curid=3242652" title="Kodeks 0214">
Kodeks 0214

Kodeks 0214 (Gregory-Aland no. 0214) – grecki kodeks uncjalny Nowego Testamentu na pergaminie, paleograficznie datowany na IV lub V wiek. Do naszych czasów zachował się fragment jednej karty kodeksu. Jest przechowywany w Wiedniu.
Opis.
Do dziś (1995) zachował się fragment jednej karty, z tekstem Ewangelii Marka (8,33-37). Oryginalne karty kodeksu miały rozmiar 20 na 18 cm, zachowany fragment ma rozmiary 16,2 na 4 cm.
Tekst pisany jest dwoma kolumnami na stronę, w 24 linijkach w kolumnie, w jednej linijce mieści się średnio około 10 liter. Kształt liter przypomina Kodeks Synajski. Nomina sacra zapisywane są skrótami (θυ, ανος).
Tekst dzielony jest według Sekcji Ammoniusza, których numery (πε = 85 oraz πζ = 87) zamieszczono na marginesie. Pod numerami sekcji znajdują się odniesienia do Kanonów Euzebiusza (prawdopodobnie β = II).
Tekst.
Fragment reprezentuje mieszaną tradycję tekstualną. Kurt Aland zaklasyfikował go do kategorii III, co oznacza, że jest ważny dla poznania historii tekstu Nowego Testamentu.
Historia.
Rękopis datowany jest przez INTF na IV lub V wiek. Według Petera Sanza rękopis pochodzi z Soknopaiu Nesus (Dimeh).
Tekst fragmentu opublikował Peter Sanz w 1946. Na listę rękopisów Nowego Testamentu wciągnął go Kurt Aland w 1953 roku, oznaczając go przy pomocy siglum 0214.
Rękopis przechowywany jest w Austriackiej Bibliotece Narodowej (Pap. G. 29300) w Wiedniu.

</doc>
<doc id="3242653" url="https://pl.wikipedia.org/wiki?curid=3242653" title="Valbonë">
Valbonë



</doc>
<doc id="3242654" url="https://pl.wikipedia.org/wiki?curid=3242654" title="Jílové u Děčína">
Jílové u Děčína

Jílové u Děčína – stacja kolejowa w Jílové, w kraju usteckim, w Czechach. Jest ważnym węzłem kolejowym. Znajduje się na wysokości 280 m n.p.m.
Jest zarządzana przez Správę železnic. Na stacji nie ma możliwości zakupu biletu, a obsługa podróżnych odbywa się w pociągu.

</doc>
<doc id="3242655" url="https://pl.wikipedia.org/wiki?curid=3242655" title="Acarospora">
Acarospora

Acarospora A. Massal (wielosporek) – rodzaj grzybów z rodziny "Acarosporaceae". Ze względu na współżycie z glonami zaliczany jest do grupy porostów.
Systematyka i nazewnictwo.
Pozycja w klasyfikacji według Index Fungorum: "Acarosporaceae, Acarosporales, Acarosporomycetidae, Lecanoromycetes, Pezizomycotina, Ascomycota, Fungi".
Synonimy nazwy naukowej: "Myriospora" Nägeli, "Myriospora" Nägeli ex Uloth:
Nazwa polska według opracowania W. Fałtynowicza.

</doc>
<doc id="3242656" url="https://pl.wikipedia.org/wiki?curid=3242656" title="Gmina Margegaj">
Gmina Margegaj

Gmina Margegaj (alb. "Komuna Margegaj") – gmina położona w północno-zachodniej części kraju. Administracyjnie należy do okręgu Tropoja w obwodzie Kukës. W 2011 roku populacja wynosiła 2346 mieszkańców – 893 mężczyzn oraz 894 kobiet, z czego Albańczycy stanowili ponad 96% mieszkańców. 
W skład gminy wchodzi dziesięć miejscowości: Bradoshnica, Çeremi, Dragobia, Fushë-Lumi, Koçanaj, Margegaj, Paqeja, Rragami, Shoshani, Valbonë.

</doc>
<doc id="3242657" url="https://pl.wikipedia.org/wiki?curid=3242657" title="Wielosporek">
Wielosporek



</doc>
<doc id="3242662" url="https://pl.wikipedia.org/wiki?curid=3242662" title="Roztoky u Prahy">
Roztoky u Prahy

Roztoky u Prahy – stacja kolejowa w miejscowości Roztoky, w kraju środkowoczeskim, w Czechach. Znajduje się na wysokości 165 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3242663" url="https://pl.wikipedia.org/wiki?curid=3242663" title="Grundgesetz für die Bundesrepublik Deutschland">
Grundgesetz für die Bundesrepublik Deutschland



</doc>
<doc id="3242664" url="https://pl.wikipedia.org/wiki?curid=3242664" title="Reichsgau Sudetenland">
Reichsgau Sudetenland



</doc>
<doc id="3242665" url="https://pl.wikipedia.org/wiki?curid=3242665" title="Hyperion schroetteri">
Hyperion schroetteri

Hyperion schroetteri – gatunek chrząszcza z rodziny biegaczowatych i podrodziny Pterostichinae. Jedyny gatunek rodzaju Hyperion.
Taksonomia.
Gatunek ten opisany został w 1802 roku przez Schreibersa. W 1834 roku Francis de Laporte de Castelnau utworzył dla niego nowy, monotypowy rodzaj "Hyperion".
Opis.
Największy znany przedstawiciel biegaczowatych o długości ciała dochodzącej do blisko 80 mm. Czułki prawie paciorkowate. Skronie bardzo silnie wystające. Przedplecze pozbawione szczecin na krawędzi.
Ekologia.
Chrząszcz ten żyje w rozkładającej się materii organicznej, odkładającej się wewnątrz dziupli i wypróchniałych wewnątrz dużych drzew. Ponadto imagines kilkakrotnie spotykane były wewnątrz i pod butwiejącymi kłodami, gdzie polowały na larwy żuków i być może inne stawonogi.
Rozprzestrzenienie.
Gatunek endemiczny dla Australii, gdzie wykazany został z Nowej Południowej Walii, Wiktorii i Australii Południowej.

</doc>
<doc id="3242667" url="https://pl.wikipedia.org/wiki?curid=3242667" title="Rokytnice v Orlických horách (stacja kolejowa)">
Rokytnice v Orlických horách (stacja kolejowa)

Rokytnice v Orlických horách (czeski: "Železniční stanice Rokytnice v Orlických horách") – stacja kolejowa w miejscowości Rokytnice v Orlických horách, w kraju hradeckim, w Czechach. Położona jest blisko polskiej granicy. Znajduje się na wysokości 650 m n.p.m.
Na stacji nie ma możliwości zakupu biletu, a obsługa podróżnych odbywa się w pociągu.

</doc>
<doc id="3242673" url="https://pl.wikipedia.org/wiki?curid=3242673" title="Slavičín (stacja kolejowa)">
Slavičín (stacja kolejowa)

Slavičín – stacja kolejowa w Slavičínie, w kraju zlińskim, w Czechach. Jest stacją końcową linii z Uherské Hradiště. Znajduje się na wysokości 265 m n.p.m.
Na stacji istnieje możliwość zakupu biletów na wszystkiego rodzaju pociągi oraz rezerwacji miejsc. 

</doc>
<doc id="3242675" url="https://pl.wikipedia.org/wiki?curid=3242675" title="Parafia św. Marka w Port Pirie">
Parafia św. Marka w Port Pirie

Parafia św. Marka w Port Pirie – parafia rzymskokatolicka, należąca do diecezji Port Pirie, erygowana w 1879 roku.
Parafia na swoim terytorium posiada dwa kościoły: Katedrę św. Marka w Port Pirie i Kościół św. Antoniego w Solomontown.

</doc>
<doc id="3242676" url="https://pl.wikipedia.org/wiki?curid=3242676" title="Příbor (stacja kolejowa)">
Příbor (stacja kolejowa)

Příbor – stacja kolejowa w Příborze, w kraju morawsko-śląskim, w Czechach. Znajduje się na wysokości 295 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3242682" url="https://pl.wikipedia.org/wiki?curid=3242682" title="Youssef Chahine">
Youssef Chahine



</doc>
<doc id="3242684" url="https://pl.wikipedia.org/wiki?curid=3242684" title="JK">
JK

JK – czechosłowacki producent samochodów sportowych i wyścigowych, założony przez Júliusa Kubinskýego i funkcjonujący w latach 1946–1956.
Historia.
Początki firmy sięgają 1946 roku, kiedy to bratysławska firma Koller wyprodukowała model K&amp;K Special, a jedną z osób konstruujących ten samochód był Július Kubinský. Założył on następnie firmę JK z siedzibą w Brnie. W 1949 roku Kubinský skonstruował napędzany silnikiem Lancia model Mono, który wystąpił w Grand Prix Czechosłowacji. W tym samym roku wyprodukował także JK Sport. Niektóre modele Sport były napędzane silnikami BMW 326 lub 328 i miały nadwozie typu coupé, inne zaś, dysponujące jednostkami Alfa Romeo, dysponowały nadwoziem z otwartym dachem.
W 1951 roku Kubinský rozpoczął rozwój modelu 2500 – coupé z silnikiem z przodu. Jednostka ta pochodziła od Tatry 603 Sport i przy pojemności 2545 cm³ dysponowała mocą 140 KM przy 6000 obr./min., co pozwalało rozpędzić pojazd do 209 km/h. Napęd był przekazywany za pośrednictwem czterobiegowej przekładni Alfa Romeo. Pojazd został ukończony w 1955 roku i początkowo był jednak napędzany silnikiem Alfa Romeo o pojemności 2443 cm³, mocy 90 KM przy 4600 obr./min. i prędkości 170 km/h, ale nie dysponował odpowiednimi oponami. Kubinský zbudował więc z dostępnych części zamiennych silnik Tatry 603, który dysponował jednak mocą tylko 74 KM. Dwa oryginalne wentylatory zastąpił także jednym od Pragi V3S. Rok później silnik ten został zastąpiony jednostką pochodzącą z Tatry 603 Sport. Po pewnych poprawkach (m.in. chłodnic) Kubinský testował samochód wiosną 1958 roku w Koprivnicy. Mimo planów Tatry, nie zdołano z przyczyn finansowych i technicznych wyprodukować planowanych pięciu egzemplarzy, których szacowana cena wynosiła dwa miliony koron za sztukę. Powstał tylko jeden egzemplarz, używany przez Kubinskýego przez trzynaście lat.

</doc>
<doc id="3242685" url="https://pl.wikipedia.org/wiki?curid=3242685" title="Parafia św. Franciszka Ksawerego w Barmera">
Parafia św. Franciszka Ksawerego w Barmera

Parafia św. Franciszka Ksawerego w Barmera – parafia rzymskokatolicka, należąca do diecezji Port Pirie, erygowana w 1961 roku, wydzielona z parafii Renmark.
Pierwszy kościół, położony w Lake Avenue otwarty został w 1929 roku, i służył miejscowym katolikom przez kolejne 40 lat. Obecny kościół służący jako kościół parafialny pw. św. Franciszka Ksawerego otwarty został w 1969 roku.
Na terenie parafii w Barmera działa szkoła im. św. Józefa, otwarta w 1954 roku, prowadzona przez przybyłe tam w owym roku siostry Józefitki.

</doc>
<doc id="3242686" url="https://pl.wikipedia.org/wiki?curid=3242686" title="Archidiecezja ostrzyhomska">
Archidiecezja ostrzyhomska



</doc>
<doc id="3242687" url="https://pl.wikipedia.org/wiki?curid=3242687" title="Mustafa Talas">
Mustafa Talas

Mustafa Abd al-Kadir Talas (arab. مصطفى عبد القادر طلاس, "Musṭafá ʿAbd al-Qādir Ṭalās"; ur. 11 maja 1932 w Ar-Rastan k. Hims, zm. 27 czerwca 2017 w Paryżu) – syryjski wojskowy, wieloletni minister obrony Syrii (nieprzerwanie w kolejnych rządach od 1972 do 2004), jeden z najbliższych współpracowników Hafiza al-Asada.
Życiorys.
Wczesna działalność.
Pochodzi z rodziny sunnickiej. W wieku piętnastu lat przystąpił do partii Baas. W szkole średniej planował studia w zakresie filozofii i literatury we Francji (na Sorbonie), ostatecznie jednak wstąpił w 1952 do Akademii Wojskowej w Hims i tam zaprzyjaźnił się z Hafizem al-Asadem, który uczył się dwa lata wyżej i również należał do partii Baas. W 1954 Mustafa Talas ukończył studia. Jako zwolennik panarabizmu, z entuzjazmem przyjął powstanie Zjednoczonej Republiki Arabskiej jednoczącej Republikę Syryjską i naserowski Egipt. W 1958, gdy doszło do zawarcia unii, został skierowany do służby w Kairze, podobnie jak al-Asad, z którym blisko się przyjaźnił. Pozostał tam do września 1961, gdy po zamachu stanu Abd al-Karima an-Nahlawiego strona syryjska zerwała unię jako niekorzystną dla siebie. Talas musiał natychmiast opuścić Egipt; do Damaszku wrócił z żoną al-Asada Anisą i jego córką Buszrą (sam al-Asad został na krótko aresztowany w Kairze). Z powodu niechętnego stosunku do wydarzeń z września 1961 i naserystowskich poglądów Talas musiał odejść z wojska i został zatrudniony jako urzędnik w Ministerstwie Zaopatrzenia. W podobnej sytuacji znalazła się większość oficerów syryjskich stacjonujących przez poprzednie trzy lata w Egipcie.
Talas negatywnie oceniał politykę nowego prezydenta Syrii Nazima al-Kudsiego, jednak w odróżnieniu od al-Asada nie zaangażował się w działalność antyrządową.
Po zamachu stanu w Syrii w 1963.
Dzięki protekcji Hafiza al-Asada, jednego z organizatorów zamachu stanu w Syrii w marcu 1963, Mustafa Talas mógł wrócić do wojska i objął dowództwo 5 Brygady Pancernej. Al-Asad wprowadził go również do Komitetu Wojskowego Partii Baas, który "de facto" miał największy wpływ na rządy w kraju. Talas zawdzięczał nominację swojej przyjaźni z al-Asadem, sam bowiem nie brał żadnego udziału w przewrocie. W 1964 został nominowany przez prezydenta Amina al-Hafiza na przewodniczącego trybunału, który sądził uczestników wystąpień zorganizowanych przeciwko władzy partii Baas przez syryjski oddział Braci Muzułmanów. W roku następnym wszedł do Rady Rewolucyjnych Dowódców Syrii. W Radzie Talas popierał gen. Amina al-Hafiza przeciwko wojskowym o radykalnych poglądach lewicowych, na czele z Salahem Dżadidem i Hafizem al-Asadem. W 1965 zmienił jednak front. Według jednej z wersji zdecydowała o tym wcześniejsza znajomość z al-Asadem. Według innej Talas wdał się w bójkę w klubie nocnym, po czym gen. al-Hafiz rozpoczął przeciwko niemu postępowanie dyscyplinarne. Salah Dżadid doprowadził jednak do jego zawieszenia, co sprawiło, że Talas w Radzie popierał odtąd radykałów.
W 1966 Talas wziął udział w zamachu stanu, po którym radykalnie lewicowa frakcja partii Baas odsunęła od władzy frakcję umiarkowaną z Aminem al-Hafizem oraz pierwszymi przywódcami partyjnymi Michelem Aflakiem i Salah ad-Dinem al-Bitarem. Brał udział w walkach ze zwolennikami Aflaka w Hamie i aresztował sympatyzującego z nim dowódcę garnizonu w Hims. W 1967 przewodniczył trybunałowi, który skazał na śmierć Salima Hatuma za próbę obalenia rządu.
Podczas wojny sześciodniowej, w której Syria poniosła klęskę, Talas dowodził siłami rezerwowymi. Już po zakończeniu działań wojennych, w lutym 1968, prezydent Nur ad-Din al-Atasi mianował go szefem sztabu wojsk syryjskich w miejsce Ahmada Suwajdaniego. W tym samym roku Talas został wiceministrem obrony. W 1969 podejmował zakończone niepowodzeniem starania o zjednoczenie w jedną organizację palestyńskich formacji zbrojnych. W rywalizacji o władzę między Salahem Dżadidem a Hafizem al-Asadem poparł tego ostatniego.
30 października 1970 Salah Dżadid zwołał na 30 listopada 1970 kongres partii Baas. Z jego inspiracji kongres potępił działalność al-Asada i pozbawił go stanowiska ministerialnego, a Mustafę Talasa usunął ze stanowiska szefa sztabu. Decyzje kongresu nigdy nie zostały wdrożone w życie, gdyż natychmiast po ich ogłoszeniu al-Asad przeprowadził zamach stanu, po którym objął pełnię władzy w Syrii.
W okresie rządów Hafiza al-Asada.
Po przewrocie Talas został zastępcą głównodowodzącego syryjskich sił zbrojnych. Aby wyróżnić go spośród innych syryjskich generałów, al-Asad utworzył specjalnie dla niego stopień "imada", którego przez pewien czas nie nadawano żadnemu innemu oficerowi. W 1971 al-Asad polecił Talasowi przeprowadzenie poufnych rozmów z królem Jordanii Husajnem w sprawie zbrojnych oddziałów palestyńskich, które Husajn postanowił w 1970 usunąć ze swojego kraju (Czarny Wrzesień). Talas zasugerował Palestyńczykom przeniesienie się na terytorium Syrii, ci jednak odrzucili ofertę, udając się ostatecznie do Libanu. W tym samym roku był przez kilka miesięcy deputowanym do syryjskiego parlamentu. Należał do najbardziej wpływowych polityków wyznania sunnickiego w Syrii i był jednym z nielicznych oficerów piastujących najwyższe stanowiska w zdominowanej przez alawitów armii syryjskiej. Zadecydowała o tym wieloletnia przyjaźń z al-Asadem.
W marcu 1972 Mustafa Talas został mianowany ministrem obrony i wiceministrem do spraw wojskowych. Stanowisko ministra obrony piastował w każdym kolejnym rządzie Syrii do 2004. Brał udział w planowaniu wspólnej z Egiptem wojny przeciwko Izraelowi w 1973 i w jej trakcie współdowodził siłami syryjskimi. Dwa lata później pośredniczył w rozmowach między Falangami Libańskimi a Organizacją Wyzwolenia Palestyny. W kolejnych latach Talas wielokrotnie udawał się do Moskwy, by negocjować rozmiary radzieckiej pomocy wojskowej dla Syrii. Szczególnie zaprzyjaźnił się z Leonidem Breżniewem.
W 1983 znalazł się w sześcioosobowej radzie kierującej państwem podczas choroby Hafiza al-Asada. Rok później poparł go w konfrontacji z jego bratem Rifatem, który usiłował dokonać zamachu stanu i odsunąć brata od władzy.
Za rządów Baszszara al-Asada.
Mustafa Talas poparł objęcie urzędu prezydenta Syrii przez Baszszara al-Asada po śmierci jego ojca, chociaż bezpośredniego po jego zgonie krążyły pogłoski, że postanowił przejąć władzę w kraju dla siebie. Przez pierwsze lata rządów nowego prezydenta należał do jego powierników. Wielokrotnie też występował publicznie w jego towarzystwie. Należał do sześcioosobowego komitetu, który miał wspierać Baszszara al-Asada na początkowym etapie pełnienia przez niego zadań sekretarza generalnego partii.
W 2004, podczas kolejnej rekonstrukcji syryjskiego rządu, ustąpił ze stanowiska ministra obrony, które objął gen. Hasan Turkumani i odszedł na emeryturę. W 2005 zrzekł się również pełnionych stanowisk w Przywództwie Regionalnym Partii Baas. Według innego źródła ze stanowisk tych został usunięty, podobnie jak inni działacze sprzeciwiający się wdrożeniu w Syrii jakichkolwiek reform.
Po wybuchu protestów przeciwko autorytarnym rządom al-Asada w Syrii w 2011, podczas Arabskiej Wiosny, Mustafa Talas wyjechał do Francji, oficjalnie w celu podjęcia leczenia. Zmarł w 2017 r. w Paryżu.
Publicystyka i działalność wydawnicza.
Po tym, gdy stał się jedną z najbardziej wpływowych postaci w Syrii, Talas założył w Damaszku prywatne wydawnictwo, starał się również uzyskać reputację patrona sztuki oraz człowieka gruntownie wykształconego.
Publikował na szereg tematów, m.in. napisał biografię Nizara Kabbaniego, szkice poświęcone powstaniu Arabów przeciwko Imperium Osmańskiemu, sztuce wojennej czasów Mahometa oraz postaci Hafiza al-Asada. Wydał także dwutomowe wspomnienia. Jest jedynym politykiem syryjskiej partii Baas, który w takiej formie opisał swoją działalność po 1963. Jego wydawnictwo drukowało również pozycje o treści antyżydowskiej. W 1986 Mustafa Talas wydał własną książkę pt. "Maca Syjonu", w której oskarżył Żydów damasceńskich o dokonanie w 1840 mordu rytualnego, odwoływał się również do treści "Protokołów Mędrców Syjonu".
Rodzina.
Mustafa Talas ożenił się z Lamją al-Dżabiri, potomkinią zamożnej sunnickiej rodziny z Aleppo. Jego starszy syn Firas (ur. 1960) został biznesmenem. Młodszy, Manaf (ur. 1964), ukończył Akademię Wojskową i przyjaźnił się z Basilem i Baszszarem al-Asadami. W 2012, podczas wojny domowej w Syrii, będąc generałem brygady, porzucił służbę w wojsku syryjskim i udał się do Paryża. Talas ma również córki Nahib (ur. 1958) i Sarję (ur. 1978).

</doc>
<doc id="3242688" url="https://pl.wikipedia.org/wiki?curid=3242688" title="Carnac Island">
Carnac Island

Carnac Island – wyspa leżąca nieopodal wybrzeża Perth. Liczy blisko 19 ha powierzchni. Uznana za ostoję ptaków IBA w 2008. Rezerwat przyrody.
Warunki naturalne.
Wyspa Carnac ulokowana jest blisko 8 km na południowy zachód od wybrzeża Perth (lub 10 km od Fremantle), Australia Zachodnia. Utworzona z piaskowca z dużą zawartością węglanu wapnia ("calcareous sandstone" – "wapienny piaskowiec"). Liczy 19 ha powierzchni; najwyższy punkt znajduje się 20 m n.p.m. wybrzeże głównie klifowe, klify osiągają 10–15 m. W okolicach wyspy – na Rottnest – średnia roczna suma opadów w latach 50. XX w. wynosiła ok. 668 mm. 
Flora.
We florze wyspy przeważają gatunki o wysokiej tolerancji na sól. Od 1951 prowadzony jest monitoring i kontrola składu rdzennej flory. Odnotowano m.in. spadek liczebności "Acacia rostellifera" i krzewu "Olearia axillaris". Jednocześnie wzrosła populacja przypołudnika "Mesembryanthemum crystallinum" i ślazu "Malva parviflora".
Fauna.
Najbardziej zauważalnym dla postronnych przedstawicielem fauny Carnc Is. jest uchatka australijska ("Neophoca cinerea"). Z ważniejszych gatunków występuje wąż tygrysi ("Notechis scutatus") i scynk "Egernia kingii". Okazjonalnie na wyspę przypływają kotiki nowozelandzkie ("Arctocephalus forsteri"). Fauna bezkręgowa słabo poznana, wymaga dalszych badań (stan w 2003).
Awifauna.
W 2008 BirdLife International wyznaczyło na wyspie ostoję ptaków IBA. Za „trigger species” wskazano rybitwę nadobną ("Sternula nereis"). Prócz tego na wyspie gniazdują inne ptaki morskie: pingwin mały ("Eudyptula minor"), burzyk klinosterny ("Puffinus pacificus"), kormoran srokaty ("Phalacrocorax varius"), ostrygojad długodzioby ("Haematopus longirostris"), rybitwa wielkodzioba ("Hydroprogne caspia"), rybitwa brunatnogrzbieta ("Onychoprion anaethetus"), rybitwa złotodzioba ("Sterna bergii") oraz mewa czerwonodzioba ("Chroicocephalus novaehollandiae").
Ochrona przyrody.
Cała wyspa objęta jest rezerwatem od 1963 jako "Carnac Island Nature Reserve". W latach 1827–1897 wyspę licznie zamieszkiwały króliki. W 1969 wytępiono je całkowicie. Do tego do gatunków zawleczonych na Carnac należy mysz domowa ("Mus musculus"). Dozwolone jest zwiedzanie wyspy z licencjonowanym przewodnikiem. Zabrania się wchodzenia na wyspę ze zwierzętami domowymi. Rocznie wyspę odwiedza blisko 12 tys. turystów.

</doc>
<doc id="3242689" url="https://pl.wikipedia.org/wiki?curid=3242689" title="Royal Gibraltar Post Office">
Royal Gibraltar Post Office

Royal Gibraltar Post Office (pol. "Królewska Poczta Gibraltaru") — brytyjskie przedsiębiorstwo państwowe, świadczące usługi pocztowe na terenie Gibraltaru.
Gibraltar Post Office został założony 1 stycznia 1857 roku w wyniku połączenia Packet Agency i Overland Post Office, jako oddział General Post Office. Nadzór nad nowo powstałym przedsiębiorstwem objął poczmistrz generalny Wielkiej Brytanii. 1 kwietnia 1857 roku założono pierwszą brytyjską agencję pocztową w Tangerze. Podlegała bezpośrednio pod placówkę w Gibraltarze. 
3 września 1857 roku pierwsze brytyjskie znaczki trafiły do sprzedaży w Gibraltarze, posiadały nadruk z literą "G". Od 1 września 1858 roku do chwili obecnej, główny urząd pocztowy w Gibraltarze ma swoją siedzibę na 104 Main Street.
Do końca 1885 roku w użytku były znaczki z Wielkiej Brytanii, ale władze kolonialne od 1 stycznia 1886 roku otrzymały pozwolenie na wydawanie własnych. Początkowo wykorzystywano do tego celu znaczki z Bermudów, na których nadrukowano napis "Gibraltar". W grudniu tego samego roku, wydano już znaczki według własnego wzoru. 
W 2005 roku Poczta Gibraltaru jako jedyne na świecie przedsiębiorstwo pocztowe poza Wielką Brytanią, otrzymało od królowej Elżbiety II pozwolenie na używanie przedrostka Królewska ("Royal").

</doc>
<doc id="3242690" url="https://pl.wikipedia.org/wiki?curid=3242690" title="Rumburk (stacja kolejowa)">
Rumburk (stacja kolejowa)

Rumburk – stacja kolejowa w Rumburku, w kraju usteckim, w Czechach. Jest ważnym węzłem kolejowym o znaczeniu regionalnym. Znajduje się na wysokości 135 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3242692" url="https://pl.wikipedia.org/wiki?curid=3242692" title="Dmitrij Boczkariew">
Dmitrij Boczkariew



</doc>
<doc id="3242700" url="https://pl.wikipedia.org/wiki?curid=3242700" title="Parafia Matki Bożej z Rzeki w Berri">
Parafia Matki Bożej z Rzeki w Berri

Parafia Matki Bożej z Rzeki w Berri – parafia rzymskokatolicka, należąca do diecezji Port Pirie, erygowana w 1961 roku.

</doc>
<doc id="3242708" url="https://pl.wikipedia.org/wiki?curid=3242708" title="Stanisław Przyłęcki">
Stanisław Przyłęcki

Stanisław Jan Przyłęcki (ur. 29 sierpnia 1891 w Radomiu, zm. 5 sierpnia 1944 w Warszawie) – polski biochemik, fizjolog weterynarii.
Życiorys.
Po ukończeniu Miejskiej Szkoły Handlowej wyjechał do Krakowa, gdzie rozpoczął studia na Wydziale Medycznym Uniwersytetu Jagiellońskiego. W 1909 przerwał naukę i wyjechał do Niemiec, gdzie rozpoczął naukę na Wydziale Matematyczno-Przyrodniczym Uniwersytetu w Halle, rok później przeniósł się do podobny wydział Uniwersytetu Genewskiego. Przez cztery lata studiował m.in. zoologię i fizjologię roślin. Po powrocie do Krakowa obronił na Uniwersytecie Jagiellońskim pracę doktorską pt. "Wydalanie związ­ków azo­to­wych przez żaby". W 1921 otrzymał stypendium rządu francuskiego i wyjechał kontynuować naukę do Paryża, a następnie do Strasburga, gdzie prowadził prace badawcze w Instytucie Fizjologii Ogólnej Wydziału Przyrodniczego. W 1923 powrócił do Polski, zamieszkał w Warszawie, na Uniwersytecie Warszawskim habilitował się rozprawą pt. "Wymiana soli i wody u płazów". 1 maja 1924 uzyskał tytuł profesora nadzwyczajnego i otrzymał stanowisko kierownika Zakładu Fizjologii Wydziału Lekarskiego Uniwersytetu Poznańskiego. Na tej samej uczelni w październiku 1925 został profesorem zwyczajnym, a następnie wrócił do Warszawy, gdzie został kierownikiem Katedry Fizjologii i Chemii Fizjologicznej na Wydziale Weterynaryjnym Uniwersytetu Warszawskiego. Od listopada 1928 był równocześnie kierownikiem Katedry i Zakład Chemii Fizjologicznej Wydziału Lekarskiego UW, rok później rozpoczął prace nad rozbudową Zakładu Chemii Fizjologicznej, a w 1936 wybrano go na przewodniczącego komisji, która nadzorowała budowę Zakładu Chemii Lekarskiej. Od 1930 był członkiem zwyczajnym Towarzystwa Naukowego Warszawskiego, a od 1934 członkiem korespondentem Polskiej Akademii Umiejętności, w 1938 rząd francuski odznaczył Stanisława Przyłęckiego Krzyżem Oficerskim Orderu Legii Honorowej. Po wybuchu II wojny światowej został mianowany dziekanem Wydziału Lekarskiego Uniwersytetu Warszawskiego. Podczas okupacji prowadził na tajnych kompletach Uniwersytetu Warszawskiego wykłady z chemii organicznej i nieorganicznej. Od marca 1941 do lutego 1943 istniała prowadzona przez Jana Zaorskiego Prywatna Szkoła Zawodowa dla Pomocniczego Personelu Sanitarnego w Warszawie, gdzie Stanisław Przyłęcki wykładał chemię fizjologiczną. Równocześnie prowadził kursy z chemii i biochemii dla lekarzy w II Klinice Chorób Wewnętrznych, był inicjatorem i organizatorem stworzenia tam pracowni biochemicznej. Piątego dnia powstania warszawskiego Gestapo aresztowało wszystkich mężczyzn zamieszkujących kamienicę przy ulicy Marszałkowskiej 35, Stanisław Przyłęcki został przewieziony na przesłuchanie do siedziby Gestapo w Alei Szucha, gdzie tego samego dnia został zamordowany.
Został uhonorowany w zbiorowym upamiętnieniu chemików polskich na grobowcu prof. dr. Wandy Polaczkowej i Heleny Czarnodolowej (wdów po chemikach) na cmentarzu Powązkowskim w Warszawie; pod głównym napisem "Tu umarli żyją" umieszczono dedykację o treści: "Oto mogiła chemików, których prochy w latach 1939-45 rozsiane zostały przez wroga nie znalazły miejsca w polskiej ciszy cmentarnej".

</doc>
<doc id="3242711" url="https://pl.wikipedia.org/wiki?curid=3242711" title="Pokój w Merseburgu (1032)">
Pokój w Merseburgu (1032)

Drugi traktat pokojowy w Merseburgu – traktat pokojowy kończący wojnę polsko-niemiecką toczącą się w latach 1028–1031. Zawarty pomiędzy Mieszkiem II Lambertem a cesarzem Konradem II, został podpisany 7 lipca 1032 w trakcje zjazdu w Merseburgu w 1032–1033.
W 1032 roku okaleczony (kastracja) przez Czechów Mieszko II wrócił do Polski. Kraj po wojnie ze Świętym Cesarstwem Narodu Niemieckiego został mocno okrojony terytorialnie, a kryzys pogłębił bunt ludności przeciw Kościołowi oraz monarchii. W tej sytuacji Mieszko II zdecydował się na liczne ustępstwa.
Kryzys w państwie Piastów wykorzystał zwycięski cesarz Konrad II, który wezwał Mieszka do Merseburga, aby uzgodnić warunki pokoju. Polski władca przybył do miasta w lipcu i już 7 dnia tego miesiąca podpisał traktat pokojowy, na mocy którego: musiał złożyć hołd cesarzowi i zrzec się godności królewskiej. Ustalono również podział kraju na trzy samodzielne dzielnice: Mieszka II (Małopolska, Mazowsze), jego brata Ottona (Śląsk) oraz kuzyna, prawdopodobnie syna Mieszka I i Ody - Dytryka (Wielkopolska), zwanego jeszcze Dietrzychem, Teodorykiem lub Thiedyrykiem.
Mieszko II złożył hołd Konradowi i zrzekł się korony, lecz pozostałe postanowienia nie zostały wprowadzone w życie, gdyż Otton zmarł nagle w następnym roku, a Dytryk nie dojechał w ogóle do swojej dzielnicy. To oznaczało, że ostatecznie Mieszko został jedynym i samodzielnym władcą Polski aż do śmierci, a postanowienia traktatu pozostały niewypełnione.

</doc>
<doc id="3242712" url="https://pl.wikipedia.org/wiki?curid=3242712" title="Tři Dvory">
Tři Dvory

Tři Dvory – gmina w Czechach, w powiecie Kolín, w kraju środkowoczeskim. Według danych z dnia 1 stycznia 2013 liczyła 895 mieszkańców.

</doc>
<doc id="3242715" url="https://pl.wikipedia.org/wiki?curid=3242715" title="Avrigus">
Avrigus

Avrigus – australijski zespół wykonujący ambient/doom metal. Założony w Sydney w 1995.

</doc>
<doc id="3242716" url="https://pl.wikipedia.org/wiki?curid=3242716" title="Jim Rigsby">
Jim Rigsby

Jim Rigsby (ur. 6 czerwca 1923 roku w Spadry, zm. 31 sierpnia 1952 roku w Dayton) – amerykański kierowca wyścigowy.
Kariera.
W swojej karierze Rigsby startował jedynie w Stanach Zjednoczonych w AAA National Championship. W sezonie 1952 uzbierane 410 punktów dało mu szesnaste miejsce w końcowej klasyfikacji kierowców. W 1952 roku Amerykanin startował w słynnym wyścigu Indianapolis 500 zaliczanym w latach 1950-1960 do klasyfikacji Formuły 1. Został sklasyfikowany na dwunastej pozycji.

</doc>
<doc id="3242717" url="https://pl.wikipedia.org/wiki?curid=3242717" title="Parafia św. Agnieszki w Booleroo Centre - Pekina">
Parafia św. Agnieszki w Booleroo Centre - Pekina

Parafia św. Agnieszki w Booleroo Centre – parafia rzymskokatolicka, należąca do diecezji Port Pirie, erygowana w 1971 roku.
Parafia na swoim terytorium posiada pięć kościołów: 

</doc>
<doc id="3242718" url="https://pl.wikipedia.org/wiki?curid=3242718" title="Červené Pečky">
Červené Pečky

Červené Pečky – miasteczko i gmina w Czechach, w powiecie Kolín, w kraju środkowoczeskim. Według danych z dnia 1 stycznia 2013 liczyła 1 763 mieszkańców.

</doc>
<doc id="3242722" url="https://pl.wikipedia.org/wiki?curid=3242722" title="Křečhoř">
Křečhoř

Křečhoř – gmina w Czechach, w powiecie Kolín, w kraju środkowoczeskim. Według danych z dnia 1 stycznia 2013 liczyła 440 mieszkańców.
O gminie.
Gmina Křečhoř składa się z:
Gmina leży na zachód od miasta Kolín, niedaleko drogi 1/12. Najstarsza pisemna wzmianka pochodzi z 1295 roku. Mieszkańcy gminy mogą korzystać z usług przedszkola, gospody, sklepów spożywczych i innych mniejszych lokalnych firm.

</doc>
<doc id="3242723" url="https://pl.wikipedia.org/wiki?curid=3242723" title="Mustafa Tlas">
Mustafa Tlas



</doc>
<doc id="3242724" url="https://pl.wikipedia.org/wiki?curid=3242724" title="Krychnov">
Krychnov

Krychnov – gmina w Czechach, w powiecie Kolín, w kraju środkowoczeskim. Według danych z dnia 1 stycznia 2013 liczyła 104 mieszkańców.

</doc>
<doc id="3242726" url="https://pl.wikipedia.org/wiki?curid=3242726" title="Rzeka Valbonë">
Rzeka Valbonë



</doc>
<doc id="3242727" url="https://pl.wikipedia.org/wiki?curid=3242727" title="Radovesnice I">
Radovesnice I

Radovesnice I – gmina w Czechach, w powiecie Kolín, w kraju środkowoczeskim. Według danych z dnia 1 stycznia 2013 liczyła 341 mieszkańców.

</doc>
<doc id="3242731" url="https://pl.wikipedia.org/wiki?curid=3242731" title="Bill Schindler">
Bill Schindler

Bill Schindler (ur. 6 marca 1909 roku w Middletown, zm. 20 września 1952 roku w Allentown) – amerykański kierowca wyścigowy.
Kariera.
W swojej karierze Schindler startował jedynie w Stanach Zjednoczonych w AAA National Championship oraz ARDC Midgets. W AAA w sezonie 1950 trzykrotnie stawał na podium. Uzbierane 690 punktów dało mu dziesiąte miejsce w końcowej klasyfikacji kierowców. Rok później był jedenasty. W 1952 roku odniósł swoje pierwsze zwycięstwo w wyścigu AAA. Został sklasyfikowany na jedenastym miejscu. W latach 1950-1952 roku Amerykanin startował w słynnym wyścigu Indianapolis 500 zaliczanym do klasyfikacji Formuły 1. Nigdy jednak nie zdobywał punktów.

</doc>
<doc id="3242734" url="https://pl.wikipedia.org/wiki?curid=3242734" title="Johnny McDowell">
Johnny McDowell

Johnny McDowell (ur. 29 stycznia 1915 roku w Delavan, zm. 8 czerwca 1952 roku w Milwaukee) – amerykański kierowca wyścigowy.
Kariera.
W swojej karierze McDowell startował jedynie w Stanach Zjednoczonych w AAA National Championship. W sezonie 1951 uzbierane 230 punktów dało mu 27 miejsce w końcowej klasyfikacji kierowców. W latach 1949-1952 roku Amerykanin startował w słynnym wyścigu Indianapolis 500 zaliczanym do klasyfikacji Formuły 1. Nigdy jednak nie zdobywał punktów.

</doc>
<doc id="3242741" url="https://pl.wikipedia.org/wiki?curid=3242741" title="Chet Miller">
Chet Miller

Chet Miller (ur. 19 lipca 1902 roku w Detroit, zm. 15 maja 1953 roku w Indianapolis) – amerykański kierowca wyścigowy.
Kariera.
W swojej karierze Miller startował jedynie w Stanach Zjednoczonych w AAA National Championship. W sezonie 1931 raz stanął na podium. Uzbierane 216,2 punktu dało mu dziewiąte miejsce w końcowej klasyfikacji kierowców. Siedem lat później stanął na najniższym stopniu podium klasyfikacji generalnej. W latach 1930-1941, 1946, 1948, 1951-1952 roku Amerykanin startował w słynnym wyścigu Indianapolis 500 zaliczanym do klasyfikacji Formuły 1. Nigdy jednak nie zdobywał punktów.

</doc>
<doc id="3242742" url="https://pl.wikipedia.org/wiki?curid=3242742" title="Liga Europy UEFA (2014/2015)/Faza grupowa">
Liga Europy UEFA (2014/2015)/Faza grupowa

Do startu w fazie grupowej uprawnione są 48 drużyny (w tym 31 zwycięzców rundy play-off, 10 przegranych z rundy play-off Ligi Mistrzów oraz 7 klubów, które otrzymało automatyczną kwalifikację). Losowanie odbyło się 29 sierpnia 2014 roku (godz. 13:00). W jego trakcie zespoły zostały rozdzielone na 4 koszyki, następnie rozlosowane i podzielone na 12 grup po 4 drużyny każda. Do jednej grupy nie mogły trafić drużyny z tego samego koszyka i federacji oraz – ze względu na trudną sytuację polityczną – zespoły z Rosji i Ukrainy.
Wszystkie zespoły zagrają ze sobą dwukrotnie w systemie mecz-rewanż. Po 2 najlepsze drużyny z każdej grupy awansują do 1/16 finału Ligi Europy UEFA.
Podział na koszyki.
Drużyny zostały podzielone na koszyki na podstawie klubowego rankingu UEFA. Obrońcą pucharu jest , który automatycznie został przydzielony do koszyka nr 1.
 drużyny, które awansowały z rundy play-off Ligi Europy
 drużyny, które awansowały z rundy play-off Ligi Mistrzów

</doc>
<doc id="3242743" url="https://pl.wikipedia.org/wiki?curid=3242743" title="Sherman (zespół)">
Sherman (zespół)

Sherman (konstruktor)

</doc>
<doc id="3242745" url="https://pl.wikipedia.org/wiki?curid=3242745" title="Viglielmo Matozza">
Viglielmo Matozza

Viglielmo Matozza – włoski kierowca i konstruktor wyścigowy.
Przed II wojną światową startował w Grand Prix des Frontières. W 1933 roku ścigał się Alfą Romeo RLTF, jednak z wyścigu na skutek awarii wycofał się już na pierwszym okrążeniu. W tamtym roku zajął ponadto tym samochodem dziewiąte miejsce w wyścigu 24h Spa, a jego partnerem był wówczas Meert. Dwa lata później, startując tym samym pojazdem w Grand Prix des Frontières, zajął siódme miejsce ze stratą ponad 19 minut do zwycięzcy, Rudolfa Steinwega.
Powrócił do Grand Prix des Frontières w 1954 roku. Wystawił tam samochód własnej konstrukcji, VM Monoplace, napędzany silnikiem Tatra V8. Kierowca ten pojawił się podczas treningów. Jednakże prace Matozzy nad przygotowaniem samochodu tak go zmęczyły, że przespał on kwalifikacje i nie został dopuszczony do wyścigu.
Jego syn Richard również był kierowcą wyścigowym, specjalizującym się w wyścigach górskich.

</doc>
<doc id="3242746" url="https://pl.wikipedia.org/wiki?curid=3242746" title="Luigi Valenzano">
Luigi Valenzano

Luigi Valenzano – włoski kierowca wyścigowy.
Kariera.
W swojej karierze wyścigowej Valenzano poświęcił się startom w wyścigach samochodów sportowych, także tych zaliczancy do klasyfikacji Mistrzostw Świata Samochodów Sportowych. W latach 1952-1953, 1955 Włoch pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 2.0, a w klasyfikacji generalnej był szósty. Trzy lata później był drugi w klasie S 3.0.

</doc>
<doc id="3242747" url="https://pl.wikipedia.org/wiki?curid=3242747" title="Umberto Castiglioni">
Umberto Castiglioni

Umberto Castiglioni – włoski kierowca wyścigowy, inżynier i dziennikarz.
Kariera.
W swojej karierze wyścigowej Castiglioni poświęcił się startom w wyścigach samochodów sportowych. W 1952 roku Włoch odniósł zwycięstwo w klasie S 2.0 24-godzinnego wyścigu Le Mans, a w klasyfikacji generalnej był szósty.

</doc>
<doc id="3242748" url="https://pl.wikipedia.org/wiki?curid=3242748" title="Jaszczur (ujednoznacznienie)">
Jaszczur (ujednoznacznienie)



</doc>
<doc id="3242749" url="https://pl.wikipedia.org/wiki?curid=3242749" title="Peter Clark">
Peter Clark

Peter Clark – brytyjski kierowca wyścigowy, inżynier i dziennikarz.
Kariera.
W swojej karierze wyścigowej Clark poświęcił się startom w wyścigach samochodów sportowych. W latach 1938-1939, 1949-1952 Włoch pojawiał się w stawce 24-godzinnego wyścigu Le Mans. W pierwszym sezonie startów uplasował się na drugiej pozycji w klasie 1.5, a w klasyfikacji generalnej był dziesiąty. Rok później odniósł zwycięstwo w klasie 1.5.

</doc>
<doc id="3242754" url="https://pl.wikipedia.org/wiki?curid=3242754" title="André Morel">
André Morel

André Morel (ur. 3 sierpnia 1884 roku w Troyes, zm. 5 października 1961 roku w Vaulx-en-Velin) – francuski kierowca wyścigowy.
Kariera.
W swojej karierze wyścigowej Morel poświęcił się startom w wyścigach Grand Prix oraz w wyścigach samochodów sportowych. W latach 1924-1925, 1938-1939, 1949-1952 Francuz pojawiał się w stawce 24-godzinnego wyścigu Le Mans. Pierwszy raz dojechał do mety w sezonie 1938, kiedy to stanął na najniższym stopniu podium w klasie piątej, co było równoznaczne z trzecią pozycją w klasyfikacji generalnej. W sezonie 1952 odniósł zwycięstwo w klasie S/C.

</doc>
<doc id="3242755" url="https://pl.wikipedia.org/wiki?curid=3242755" title="Andre Morel">
Andre Morel

André Morel

</doc>
<doc id="3242756" url="https://pl.wikipedia.org/wiki?curid=3242756" title="Dell Curry">
Dell Curry

Dell Curry, właśc. Wardell Stephen Curry Sr. (ur. 25 czerwca 1964 w Harrisonburgu) – amerykański koszykarz, obrońca. Otrzymał nagrodę dla najlepszego rezerwowego sezonu.
W 1982 wystąpił w meczu gwiazd amerykańskich szkół średnich - McDonald’s All-American.
W sezonie 1994/1995 zajął drugie miejsce w głosowaniu na najlepszego „szóstego” zawodnika ligi NBA.
Jest ojcem koszykarzy Stephena i Setha.

</doc>
<doc id="3242760" url="https://pl.wikipedia.org/wiki?curid=3242760" title="Tommy Wise">
Tommy Wise

Tommy Wise (ur. 24 kwietnia 1900 roku, zm. 8 listopada 1985 roku) – brytyjski kierowca wyścigowy.
Kariera.
W wyścigach samochodowych Wise poświęcił się głównie startom zaliczanym do klasyfikacji Mistrzostw Świata Samochodów Sportowych. W latach 1950-1952 Brytyjczyk pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie S 1.5, a w klasyfikacji generalnej był szesnasty. W kolejnych dwóch sezonach nie dojechał do mety.

</doc>
<doc id="3242762" url="https://pl.wikipedia.org/wiki?curid=3242762" title="To ty jesteś Daniel">
To ty jesteś Daniel

To ty jesteś Daniel – wydany w 2001 roku zbiór opowiadań polskiej pisarki Hanny Krall opisujący losy ludzi z traumatycznymi doświadczeniami II wojny światowej. Wśród rozmówców Hanny Krall w książce jest między innymi Teofila Reich-Ranicka. 
Książka ukazała się nakładem wydawnictwa a5 (Kraków, 2001; ) oraz jako audiobook (czyta Zofia Kucówna) nakładem wydawnictwa Audioteka.pl. Książka została przetłumaczona na kilka języków obcych w tym między innymi: szwedzki ("Så det är du som är Daniel": Eslöv, Brutus Östlings bokförlag Symposion, 2002; ), francuski ("Tu es donc Daniel": Paris, Éditions Interférences, 2008; ) i niemiecki ("Ach du bist Daniel": Frankfurt am Main : Neue Kritik, 2002; ).

</doc>
<doc id="3242763" url="https://pl.wikipedia.org/wiki?curid=3242763" title="NGC 1432">
NGC 1432

NGC 1432 – mgławica refleksyjna wokół gwiazdy Maja w gromadzie otwartej Plejady w gwiazdozbiorze Byka. Odkryli ją 16 listopada 1885 roku bracia Paul i Prosper Henry.

</doc>
<doc id="3242764" url="https://pl.wikipedia.org/wiki?curid=3242764" title="René Dreyfus">
René Dreyfus

René Dreyfus (ur. 6 maja 1905 roku w Nicei, zm. 16 sierpnia 1993 roku w Nowym Jorku) – francuski kierowca wyścigowy.
Życiorys.
W swojej karierze wyścigowej de Dreyfus poświęcił się startom w wyścigach Grand Prix oraz w wyścigach samochodów sportowych. W 1930 roku odniósł zwycięstwo w Grand Prix Monako. W latach 1931-1932, 1935-1936, 1938-1939 Francuz był klasyfikowany w Mistrzostwach Europy AIACR. W pierwszym sezonie startów z dorobkiem dwudziestu punktów uplasował się na 25 pozycji w klasyfikacji generalnej. Rok później jego dorobek punktowy wyniósł dwanaście punktów, co mu dało czwarte miejsce. W sezonie 1935 stanął na drugim stopniu podium Grand Prix Pau. W klasyfikacji generalnej był siódmy. W kolejnym sezonie spisał się nieco gorzej - uzbierane 24 punkty sklasyfikowały go na dziesiątej pozycji. W latach 1938-1939 w końcowej klasyfikacji kierowców uplasował się odpowiednio na dziewiątym i szósty miejscu.
W latach 1937-1938, 1952 Dreyfus pojawiał się w stawce 24-godzinnego wyścigu Le Mans. W pierwszym sezonie startów stanął na trzecim stopniu podium w klasie piątej, co było równoznaczne z trzecim miejsce w klasyfikacji generalnej.

</doc>
<doc id="3242765" url="https://pl.wikipedia.org/wiki?curid=3242765" title="Rene Dreyfus">
Rene Dreyfus

René Dreyfus

</doc>
<doc id="3242766" url="https://pl.wikipedia.org/wiki?curid=3242766" title="NGC 1458">
NGC 1458



</doc>
<doc id="3242768" url="https://pl.wikipedia.org/wiki?curid=3242768" title="José Scaron">
José Scaron

José Scaron (ur. 19 kwietnia 1895 roku w Brukseli, zm. 17 lipca 1975 roku w Neuilly-sur-Seine) – francuski kierowca wyścigowy.
Kariera.
W swojej karierze wyścigowej de Scaron poświęcił się startom w wyścigach Grand Prix oraz w wyścigach samochodów sportowych. w 1946 roku był trzeci w Grand Prix Belgii. W latach 1938-1939, 1949-1952 Francuz pojawiał się w stawce 24-godzinnego wyścigu Le Mans. W pierwszym sezonie startów uplasował się na szóstej pozycji w klasie 1.1, a w klasyfikacji generalnej był dwudziesty. Rok później odniósł zwycięstwo w klasie 1.1. W kolejnych latach startów nie dojeżdżał do mety.

</doc>
<doc id="3242769" url="https://pl.wikipedia.org/wiki?curid=3242769" title="Jose Scaron">
Jose Scaron

José Scaron

</doc>
<doc id="3242770" url="https://pl.wikipedia.org/wiki?curid=3242770" title="Kamienica przy ul. Poznańskiej 37 w Warszawie">
Kamienica przy ul. Poznańskiej 37 w Warszawie

Kamienica przy ul. Poznańskiej 37 – zabytkowa kamienica znajdująca się przy ul. Poznańskiej 37 w Warszawie.
Opis.
Kamienica została wzniesiona w 1904.
W latach 1945–1958 mieszkał w niej poeta i pisarz Miron Białoszewski, którego upamiętnia znajdująca się na fasadzie kamienicy tablica pamiątkowa.
W 2009 kamienica została zreprywatyzowana na podstawie Dekretu Bieruta. Zameldowanych było w niej wówczas 78 osób, z których część została eksmitowana. W 2014 w wyniku działań członków Stowarzyszenia Miasto Jest Nasze zachowano zabytkowy piec, o którym Białoszewski pisał w wierszu.

</doc>
<doc id="3242771" url="https://pl.wikipedia.org/wiki?curid=3242771" title="24h Le Mans 1952">
24h Le Mans 1952

24h Le Mans 1952 – 24–godzinny wyścig rozegrany na torze Circuit de la Sarthe w dniach 14-15 czerwca 1952 roku.
Wyniki.
Źródło: experiencelemans.com

</doc>
<doc id="3242772" url="https://pl.wikipedia.org/wiki?curid=3242772" title="Moore (samochód wyścigowy)">
Moore (samochód wyścigowy)

Moore (konstruktor)

</doc>
<doc id="3242775" url="https://pl.wikipedia.org/wiki?curid=3242775" title="Mokrzec (gromada)">
Mokrzec (gromada)

Mokrzec – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Mokrzec z siedzibą GRN w Mokrzcu utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Dobrków, Gołęczyna (bez terenów położonych po lewej stronie rzeki Wisłoki), Gębiczyna, Jaworze Dolne, Mokrzec (bez terenów położonych po lewej stronie rzeki Wisłoki), Parkosz (bez terenów położonych po lewej stronie rzeki Wisłoki) i Połomeja ze zniesionej gminy Pilzno w tymże powiecie. Dla gromady ustalono 21 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3242776" url="https://pl.wikipedia.org/wiki?curid=3242776" title="Strzegocice (gromada)">
Strzegocice (gromada)

Strzegocice – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Strzegocice z siedzibą GRN w Strzegocicach utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Strzegocice, Bielowy, Jaworze Górne i Słotowa oraz części obszarów dotychczasowych gromad Gołęczyna i Mokrzec, położone po lewej stronie rzeki Wisłoki ze zniesionej gminy Pilzno, ponadto obszar o łącznej powierzchni 134 ha i 69 a z miasta Pilzna w tymże powiecie. Dla gromady ustalono 26 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3242777" url="https://pl.wikipedia.org/wiki?curid=3242777" title="Pustków (gromada)">
Pustków (gromada)

Pustków – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pustków z siedzibą GRN w Pustkowie utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki wszedł obszar dotychczasowej gromady Pustków (bez przysiółka Wola Pustkowska) ze zniesionej gminy Brzeźnica oraz przysiółek Korzeniówek z dotychczasowej gromady Korzeniów ze zniesionej gminy Żyraków w tymże powiecie. Dla gromady ustalono 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3242778" url="https://pl.wikipedia.org/wiki?curid=3242778" title="Łęki Dolne (gromada)">
Łęki Dolne (gromada)

Łęki Dolne – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łęki Dolne z siedzibą GRN w Łękach Dolnych utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki wszedł obszar dotychczasowej gromady Łęki Dolne (bez przysiółka "Wygoda") ze zniesionej gminy Pilzno w tymże powiecie. Dla gromady ustalono 17 członków gromadzkiej rady narodowej.
31 grudnia 1961 do gromady Łęki Dolne włączono obszary zniesionych gromad Zwiernik i Łęki Górne w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3242779" url="https://pl.wikipedia.org/wiki?curid=3242779" title="Fryzak">
Fryzak



</doc>
<doc id="3242780" url="https://pl.wikipedia.org/wiki?curid=3242780" title="Łęki Górne (gromada)">
Łęki Górne (gromada)

Łęki Górne – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łęki Górne z siedzibą GRN w Łękach Górnych utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki wszedł obszar dotychczasowej gromady Łęki Górne ze zniesionej gminy Pilzno w tymże powiecie. Dla gromady ustalono 17 członków gromadzkiej rady narodowej.
31 grudnia 1961 gromadę zniesiono, włączając jej obszar do gromady Łęki Dolne w tymże powiecie.

</doc>
<doc id="3242781" url="https://pl.wikipedia.org/wiki?curid=3242781" title="Bobrowa (gromada)">
Bobrowa (gromada)

Bobrowa – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bobrowa z siedzibą GRN w Bobrowej utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Bobrowa i Korzeniów (bez przysiółka Korzeniówek) ze zniesionej gminy Żyraków w tymże powiecie. Dla gromady ustalono 19 członków gromadzkiej rady narodowej.
31 grudnia 1961 do gromady Bobrowa włączono obszar zniesionej gromady Nagoszyn w tymże powiecie.
Gromada przetrwała do końca 1972 roku, czyli do kolejnej reformy gminnej.

</doc>
<doc id="3242782" url="https://pl.wikipedia.org/wiki?curid=3242782" title="Zassów (gromada)">
Zassów (gromada)

Zassów (od 1968 "Zasów") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zassów z siedzibą GRN w Zassowie (w obecnym brzmieniu "Zasów") utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Zassów i Mokre ze zniesionej gminy Żyraków oraz przysiółek Międzylesie z dotychczasowej gromady Róża ze zniesionej gminy Czarna ad Tarnów w tymże powiecie. Dla gromady ustalono 13 członków gromadzkiej rady narodowej.
30 czerwca 1960 do gromady Zassów włączono obszar zniesionej gromady Róża w tymże powiecie.
14 lutego 1968 zmieniono nazwę jednostki na "Zasów".
Gromada przetrwała do końca 1972 roku, czyli do kolejnej reformy gminnej.

</doc>
<doc id="3242783" url="https://pl.wikipedia.org/wiki?curid=3242783" title="Zasów (gromada)">
Zasów (gromada)



</doc>
<doc id="3242784" url="https://pl.wikipedia.org/wiki?curid=3242784" title="Jastrząbka Stara (gromada)">
Jastrząbka Stara (gromada)

Jastrząbka Stara (od 1968 "Stara Jastrząbka") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Jastrząbka Stara z siedzibą GRN w Jastrząbce Starej (w obecnym brzmieniu "Stara Jastrząbka") utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Jastrząbka Stara i Przeryty Bór ze zniesionej gminy Czarna ad Tarnów w tymże powiecie. Dla gromady ustalono 23 członków gromadzkiej rady narodowej.
29 lutego 1956 do gromady Jastrząbka Stara włączono część wsi Jastrząbka Nowa (las państwowy) o pow. 35,8 ha (oddział 188) z gromady Żukowice Nowe w powiecie tarnowskim w woj. krakowskim.
14 lutego 1968 zmieniono nazwę jednostki na "Stara Jastrząbka".
Gromada przetrwała do końca 1972 roku, czyli do kolejnej reformy gminnej.

</doc>
<doc id="3242785" url="https://pl.wikipedia.org/wiki?curid=3242785" title="Stara Jastrząbka (gromada)">
Stara Jastrząbka (gromada)



</doc>
<doc id="3242786" url="https://pl.wikipedia.org/wiki?curid=3242786" title="Gumniska Fox (gromada)">
Gumniska Fox (gromada)

Gumniska Fox (także "Gumniska" lub "Gumniska-Fox") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gumniska Fox z siedzibą GRN w Gumniskach Fox (w obecnym brzmieniu "Gumniska") utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Braciejowa, Głobikowa i Gumniska Fox ze zniesionej gminy Dębica w tymże powiecie. Dla gromady ustalono 23 członków gromadzkiej rady narodowej.
31 grudnia 1961 gromadę "Gumniska-Fox" zniesiono, włączając jej obszar do gromady Latoszyn w tymże powiecie.

</doc>
<doc id="3242787" url="https://pl.wikipedia.org/wiki?curid=3242787" title="Gumniska (gromada)">
Gumniska (gromada)



</doc>
<doc id="3242788" url="https://pl.wikipedia.org/wiki?curid=3242788" title="Pustynia (gromada)">
Pustynia (gromada)

Pustynia – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pustynia z siedzibą GRN w Pustyni utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Pustynia i Kandzierz (bez terenów położonych na lewym brzegu Wisłoki) ze zniesionej gminy Dębica w tymże powiecie. Dla gromady ustalono 18 członków gromadzkiej rady narodowej.
31 grudnia 1961 gromadę zniesiono, włączając jej obszar do gromad Zawada (wieś Pustynia bez przysiółka Kozłów) i Brzeźnica (wieś Kandzież i przysiółek Kozłów ze wsi Pustynia) w tymże powiecie.

</doc>
<doc id="3242789" url="https://pl.wikipedia.org/wiki?curid=3242789" title="Stasiówka (gromada)">
Stasiówka (gromada)

Stasiówka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Stasiówka z siedzibą GRN w Stasiówce utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Stasiówka i Stobierna ze zniesionej gminy Dębica, ponadto przysiółek "Łupiny" z dotychczasowej gromady Niedźwiada oraz przysiółek "Budy Łopuchowskie" z dotychczasowej gromady Łączki Kucharskie ze zniesionej gminy Ropczyce w tymże powiecie. Dla gromady ustalono 21 członków gromadzkiej rady narodowej.
30 czerwca 1960 gromadę zniesiono, włączając jej obszar do gromady Zawada w tymże powiecie.

</doc>
<doc id="3242790" url="https://pl.wikipedia.org/wiki?curid=3242790" title="Machowa (gromada)">
Machowa (gromada)

Machowa – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Machowa z siedzibą GRN w Machowej utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Machowa i Zdziary ze zniesionej gminy Czarna ad Tarnów oraz obszar dotychczasowej gromady Podlesie ze zniesionej gminy Pilzno w tymże powiecie. Dla gromady ustalono 20 członków gromadzkiej rady narodowej.
31 grudnia 1961 gromadę zniesiono, włączając jej obszar do gromad Czarna (wieś Zdziary) i nowo utworzonej Pilzno (wsie Machowa i Podlesie) w tymże powiecie.

</doc>
<doc id="3242791" url="https://pl.wikipedia.org/wiki?curid=3242791" title="Róża (gromada)">
Róża (gromada)

Róża – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Róża z siedzibą GRN w Róży utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki wszedł obszar dotychczasowej gromady Róża (bez przysiółka "Międzylesie") ze zniesionej gminy Czarna ad Tarnów oraz obszar dotychczasowej gromady Wiewiórka ze zniesionej gminy Żyraków w tymże powiecie. Dla gromady ustalono 19 członków gromadzkiej rady narodowej.
30 czerwca 1960 gromadę zniesiono, włączając jej obszar do gromady Zassów w tymże powiecie.

</doc>
<doc id="3242792" url="https://pl.wikipedia.org/wiki?curid=3242792" title="Lipiny (gromada w powiecie dębickim)">
Lipiny (gromada w powiecie dębickim)

Lipiny – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Lipiny z siedzibą GRN w Lipinach utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki wszedł obszar dotychczasowej gromady Lipiny oraz przysiółek "Wygoda" z dotychczasowej gromady Łęki Dolne ze zniesionej gminy Pilzno, a także obszar dotychczasowej gromady Chotowa ze zniesionej gminy Czarna ad Tarnów – w tymże powiecie. Dla gromady ustalono 13 członków gromadzkiej rady narodowej.
31 grudnia 1961 gromadę zniesiono, włączając jej obszar do gromad Czarna (wieś Chotowa) i nowo utworzonej Pilzno (wieś Lipiny) w tymże powiecie.

</doc>
<doc id="3242793" url="https://pl.wikipedia.org/wiki?curid=3242793" title="Grabiny (gromada)">
Grabiny (gromada)

Grabiny – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Grabiny z siedzibą GRN w Grabinach utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki wszedł obszar dotychczasowej gromady Grabiny ze zniesionej gminy Żyraków, obszar dotychczasowej gromady Głowaczowa (bez przysiółka "Golemki") ze zniesionej gminy Czarna, część obszaru dotychczasowej gromady Latoszyn położona na lewym brzegu rzeki Wisłoki ze zniesionej gminy Dębica oraz dzielnica "Błyszczówka" z miasta Dębica w tymże powiecie. Dla gromady ustalono 14 członków gromadzkiej rady narodowej.
1 stycznia 1960 gromadę zniesiono, włączając jej obszar do gromady Straszęcin w tymże powiecie.

</doc>
<doc id="3242794" url="https://pl.wikipedia.org/wiki?curid=3242794" title="Nagoszyn (gromada)">
Nagoszyn (gromada)

Nagoszyn – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Nagoszyn z siedzibą GRN w Nagoszynie utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki wszedł obszar dotychczasowej gromady Nagoszyn ze zniesionej gminy Żyraków w tymże powiecie. Dla gromady ustalono 15 członków gromadzkiej rady narodowej.
31 grudnia 1961 gromadę zniesiono, włączając jej obszar do gromady Bobrowa w tymże powiecie.

</doc>
<doc id="3242795" url="https://pl.wikipedia.org/wiki?curid=3242795" title="Zwiernik (gromada)">
Zwiernik (gromada)

Zwiernik – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zwiernik z siedzibą GRN w Zwierniku utworzono – jako jedną z 8759 gromad na obszarze Polski – w powiecie dębickim w woj. rzeszowskim na mocy uchwały nr 19/54 WRN w Rzeszowie z dnia 5 października 1954. W skład jednostki wszedł obszar dotychczasowej gromady Zwiernik ze zniesionej gminy Pilzno w tymże powiecie. Dla gromady ustalono 12 członków gromadzkiej rady narodowej.
31 grudnia 1961 gromadę zniesiono, włączając jej obszar do gromady Łęki Dolne w tymże powiecie.

</doc>
<doc id="3242796" url="https://pl.wikipedia.org/wiki?curid=3242796" title="Jacek Połujan">
Jacek Połujan

Jacek Połujan (ur. 6 lutego 1968 we Wrocławiu, zm. 28 sierpnia 2014 tamże) – pułkownik Służby Wywiadu Wojskowego.
W latach 80. działał w Solidarności Walczącej.
Na początku lat 90. rozpoczął służbę w Urzędzie Ochrony Państwa (UOP), był między innymi wiceszefem delegatury wrocławskiej UOP. Do śmierci pełnił służbę na stanowisku zastępcy szefa Służby Wywiadu Wojskowego. 28 sierpnia 2014 zmarł w jednym z wrocławskich szpitali na malarię. Zaraził się nią podczas służbowej misji w Afryce, z której wrócił kilka tygodni wcześniej. 3 września 2014 roku został pochowany na cmentarzu parafii Matki Boskiej Wspomożenia Wiernych na Księżu Małym we Wrocławiu.

</doc>
<doc id="3242797" url="https://pl.wikipedia.org/wiki?curid=3242797" title="Honky Chateau">
Honky Chateau



</doc>
<doc id="3242799" url="https://pl.wikipedia.org/wiki?curid=3242799" title="Hipnoza (książka)">
Hipnoza (książka)

Hipnoza – wydany po raz pierwszy w 1989 roku zbiór reportaży polskiej pisarki Hanny Krall podejmujących tematykę Holokaustu.
Zbiór składa się z 7 reportaży:
Książka ukazała się po raz pierwszy w języku polskim nakładem wydawnictwa „Alfa” (Warszawa, 1989: ), a następnie w nakładem Wydawnictwa a5 (Kraków, 2002; ) oraz audiobooku (czyta Hanna Giza) nakładem wydawnictwa Audioteka.pl. W 1990 r. książka ukazała się także w języku niemieckim.

</doc>
<doc id="3242800" url="https://pl.wikipedia.org/wiki?curid=3242800" title="Kwanon">
Kwanon

Kwanon – seria prototypowych aparatów dalmierzowych zaprojektowanych w 1934 w zakładach Seiki Kōgaku Kenkyūjo (精機光学研究所, dosłownie „Laboratorium Optyki Precyzyjnej”) - dzisiejszy Canon. Zaprojektowano przynajmniej cztery wersje aparatu, ale żaden z prototypów nie przetrwał współcześnie. Jeden z aparatów pojawił się w reklamie japońskiego miesięcznika fotograficznego w czerwcu 1934. Żaden prototyp nie wszedł do produkcji seryjnej. Nazwa „Kwanon” pochodzi od imienia buddyjskiej bogini miłosierdzia Guanyin znanej w Japonii jako Kannon (archaiczną latynizacją jej japońskiego imienia 観音 było właśnie Kwanon).

</doc>
<doc id="3242802" url="https://pl.wikipedia.org/wiki?curid=3242802" title="Dowody na istnienie">
Dowody na istnienie

Dowody na istnienie – wydany po raz pierwszy w 1995 roku zbiór reportaży polskiej pisarki Hanny Krall podejmujących tematykę holocaustu. Wśród bohaterów jej opowiadań jest między innymi pianista Andrzej Czajkowski.
Książka ukazała się po raz pierwszy w języku polskim nakładem poznańskiego wydawnictwa a5 (Poznań, 1995; ) i była wznawiana w 2000 r., (). Ukazała się także w audiobooku (czyta Ewa Dałkowska) nakładem wydawnictwa Audioteka.pl. Książka została przetłumaczona na kilka języków obcych w tym między innymi: czeski ("Důkazy pro...": Praha, Misgurnus, 2011; ), szwedzki ("Existensbevi": Stockholm/Stehag ; Eslöv : Brutus Östlings Bokförlag Symposion, 1997; ) czy francuski ("Preuves d'existence": Paris, Éd. Autrement, 1998; ).

</doc>
<doc id="3242806" url="https://pl.wikipedia.org/wiki?curid=3242806" title="Pseudagonica">
Pseudagonica

Pseudagonica – rodzaj chrząszczy z rodziny biegaczowatych i podrodziny Panagaeinae.
Morfologia.
Głowa z ciemieniem wklęśniętym i słabo zaznaczonymi bruzdami czołowymi. Głaszczki szczękowe zaostrzone u wierzchołka. Głaszczki wargowe o ostatnim członie zbliżonym do trójkąta, z wierzchołkiem prostym. Pokrywy o wierzchołku mniej lub bardziej falistym i rzędach słabo zaznaczonych. Odnóża środkowe i tylne o środkowej powierzchni goleni bruzdkowanej. Edeagus z ząbkowanymi lub kolczastymi pólkami na woreczku wewnętrznym.
Rozprzestrzenienie.
Rodzaj endemiczny dla Australii.
Taksonomia.
Rodzaj opisany został w 1960 roku przez B. P. Moore'a. Gatunkiem typowym została "Pseudagonica nitida".
Opisano dotąd 13 gatunków z tego rodzaju:

</doc>
<doc id="3242808" url="https://pl.wikipedia.org/wiki?curid=3242808" title="Pseudophryne pengilleyi">
Pseudophryne pengilleyi

Pseudophryne pengilleyi – gatunek płaza bezogonowego z rodziny żółwinkowatych.
Morfologia.
Gatunek jest zbliżony wyglądem do gatunku "Pseudophryne corroboree". Jego skóra jest szorstka na grzbiecie i gładka po brzusznej stronie ciała. Ubarwienie składa się z intensywnie żółtych i czarnych elementów. Przedstawiciele "Pseudophryne pengilleyi" osiągają rozmiary od 25 do 30 cm.
Występowanie.
Jest to gatunek endemiczny dla Australii. Stwierdzono istnienie dwóch populacji tego gatunku na zachód od Canberry. Pierwsza z nich występuje w górach Brindabella, a druga w niewielkim oddaleniu, w górach Bogong i Fiery. "Pseudophryne pengilleyi" pojawiają się na wysokościach od 850 do 1840 m. Preferują górskie lasy, łąki i wrzosowiska.
Rozmnażanie.
Rozród odbywa się od stycznia do marca na obszarach bagiennych. Samice składają od 16 do 40 małych jajeczek o średnicy 6-10 mm. Larwy wykluwają się jesienią bądź późną zimą, kiedy długie deszcze lub roztopy powodują podniesienie się poziomu wód. Kijanki przeobrażają się po 7-9 miesiącach od wyklucia, zazwyczaj w okresie od grudnia do wczesnego lutego. Młode dojrzewają w 2-3 roku życia. "Pseudophryne pengilleyi" żyją ok. 9 lat.
Status.
Populacja tego gatunku zmniejsza się. Przyczyna tego zjawiska nie jest znana. Według niektórych hipotez spadająca liczba osobników wiąże się ze zmianą warunków pogodowych i rozwojem czynników chorobotwórczych.

</doc>
<doc id="3242811" url="https://pl.wikipedia.org/wiki?curid=3242811" title="Biblioteka Ojców Kościoła">
Biblioteka Ojców Kościoła

Biblioteka Ojców Kościoła – seria źródeł dotyczących antyku chrześcijańskiego ukazująca się w Krakowie od 1992 roku nakładem Wydawnictwa M. Jej redaktorem jest ksiądz prof. Józef Naumowicz.

</doc>
<doc id="3242813" url="https://pl.wikipedia.org/wiki?curid=3242813" title="Abrotalus">
Abrotalus



</doc>
<doc id="3242814" url="https://pl.wikipedia.org/wiki?curid=3242814" title="Acrocordia">
Acrocordia

Acrocordia A. Massal (rzędnica) – rodzaj grzybów z rodziny "Monoblastiaceae". Ze względu na współżycie z glonami zaliczany jest do grupy porostów.
Systematyka i nazewnictwo.
Pozycja w klasyfikacji według Index Fungorum: "Monoblastiaceae, Monoblastiales, Dothideomycetidae, Dothideomycetes, Pezizomycotina, Ascomycota, Fungi".
Synonimy nazwy naukowej: "Acrocordiomyces" Cif. &amp; Tomas., "Amphididymella" Petr:
Nazwa polska według W. Fałtynowicza.

</doc>
<doc id="3242816" url="https://pl.wikipedia.org/wiki?curid=3242816" title="Rzędnica">
Rzędnica



</doc>
<doc id="3242819" url="https://pl.wikipedia.org/wiki?curid=3242819" title="Adelolecia">
Adelolecia

Adelolecia Hertel &amp; Hafellner (adelka) – rodzaj grzybów z rodziny odnożycowatych ("Ramalinaceae"). Ze względu na współżycie z glonami zaliczany jest do grupy porostów. W Polsce występuje jeden gatunek.
Systematyka i nazewnictwo.
Pozycja w klasyfikacji według Index Fungorum: "Ramalinaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Takson ten utworzyli Hannes Hertel i Josef Hafellner w 1984 r.
Synonim nazwy naukowej: "Lecideomyces" E.A. Thomas ex Cif. &amp; Tomas:
Nazwa polska według W. Fałtynowicza.

</doc>
<doc id="3242820" url="https://pl.wikipedia.org/wiki?curid=3242820" title="Adelka">
Adelka



</doc>
<doc id="3242823" url="https://pl.wikipedia.org/wiki?curid=3242823" title="Syntetaza tymidynalowa">
Syntetaza tymidynalowa



</doc>
<doc id="3242824" url="https://pl.wikipedia.org/wiki?curid=3242824" title="Agonimia">
Agonimia

Agonimia Zahlbr. (drobik) – rodzaj grzybów z rodziny brodawnicowatych ("Verrucariaceae"). Ze względu na współżycie z glonami zaliczany jest do grupy porostów.
Systematyka i nazewnictwo.
Pozycja w klasyfikacji według Index Fungorum: "Verrucariaceae, Verrucariales, Chaetothyriomycetidae, Eurotiomycetes, Pezizomycotina, Ascomycota, Fungi".
Synonimy nazwy naukowej: "Agonimiella" H. Harada:
Nazwa polska według W. Fałtynowicza.

</doc>
<doc id="3242825" url="https://pl.wikipedia.org/wiki?curid=3242825" title="Drobik">
Drobik



</doc>
<doc id="3242826" url="https://pl.wikipedia.org/wiki?curid=3242826" title="Marian Kiniorski">
Marian Kiniorski

Marian Kiniorski, ps. "Rusticus" (ur. 1 grudnia 1868 w Pokrzywnicy, w pow. Radom, zm. 23 maja 1943 w Warszawie) – polski polityk, senator I kadencji z listy Chrześcijańskiego Związku Jedności Narodowej, wiceprezes klubu Związku Ludowo-Narodowego.
Życiorys.
Ukończył gimnazjum w Radomiu (zdał maturę jako ekstern we Wiaźmie w 1888), Wyższą Szkołę Rolniczą w Dublanach oraz z wyróżnieniem i nagrodą Szkołę Nauk Politycznych w Paryżu.
Od 1910 działał w Lidze Narodowej i Towarzystwie Oświaty Narodowej. W latach 1900–1903 był wydawcą i redaktorem naczelnym „Ekonomisty”. Od 1904 radca Dyrekcji Głównej Towarzystwa Kredytowego Ziemskiego w Warszawie. Poseł do I Dumy Państwowej w 1906 i IV Dumy Państwowej w latach 1912–1914. W czasie I wojny światowej sekretarz Międzypartyjnego Koła Politycznego. Prezes Centralnego Towarzystwa Rolniczego w latach 1918–1923. W 1918 członek Rady Stanu z ramienia Rady Regencyjnej. W 1923 delegat rządu na międzynarodowym kongresie rolniczym w Paryżu. Członek władz Centralnego Towarzystwa Organizacji i Kółek Rolniczych. W latach 1922–1928 senator RP, w 1930 wycofał się z życia publicznego. Był ziemianinem, posiadał majątek Suchodębie niedaleko Kutna.
Spoczywa na cmentarzu Powązkowskim w Warszawie (kwatera 188-1-8).
Życie prywatne.
Syn Kazimierza (właściciela Pokrzywnicy) i Joanny z Kosseckich. Żonaty od 1900 z Zofią z Sosnowskich (zm. przed 1923) i od 1923 z Heleną Stanisławą z Jasieńskich Felicjanową Niegolewską (1879–1954).

</doc>
<doc id="3242827" url="https://pl.wikipedia.org/wiki?curid=3242827" title="Ainoa (molinka)">
Ainoa (molinka)

Ainoa Lumbsch &amp; I. Schmit (molinka) – rodzaj grzybów z rodziny "Baeomycetaceae". znane są dwa gatunki, obydwa występują w Polsce. Ze względu na współżycie z glonami zaliczany jest do grupy porostów.
Systematyka i nazewnictwo.
Pozycja w klasyfikacji według Index Fungorum: "Baeomycetaceae, Baeomycetales, Ostropomycetidae, Lecanoromycetes, Pezizomycotina, Ascomycota, Fungi".
Nazwa polska według opracowania W. Fałtynowicza.

</doc>
<doc id="3242828" url="https://pl.wikipedia.org/wiki?curid=3242828" title="Ainoa">
Ainoa



</doc>
<doc id="3242833" url="https://pl.wikipedia.org/wiki?curid=3242833" title="Flucytozyna">
Flucytozyna



</doc>
<doc id="3242843" url="https://pl.wikipedia.org/wiki?curid=3242843" title="NGC 2953">
NGC 2953

NGC 2953 – gwiazda o jasności 14,0 znajdująca się w gwiazdozbiorze Lwa, wcześniej uważana za obiekt zaginiony, stąd często pomijana przez katalogi i bazy obiektów astronomicznych. Zaobserwował ją John Herschel 18 marca 1836 roku. Niesłusznie podejrzewając ją o posiadanie mgławicy, umieścił ją w swoim "Katalogu ogólnym mgławic i gromad gwiazd". Dlatego też znalazła się w późniejszym "New General Catalogue" zestawionym przez Johna Dreyera.

</doc>
<doc id="3242846" url="https://pl.wikipedia.org/wiki?curid=3242846" title="Giovanni Bracco">
Giovanni Bracco

Giovanni Bracco (ur. 6 czerwca 1908 w Bielli, zm. 6 sierpnia 1968 tamże) – włoski kierowca wyścigowy.
Kariera.
W swojej karierze wyścigowej Bracco poświęcił się startom w wyścigach Grand Prix oraz w wyścigach samochodów sportowych, także tych zaliczanych do klasyfikacji Mistrzostw Świata Samochodów Sportowych. W 1951 roku Włoch odniósł zwycięstwo w klasie S 2.0 24-godzinnego wyścigu Le Mans. W sezonie 1950 Formuły 1 został zgłoszony do 1950 przez Ferrari. Został jednak wycofany przed rundą.

</doc>
<doc id="3242848" url="https://pl.wikipedia.org/wiki?curid=3242848" title="François Landon">
François Landon

François Landon (ur. 17 października 1907 w Lyonie, zm. 22 kwietnia 1997 w Neuilly-sur-Seine) – francuski kierowca wyścigowy.
Kariera.
W wyścigach samochodowych Landon startował głównie w wyścigach samochodów sportowych. W 1951 roku Francuz odniósł zwycięstwo w klasie S 750 24-godzinnego wyścigu Le Mans, a w klasyfikacji generalnej był 24.

</doc>
<doc id="3242849" url="https://pl.wikipedia.org/wiki?curid=3242849" title="Francois Landon">
Francois Landon

François Landon

</doc>
<doc id="3242851" url="https://pl.wikipedia.org/wiki?curid=3242851" title="Jean Sandt">
Jean Sandt

Jean Sandt – francuski kierowca wyścigowy.
Kariera.
W wyścigach samochodowych Sandt startował głównie w wyścigach samochodów sportowych. W latach 1950-1951 Francuz pojawiał się w stawce 24-godzinnego wyścigu Le Mans. W pierwszym sezonie startów ondiósł zwycięstwo w klasie S 1.1, a w klasyfikacji generalnej był 24.

</doc>
<doc id="3242854" url="https://pl.wikipedia.org/wiki?curid=3242854" title="Nový Bor (stacja kolejowa)">
Nový Bor (stacja kolejowa)

Nový Bor – stacja kolejowa w Novým Borze, w kraju libereckim, w Czechach. Znajduje się na wysokości 370 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3242857" url="https://pl.wikipedia.org/wiki?curid=3242857" title="Parafia św. Józefa w Burra">
Parafia św. Józefa w Burra

Parafia św. Józefa w Burra – parafia rzymskokatolicka, należąca do diecezji Port Pirie, erygowana w 1882 roku.
Parafia na swoim terytorium posiada cztery kościoły: 

</doc>
<doc id="3242858" url="https://pl.wikipedia.org/wiki?curid=3242858" title="Parafia św. Wincentego à Paulo w Cleve">
Parafia św. Wincentego à Paulo w Cleve

Parafia św. Wincentego à Paulo w Cleve – parafia rzymskokatolicka, należąca do diecezji Port Pirie, erygowana w 1962 roku.
Parafia w Cleve w 1962 roku została wydzielona z terenu parafii w Port Lincoln.
Teren parafii obejmuje głównie obszary rolnicze. Miasteczko Cowell, w tym pobliskim Arno Bay, to nadmorskie miasteczko, znane z turystyki i rybołówstwa. 
Parafia na swoim terytorium posiada cztery kościoły używane regularnie: 
oraz Kościół św. Patryka w Kyancutta, używany bardzo sporadycznie.

</doc>
<doc id="3242859" url="https://pl.wikipedia.org/wiki?curid=3242859" title="24h Le Mans 1951">
24h Le Mans 1951

24h Le Mans 1951 – 24–godzinny wyścig rozegrany na torze Circuit de la Sarthe w dniach 22-23 czerwca 1951 roku.
Wyniki.
Źródło: experiencelemans.com

</doc>
<doc id="3242860" url="https://pl.wikipedia.org/wiki?curid=3242860" title="Parafia Świętych Apostołów Piotra i Pawła w Coober Pedy">
Parafia Świętych Apostołów Piotra i Pawła w Coober Pedy

Parafia Świętych Apostołów Piotra i Pawła w Coober Pedy – parafia rzymskokatolicka, należąca do diecezji Port Pirie, erygowana w 1965 roku.

</doc>
<doc id="3242861" url="https://pl.wikipedia.org/wiki?curid=3242861" title="Jirkov zastávka">
Jirkov zastávka

Jirkov zastávka – przystanek kolejowy w miejscowości Jirkov, w kraju usteckim, w Czechach. Znajduje się na wysokości 335 m n.p.m.
Jest zarządzany przez Správę železnic. Na przystanku istnieje możliwość zakupu biletu i rezerwacji miejsc.

</doc>
<doc id="3242863" url="https://pl.wikipedia.org/wiki?curid=3242863" title="NGC 3176">
NGC 3176

NGC 3176 (również PGC 29907) – galaktyka spiralna (Sbc), znajdująca się w gwiazdozbiorze Hydry. Odkrył ją Ormond Stone w 1886 roku. Identyfikacja obiektu nie jest pewna (galaktyka ta znajduje się 1° na południe od pozycji podanej przez Stone’a), stąd w niektórych katalogach lub bazach obiektów astronomicznych nazwa NGC 3176 nie jest stosowana (np. SIMBAD) lub podaje się, że to obiekt nieistniejący (np. NASA/IPAC Extragalactic Database).

</doc>
<doc id="3242864" url="https://pl.wikipedia.org/wiki?curid=3242864" title="Polička (stacja kolejowa)">
Polička (stacja kolejowa)

Polička – stacja kolejowa w Polička, w kraju pardubickim, w Czechach. Jest to ważna stacja węzłowa o znaczeniu regionalnym. Znajduje się na wysokości 555 m n.p.m.
Stacja jest wyposażona w poczekalnię, kasy biletowe, na których można zakupić bilety na pociągi krajowe i międzynarodowe oraz zarezerwować miejsce w pociągu.

</doc>
<doc id="3242865" url="https://pl.wikipedia.org/wiki?curid=3242865" title="Związek Zborów Słowiańskich Baptystów w Polsce">
Związek Zborów Słowiańskich Baptystów w Polsce

Związek Zborów Słowiańskich Baptystów w Polsce – istniejący w II Rzeczypospolitej związek religijny skupiający słowiańskich wyznawców baptyzmu, głównie Polaków, Ukraińców, Białorusinów i Czechów.
Geneza i rozwój.
Pierwszymi baptystami na ziemiach polskich byli Niemcy. Po odzyskaniu przez Polskę niepodległości wśród polskich wyznawców baptyzmu powstały aspiracje do wyodrębnienia się z niemieckiej denominacji baptystycznej mającej swe korzenie m.in. w działalności Gotfryda Fryderyka Alfa (1831–1898). Czołową rolę w inicjowaniu związku wyznaniowego skupiającego Polaków, Ukraińców, Białorusinów, Czechów i innych Słowian był pastor Karol Władysław Strzelec. Na zjeździe zorganizowanym 29 września – 1 października 1921 w kaplicy przy ul. Grzybowskiej 54 w Warszawie zebrało się 52 delegatów zborów, którzy podjęli uchwałę o utworzeniu Związku Zborów Słowiańskich Baptystów w Polsce celem uzyskania uznania ze strony władz państwowych. Prezesem związku został kaznodzieja Jan Petrasz.
W wyniku zbliżenia ze Związkiem Ewangelicznych Chrześcijan w 1923 doszło do połączenia wspólnoty słowiańskich baptystów z tą denominacją, i tym samym powstał Związek Słowiańskich Zborów Ewangelicznych Chrześcijan i Baptystów. Jego pierwszym prezesem został Karol W. Strzelec, a po jego wyjeździe w 1924 do USA Ludwik Szenderowski. Na skutek wewnętrznych animozji związek religijny łączący baptystów i ewangelicznych chrześcijan rozpadł się w 1927.
W 1937 Związek podjął uchwałę o zjednoczeniu z Unią Zborów Baptystów Języka Niemieckiego w Polsce i utworzeniu wspólnego Kościoła Ewangeliczno-Baptystycznego w Rzeczypospolitej Polskiej. Wspólnota ta obejmowała łącznie 31 242 wiernych. Nie doczekała się jednak uznania przez władze II Rzeczypospolitej.
Kres działalności Związku położył po wybuchu II wojny światowej dekret generalnego gubernatora Hansa Franka z 1940 w sprawie likwidacji stowarzyszeń i nieuznanych związków religijnych. Zbory należące do Związku stały się częścią nowego bytu prawnego zatwierdzonego przez władze Generalnego Gubernatorstwa pn. Związek Nieniemieckich Ewangelicko-Wolnokościelnych Zborów (baptyści). Na terenach II Rzeczypospolitej zajętych przez ZSRR zbory członkowskie Związku zostały poddane represjom, a po 1944 wcielone do utworzonej z woli KPZR Ogólnozwiązkowej Rady Ewangelicznych Chrześcijan-Baptystów.
Kontynuatorem działalności Związku i jego jednostek organizacyjnych jest zgodnie z art. 4 ustawy z dnia 30 czerwca 1995 o stosunku Państwa do Kościoła Chrześcijan Baptystów w Rzeczypospolitej Polskiej Kościół Chrześcijan Baptystów w RP.
Ustrój.
Struktura organizacyjna związku była demokratyczna. Składał on się z lokalnych wspólnot wyznawców (zborów) samodzielnie powołujących swoich duszpasterzy i wybierających swoich przedstawicieli do organu uchwałodawczego całej denominacji (zjazd). Zjazd skupiający delegatów zborów dokonywał wyboru kilkuosobowej Rady Naczelnej, której przewodniczył prezes. Do 1939 odbyło się 13 zjazdów.
Ze względu na brak osobowości prawnej Związku sprawy majątkowe tej wspólnoty religijne prowadzone były w ramach zarejestrowanego w 1929 Stowarzyszenia Wzajemnej Pomocy Baptystów.
Statystyka.
W 1927 Związek zrzeszał 44 następujące zbory ze wskazaną poniżej liczbą wiernych (w nawiasach na pierwszym miejscu wyszczególniono pełnoprawnych członków, na drugim liczbę wyznawców niebędących członkami, a pozostających pod opieką duszpasterską danego zboru: Białowieża (52, 72), Białystok (46, 86), Białowieża-Zanowiny (29, 40), Bielsk Podlaski (9, 26), Brześć nad Bugiem (213, 500), Grodno (63, 115), Grzybowice (22, 42), Hujcze (88, 136), Kamienica Biskupia (65, 115), Kamieniec Litewski (112, 400), Kamionka (55, 100), Katowice (92, 157), Kolechowice (58, 67), Kolonia Baptystów (35, 55), Kulawa (22, 57), Lida Nowojelnia (52, 80), Lwów (49, 69), Łódź (70, 120), Łysków (87, 112), Michałówka (50, 90), Mirotyn (250, 370), Okczyn (26, 36), Orchowo (96, 102), Ostrzeszów-Czermin (211, 430), Ożenin (63, 93), Płoska (104, 150), Poznań (18, 19), Prituki (19, 40), Przedoty (25, 59), Rawa Ruska (17, 85), Rogoźno (65, 93), Rokitno (26, 41), Rudka (139, 139), Sałasze (30, 42), Stawo-Ogrodniki (52, 149), Serednica (82, 120), Waldorf (24, 39), Warszawa (74, 180), Wilno (29, 54), Wołożyn (54, 62), Zaborze (61, 87), Zdołbunów (30, 100), Zelów (216, 400), Zelwa (144, 450).
Łącznie w 1927 Związek skupiał 3 124 pełnoprawnych członków zborów, a pod ich opieką pozostawało dalsze 5 779 osób.
W 1937 wspólnota liczyła 6 634 pełnoprawnych członków, a ogółem 13 880 wyznawców.
Edukacja teologiczna.
Duchowni i inni działacze związku uzyskiwali wykształcenie za granicą w seminarium teologicznym w Hamburgu oraz w Baptystycznym Seminarium Teologicznym w Łodzi. Obok tego organizowano systematycznie kursy dokształcające.
Działalność wydawnicza.
Pierwszym czasopismem Związku był założony przez Karola W. Strzelca „Wolny Chrześcijanin”. Przez szereg lat jego redaktorem był Stefan Bortkiewicz. Kolejnym pismem był „Majak”. W 1925 rok zaczęto wydawać miesięcznik „Słowo Prawdy”, który ukazywał się do wybuchu II wojny światowej. Jego redaktorem naczelnym w latach 1925–1936 był Ludwik Miksa.

</doc>
<doc id="3242866" url="https://pl.wikipedia.org/wiki?curid=3242866" title="Parafia Trójcy Przenajświętszej w Crystal Brook">
Parafia Trójcy Przenajświętszej w Crystal Brook

Parafia Trójcy Przenajświętszej w Crystal Brook – parafia rzymskokatolicka, należąca do diecezji Port Pirie.

</doc>
<doc id="3242867" url="https://pl.wikipedia.org/wiki?curid=3242867" title="Wetteroth">
Wetteroth

Wetteroth – amerykański konstruktor i zespół wyścigowy założony przez Louisa Wetteroth. Samochody ekipy startowały w wyścigu Indianapolis 500 zaliczanym w latach 1950-1960 do klasyfikacji Formuły 1.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3242868" url="https://pl.wikipedia.org/wiki?curid=3242868" title="Stargate Worlds">
Stargate Worlds



</doc>
<doc id="3242869" url="https://pl.wikipedia.org/wiki?curid=3242869" title="Snowberger">
Snowberger

Snowberger – amerykański konstruktor i zespół wyścigowy założony przez Russa Snowbergera. Samochody ekipy startowały w wyścigu Indianapolis 500 zaliczanym w latach 1950-1960 do klasyfikacji Formuły 1.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3242870" url="https://pl.wikipedia.org/wiki?curid=3242870" title="Parafia św. Leona w Cummins">
Parafia św. Leona w Cummins

Parafia św. Leona w Cummins – parafia rzymskokatolicka, należąca do diecezji Port Pirie.

</doc>
<doc id="3242871" url="https://pl.wikipedia.org/wiki?curid=3242871" title="Adams (konstruktor)">
Adams (konstruktor)

Adams – amerykański konstruktor i zespół wyścigowy założony przez Clyde Adamsa. Samochody ekipy startowały w wyścigu Indianapolis 500 zaliczanym w latach 1950-1960 do klasyfikacji Formuły 1.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3242873" url="https://pl.wikipedia.org/wiki?curid=3242873" title="Wieczko">
Wieczko



</doc>
<doc id="3242874" url="https://pl.wikipedia.org/wiki?curid=3242874" title="Amegilla bombiformis">
Amegilla bombiformis

Amegilla (Asaropoda) bombiformis – gatunek błonkówki z rodziny pszczołowatych i podrodziny pszczół właściwych.
Taksonomia.
Gatunek ten opisany został w 1854 roku przez Fredericka Smitha jako "Sapropoda bombiformis". Lektotyp odłowiono w pobliżu rzeki Richmond w australijskiej Nowej Południowej Walii. Do rodzaju "Amegilla" gatunek ten przeniósł w 1988 R. W. Brooks.
Opis.
Krępa pszczoła, zbliżona kształtem do trzmiela, a rozmiarami do pszczoły miodnej. Ciało pomarańczowo-brązowo owłosione. Na odwłoku obecnych jest kilka bezwłosych, ciemnych pasów: siedem u samców, a sześć u samic.
Biologia.
Na gniazdo składa się kilka urnokształtnych komórek położonych na końcu długiej na 10 cm norki. Zakładane jest w glebie, w miejscach takich jak brzegi potoków w warunkach naturalnych lub rumowiska w ogrodach. Poszczególne komórki mają 2 cm długości i wykonane są z wodoodpornego materiały. Pszczoła składa do każdej po jednym jaju i umieszcza w niej zapas pokarmu w postaci pyłku lub stężonego nektaru.
Gatunek ten odwiedza w ogrodach kwiaty roślin z rodzaju "Abelia", "Buddleja" oraz z gatunku "Dianella caerulea". Samce spędzają noce uczepione pędów roślin.
Rozprzestrzenienie.
Pszczoły te zamieszkują wschodnią Australię od Queensland na północy, przez Nową Południową Walię po Wiktorię na południu. Ponadto znane są z Nowej Gwinei i Wysp Aru.

</doc>
<doc id="3242875" url="https://pl.wikipedia.org/wiki?curid=3242875" title="Parafia św. Filipa i św. Jakuba w Hawker">
Parafia św. Filipa i św. Jakuba w Hawker

Parafia św. Filipa i św. Jakuba w Hawker – parafia rzymskokatolicka, należąca do diecezji Port Pirie, erygowana w 1892 roku.

</doc>
<doc id="3242876" url="https://pl.wikipedia.org/wiki?curid=3242876" title="NGC 3472">
NGC 3472

NGC 3472 (również PGC 37610) – galaktyka soczewkowata (S0), znajdująca się w gwiazdozbiorze Pucharu. Odkrył ją Ormond Stone w 1886 roku. Ze względu na to, że w podanej przez niego pozycji nic nie ma, identyfikacja obiektu "NGC 3472" nie jest pewna – w niektórych katalogach lub bazach obiektów astronomicznych nazwa ta nie jest stosowana (np. SIMBAD) lub podaje się, że to obiekt nieistniejący (np. "NASA/IPAC Extragalactic Database").

</doc>
<doc id="3242877" url="https://pl.wikipedia.org/wiki?curid=3242877" title="Wassian">
Wassian

Duchowni prawosławni:

</doc>
<doc id="3242878" url="https://pl.wikipedia.org/wiki?curid=3242878" title="Chodov (stacja kolejowa)">
Chodov (stacja kolejowa)

Chodov – stacja kolejowa w Chodovie, w kraju karlowarskim, w Czechach. Znajduje się na wysokości 435 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3242879" url="https://pl.wikipedia.org/wiki?curid=3242879" title="Wassian I">
Wassian I



</doc>
<doc id="3242880" url="https://pl.wikipedia.org/wiki?curid=3242880" title="Wassian II">
Wassian II



</doc>
<doc id="3242881" url="https://pl.wikipedia.org/wiki?curid=3242881" title="Wassian III">
Wassian III



</doc>
<doc id="3242882" url="https://pl.wikipedia.org/wiki?curid=3242882" title="Waldemar Preiss">
Waldemar Preiss



</doc>
<doc id="3242884" url="https://pl.wikipedia.org/wiki?curid=3242884" title="Clemons (konstruktor)">
Clemons (konstruktor)

Clemons – amerykański konstruktor i zespół wyścigowy. Samochody ekipy startowały w wyścigu Indianapolis 500 zaliczanym w latach 1950-1960 do klasyfikacji Formuły 1.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3242885" url="https://pl.wikipedia.org/wiki?curid=3242885" title="Vransko jezero">
Vransko jezero

Jeziora w Chorwacji:

</doc>
<doc id="3242886" url="https://pl.wikipedia.org/wiki?curid=3242886" title="Libčice nad Vltavou (stacja kolejowa)">
Libčice nad Vltavou (stacja kolejowa)

Libčice nad Vltavou – stacja kolejowa w miejscowości Libčice nad Vltavou, w kraju środkowoczeskim, w Czechach. Znajduje się na wysokości 185 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3242887" url="https://pl.wikipedia.org/wiki?curid=3242887" title="Amegilla cingulata">
Amegilla cingulata

Amegilla (Zonamegilla) cingulata – gatunek błonkówki z rodziny pszczołowatych i podrodziny pszczół właściwych.
Taksonomia.
Gatunek ten opisany został w 1775 roku przez Johana Christiana Fabriciusa jako "Andrena cingulata".
Opis.
Ciało długości 12 mm. Na odwłoku obecne jasne, opalizujące, niebieskie pasy. Liczba kompletnych pasów wynosi 5 u samców i 4 u samic.
Biologia i ekologia.
W Australii "A. cingulata" zbiera nektar głównie z niebieskich kwiatów. Odwiedzane są m.in. "Lambertia formosa", "Grevillea buxifolia", "Abelia grandiflora" i lawendy.
Pszczoła ta buduje gniazda samotnie, lecz często w pobliżu innych gniazd swojego gatunku. Gniazda często zakładane są w norkach na brzegach wyschniętych rzek, starych glinianych domach oraz w zaprawie między cegłami, ale mogą być również wykopywane w miękkich piaskowcach i podziurawionych skałach. Zlokalizowane na końcu norki komórki zawierają jajo wraz z mieszaniną pyłku i nektaru służącą za pokarm dla larw.
"A. cingulata" pada ofiarą wielu zwierząt, w tym ag, żab i ptaków. Jej gniazda atakuje pasożyt lęgowy "Thyreus nitidulus".
Rozprzestrzenienie.
Pszczoły te zamieszkują Indie, Malezję, Indonezję, Timor Wschodni, Papuę-Nową Gwineę, wschodnią Australię od Queensland na północy, przez Nową Południową Walię po Wiktorię i południowo-wschodnią Australię Południową na południu oraz zachodnią Australię Zachodnią.

</doc>
<doc id="3242888" url="https://pl.wikipedia.org/wiki?curid=3242888" title="Allantoparmelia">
Allantoparmelia

Allantoparmelia (Vain.) Essl. (czarniaczek) – rodzaj grzybów z rodziny tarczownicowatych ("Parmeliaceae"). Ze względu na współżycie z glonami zaliczany jest do grupy porostów. W Polsce występuje jeden gatunek.
Systematyka i nazewnictwo.
Pozycja w klasyfikacji według Index Fungorum: "Parmeliaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten utworzył w 1909 r. Vainio jako podrodzaj tarczownicy ("Parmelia" subgen. "Allantoparmelia" Vain). Do rangi odrębnego rodzaju podniósł go w 1978 r. Theodore Lee Esslinger.
Nazwa polska według Fałtynowicza.

</doc>
<doc id="3242889" url="https://pl.wikipedia.org/wiki?curid=3242889" title="Uniwersytet Andyjski">
Uniwersytet Andyjski



</doc>
<doc id="3242890" url="https://pl.wikipedia.org/wiki?curid=3242890" title="Aut (NBA)">
Aut (NBA)

Aut – jeden z błędów w koszykówce, określony przepisami NBA.
Zawodnik na aucie.
Uznaje się, że zawodnik znajduje się na aucie, gdy dotyka podłogę lub jakikolwiek obiekt znajdujący się na lub poza liniami ograniczającymi boisko. Gdy zawodnik znajduje się w powietrzu, za jego aktualną lokalizację uznaje się miejsce w którym po raz ostatni dotknął podłoża.
Piłka na aucie.
Uznaje się, że piłka znajduje się na aucie, gdy dotyka zawodnika znajdującego się na aucie, inną osobę, podłogę lub dowolny obiekt na, nad lub poza liniami ograniczającymi boisko, albo dotyka tylnej części tablicy kosza. Piłka, która odbija się lub przelatuje bezpośrednio za tablicą kosza w dowolnym kierunku z dowolnego miejsca, jest uznawana, jako piłka znajdująca się na aucie. Uznaje się, że znalezienie się piłki na aucie spowodował ostatni zawodnik, który był w kontakcie z piłką, pod warunkiem, że piłka znalazła się na aucie, z innego powodu, niż kontakt z zawodnikiem. Jeśli piłka znalazła się na aucie w wyniku kontaktu z zawodnikiem, który znajduje się na linii autu lub poza granicami boiska, uznaje się, że tenże zawodnik spowodował znalezienie się piłki na aucie. Jeżeli zawodnik trzyma w ręce piłkę (jego dłoń ma kontakt z piłką), a przeciwnik wybije mu tę piłkę z ręki na aut, drużyna, której zawodnik miał dłoń na piłce, zachowa posiadanie. Kiedy piłka znajdzie się na aucie, a po raz ostatni dotknęli jej jednocześnie zawodnicy dwóch drużyn (z czego obaj znajdują się na boisku lub obaj poza granicami boiska), lub jeśli sędzia ma wątpliwości który zawodnik jako ostatni dotknął piłki, lub gdy sędziowie nie zgadzają się ze sobą co do tego faktu, gra powinna zostać wznowiona poprzez rzut sędziowski z najbliższego koła na boisku. Jeżeli sędziowie mają wątpliwości co do tego, która drużyna jako ostatnia miała kontakt z piłką, wznowienie gry powinno nastąpić poprzez rzut sędziowski w kole środkowym. Jeżeli powyższa sytuacja nastąpiła w dwóch ostatnich minutach czwartej kwarty lub dogrywki, sędziowie mogą użyć nagrania meczu, w celu określenia, która z drużyn jako ostatnia miała kontakt z piłką.
Ingerowanie w piłkę, która znalazła się poza liniami ograniczającymi boisko (aut) przez zawodnika lub trenera jest uznawane jako opóźnianie gry, w wyniku czego drużyna przeciwna dostaje piłkę do wprowadzenia z miejsca autu najbliższego miejsca, w którym doszło do naruszenia przepisu.
Kontrowersje dotyczące piłki przelatującej za tablicą kosza.
Piłka, która przelatuje bezpośrednio za tablicą kosza w dowolnym kierunku z dowolnego miejsca, jest uznawana, jako piłka znajdująca się na aucie. Tablica kosza tworzy za sobą wyimaginowany niekończący się tunel o długości i szerokości tablicy kosza, w którym nie może znaleźć się piłka, gdyż oficjalne przepisy uznają to za aut. Jednak często zawodnicy NBA wykonują rzuty podczas których piłka zdaje się przelatywać przez ten tunel, a mimo to rzuty zostają zaliczone. Problem wynika z faktu, iż często ciężko jednoznacznie stwierdzić, czy piłka wpadła do tego tunelu czy nie.

</doc>
<doc id="3242891" url="https://pl.wikipedia.org/wiki?curid=3242891" title="Czarniaczek">
Czarniaczek



</doc>
<doc id="3242892" url="https://pl.wikipedia.org/wiki?curid=3242892" title="Gerhardt">
Gerhardt

Gerhardt – amerykański konstruktor wyścigowy. Samochody ekipy startowały w wyścigu Indianapolis 500 zaliczanym w latach 1950-1960 do klasyfikacji Formuły 1.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3242893" url="https://pl.wikipedia.org/wiki?curid=3242893" title="Uljaste">
Uljaste

Wsie w Estonii:

</doc>
<doc id="3242894" url="https://pl.wikipedia.org/wiki?curid=3242894" title="Układ warszawski">
Układ warszawski



</doc>
<doc id="3242895" url="https://pl.wikipedia.org/wiki?curid=3242895" title="Dačice (stacja kolejowa)">
Dačice (stacja kolejowa)

Dačice – stacja kolejowa w miejscowości Dačice, w kraju południowoczeskim, w Czechach. Jest stacją końcową linii z Kosteleca u Jihlavy. Znajduje się na wysokości 465 m n.p.m.. 
Na stacji istnieje możliwość zakupu biletu i rezerwacji miejsc.

</doc>
<doc id="3242896" url="https://pl.wikipedia.org/wiki?curid=3242896" title="Meyer (konstruktor)">
Meyer (konstruktor)

Meyer – były amerykański konstruktor i zespół wyścigowy, założony przez Henry Meyera. Bez powodzenia próbował zakwalifikować się do kilku edycji wyścigu Indianapolis 500 w latach 50.
Wyniki w Formule 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3242897" url="https://pl.wikipedia.org/wiki?curid=3242897" title="Tøyen">
Tøyen



</doc>
<doc id="3242898" url="https://pl.wikipedia.org/wiki?curid=3242898" title="Murgrabia">
Murgrabia



</doc>
<doc id="3242900" url="https://pl.wikipedia.org/wiki?curid=3242900" title="Toaleta Wenus">
Toaleta Wenus



</doc>
<doc id="3242902" url="https://pl.wikipedia.org/wiki?curid=3242902" title="Thyra Glücksburg">
Thyra Glücksburg

Duńskie księżniczki:

</doc>
<doc id="3242903" url="https://pl.wikipedia.org/wiki?curid=3242903" title="The Lion King">
The Lion King

Zobacz też: "Król Lew"

</doc>
<doc id="3242904" url="https://pl.wikipedia.org/wiki?curid=3242904" title="Novosedlice">
Novosedlice

Novosedlice – gmina w Czechach, w powiecie Cieplice, w kraju usteckim.
1 stycznia 2013 gmina liczyła 2346 mieszkańców.

</doc>
<doc id="3242906" url="https://pl.wikipedia.org/wiki?curid=3242906" title="Thaprek">
Thaprek

Miejscowości w Nepalu:

</doc>
<doc id="3242907" url="https://pl.wikipedia.org/wiki?curid=3242907" title="Barysau-Arena">
Barysau-Arena

Barysau-Arena (; , "Borisow-Ariena") – stadion piłkarski w Borysowie na Białorusi. Najnowocześniejszy tego typu obiekt w kraju. Otwarcie stadionu nastąpiło w 2014 roku. Właścicielem obiektu jest klub . Pojemność stadionu wynosi 13 126.
Sukcesy jakie na międzynarodowej arenie zaczęło święcić BATE, spowodowały, że podjęto działania mające na celu budowę stadionu, na którym zespół mógłby grać w europejskich pucharach, ponieważ ich dotychczasowy stadion – Stadion Miejski w Borysowie nie spełniał wymogów UEFA i zespół swoje mecze musiał rozgrywać w innym mieście. Pierwotny plan zakładał rozpoczęcie budowy w listopadzie 2010 roku, jednak prace rozpoczęto rok później.
Również termin zakończenia prac był kilkukrotnie przekładany, aż w końcu 3 maja 2014 roku udało się rozegrać inauguracyjny mecz. Było to finałowe spotkanie Pucharu Białorusi w sezonie 2013/2014 pomiędzy zespołami Niemana Grodno i Szachtiora Soligorsk. BATE na swój pierwszy mecz musiało poczekać tydzień dłużej, aż do spotkania ligowego, w którym podjęło drużynę FK Słuck. Zwycięstwo gospodarzy 3:0 oglądało niecałe 6800 widzów.
Stadion został zaprojektowany przez słoweńskie przedsiębiorstwo projektowe OFIS Architects. Zlokalizowano go w południowo-zachodniej części miasta. Z zewnątrz stadion otoczony jest przez las sosnowy. Nieregularne otwory w fasadzie stadionu sprawiają, że jego konstrukcja wygląda na niesymetryczną, choć w rzeczywistości stadion jest całkowicie symetryczny.

</doc>
<doc id="3242908" url="https://pl.wikipedia.org/wiki?curid=3242908" title="Proboštov">
Proboštov

Proboštov – gmina w Czechach, w powiecie Cieplice, w kraju usteckim.
1 stycznia 2013 liczyła 2599 mieszkańców.

</doc>
<doc id="3242909" url="https://pl.wikipedia.org/wiki?curid=3242909" title="Tetariya">
Tetariya

Miejscowości w Nepalu:

</doc>
<doc id="3242910" url="https://pl.wikipedia.org/wiki?curid=3242910" title="Teoktyst">
Teoktyst

Duchowni prawosławni:

</doc>
<doc id="3242911" url="https://pl.wikipedia.org/wiki?curid=3242911" title="Allocetraria">
Allocetraria

Allocetraria Kurok. &amp; M.J. Lai (koralinka) – rodzaj grzybów z rodziny tarczownicowatych ("Parmeliaceae"). Ze względu na współżycie z glonami zaliczany jest do grupy porostów. W Polsce występuje jeden gatunek.
W klasyfikacji Index Fungorum w 2022 r. rodzaj ten jest synonimem rodzaju "Cetraria".
Systematyka i nazewnictwo.
Pozycja w klasyfikacji według Index Fungorum: "Parmeliaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Synonimy nazwy naukowej: "Usnocetraria" M.J. Lai &amp; J.C. We.
Nazwa polska według W. Fałtynowicza.

</doc>
<doc id="3242912" url="https://pl.wikipedia.org/wiki?curid=3242912" title="Teognost">
Teognost

Duchowni prawosławni:

</doc>
<doc id="3242913" url="https://pl.wikipedia.org/wiki?curid=3242913" title="Koralinka">
Koralinka



</doc>
<doc id="3242914" url="https://pl.wikipedia.org/wiki?curid=3242914" title="Jeníkov (kraj ustecki)">
Jeníkov (kraj ustecki)

Jeníkov – gmina w Czechach, w powiecie Cieplice, w kraju usteckim. Według danych z dnia 1 stycznia 2013 liczyła 873 mieszkańców.

</doc>
<doc id="3242915" url="https://pl.wikipedia.org/wiki?curid=3242915" title="Teofil III">
Teofil III

Duchowni prawosławni:

</doc>
<doc id="3242916" url="https://pl.wikipedia.org/wiki?curid=3242916" title="Get Up (Rattle)">
Get Up (Rattle)

Get Up (Rattle) — utwór duetu Bingo Players oraz zespołu hip-hopowego Far East Movement.
Utwór.
Piosenka została wydana w Holandii w dniu 11 grudnia 2012 roku. Jest remixem utworu Rattle z 2011, również autorstwa Bingo Players.
Teledysk.
Teledysk towarzyszący wydaniu został po raz pierwszy wydany na YouTube w dniu 2 grudnia 2012 roku, o łącznej długości 2 minuty i 59 sekund. Reżyserem był Tim Hope a pomysłodawcą fabuły menadżer zespołu.
Fabuła.
Film opowiada o gangu młodzieży. Chłopcy próbują obrabować staruszkę karmiącą kaczki, a następnie wrzucają jej torebkę do wody. Następnie jeden z nich rzuca kamieniem w najmniejszą z kaczek, zabijając ją. Kaczki postanawiają się zemścić. W nocy na osiedlu zabijają po kolei każdego z nich. Pierwszego kaczka dziobie w twarz do śmierci, drugiego łapie za krocze odgryzając mu je. Trzeciemu kaczka zabiera BlackBerry. Ten próbując przejść przez ulicę, zostaje przejechany przez samochód, prowadzony przez kaczkę, która zabiła jego kierowcę. Ostatni mężczyzna próbuje uciec, ale w końcu zmęczony zatrzymuje się. Wtedy kaczka przedziurawia mu brzuch, skacząc na niego. W nieocenzurowanej wersji, kaczka dodatkowo wyrywa mu serce, które dalej bije.
Notowania.
Utwór dotarł do pierwszego miejsca na listach sprzedaży na Węgrzech, w Szkocji i Wielkiej Brytanii.

</doc>
<doc id="3242917" url="https://pl.wikipedia.org/wiki?curid=3242917" title="Tandrang">
Tandrang

Miejscowości w Nepalu:

</doc>
<doc id="3242920" url="https://pl.wikipedia.org/wiki?curid=3242920" title="Mikulov (powiat Cieplice)">
Mikulov (powiat Cieplice)

Mikulov – gmina w Czechach, w powiecie Cieplice, w kraju usteckim.
1 stycznia 2013 gmina liczyła 213 mieszkańców.

</doc>
<doc id="3242921" url="https://pl.wikipedia.org/wiki?curid=3242921" title="Clivia biplagiata">
Clivia biplagiata

Clivia (Cliviniella) biplagiata – gatunek chrząszcza z rodziny biegaczowatych i podrodziny Scaritinae.
Gatunek ten opisany został w 1866 roku przez Jules’ego Putzeysa.
Mały chrząszcz, osiągający 5 mm długości ciała.
Rozprzestrzenienie.
Gatunek znany z Australii, gdzie występuje od północnego Queensland, przez Nową Południową Walię po Wiktorię oraz w północnej Australii Zachodniej. Ponadto podawany z Celebesu.

</doc>
<doc id="3242922" url="https://pl.wikipedia.org/wiki?curid=3242922" title="Moldava">
Moldava

Moldava – gmina w Czechach, w powiecie Cieplice, w kraju usteckim.
1 stycznia 2013 gmina liczyła 272 mieszkańców.

</doc>
<doc id="3242924" url="https://pl.wikipedia.org/wiki?curid=3242924" title="Amandinea">
Amandinea

Amandinea M. Choisy ex Scheid. &amp; M. Mayrhofer (brudziec) – rodzaj grzybów z rodziny pałecznikowatych ("Caliciaceae"). Ze względu na współżycie z glonami zaliczany jest do grupy porostów. W Polsce występuje jeden gatunek.
Systematyka i nazewnictwo.
Pozycja w klasyfikacji według Index Fungorum: "Caliciaceae, Caliciales, Lecanoromycetidae, Lecanoromycetes, Pezizomycotina, Ascomycota, Fungi".
Synonimy nazwy naukowej: "Amandinea" M. Choisy.
Nazwa polska według W. Fałtynowicza.

</doc>
<doc id="3242925" url="https://pl.wikipedia.org/wiki?curid=3242925" title="Brudziec">
Brudziec



</doc>
<doc id="3242926" url="https://pl.wikipedia.org/wiki?curid=3242926" title="Drypta australis">
Drypta australis

Drypta australis – gatunek chrząszcza z rodziny biegaczowatych i podrodziny Dryptinae.
Gatunek ten opisany został w 1825 roku przez Pierre'a F. M. A. Dejean.
Osiąga 10 mm długości ciała.
Drapieżnik polujący na małe stawonogi, szczególnie piewiki. Preferuje siedliska wilgotne i bagniste.
Gatunek endemiczny dla Australii, gdzie występuje we wschodniej i południowej części kontynentu.

</doc>
<doc id="3242927" url="https://pl.wikipedia.org/wiki?curid=3242927" title="Front południowy podczas wojny domowej w Syrii">
Front południowy podczas wojny domowej w Syrii

Front południowy wojny domowej w Syrii – działania wojenne podczas wojny domowej w Syrii rozgrywające się w muhafazach Dara, As-Suwajda i Al-Kunajtira.
Wydarzenia 2011–2013.
Dara była jednym z pierwszych miast, gdzie doszło do antyrządowego buntu i zamieszek przeciwko władzy prezydenta Assada. Po kilkudniowym oblężeniu miasta z przełomu kwietnia i maja 2011, tamtejsze powstanie zostało stłumione.
Działania wojenne w muhafazie Dara rozpoczęły się na początku 2013, kiedy tamtejsi bojownicy Wolnej Armii Syrii (FSA) zaczęli otrzymywać wsparcie finansowe i zbrojeniowe od zagranicznych donatorów. Broń dla bojowników opozycji była szmuglowana przez granicę z Jordanią. Pierwszym znacznym sukcesem rebeliantów było zajęcie przez FSA 30-tysięcznego Da’il, 29 marca 2013. Aby zapobiec pochodowi rebeliantów z frontu południowego na Damaszek, 13 maja 2013 siły rządowe przejęły kontrolę nad Chirbat Ghazala, odblokowując tym samym strategiczną drogę między Damaszkiem a Darą. Kolejnym sukcesem rebeliantów było zajęcie 17 lipca 2013 miasta Nawa, a 28 września 2013 przejścia granicznego z Jordanią w Ramthmie.
2014.
Powołanie Frontu Południowego.
Generalną ofensywę na froncie południowym prozachodnie ugrupowania antyrządowe skupione wokół Wolnej Armii Syrii rozpoczęły lutym 2014. 14 lutego 2014, 49 ugrupowań wchodzących w skład Wolnej Armii Syrii, powołało grupę pod nazwą Front Południowy. Wcześniej rebelianci korzystając z broni dostarczanej przez Stany Zjednoczone oraz Arabię Saudyjską za pośrednictwem Jordanii (m.in. pociski przeciwpancerne, za pomocą których skutecznie eliminowano syryjskie czołgi), byli w stanie zająć miejscowość Usman, leżącą na północ od Dary. Zachodni donatorzy oceniali, iż na froncie południowym tuż przy granicy z Jordanią walczyli „najbardziej umiarkowani” opozycjoniści i nawet obecni tam islamiści z Dżabhat an-Nusra byli w ocenie zachodnich wywiadów „bardziej pragmatyczni” niż ci z północy kraju. Prozachodnich rebeliantów wspierał również Front Islamski.
W drugiej połowie lutego toczono intensywne walki ze zmiennym szczęściem pod Darą. 19 lutego 2014 Syryjskie Arabskie Siły Powietrzne rozpoczęły kampanię intensywnych nalotów na pozycje rebeliantów pod Darą. W nocy 25 lutego 2014 bojownicy Dżabhat an-Nusra zajęli bazę u podnóża wzgórza Tall al-Dżabijja, w której rzekomo znajdowały się zapasy wywożonej z kraju broni chemicznej. Zaniepokojony możliwym faktem wpadnięcia broni chemicznej w ręce terrorystów będących odgałęzieniem Al-Ka’idy, zagraniczny wywiad zagroził bojownikom, w przypadku przechwycenia broni, izraelskimi nalotami. Islamiści zgodzili się pozostawić broń chemiczną, co potwierdził jordański wywiad. 1 marca 2014 na miejsce przybyło syryjskie wojsko, które odepchnęło bojowników od niezabezpieczonej bazy.
Odbicie Inchil oraz Nawy przez armię.
W międzyczasie armia kierowała swoje natarcie ku miastom Inchil i Nawa, które zostały odbite z rąk buntowników. Konfrontacje toczono również na Wzgórzach Golan oraz w muhafazie Al-Kunajtira, która według Lokalnych Komitetów Koordynacyjnych w 80% była kontrolowana przez opozycjonistów. 19 marca 2014 rebelianci zajęli więzienie Gharaz, uwalniając z niego setki osób. Dzień później kontrofensywa rebeliantów stanęła u bram miast Nawa, Asz-Szajch Maskin i Izra, z powodu wstrzymania dostaw broni przez granicę jordańską. 3 kwietnia 2014 siły opozycyjne dokonały szturmu na bazę wywiadu sił powietrznych w Darze. W międzyczasie pozycje rebeliantów były bombardowane przez lotnictwo za pomocą bomb beczkowych. 16 kwietnia 2014 Jordańskie Królewskie Siły Powietrzne zbombardowały syryjski pojazd opancerzony, który usiłował przekroczyć granicę jordańsko-syryjską.
Bitwa o Tall al-Dżabijję.
24 kwietnia 2014 rebelianci przejęli wzgórze Tall al-Dżabijja oraz część wioski As-Sukkarijja pod Nawą, przechwytując od pokonanych żołnierzy spore ilości broni. Dzień później, armia bez powodzenia próbowała odbić wzgórze. W dwudniowej bitwie o Tall al-Dżabijję zginęło 49 rebeliantów, w przeważającej ilości z Dżabhat an-Nusra, oraz 62 żołnierzy. 26 kwietnia 2014, armia rozpoczęła wycofywanie się z pozycji spod Tall al-Dżabijji, tymczasem rebelianci zajęli kolejne wzgórze – Tall Dżamu – oddalone o 5 km od zajętego dwa dni wcześniej wzgórza oraz punkt kontrolny i most w Tajruz. Z kolei 27 kwietnia 2014 weszli na wzgórze Tall al-Ahmar.
Tarcia wśród rebeliantów i przechodzenie miast z rąk do rąk.
1 maja 2014 do walk pod Darą przyłączył się Syryjski Front Rewolucyjny. Nie spodobało się to radykałom, gdyż Dżabhat an-Nusra wieczorem 3 maja 2014 po walce z SFR w Nawie, uprowadził dowódcę formacji Ahmada An-Na'miha, który uprzednio zdezerterował z narodowej armii zasadniczej. Torturowany An-Na'mih „przyznał się”, że współpracował z zagranicznym wywiadem, by podważyć wysiłek wojenny rebeliantów w kluczowych starciach. 5 maja 2014 islamiści ruszyli z ofensywą pod kryptonimem „Allah Akbar”, której celem było zajęcie miast Inchil i Nawa. Cele operacji zostały osiągnięte już po trzech dniach walk. 15 maja 2014 rebelianci wysadzili tunel wypełniony bombami w Darze, ogłaszając tym samym początek nowej ofensywy.
Kontratak sił rządowych rozpoczął się 16 maja 2014. Wówczas odpalono ponad 100 rakiet i dokonano 15 rajdów powietrznych na Nawę. Postępy Sił Zbrojnych Syrii zanotowano również w Inchilu, Dżasimie i Darze. Dzień później wojsko odbiło wzgórze Tall al-Dżabijja. 20 maja 2014 armia zajęła przedmieścia Dary i weszła do Nawy. Drugie z tych miast zostało całkowicie przejęte dokładnie tydzień później. W związku z tym armia odbiła kluczowe sektory na froncie południowym.
Otwarcie frontu w As-Suwajdzie i kryzys na Wzgórzach Golan.
Po zwycięskiej i trwającej nieco ponad tydzień ofensywie, walki na froncie przygasły. Rebelianci, podobnie jak było to w Górach Kalamun przystąpili do działań partyzanckich, w czasie których 14 czerwca 2014 zdołali zająć bazę na wzgórzu Al-Dżumu pod Nawą oraz 16 lipca 2014 bazę 26. batalionu. W międzyczasie, bo 23 czerwca 2014 Siły Lotnicze Izraela zbombardowały kwaterę 90. Brygady, mieszczącą się w Al-Kawm u podnóża Wzgórza Golan. Był to odwet za upadek pocisków na Wzgórza Golan, w efekcie czego zginął izraelski nastolatek. W sierpniu 2014 plemiona beduińskie z As-Suwajdy chwyciły za broń i zbuntowały się przeciwko siłom rządowym. Wspierani przez dżihadystów z Dżabhat an-Nusra walczyli przeciwko miejscowym Druzom. Po raz pierwszy po raz wojny domowej walki przelały się na muhafazę as-Suwajda, całkowicie kontrolowanej dotąd przez rząd centralny. Buntownicy zdołali przejąć miasta Ajb oraz Lajat. Tymczasem 24 sierpnia 2014 rebelianci przygotowując się do ataku na Zimrin, leżące przy granicy muhafaz Dara i Al-Kunajtira, wpadli w miejscowości Harra w zasadzkę, w efekcie czego 32 bojowników poniosło śmierć.
Mimo zasadzki rebelianci Dżabhat an-Nusra, Frontu Islamskiego, a także Syryjskiego Frontu Rewolucyjnego posunęli się dalej i 27 sierpnia 2014 zajęli przejście graniczne Al-Kunajtira z Wzgórzami Golan okupowanymi przez Izrael. W bitwie zginęło 20 żołnierzy i czterech rebeliantów. Dwa dni później sunniccy rebelianci uprowadzili 44 żołnierzy z Fidżi stacjonujących na Wzgórzach Golan w ramach misji stabilizacyjnej UNDOF. 30 sierpnia 2014 terroryści zaatakowali filipińskich żołnierzy, domagając się wcześniej od nich złożenia broni i oddania dwóch obozów. Żołnierze z Fidżi zostali uwolnieni 11 września 2014.
Ofensywa rebeliantów pod Wzgórzami Golan.
4 września 2014 rebelianci ogłosili początek ofensywy w muhafazie Al-Kunajtira. Tego samego dnia izraelskie lotnictwo zbombardowało Bazę 90. Brygady, w wyniku czego śmierć poniosło trzech żołnierzy. Po dwóch dniach walk rebelianci zdołali przejąć kontrolę nad Maszarą, Wzgózem Maszara i Chamisijją. W operacjach śmierć poniosło 73 bojowników, w tym 52 zginęło w zasadzce na Wzgórzu Maszara, którą zastawiła milicja Druzów. W ofensywie udział brali rebelianci Syryjskiego Frontu Rewolucyjnego i Dżabhat an-Nusra. 6 września 2014 armia przystąpiła do kontrataku na Maszarę, jednak rebelianci go odparli, zajmując w międzyczasie szpital w Majduliji, który pełnił funkcję bazy sił zbrojnych. W trakcie walk o te pozycje zginęło 26 żołnierzy oraz 17 rebeliantów. 7 września 2014 rebelianci zajęli Nab as-Sachr.
9 września 2014 wojsko wycofała się z rejonu Chan al-Hallabat, co umożliwiło rebeliantom przechwycić Wzgórze al-Mal, które łączyło Al-Kunajtirę z Darą. Następnie bojowicy weszli do miejscowości At-Tajha, Akraba i Kafr Nasidż. Podczas ofensywy zginęło ośmiu rebeliantów. Po kilku dniach ofensywy rebelianci kontrolowali 70% terytorium muhafazy Al-Kunajtiry. Do 13 września 2014 rebelianci zdobyli kontrolę nad 80% powierzchni muhafazy Al-Kunajtira, z kolei do 15 września 2014 opozycjoniści zdołali zająć całą syryjską stronę Wzgórz Golan. W tym czasie ONZ było zmuszona, wycofać z regionów setki żołnierzy sił pokojowych stacjonujących na Wzgórzach Golan. Rebelianci zajęli bazy, broń i pojazdy, pozostawione przez "błękitne hełmy".
23 września 2014 na wzgórzach Golan, siły izraelskie zestrzeliły syryjski Su-24, który wleciał w izraelską przestrzeń powietrzną.
2015–2016.
I bitwa o Asz-Szajch Maskin.
24 stycznia 2015 bojownicy Dżabhat an-Nusra i FSA zaatakowali syryjskich żołnierzy na froncie w Asz-Szajch Maskin w dystrykcie Izra. Ich celem była baza wojskowa nr 82 znajdująca się w tej miejscowości. Wywiązała się walka, w której poległo czternastu żołnierzy, po czym baza została zajęta przez islamistów Dżabhat an-Nusra. Rebelianci kontynuowali natarcie 29 stycznia. Żołnierze Syrii próbowali kontrować, lecz musieli się wycofać z Asz-Szajch Maskin.
Bitwa o Darę.
25 czerwca 2015 tzw. Wolna Armia Syrii (FSA) ogłosiła rozpoczęcie operacji „Południowa Burza”, atakując pozycje lojalistów w Darze. Bojownicy usiłowali też przejąć drogę łączącą Darę z Damaszkiem, lecz zostali odparci. 28 czerwca walki toczyły się na północnych obrzeżach miasta, gdzie rebelianci wprawdzie czynili postępy lecz ponieśli znaczne straty. Zginęło 28 żołnierzy i 110 rebeliantów. 30 czerwca odparto atak FSA w południowej części miasta. 2 lipca ofensywa rebeliantów utknęła w martwym punkcie wobec twardej obrony armii syryjskiej.
13 sierpnia 2015 rebelianci zajęli wzgórze Zatar, położone na zachód od Dary, lecz żołnierze syryjscy odbili je następnego dnia.
II bitwa o Asz-Szajch Maskin.
27 grudnia 2015 żołnierze syryjscy podjęli działania mające na celu odbicie miasta Asz-Szajch Maskin w muhafazie Dary, zajmowanego przez FSA i Dżabhat an-Nusra, idąc z kierunku północno-wschodniego. 29 grudnia przejęli kontrolę nad bazą wojskową nr 82, zaś następnego dnia weszli do wschodniej części miasta, docierając do tamtejszego meczetu, po czym walki ustały na czas Nowego Roku.
5 stycznia 2016 islamiści zaatakowali bazę 82, lecz wieczorem zostali odparci. Sytuacja ta powtórzyła się następnego dnia. 8 stycznia oddziały antyrządowe uderzyły po raz trzeci, i po raz trzeci syryjscy żołnierze zdołali się obronić.
11 stycznia żołnierze syryjscy obsadzili 17 budynków w mieście.
W nocy z 24 na 25 stycznia pod osłoną deszczu Syryjczycy wysłali oddział, aby przechwycić wzgórze za miastem. Padający deszcz pomógł żołnierzom wspiąć się na szczyt nie będąc wykrytym, lecz później zostali zaatakowani z trzech stron, a dowodzący Mohammed Fares został ranny. Oddział zdołał utrzymać wzgórze do czasu aż dotarły posiłki.
26 stycznia 2016 żołnierze przeprowadzili decydujące natarcie w mieście, zdobywając meczet. Po tym większość bojowników wycofała w stronę miast Ibta i Nawa. Wieczorem Syryjczycy ogłosili odzyskanie pełnej kontroli nad miastem. Jeszcze tego samego dnia żołnierzy odwiedził Ali Abdullah Ajjub, szef sztabu generalnego. Bitwa o Asz-Szajch Maskin kosztowała Syryjczyków stratę 98 poległych. 
2018.
Wymiana ciosów.
18 czerwca 2018 żołnierze syryjscy zaatakowali pozycje bojowników pod Bosrą. W odpowiedzi islamiści ostrzelali miasto As-Suwajda. 20 czerwca żołnierze uderzyli na Basr al-Harir, zajmując dwie pobliskie wsie, w nocy zaś przeprowadzili ostrzał artyleryjski. Przeciwnik ponownie zareagował ostrzałem Suwajdy.
22 czerwca żołnierze wystrzelili pociski w kierunku Bosry i Al-Karak. W odpowiedzi, 23 czerwca FSA ostrzelała pozycje armii pod Darą.
Zwycięska ofensywa armii rządowej.
23 czerwca 2018 bojownicy antyrządowi wtargnęli na pozycje armii pod Suwajdą, lecz po walce zostali odparci. Żołnierze mogli przejść do zdecydowanego natarcia i w ciągu następnych dwóch dni przejęli około 400 km² terenu, a 26 czerwca odbili Basr al-Harir. Opozycjoniści wycofali się do Al-Harak.
27 czerwca żołnierze odbili bazę wojskową nr 52, zaś 28 czerwca Al-Harak. W ostatnich dniach czerwca bojownicy FSA w Ibta i Al-Karak poddali się wobec przewagi armii syryjskiej. Dżihadyści HTS (wcześniejsze Dżabhat an-Nusra) skrytykowali tę decyzję.
10 lipca we wsi Zajzun wybuchł samochód-pułapka, zabijając od 14 do 35 osób. Do tego aktu terroryzmu przyznało się Państwo Islamskie. 11 lipca syryjskie lotnictwo nawet wsparło pobliski oddział FSA w celu odparcia zagrożenia ze strony ISIS.
7 lipca Syria zawarła porozumienie z przeciwnikiem, w myśl którego bojownicy, którzy nie chcieli całkiem się poddać, mogli oddać broń ciężką i zostać przetransportowani do Idlibu. Dzięki temu, do 12 lipca, Syria odzyskała pełną kontrolę nad miastem Dara. Tego samego dnia żołnierze wyzwolili Tafas.
15 lipca syryjska armia zaproponowała kapitulację wszystkim bojownikom na zachód od Dary. Islamiści związani z Dżabhat an-Nusra odmówili złożenia broni. W związku z tym, Syryjczycy byli zmuszeni kontynuować ofensywę do muhafazy Al-Kunajtira. 19 lipca bojownicy w Kunajtirze jednak skapitulowali i zostali objęci programem relokacji.
25 lipca terroryści ISIS przeprowadzili serię krwawych zamachów w Suwajdzie, zabijając ponad 200 osób.
26 lipca Syria odzyskała kontrolę nad miastem Al-Kunajtira. Tegoż dnia doszło do incydentu między Syrią a Izraelem, gdy wojska tego drugiego zestrzeliły syryjski samolot wojskowy nad Wzgórzami Golan; pilot zginął.
27 lipca pozostali bojownicy FSA i HTS zaakceptowali rządowy plan rozstrzygnięcia konfliktu na froncie południowym. Następnego dnia oddali artylerię i pojazdy bojowe i skorzystali z rządowego planu relokacji bojowników do Idlibu. Wśród oddanej przez nich broni znalazły się też pociski rakietowe, a nawet czołgi.
31 lipca 2018 oddział ISIS liczący około 200 terrorystów poddał się nad Jarmukiem. To zakończyło kampanię na froncie południowym.
Następstwa.
Z relokacji do Idlibu skorzystało 4297 bojowników (FSA i HTS) oraz 5355 ich cywilnych współpracowników i członków rodzin.
W Darze i Kunajtirze Siły Zbrojne Syrii zyskały nowych żołnierzy – szeregi armii uzupełniło 3800 rekrutów spośród mieszkańców tych okolic, a nawet byłych członków FSA. Żołnierze odnaleźli w tej okolicy liczne składy broni i amunicji, często amerykańskiej produkcji.
15 października 2018 Syryjczycy przywrócili do użytku przejście graniczne z Izraelem w Al-Kunajtirze.

</doc>
<doc id="3242929" url="https://pl.wikipedia.org/wiki?curid=3242929" title="Harry Arminius Miller">
Harry Arminius Miller

Harry Arminius Miller, właśc. Harold Arminius Miller (ur. 9 grudnia 1875 w Menomonie, zm. 3 maja 1943 w Detroit) – amerykański inżynier wyścigowy i przedsiębiorca. Samochody Millera dziewięciokrotnie zwyciężały w wyścigu Indianapolis 500.
Kariera.
Pierwszą raz zaangażował się zawodowo w przedsiębiorstwie motoryzacyjnym Yale Automobile Company. Został przekierowany do Lansing w stanie Michigan, gdzie pracował jako mechanik w czasie wyścigów Vanderbilt Cup. W 1906 roku Miller przeniósł się do Los Angeles, gdzie otworzył mały warsztat. Tam zbudował silniki dla motocykli oraz 4-cylindrowy silnik, który zamontował w łodzi. Opatentował także napęd na cztery koła pojazdu. Za sprzedaż swoich produktów po 1910 roku Miller zarabiał ok. 1 miliona dolarów rocznie.
W latach 20. rozpoczął budowę samochodów wyścigowych używając silników o pojemności 2,0 i 1,5 litra. Bolidy wyposażone w te silniki zwyciężały w Indianapolis 500 w latach 1926–1929. Do 1938 roku kierowcy samochodów Millera stawali na najwyższym stopniu podium jeszcze siedmiokrotnie. W latach 20. i 30. łodzie wyposażone w silniki Millera wielokrotnie poprawiały rekord prędkości.
Przedsiębiorstwo nie uniknęło jednak problemów finansowych. W 1933 roku Miller zgłosił bankructwo. Firma została wykupiona przez mechanika Freda Offenhausera, który rozwijał silniki pod nazwą Offenhauser. Po bankructwie Miller konstruował bolidy wraz z Preston Tucker. W 1935 roku założyli oni Miller and Tucker, Inc. Współpraca trwała aż do śmierci Millera w 1943 roku. Samochody Millera były używane w wyścigach Indianapolis 500 jeszcze w 1950 roku, kiedy to Al Miller, Cliff Griffith i Carl Forberg zostali zgłoszeni do wyścigu zaliczanego do klasyfikacji Formuły 1. Żaden z nich jednak nie zakwalifikował się do wyścigu.

</doc>
<doc id="3242931" url="https://pl.wikipedia.org/wiki?curid=3242931" title="Harold Arminius Miller">
Harold Arminius Miller

Harry Arminius Miller

</doc>
<doc id="3242932" url="https://pl.wikipedia.org/wiki?curid=3242932" title="Harry A. Miller">
Harry A. Miller

Harry Arminius Miller

</doc>
<doc id="3242933" url="https://pl.wikipedia.org/wiki?curid=3242933" title="Miller (konstruktor)">
Miller (konstruktor)

Harry Arminius Miller

</doc>
<doc id="3242939" url="https://pl.wikipedia.org/wiki?curid=3242939" title="Mikołaj z Korkyry">
Mikołaj z Korkyry

Mikołaj z Korkyry – biskup Korkyry i poeta, żyjący w I połowie XII wieku.
Mikołaj był arcybiskupem Korkyry w pierwszej połowie XII wieku. Napisał, liczący 310 wersów trymetrycznych, utwór poetycki, zatytułowany "Na swoją abdykację" ("Epí parajtésej autú"). Snuje w nim rozważania o marności tego świata, o przemijaniu spraw ziemskich, tak że "chętnie usuwa się w cień, by samotnie przebywać z Bogiem". Utwór nie podaje przyczyn odejścia autora ze stolicy metropolitalnej. Mikołaj kończy go słowami pożegnania, skierowanymi do wiernych. Życzy im, by otrzymali innego, dobrego duszpasterza. Poemat urozmaicają obficie cytowane przysłowia i złote myśli.
Mikołaj jest również autorem dużego wierszowanego Komentarza ("Parekboláj") do "Rozdziałów o miłości" Maksyma Wyznawcy, poprzedzonego 43-wersową dedykacją odautorską.

</doc>
<doc id="3242940" url="https://pl.wikipedia.org/wiki?curid=3242940" title="Herb gminy Zakrzówek">
Herb gminy Zakrzówek

Herb gminy Zakrzówek przedstawia w polu błękitnym postać Św. Mikołaja z nimbem złotym, w tunice srebrnej, płaszczu czerwonym spiętym fibulą, takież czapce biskupiej, trzymającego w prawicy pastorał złoty w skos, w lewicy przy piersi księgę oprawioną czerwono, na której trzy kule złote, 1 i 2.
Symbolika.
Postać Św. Mikołaja nawiązuje do wezwania kościoła parafialnego w Zakrzówku. Zakrzówecka parafia została erygowana w 1592 roku. Imię Mikołaj nosiło wielu opatów klasztoru cysterskiego w Koprzywnicy, który był właścicielem Zakrzówka i fundatorem kościoła parafialnego.
Historia.
Herb przedstawiający Św. Mikołaja funkcjonował w gminie Zakrzówek na długo przed przyjęciem obecnego herbu. Różnił się on barwami oraz umieszczeniem u stóp Mikołaja tarczek z inicjałem "Z" oraz z herbem województwa lubelskiego. Ponadto, święty trzymał w prawicy inny atrybut (woreczek). Herb w tej postaci uzyskał negatywną opinię Komisji Heraldycznej. Ostateczną stylizację herbu opracowano w roku 2014 i przyjęto Uchwałą nr XLV/275/2014 Rady Gminy Zakrzówek z dnia 30 lipca 2014 r. po uprzednim uzyskaniu pozytywnej opinii Komisji Heraldycznej.
Projekt graficzny herbu opracowali Robert Fidura i Kamil Wójcikowski, zaś koncepcję heraldyczno-historyczną stworzył Henryk Krawiec.

</doc>
<doc id="3242943" url="https://pl.wikipedia.org/wiki?curid=3242943" title="Władimir Kuliszow">
Władimir Kuliszow

Władimir Kuliszow, (ur. 20 lipca 1957 w obwodzie rostowskim) – rosyjski generał pułkownik, oficer rosyjskich służb specjalnych od sierpnia 1982.
W organach bezpieczeństwa od sierpnia 1982, od marca 2013 pełni służbę na stanowisku pierwszego zastępcy dyrektora Służby Pogranicznej FSB Rosji.

</doc>
<doc id="3242945" url="https://pl.wikipedia.org/wiki?curid=3242945" title="Carenum transversicolle">
Carenum transversicolle

Carenum transversicolle – gatunek chrząszcza z rodziny biegaczowatych i podrodziny Scaritinae.
Gatunek ten opisany został w 1868 roku przez Maximiliena Chaudoira.
Osiąga 12 mm długości ciała. Bezskrzydły.
Drapieżny. Żyje w glebie, a na powierzchnię wychodzi prawie wyłącznie pod osłoną nocnych ciemności.
Gatunek endemiczny dla Australii, gdzie występuje w basenie jeziora Eyre, w Mac Donnel Range oraz wzdłuż rzeki Finke.

</doc>
<doc id="3242946" url="https://pl.wikipedia.org/wiki?curid=3242946" title="Parafia św. Jakuba Apostoła w Jamestown">
Parafia św. Jakuba Apostoła w Jamestown

Parafia św. Jakuba Apostoła w Jamestown – parafia rzymskokatolicka, należąca do diecezji Port Pirie, erygowana w 1877 roku.
Parafia na swoim terytorium posiada trzy kościoły: 

</doc>
<doc id="3242947" url="https://pl.wikipedia.org/wiki?curid=3242947" title="Parafia Najświętszego Serca Jezusowego w Kadina">
Parafia Najświętszego Serca Jezusowego w Kadina

Parafia Najświętszego Serca Jezusowego w Kadina – parafia rzymskokatolicka, należąca do diecezji Port Pirie, erygowana w 1866 roku.
Parafia na swoim terytorium posiada trzy kościoły: 

</doc>
<doc id="3242948" url="https://pl.wikipedia.org/wiki?curid=3242948" title="NGC 3494">
NGC 3494

NGC 3494 – ciało niebieskie w gwiazdozbiorze Lwa zaobserwowane w 1882 roku przez Wilhelma Templa, prawdopodobnie gwiazda podwójna położona ok. 8-9 minut kątowych na północ od galaktyki NGC 3495. W pozycji podanej przez Templa nic nie ma, a gwiazda ta znajduje się ok. 3' na północ od tej pozycji i wydaje się prawdopodobnym kandydatem na obiekt NGC 3494. Niektóre katalogi i bazy obiektów astronomicznych, np. SIMBAD, pomijają ten obiekt bądź uznają go za nieistniejący.

</doc>
<doc id="3242950" url="https://pl.wikipedia.org/wiki?curid=3242950" title="Parafia Dobrego Pasterza w Leigh Creek">
Parafia Dobrego Pasterza w Leigh Creek

Parafia Dobrego Pasterza w Leigh Creek – parafia rzymskokatolicka, należąca do diecezji Port Pirie, erygowana w 1954 roku.

</doc>
<doc id="3242951" url="https://pl.wikipedia.org/wiki?curid=3242951" title="Jimmy Olsen (postać fikcyjna)">
Jimmy Olsen (postać fikcyjna)

Jimmy Olsen (pełne nazwisko James Bartholomew Olsen) – fikcyjna postać drugoplanowa występująca w komiksach o przygodach Supermana, które wydawane są przez DC Comics, a także w wielu adaptacjach tych komiksów. Jest dziennikarzem, kolegą z pracy Clarka Kenta.
Autorami postaci był duet twórców Supermana: scenarzysta Jerry Siegel i rysownik Joe Shuster. Pierwszy raz pojawił się w komiksie "Action Comics vol. 1 #6" (listopad 1938) jako anonimowa postać poboczna (przedstawiany był wówczas jako młody blondwłosy goniec). Jego znana obecnie wersja zadebiutowała w wieloczęściowej opowieści "Donelli’s Protection Racket" w słuchowisku radiowym "The Adventures of Superman" z 1940 roku (pierwszy raz został opisany jako rudowłosy, piegowaty chłopiec na posyłki). Pełny debiut postaci w komiksie miał miejsce w komiksie "Superman vol. 1 #13" (listopad 1941). 
Jimmy Olsen jest przeważnie ukazywany jako młody fotoreporter pracujący dla wydawanej w Metropolis gazety codziennej "Daily Planet" (pierwotnie nazywanej "Daily Star"). Współpracuje z innymi znanymi pracownikami redakcji: Clarkiem Kentem ("alter ego" Supermana), reporterką Lois Lane i redaktorem naczelnym gazety - Perrym White'em (we wczesnych komiksach redaktorem naczelnym "Daily Star" był George Taylor). Jimmy zaprzyjaźnił się również z samym Supermanem, co zresztą było głównym wątkiem serii wydawniczej z nim w roli głównej zatytułowanej "Superman's Pal Jimmy Olsen" (wydawanej w latach 1954-1974). Na łamach tego jaki innych komiksów z Supermanem z okresu tzw. srebrnej ery komiksu, postać młodego fotoreportera miewała najróżniejsze przygody, które cechowały się slapstickowym humorem i motywami fantazyjnych transformacji (wówczas też epizodycznie nabywał rozmaite nadludzkie moce). Współcześnie (tak jak w przypadku innych postaci DC Comics), Jimmy Olsen jest przedstawiany w poważniejszy sposób. Nosi specjalny zegarek (signal watch), za pomocą którego może wezwać Supermana na pomoc. 
Adaptacje.
Postać Jimmy'ego Olsena gościła w niemal wszystkich adaptacjach komiksów o przygodach Supermana. Pierwszy raz w wersji aktorskiej zadebiutował w serialu "Superman" z 1948 roku, oraz w pełnometrażowej kontynuacji pod tytułem "Atom Man vs. Superman" z 1950 roku, gdzie w jego rolę wcielił się aktor Tommy Bond. W serialu telewizyjnym "Adventures of Superman" z lat 1952-1958 rolę Jimmy'ego zagrał Jack Larson. W 4-częściowej serii filmów kinowych, zapoczątkowanej obrazem "Superman" ("Superman: The Movie") z 1978 roku, w reżyserii Richarda Donnera, w postać Jimmy'ego wcielił się Marc McClure. W serialu telewizyjnym "Nowe przygody Supermana" ("Lois &amp; Clark: New Adventures of Superman") z lat 1993-1997 role młodego fotoreportera zagrali kolejno Michael Landes (w pierwszym sezonie) i Justin Whalin (był odtwórcą tej postaci przez resztę emisji serialu). W serialu telewizyjnym "Tajemnice Smallville" ("Smallville"), jego rola została zagrana przez Aarona Ashmore'a. W sequelu do serii filmów z lat 1978-1987 pod tytułem "" ("Superman Returns") z 2006 roku (reżyseria Bryan Singer), następcą Marca McClure'a został aktor Sam Huntington. W serialu telewizyjnym "Supergirl" odtwórcą jego roli został afroamerykański aktor Mehcad Brooks. W serialu animowanym "Superman" ("Superman: The Animated Series") głosu użyczył mu David Kaufman. W serialu animowanym "Batman" ("The Batman") głosu użyczył mu Jack DeSena.

</doc>
<doc id="3242952" url="https://pl.wikipedia.org/wiki?curid=3242952" title="Parafia św. Alberta w Loxton">
Parafia św. Alberta w Loxton

Parafia św. Alberta w Loxton – parafia rzymskokatolicka z siedzibą Loxton, należąca do diecezji Port Pirie, erygowana w 1953 roku.

</doc>
<doc id="3242962" url="https://pl.wikipedia.org/wiki?curid=3242962" title="Megacephala australis">
Megacephala australis

Megacephala (Pseudotetracha) australis – gatunek chrząszcza z rodziny biegaczowatych i podrodziny trzyszczowatych.
Taksonomia.
Gatunek ten opisany został w 1865 roku przez Maximiliena Chaudoira jako "Tetracha australis".
Opis.
Osiąga 14 mm lub do 21 mm długości ciała. Metalicznie zielony z obszerną brązową plamą na wierzchołku pokryw, a czułkami i żuwaczkami ciemnobrązowymi. Czułki długie i cienkie. Żuwaczki duże, piłkowane. Bezskrzydły.
Biologia i ekologia.
Drapieżnik. Dorosłe aktywne głównie nocą, za dnia chowające się pod ściółką lub w płytkich norkach. Larwy wykopują poziome norki w tych samych siedliskach co owady dorosłe. Zasiedla pobliża rzek i strumieni, jak i brzegi słonych lagun. Spotykany w ciągu całego roku.
Rozprzestrzenienie.
Gatunek endemiczny dla Australii, gdzie występuje w środkowej, wschodniej, południowo-wschodniej i południowej części kontynentu.

</doc>
<doc id="3242964" url="https://pl.wikipedia.org/wiki?curid=3242964" title="Parafia Chrystusa Króla w Minnipa">
Parafia Chrystusa Króla w Minnipa

Parafia Chrystusa Króla w Minnipa – parafia rzymskokatolicka, należąca do diecezji Port Pirie, erygowana w 1938 roku.
Parafia na swoim terytorium posiada cztery kościoły: 

</doc>
<doc id="3242968" url="https://pl.wikipedia.org/wiki?curid=3242968" title="B.G., the Prince of Rap">
B.G., the Prince of Rap

B.G., the Prince of Rap , właśc. Bernard Greene (ur. 28 września 1965 w Waszyngtonie, zm. 21 stycznia 2023 w Wiesbaden) – amerykański raper i twórca muzyki eurodance. Znany z piosenek „This Beat is Hot”, „Take Control of The Party” oraz „The Colour on My Dreams”, które przyniosły mu umiarkowany sukces w Niemczech.

</doc>
<doc id="3242972" url="https://pl.wikipedia.org/wiki?curid=3242972" title="NGC 3965">
NGC 3965

NGC 3965 (również PGC 157086) – galaktyka spiralna (S), znajdująca się w gwiazdozbiorze Pucharu. Odkrył ją Francis Leavenworth w 1886 roku. Mimo że identyfikacja obiektu jest niemal pewna (pozycja galaktyki różni się tylko o 44 sekundy kątowe w rektascensji od pozycji podanej przez Leavenwortha), w niektórych katalogach i bazach obiektów astronomicznych nazwa "NGC 3965" nie jest stosowana (np. SIMBAD) lub podaje się, że to obiekt nieistniejący (np. NASA/IPAC Extragalactic Database).

</doc>
<doc id="3242977" url="https://pl.wikipedia.org/wiki?curid=3242977" title="Watts (konstruktor)">
Watts (konstruktor)

Watts – amerykański zespół wyścigowy i konstruktor samochodów typu Indy.
Wyniki w Formule 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3243003" url="https://pl.wikipedia.org/wiki?curid=3243003" title="Czysta matematyka">
Czysta matematyka



</doc>
<doc id="3243006" url="https://pl.wikipedia.org/wiki?curid=3243006" title="Pokój w Merseburgu (drugi)">
Pokój w Merseburgu (drugi)



</doc>
<doc id="3243043" url="https://pl.wikipedia.org/wiki?curid=3243043" title="Cryptal Darkness">
Cryptal Darkness

Cryptal Darkness - australijski zespół wykonujący początkowo połączenie stylów death metal i grindcore a następnie doom i gothic metalu. Założony w 1993 w Melbourne. Od roku 2003 funkcjonuje pod nazwą The Eternal.

</doc>
<doc id="3243051" url="https://pl.wikipedia.org/wiki?curid=3243051" title="American Authors">
American Authors

American Authors – amerykański zespół rockowy powstały w 2007 roku w Nowym Jorku. Członkowie zespołu poznali się w 2007 roku w Bostonie. W latach 2007-2012 zespół nosił nazwę The Blue Pages.

</doc>
<doc id="3243052" url="https://pl.wikipedia.org/wiki?curid=3243052" title="Hong Kong Asian Sevens 2014">
Hong Kong Asian Sevens 2014

Hong Kong Asian Sevens 2014 – pierwsza edycja wchodzącego w skład mistrzostw Azji turnieju Hong Kong Asian Sevens przeznaczonego dla męskich reprezentacji narodowych w rugby 7. Odbyła się w dniach 23–24 sierpnia 2014 roku na Hong Kong Football Club Stadium w Hongkongu będąc pierwszym turniejem sezonu 2014.
Informacje ogólne.
Rozegrane na Hong Kong Football Club Stadium zawody były pierwszym turniejem sezonu 2014 i wzięło w nich udział dwanaście reprezentacji. Drużyny rywalizowały w pierwszym dniu systemem kołowym podzielone na cztery trzyzespołowe grupy, po czym w drugim dniu osiem najlepszych awansowało do ćwierćfinałów, a pozostała czwórka zmierzyła się w walce o "Bowl".
Faworyci przeszli przez pierwszy dzień niepokonani, w drugim zaś niespodzianką była półfinałowa porażka Japończyków z Koreańczykami. Ci z kolei w finałowym pojedynku ulegli reprezentantom Hongkongu. Najwięcej punktów w turnieju zdobył przedstawiciel zwycięzców, Thomas McQueen, który zwyciężył też w klasyfikacji przyłożeń.

</doc>
<doc id="3243065" url="https://pl.wikipedia.org/wiki?curid=3243065" title="Sheppard">
Sheppard

Sheppard – australijski zespół muzyczny założony w 2009 roku w Brisbane.
Historia zespołu.
Zespół powstał jako duet Amy i George Sheppard. Do zespołu jako trzeci dołączył Jay Bovino, następnie młodsza siostra rodzeństwa – Emma. Rodzeństwo Sheppard urodzili się w Papui-Nowej Gwinei.
W lipcu 2014 zespół wydał debiutancki album studyjny, zatytułowany "Bombs Away", który dotarł do 2. miejsca na liście najlepiej sprzedających się albumów w Australii i zdobył status złotej płyty w kraju. Album promowany był m.in. singlem „Geronimo”, który stał się międzynarodowym przebojem i był notowany na listach przebojów.
W czerwcu 2018 premierę miał drugi album studyjny zespołu, pt. "Watching the Sky", który dotarł do 1. miejsca australijskiej listy sprzedaży. W lutym 2019 z piosenką „On My Way” grupa startowała w programie "Australia Decides 2019", będącym australijskimi eliminacjami do 64. Konkursu Piosenki Eurowizji rozgrywanego w Tel Awiwie. W finale zajęła trzecie miejsce, zdobywszy 87 punktów w głosowaniu jurorów i telewidzów.

</doc>
<doc id="3243070" url="https://pl.wikipedia.org/wiki?curid=3243070" title="Kamen Rider The Next">
Kamen Rider The Next



</doc>
<doc id="3243073" url="https://pl.wikipedia.org/wiki?curid=3243073" title="Borisov Arena">
Borisov Arena



</doc>
<doc id="3243076" url="https://pl.wikipedia.org/wiki?curid=3243076" title="Dystipsidera flavipes">
Dystipsidera flavipes

Distipsidera flavipes – gatunek chrząszcza z rodziny biegaczowatych i podrodziny trzyszczowatych.
Gatunek ten opisany został w 1887 roku przez Williama Johna Macleayego.
Drapieżnik wyspecjalizowany w polowaniu na drobne stawonogi na gładkich pniach eukaliptusów. Zaniepokojony potrafi szybko odfrunąć, jednak wraca zwykle w miejsce z którego odleciał.
Gatunek endemiczny dla Australii, gdzie występuje w Queensland.

</doc>
<doc id="3243078" url="https://pl.wikipedia.org/wiki?curid=3243078" title="Zahari Sirakow">
Zahari Sirakow



</doc>
<doc id="3243080" url="https://pl.wikipedia.org/wiki?curid=3243080" title="Jamie Gregg">
Jamie Gregg

Jamie Roy Gregg (ur. 18 marca 1985 roku w Edmonton) – kanadyjski łyżwiarz szybki.
Kariera.
Największy sukces w karierze Jamie Gregg osiągnął w 2013 roku, kiedy zajął czwarte miejsce podczas mistrzostw świata w sprincie w Salt Lake City. Zajmował tam drugie miejsce w obu biegach na 500 m, trzynaste miejsce w pierwszym biegu na 1000 m oraz czwarte w drugim biegu na 1000 m. Ostatecznie walkę o brązowy medal przegrał tam z Heinem Otterspeerem z Holandii o zaledwie 0,015 pkt. W tej samej konkurencji był też między innymi szósty na rozgrywanych dwa lata wcześniej mistrzostwach świata w Heerenveen. Jego najlepszym wynikiem było tam piąte miejsce w drugim biegu na 500 m. W 2011 roku szóste miejsce zajął również w biegu na 500 m podczas dystansowych mistrzostw świata w Inzell. W 2010 roku wystąpił na igrzyskach olimpijskich w Vancouver, zajmując ósme miejsce w biegu na 500 m. Cztery lata później, podczas igrzysk w Soczi, na tym samym dystansie zajął jedenastą pozycję. Kilkukrotnie stawał na podium zawodów Pucharu Świata, odnosząc przy tym jedno zwycięstwo: 9 marca 2012 roku w Berlinie był najlepszy na 500 mm. Najlepsze wyniki osiągnął w sezonie 2012/2013, kiedy był piąty w klasyfikacji końcowej 500 m.
Jest synem kanadyjskiej panczenistki Kathy Vogt oraz hokeisty Randy'ego Gregga. Jego siostra, Jessica, oraz żona, Danielle Wotherspoon również uprawiają łyżwiarstwo szybkie.

</doc>
<doc id="3243081" url="https://pl.wikipedia.org/wiki?curid=3243081" title="Dystipsidera sericea">
Dystipsidera sericea

Distipsidera sericea – gatunek chrząszcza z rodziny biegaczowatych i podrodziny trzyszczowatych.
Gatunek ten opisany został w 1916 roku przez E. Mjцberga.
Osiąga długość ciała do 10 mm.
Nadrzewny, aktywny za dnia drapieżnik.
Gatunek endemiczny dla Australii.

</doc>
<doc id="3243082" url="https://pl.wikipedia.org/wiki?curid=3243082" title="Kohllapse">
Kohllapse

Kohllapse - australijski zespół wykonujący połączenia gatunków progresywny doom metal oraz darkwave. Został założony w mieście Canberra w 1996. W tekstach utworów zespół porusza zagadnienia związane z chrześcijaństwem.

</doc>
<doc id="3243083" url="https://pl.wikipedia.org/wiki?curid=3243083" title="Green River (Utah)">
Green River (Utah)

Green River – miasto w hrabstwie Emery w stanie Utah, w USA. Miasto leży nad rzeką Green River będącej dopływem Kolorado.
Green River leży na trasie nazywanej "Old Spanish Trail", wytyczonej w 1829 roku przez handlarzy z Taos oraz Santa Fe a wiodącej ze wschodu do Kalifornii, która szybko stała się wśród pionierów i handlarzy jedną z najbardziej znanych i uczęszczanych.
W mieście jest muzeum poświęcone wyprawom odkrywcy południowo-wschodniego Utah Johna Wesleya Powella, który podróżował rzeką Green River w 1869 roku oraz w latach 1871-1872.
Green River wraz z otaczającymi terenami jest centrum produkcji melonów i arbuzów i z tego względu corocznie w sierpniu odbywa się festiwal melona (ang. "Melon's Days"), na który przyjeżdża kilka tysięcy osób.
Miejscowość jest bazą wypadową do wielu naturalnych atrakcji turystycznych w okolicy. Kilkanaście kilometrów na południe od jest Park stanowy Goblin Valley, w którym wytyczonych jest wiele tras pieszych, rowerowych i wspinaczkowych. Około 80 km na południe znajdują się dwa bardzo popularne parki narodowe: Park Narodowy Canyonlands oraz Park Narodowy Arches. Do pierwszego z nich, składającego się z trzech części jedyna droga do najtrudniej dostępnej części "Maze" rozpoczyna się właśnie w okolicy Green River. Ze względu na niedostęność terenu oraz niewielką liczbę utwardzonych dróg pustyni San Rafael otaczającej Green River odległość 140 km do parku w zależności od warunków pogodowych i umiejętności kierowcy zajmuje od 3-6 godzin jazdy samochodem z napędem na cztery koła.

</doc>
<doc id="3243092" url="https://pl.wikipedia.org/wiki?curid=3243092" title="NGC 3578">
NGC 3578

NGC 3578 – ciało niebieskie w gwiazdozbiorze Pucharu zaobserwowane 16 grudnia 1827 roku przez Johna Herschela, prawdopodobnie gwiazda pojedyncza lub podwójna znajdująca się niedaleko od podanej przez odkrywcę pozycji. Niektóre katalogi i bazy obiektów astronomicznych pomijają ten obiekt (np. SIMBAD) bądź uznają go za nieistniejący (np. "NASA/IPAC Extragalactic Database").

</doc>
<doc id="3243105" url="https://pl.wikipedia.org/wiki?curid=3243105" title="Dystrykt Judei i Samarii">
Dystrykt Judei i Samarii



</doc>
<doc id="3243106" url="https://pl.wikipedia.org/wiki?curid=3243106" title="Stowarzyszenie Inwestorów Indywidualnych">
Stowarzyszenie Inwestorów Indywidualnych

Stowarzyszenie Inwestorów Indywidualnych (SII) – największa organizacja zrzeszająca inwestorów giełdowych w Polsce, która działa od 1999 roku i należy do europejskich organizacji inwestorskich EuroFinuse i Euroinvestors oraz Światowej Federacji Inwestorów WFIC. SII zrzesza niemal 13 000 członków. SII jest Organizacją Pożytku Publicznego (OPP).
Zakres działalności.
SII koncentruje się na wsparciu inwestorów indywidualnych, działalność opiera się na trzech głównych filarach:
Konferencje i szkolenia (w tym największe w kraju "WallStreet" i "Profesjonalny Inwestor"), wydawnictwa (np. dwumiesięcznik "Akcjonariusz", "eBiuletyn NewConnect"t), analizy giełdowe (m.in. "Portfel SII", "ATrakcyjne Spółki", "Raporty IPO", "Indeks Nastrojów Inwestorów");
Ochrona praw inwestorów, bieżące interwencje, wsparcie prawne, uczestnictwo w walnych zgromadzeniach spółek publicznych, działalność opiniotwórcza i wpływanie na proces ustawodawczy;
Oferowane przez partnerów Stowarzyszenia członkom SII (na: prowizje giełdowe, wydawnictwa, szkolenia itp.).
Działalność na rzecz poprawy funkcjonowania rynku kapitałowego (ochrona praw).
Największe osiągnięcia:
Działalność edukacyjna.
Stowarzyszenie prowadzi szereg działań mających na celu edukację inwestorów oraz analizy rynku. Do głównych projektów należą m.in.:
SII organizuje największe konferencje inwestorskie w Polsce: "WallStreet" oraz "Profesjonalny Inwestor". Konferencje gromadzą średnio kilkuset inwestorów indywidualnych, którzy uczestniczą w dziesiątkach wykładów i paneli edukacyjnych. Gośćmi specjalnymi byli m.in.: Joe DiNapoli, Aleksander Grad, Zbigniew Jakubas, Stanisław Kluza, Zenon Komar, Krzysztof Moska, Birger Schäfermeier, Ludwik Sobolewski, Adam Maciejewski, Paweł Tamborski, Jan Kulczyki i inni.
Analitycy SII są autorami licznych raportów "Ciekawe Spółki" oraz "Raportów IPO". Publikacje zawierają najważniejsze informacje o działalności danej spółki, o jej pozycji rynkowej, o ryzyku związanym z badanym podmiotem, o sile fundamentów oraz o wycenie spółki w stosunku do sektora.
Stowarzyszenie organizuje również spotkania edukacyjne w ramach "Akademii Tworzenia Kapitału". Są to cykliczne spotkania odbywające się kilka razy w roku w największych miastach Polski: Warszawa, Kraków, Katowice, Wrocław, Poznań, Gdańsk. Podczas szkoleń eksperci, a przede wszystkim praktycy, przekazują rzetelną wiedzę dotyczącą rynku kapitałowego. Spotkania skierowane są do początkujących, jak również średnio-zaawansowanych inwestorów.
Członkowie SII mają dostęp do "Portfela SII". Jest to projekt nastawiony na praktyczną naukę budowania, zarządzania i kontrolowania portfela inwestycyjnego. Eksperci Stowarzyszenia inwestują w oparciu o sugestie członków SII realne 20 tys. zł w akcje spółek. Każda decyzja jest szczegółowo uzasadniona i podparta analizą.
Organizacja wydaje również dwumiesięcznik "Akcjonariusz". Jest to oficjalne wydawnictwo SII, ukazuje się od 2001 roku. To jedyne tego typu periodyk na polskim rynku prasowym, skierowane do grupy polskich inwestorów giełdowych i osób zainteresowanych rynkiem kapitałowym i finansowym.
Stowarzyszenie Inwestorów Indywidualnych co roku przeprowadza "Ogólnopolskie Badanie Inwestorów" – badanie, które ma na celu stworzenie profilu inwestorów indywidualnych w Polsce, poznania ich potrzeb i preferencji przy podejmowaniu decyzji inwestycyjnych. Rokrocznie w badaniu OBI bierze udział około 7000 inwestorów.

</doc>
<doc id="3243109" url="https://pl.wikipedia.org/wiki?curid=3243109" title="Człowiek z karabinem (film)">
Człowiek z karabinem (film)

Człowiek z karabinem (ros. Человек с ружьём, "Czełowiek s rużjom") – radziecki dramat historyczny z 1938 roku będący adaptacją utworu Nikołaja Pogodina o tej samej nazwie.

</doc>
<doc id="3243120" url="https://pl.wikipedia.org/wiki?curid=3243120" title="Moses Letoyie">
Moses Letoyie



</doc>
<doc id="3243124" url="https://pl.wikipedia.org/wiki?curid=3243124" title="Kosen Ingen">
Kosen Ingen

Kosen Ingen (ur. 1295, zm. 1374; jap. 古先印元) – japoński mistrz zen szkoły rinzai.
Życiorys.
Kosen Ingen urodził się w prefekturze Kagoshima leżącej w południowej części wyspy Kiusiu.
W wieku 8 lat został przyjęty do klasztoru Engaku. W wieku 13 lat wziął udział w ceremonii tonsurowej (postrzyżyn).
Gdy miał 24 lata udał się do Chin w celu studiowania buddyzmu. Przebywał w tym kraju osiem lat. Został uczniem mistrza chan Zhongfenga Mingbena. Wokół tego mistrza, którego Kosen uważał za model doskonałego mistrza zen, uformował się krąg uczniów ze wszystkich klas społecznych, a dużą część tej grupy stanowili uczniowie japońscy. W 1326 roku Kosen powrócił do Japonii towarzysząc mistrzowi chan Qingzhuo Zhengchengowi (1274-1339), który przebywał przez jakiś czas w Kamakurze i Kioto. 
Uczniowie Mingbena, którzy rozproszyli się po całej Japonii, utworzyli jedną z dwu głównych linii klasztorów rinka - genjū. Kosen Ingen utrzymywał dobre relacje z rodem Ashikagów i w 1358 roku Motouji Ashikaga wybudował dla niego klasztor Choju w Kamakurze. Kosen został jego opatem założycielem. Klasztor należy do linii klasztoru Kenchō
Linia przekazu Dharmy zen.
Pierwsza liczba oznacza liczbę pokoleń mistrzów od 1 Patriarchy indyjskiego Mahakaśjapy.
Druga liczba oznacza liczbę pokoleń od 28/1 Bodhidharmy, 28 Patriarchy Indii i 1 Patriarchy Chin.
Trzecia liczba oznacza początek nowej linii przekazu w danym kraju.

</doc>
<doc id="3243127" url="https://pl.wikipedia.org/wiki?curid=3243127" title="Dystrykt Hajfy">
Dystrykt Hajfy



</doc>
<doc id="3243132" url="https://pl.wikipedia.org/wiki?curid=3243132" title="Dystrykt Jerozolimy">
Dystrykt Jerozolimy



</doc>
<doc id="3243133" url="https://pl.wikipedia.org/wiki?curid=3243133" title="Dystrykt Tel Awiwu">
Dystrykt Tel Awiwu



</doc>
<doc id="3243134" url="https://pl.wikipedia.org/wiki?curid=3243134" title="Sphallomorpha biplagiata">
Sphallomorpha biplagiata

Sphallomorpha biplagiata – gatunek chrząszcza z rodziny biegaczowatych i podrodziny Pseudomorphinae.
Gatunek ten opisany został w 1867 roku przez F. de Laporte de Castelnau.
Zdolny do lotu drapieżnik. Okazjonalnie przylatuje do światła nocą.
Gatunek endemiczny dla Australii.

</doc>
<doc id="3243135" url="https://pl.wikipedia.org/wiki?curid=3243135" title="Jekatierina Małyszewa">
Jekatierina Małyszewa

Jekatierina Aleksandrowna Małyszewa (ros. Екатерина Александровна Малышева, ur. 28 stycznia 1987 w Czelabińsku) – rosyjska panczenistka.
Kariera.
Największy sukces w karierze Jekatierina Małyszewa osiągnęła w 2010 roku, kiedy zajęła piąte miejsce na sprinterskich mistrzostwach świata w Obihiro. W pierwszych biegach na 500 i 1000 m zajmowała siódme miejsce, w drugim biegu na 500 m była piętnasta, a w drugim biegu na 1000 m zajęła drugie miejsce. W 2010 roku wzięła udział w igrzyskach olimpijskich w Vancouver, zajmując 24. miejsce w biegu na 500 m i 27. miejsce na dwukrotnie dłuższym dystansie. Na rozgrywanych cztery lata później igrzyskach w Soczi rywalizację w biegu na 500 m zakończyła na siedemnastej pozycji. Wielokrotnie startowała w zawodach Pucharu Świata, jednak nigdy nie stanęła na podium. Najlepsze wyniki osiągnęła w sezonie 2007/2008, kiedy była jedenasta w klasyfikacji końcowej 100 m.

</doc>
<doc id="3243136" url="https://pl.wikipedia.org/wiki?curid=3243136" title="Linia kolejowa 54 Kaposvár – Szigetvár">
Linia kolejowa 54 Kaposvár – Szigetvár

Linia kolejowa Kaposvár – Szigetvár – linia kolejowa na Węgrzech. Jest to linia jednotorowa, w całości niezelektryfikowana. Łączy stację Kaposvár z Szigetvár. Obecnie jest wyłączona z użytku i rozebrana.
Historia.
Linia kolejowa została otwarta 1 listopada 1900.

</doc>
<doc id="3243167" url="https://pl.wikipedia.org/wiki?curid=3243167" title="Paramæcium">
Paramæcium

Paramæcium - australijski zespół wykonujący death doom metal. Został założony w Melbourne w 1990. W tekstach utworów zespół porusza zagadnienia związane z chrześcijaństwem. Od 2006 działa pod nazwą InExordium.

</doc>
<doc id="3243183" url="https://pl.wikipedia.org/wiki?curid=3243183" title="Jin Peiyu">
Jin Peiyu

Jin Peiyu (; ur. 17 kwietnia 1985 w Harbinie) – chińska łyżwiarka szybka.
Kariera.
Największy sukces w karierze Jin Peiyu osiągnęła w 2009 roku, kiedy zajęła piąte miejsce na mistrzostwach świata w wieloboju sprinterskim w Moskwie. W poszczególnych biegach zajmowała tam szóste miejsce w pierwszym biegu na 500 m, ósme miejsce w pierwszym biegu na 1000 m, siódme w drugim biegu na 500 m i dziewiąte w drugim na 1000 m. W tej samej konkurencji była też między innymi szósta na rozgrywanych rok później mistrzostwach świata w Obihiro. Jej najlepszym wynikiem było tam siódme miejsce w drugim biegu na 500 m. Szósta była także w biegu na 1000 m podczas dystansowych mistrzostw świata w Richmond. W 2010 roku wzięła udział w igrzyskach olimpijskich w Vancouver, zajmując ósmą pozycję w biegu na 500 m i osiemnastą na dwukrotnie dłuższym dystansie. Kilkukrotnie stawała na podium zawodów Pucharu Świata, jednak nigdy nie zwyciężyła. Najlepsze wyniki osiągnęła w sezonie 2008/2009, kiedy była dziesiąta w klasyfikacji końcowej 1000 m.

</doc>
<doc id="3243190" url="https://pl.wikipedia.org/wiki?curid=3243190" title="Stefan Leopold Kulikowski">
Stefan Leopold Kulikowski

Stefan Leopold Kulikowski (ur. 15 listopada 1871 w Warszawie, zm. 26 października 1943) – polski wydawca, kolekcjoner sztuki, fotografik.
Życiorys.
Urodził się w rodzinie rejenta Franciszka Ksawerego (1825–1906) i Natalii z Żyźniewskich (1831–1922). Ukończył gimnazjum Wojciecha Górskiego w Warszawie. Studiował w Rydze, a jako wolny słuchacz historii sztuki także na UJ w Krakowie. Grał na fortepianie, uprawiał też twórczość poetycką. W dziedzinie fotografii aktywny był zwłaszcza na przełomie XIX i XX wieku, był laureatem konkursów fotograficznych, na których zdobywał złote medale i honorowe dyplomy. Wystawiał swoje prace we Lwowie i w Krakowie.
Mieszkając w latach 1898–1900 na wsi (w odziedziczonym po ojcu majątku Bratków k. Opatowa, świętokrzyskie) specjalizował się w fotografowaniu wiejskich scenek rodzajowych. Później sprzedał swoją wiejską posiadłość i powrócił do Warszawy, w której założył swój własny Salon Sztuki, w którym gromadził malarstwo polskie, holenderskie i włoskie, a przed I wojną światową sprzedawał także fotografie artystów krajowych i zagranicznych. Od 1900 był członkiem „Zachęty” (do 1906 zwyczajnym, a później, do 1939, rzeczywistym). Po I wojnie światowej przestał zajmować się fotografią, skupił się na malarstwie, wydawał też m.in. albumy malarstwa (m.in. nakładem własnym wydał w latach 1908–1909 dwutomowy album „Malarstwo polskie w odbitkach barwnych. Materiały do historii sztuki w Polsce”, w którym znalazły się też cztery napisane przezeń życiorysy malarzy). Wydawał także pocztówki z reprodukcjami malarstwa (także z kopiami jego twórczości fotograficznej). Salon Sztuki założony przez Kulikowskiego, najpierw przy ul. Marszałkowskiej 129 przeniesiony został w 1906 na Nowy Świat 63, a w 1909 Krakowskie Przedmieście 7. Lokal w czasie kampanii wrześniowej 1939 uległ częściowemu zniszczeniu, ale Kulikowski zdołał go wyremontować i ponownie podjąć w nim działalność; po jego śmierci prowadzony był jeszcze, do wybuchu powstania warszawskiego, przez jego drugą żonę Janinę; całkowicie zniszczony przestał istnieć w sierpniu 1944. Przepadły wówczas wszystkie zgromadzone w nim dzieła, nie zachowały się też żadne jego własne prace, a reprodukcje jego fotografii w postaci publikacji są rzadkością.

</doc>
<doc id="3243196" url="https://pl.wikipedia.org/wiki?curid=3243196" title="Parafia MB Szkaplerznej w Karniowicach">
Parafia MB Szkaplerznej w Karniowicach



</doc>
<doc id="3243199" url="https://pl.wikipedia.org/wiki?curid=3243199" title="Aeromarine 40">
Aeromarine 40

Aeromarine 40 – amerykańska łódź latająca zaprojektowana i zbudowana w Aeromarine Plane and Motor Company w 1918. W wersji 40F była używana przez United States Navy (USN) jako samolot szkolny do połowy lat 20.
Historia.
Aeromarine 40, podobnie jak wcześniejszy Aeromarine 39, został zaprojektowany na zamówienie United States Navy (USN) na dwumiejscową łódź latająca. Maszyna była zbliżona do wcześniejszego samolotu Curtiss MF, który miała zastąpić. 
Pierwsze zamówienie USN opiewało na 200 samolotów w wersji 40F, ale po zakończeniu wojny zostało ono zredukowane do 50 maszyn (numery seryjne USN A5040/89).
Pierwsza cywilna wersja samolotu, prawdopodobnie została oblatana w 1918 i była napędzana 150-konnym silnikiem Aeromarine U-8, ale pierwsze samoloty w wojskowej wersji 40F, zostały dostarczone USN dopiero w 1919. 
Niektóre z dostarczonych samolotów były podobno wyposażone w 150-konne silniki Wright-Hispano, możliwe także ze silniki zmieniono już w trakcie ich służby, co poprawiało ich osiągi i ładowność. Wiele źródeł wspomina o przebudowaniu niektórych samolotów na Model 41, bez wyszczególniania na czym miała polegać zmiany, które pociągnęły za sobą zmianę nazwy samolotu. Według ówczesnych zwyczajów United States Army Air Service będące już w służbie samoloty otrzymywały nowe oznaczenie, jeżeli w następnej wersji były napędzane innymi silnikami niż w poprzedniej. Prawdopodobnie wersja 41 tego samolotu była napędzana silnikami Wright-Hispano, zamiast oryginalnych Curtiss OXX-6.
W grudniu 1922 jeden z Aeromarine 40 (numer seryjny A-5066, być może przebudowany na model 41) został przydzielony na okręt hydrograficzny operujący w kubańskich wodach. 25 maja 1923 samolot został poważnie uszkodzony, przebywając na wodzie uderzył w jakąś podwodną przeszkodę lub jego kadłub został rozbity falą i samolot został wycofany z użytku. W raporcie powypadkowym zasugerowano, że ten typ samolotu jest zbyt delikatny do zadań pełnomorskich i nie powinien być więcej używanych do pełnomorskich zadań hydrograficznych.
Samoloty zostały wycofane ze służby USN w połowie lat 20. 
Dwa samoloty tego typu zostały odkupione od USN przez United States Coast Guard. Samoloty stacjonowały w bazie lotniczej USCG w Morehead City aż do jej zamknięcia. Po jej zamknięciu samoloty zostały umyślnie zniszczone.
Oprócz wojskowej wersji 40F powstało także kilka wersji cywilnych – 40 i 40B napędzane 140-konnym silnikiem Hispano-Suiza, 40C z silnikiem Aeromarine 150KM, 40L z 130 KM Aeromarine L, 40T z silnikiem Curtiss OXX-6 100 KM oraz 40U z 100-konnym silnikiem Aeromarine U-6. Samoloty w wersji cywilnej kosztowały około dziewięciu tysięcy dolarów.
Opis konstrukcji.
Samolot miał konstrukcję całkowicie konwencjonalną, był to drewniany dwupłat, kryty płótnem z silnikiem pchającym. Skrzydła samolotu były nierównej długości – z górnym skrzydłem mającym większą rozpiętość. W porównaniu z Curtissem MF, samolot miał inny kształt kadłuba o przekroju zbliżonym do V, z bardziej zaokrąglonym dziobem oraz mniej wydatnymi sponsonami. Duży statecznik pionowy przymocowany był do tylnej części kadłuba, stateczniki poziome były umieszczone w górnej części statecznika pionowego tak, aby były jak najbardziej oddalone od rozpryskanej kadłubem wody. Silnik, w wojskowe wersji Curtiss OXX-6 100 KM, w konfiguracji pchającej, umieszczony był za kabiną załogi, na rozpórkach pomiędzy skrzydłami. W przedniej części kadłuba mieściła się kabina załogi dla instruktora i ucznia z siedzeniami umieszczonymi obok siebie.

</doc>
<doc id="3243204" url="https://pl.wikipedia.org/wiki?curid=3243204" title="Janne Hänninen">
Janne Hänninen

Janne Tapio Hänninen (ur. 16 sierpnia 1975 roku w Outokumpu) – fiński łyżwiarz szybki.
Kariera.
Największy sukces w karierze Janne Hänninen osiągnął w 2003 roku, kiedy zajął czwarte miejsce w biegu na 1000 m podczas dystansowych mistrzostw świata w Berlinie. W walce o brązowy medal lepszy okazał się tam Joey Cheek z USA. Na tych samych mistrzostwach był też siódmy na dystansie 1500 m i dziesiąty w biegu na 500 m. Hänninen zajmował też między innymi ósme miejsce na sprinterskich mistrzostwach świata w Calgary oraz rozgrywanych pięć lat później sprinterskich mistrzostwach świata w Nagano. Na drugiej z tych imprez zajął między innymi trzecie miejsce w jednym z biegów na 1000 m. W 1998 roku wystąpił na igrzyskach olimpijskich w Nagano, zajmując osiemnaste miejsce w biegu na 500 m i 21. miejsce na dwukrotnie dłuższym dystansie. Na rozgrywanych cztery lata później igrzyskach w Salt Lake City jego najlepszym wynikiem było dziesiąte miejsce na 1000 m. Brał także udział w igrzyskach olimpijskich w Turynie w 2006 roku, gdzie zajął 15. miejsce na 500 m i 25. miejsce na 1000 m. Czterokrotnie stawał na podium zawodów Pucharu Świata, jednak nigdy nie zwyciężył. Najlepsze wyniki osiągnął w sezonie 1998/1999, kiedy był szósty w klasyfikacji końcowej 1000 m. W 2006 roku zakończył karierę.

</doc>
<doc id="3243222" url="https://pl.wikipedia.org/wiki?curid=3243222" title="Kościół Miłosierdzia Bożego w Łochowie">
Kościół Miłosierdzia Bożego w Łochowie

Kościół Miłosierdzia Bożego w Łochowie – rzymskokatolicki kościół filialny należący do parafii Niepokalanego Serca Najświętszej Maryi Panny w Łochowie i dekanatu Łochów diecezji drohiczyńskiej. Kościół mieści się przy kompleksie pałacowo – parkowym.
Świątynia została wzniesiona w 1932 roku we wsi Wólka Dobryńska, w gminie Zalesie, w powiecie bialskim. Pierwotnie nosiła wezwanie św. Stanisława Kostki. Kościół został wybudowany dzięki staraniom księdza Franciszka Michalika. Zaprojektował go architekt p. Mazur. Budowniczymi świątyni byli cieśle Józef Kozerski, Antoni Lewczuk, Wiktor i Antoni Arseniukowie, Julian Romaniuk. W 2009 roku budowla została przeniesiona przez firmę Arche SA w obecne miejsce. Dzięki wsparciu prezesa tej spółki, Władysława Grochowskiego kościół został odrestaurowany. W dniu 13 maja 2010, w niedzielę Wniebowstąpienia Pańskiego, ówczesny biskup drohiczyński Antoni Dydycz konsekrował świątynię, nadając jej wezwanie Miłosierdzia Bożego. W czasie tej uroczystości, w kościele została umieszczona tablica upamiętniająca fundatora.

</doc>
<doc id="3243228" url="https://pl.wikipedia.org/wiki?curid=3243228" title="Arvi Tervalampi">
Arvi Tervalampi

Arvi Tervalampi (ur. 3 września 1928 w Kiemie, zm. 16 stycznia 2005 w Szwecji) – fiński jeździec.
W 1956 wystartował na igrzyskach olimpijskich w indywidualnych i drużynowych skokach przez przeszkody, jednakże nie ukończył ani jednej, ani drugiej konkurencji. W 1957 został mistrzem Finlandii w indywidualnych skokach przez przeszkody.
W latach 1976-1997 był przewodniczącym Ruotsinsuomalaisten keskusliitto. Zmarł 16 stycznia 2005. Został pochowany 4 marca 2005 na Östra Kyrkogården w Karlskodze.

</doc>
<doc id="3243234" url="https://pl.wikipedia.org/wiki?curid=3243234" title="Pervis Ellison">
Pervis Ellison

 
Pervis Ellison (ur. 3 kwietnia 1967 w Savannah) – amerykański koszykarz, środkowy, laureat nagrody dla zawodnika, który poczynił największy postęp.
Kariera sportowa.
W 1985 wystąpił w meczu gwiazd amerykańskich szkół średnich - McDonald’s All-American.

</doc>
<doc id="3243243" url="https://pl.wikipedia.org/wiki?curid=3243243" title="Hanušovice (stacja kolejowa)">
Hanušovice (stacja kolejowa)

Hanušovice – stacja kolejowa w Hanušovicach, w kraju ołomunieckim, w Czechach Znajduje się na wysokości 395 m n.p.m.
Na przystanku istnieje możliwość zakupu biletów na wszystkiego rodzaju pociągi oraz rezerwacji miejsc. 

</doc>
<doc id="3243250" url="https://pl.wikipedia.org/wiki?curid=3243250" title="Kühner">
Kühner



</doc>
<doc id="3243257" url="https://pl.wikipedia.org/wiki?curid=3243257" title="Sphallomorpha">
Sphallomorpha

Sphallomorpha – rodzaj chrząszczy z rodziny biegaczowatych i podrodziny Pseudomorphinae.
Taksonomia.
Rodzaj ten opisany został w 1837 roku przez Johna Obadiah Westwooda. Jest najliczniejszym w gatunki i bazalnym rodzajem swojej podrodziny.
Biologia i ekologia.
"Sphallomorpha" jest jedynym znanym jajorodnym rodzajem w swojej podrodzinie – pozostałe badane pod tym względem są jajożyworodne. Larwy kilku gatunków są prawdopodobnie myrmekofilne.
Chrząszcze te występują w większości na drzewach, preferując przy tym eukaliptusy o odstającej korze, pod którą mogą się ukrywać w czasie dnia. Większość gatunków zamieszkuje prześwietlone lasy, a wile siedliska raczej suche. Nieliczne natomiast spotykane są w lasach deszczowych.
Rozprzestrzenienie.
Większość gatunków jest endemitami Australii. Kilka podawanych jest z Nowej Gwinei.
Systematyka.
Do rodzaju tego należy 139 opisanych gatunków:

</doc>
<doc id="3243268" url="https://pl.wikipedia.org/wiki?curid=3243268" title="Charles Brackenbury">
Charles Brackenbury

Charles Brackenbury (ur. 1 lutego 1907 roku, zm. 2 listopada 1959 roku) – brytyjski kierowca wyścigowy.
Kariera.
W wyścigach samochodowych Brackenbury poświęcił się głównie startom w wyścigach samochodów sportowych. W latach 1934-1935, 1937, 1939, 1949-1950 Brytyjczyk pojawiał się w stawce 24-godzinnego wyścigu Le Mans. W pierwszym sezonie startów uplasował się na ósmej pozycji w klasie 1.1. Rok później odniósł zwycięstwo w klasie 1.5, stawając jednocześnie na najniższym stopniu podium klasyfikacji generalnej. Sukces ten powtórzył w sezonie 1939 w klasie 5. Po wojnie, w 1950 roku był drugie w klasie S 3.0.

</doc>
<doc id="3243269" url="https://pl.wikipedia.org/wiki?curid=3243269" title="Austracris guttulosa">
Austracris guttulosa

Austracris guttulosa – gatunek prostoskrzydłego z rodziny szarańczowatych i podrodziny Cyrtacanthacridinae.
Taksonomia.
Gatunek ten opisany został w 1870 roku przez Francisa Walkera jako "Cyrtacanthacris guttulosa".
Opis.
Samice osiągają długość od 45 do 65 mm lub od 70 do 80 mm, a samce od 35 do 45 mm lub od 55 do 65 mm. W widoku bocznym głowa, tułów i skrzydła tworzą linię prostą. Ubarwienie ciała zwykle głównie szare lub jasnobrązowe. Z części gardłowej wyrasta całkiem wyraźna, około 2-3 mm długa, zakrzywiona ku tyłowi ostroga lub "kołek", położony pomiędzy przednimi odnóżami. Na tułowiu obecne są białe pasy i ciemne znaczenia. Od góry widoczny jest jasny pas środkowy, biegnący przez głowę i tułów. Od oczu w dół rozciąga się długi, wąski trójkąt. Przednie skrzydła są drobno cętkowane. Tylne skrzydła przejrzyste, bezbarwne lub z niebieskawym zabarwieniem. Golenie odnóży tylnych ubarwione są słomkowo lub różowo do fiołkowego i opatrzone dwoma rzędami białych kolców o ciemnych wierzchołkach.
Młode larwy ubarwione są jasnozielono, a starsze zyskują jasne lub ciemne pasy i zwykle zmieniają ubarwienie od zielonego po słomkowe. Starsze stadia mają ubarwienie szare. U młodszych stadiów ciemne plamki wyraźniejsze niż u starszych. W widoku bocznym głowa wysoka, u młodszych stadiów linia wzdłuż grzbietu ciała wklęśnięta, u starszych staje się prostsza.
Biologia.
Szarańczak ten wydaje jedną generację rocznie, a owady dorosłe żyją od 10 do 12 miesięcy, począwszy od jesieni jednego roku po lato kolejnego. Zimę spędzają w stanie diapauzy niezdolne jeszcze do rozrodu imagines. Jaja dojrzewają zwykle w październiku lub listopadzie, wraz z pierwszymi opadami pory deszczowej, choć w latach suchych składanie ich może opóźnić się do lutego, a nawet marca.
Jaja składane są za pomocą pokładełka do ziemi w grupkach po średnio 130 sztuk. W wilgotnej glebie ich rozwój trwa 20-30 dni, a w suchej wchodzą w stan spoczynku, który jednak nie może trwać dłużej niż miesiąc i przy braku opadów jaja mogą obumrzeć.
Stadium larwy trwa około 10 tygodni (zwykle grudzień-marzec) i złożone jest z 6 to 8 wylinek. Larwy nie gromadzą się w stada, ale mogą występować w dużym zagęszczeniu wśród ulubionych gatunków traw. Młodsze preferują trawy niskie, starsze zaś roślinność wyższą.
Dorosłe pojawiają się w zwykle marcu-kwietniu, ale mogą już w styczniu, i, tworząc często roje, udają się na zimowiska, gdzie wchodzą w stan diapauzy. Gdy owadów jest dużo, drzewa na których zimują mogą utracić liście, a nawet gałęzie pod ich ciężarem. Od początku pory deszczowej osobniki dorosłe odbywają przy pomocy wiatru długodystansowe, nocne migracje, których łączna długość może wynosić 700 do 1000 km.
Rozprzestrzenienie.
Główne tereny rozrodcze "A. guttulosa" w Australii rozciągają się od rejonu Zatoki Karpentaria na Terytorium Północnym po Central Highlands w Queensland, jednak gatunek ten rozmnaża się również w południowym Queensland, północnej Australii Zachodniej i północno-zachodniej Nowej Południowej Walii. Migrujące dorosłe mogą zalatywać do południowej Nowej Południowej Walii, północnej Australii Południowej, a nawet Wiktorii. Według Orthoptera Species File gatunek ponadto znany z Celebesu, Wysp Sangihe, Tasmanii, Vanuatu, Tonga i Markizów.
Systematyka.
Wyróżnia się 4 podgatunki tego szarańczaka:

</doc>
<doc id="3243271" url="https://pl.wikipedia.org/wiki?curid=3243271" title="Maire">
Maire



</doc>
<doc id="3243276" url="https://pl.wikipedia.org/wiki?curid=3243276" title="Żaba bagienna wschodnia">
Żaba bagienna wschodnia

Żaba bagienna wschodnia ("Limnodynastes dumerilii") – gatunek płaza bezogonowego z rodziny żółwinkowatych.
Taksonomia.
Wyróżnia się pięć podgatunków gatunku "limnodynastes dumerilii":
Morfologia.
Osobniki tego gatunku mają brodawkowatą skórę, grube, krótkie nogi i okrągłą głowę. Przybierają barwy od czarnej do blado-szarej z ciemnymi lub brązowymi elementami na bokach. Dorosłe żaby bagienne wschodnie osiągają długość od 52 do 83 mm.
Występowanie.
Jest to gatunek endemiczny dla Australii. Występuje wzdłuż południowo-wschodnich wybrzeży kontynentu, od południowego Queensland po Wiktorię i Australię Południową, a także na północy i wschodzie Tasmanii. Żyje w większości środowisk z wyjątkiem obszarów alpejskich, lasów deszczowych i terenów wyjałowionych. Pojawia się również w podmiejskich parkach i ogrodach.
Rozmnażanie.
Samice składają jednorazowo do 4000 jaj. W ciepłej wodzie rozwój żab następuje w ciągu 4-5 miesięcy, w zimnej w ciągu 12-15 miesięcy.
Status.
Liczba osobników tego gatunku nie zmienia się w długich odstępach czasu. Do głównych zagrożeń dla rozwoju populacji należy osuszanie terenów podmokłych pod uprawę rolną. W przyszłości niebezpieczne może stać się dla niej także rozwój aglomeracji miejskich na wschodzie Australii.

</doc>
<doc id="3243281" url="https://pl.wikipedia.org/wiki?curid=3243281" title="Ploiaria stehliki">
Ploiaria stehliki

Ploiaria stehliki – gatunek pluskwiaka z podrzędu różnoskrzydłych i rodziny zajadkowatych.
Taksonomia.
Gatunek ten opisany został w 2013 roku przez Davida Rédei i nazwany na cześć heteropterologa Jaroslava L. Stehlíka.
Opis.
Ciało długości 10 do 11 mm, brązowe z jaśniejszymi lecz niekontrastującymi rejonami. Zaoczna część głowy znacznie krótsza niż długość oko i z tyłu ścięta w widoku od góry. Przedplecze 1,1 do 1,2 razy dłuższe niż jego maksymalna szerokość. Samce i samice makropteryczne. Odnóża przednie o udach stosunkowo smukłych, opatrzonych u nasady brzusznej strony w małą, kanciastą nabrzmiałość. Ponadto opatrzone serią przednio-boczną i tylno-boczną prostych, stosunkowo wąskich kolców wstawionych w małe, brodawkowate guzki nasadowe. Puszka genitalna samca bocznie spłaszczona, stosunkowo krótka, opatrzona stosunkowo krótkim i wąskim kolczastym wyrostkiem środkowym, wyrastającym tylnogrzbietowo.
Rozprzestrzenienie.
Gatunek endemiczny dla Australii, znany wyłącznie z Australii Zachodniej.

</doc>
<doc id="3243290" url="https://pl.wikipedia.org/wiki?curid=3243290" title="Michael Künzel">
Michael Künzel

Michael Künzel (ur. 24 maja 1973 w Plauen) – niemiecki łyżwiarz szybki.
Kariera.
Największy sukces w karierze Michael Künzel osiągnął 4 grudnia 1999 roku w Warszawie, kiedy wygrał bieg na 1000 m w ramach Pucharu Świata. Jeszcze dwukrotnie stawał na podium zawodów tego cyklu, raz na drugim i raz na trzecim stopniu. Najlepsze wyniki osiągnął w sezonie 1999/2000, kiedy był szósty w klasyfikacji końcowej 1000 m. Na mistrzostwach świata jego najlepszym wynikiem było siódme miejsce wywalczone na sprinterskich mistrzostwach świata w Seulu w 2000 roku. W poszczególnych biegach zajmował tam piąte miejsce w pierwszym biegu na 500 m, jedenaste w pierwszym biegu na 1000 m, piętnaste w drugim na 500 m oraz szesnaste w drugim biegu na 1000 m. Siómą pozycję zajął także w biegu na 500 m podczas rozgrywanych w tym samym roku dystansowych mistrzostw świata w Nagano. W 1998 roku wystąpił na igrzyskach olimpijskich w Nagano, zajmując jedenaste miejsce w biegu na 500 m. Na rozgrywanych cztery lata później igrzyskach w Salt Lake City zajął 19. miejsce na 500 m i 24. miejsce na dwukrotnie dłuższym dystansie. W 2003 roku zakończył karierę.

</doc>
<doc id="3243292" url="https://pl.wikipedia.org/wiki?curid=3243292" title="Omphalia campanella">
Omphalia campanella



</doc>
<doc id="3243317" url="https://pl.wikipedia.org/wiki?curid=3243317" title="Ino-Rock Festival">
Ino-Rock Festival

Ino-Rock Festival – polski festiwal muzyczny, poświęcony głównie rockowi progresywnemu, odbywający się od 2008 roku w Inowrocławiu w Teatrze Letnim.
Pierwszym organizatorem było Kujawskie Centrum Kultury oraz muzycy zespołu Quidam. Od 2009 współorganizatorem jest Rock Serwis.
Uczestnicy kolejnych edycji:

</doc>
<doc id="3243325" url="https://pl.wikipedia.org/wiki?curid=3243325" title="Dana Barros">
Dana Barros

Dana Bruce Barros (ur. 13 kwietnia 1967 w Bostonie) – amerykański koszykarz, obrońca, uczestnik NBA All-Star Game, laureat nagrody dla zawodnika, który poczynił największy postęp.
10 stycznia 1996 roku zakończył serię 89 kolejnych spotkań z co najmniej jednym celnym rzutem za 3 punkty na koncie, ustanawiając tym samym rekord NBA. Swoją rekordową serię spotkań rozpoczął 23 grudnia 1994 roku.

</doc>
<doc id="3243326" url="https://pl.wikipedia.org/wiki?curid=3243326" title="Donald Mathieson">
Donald Mathieson

Donald Mathieson – brytyjski kierowca wyścigowy.
Kariera.
W wyścigach samochodowych Mathieson poświęcił się głównie startom w wyścigach samochodów sportowych. W latach 1938-1939, 1949-1950 Brytyjczyk pojawiał się w stawce 24-godzinnego wyścigu Le Mans. W pierwszym sezonie startów uplasował się na szóstej pozycji w klasie 5. Rok później w tej samej klasie był siódmy. Po wojnie, w 1950 odniósł zwycięstwo w klasie S 2.0, a w klasyfikacji generalnej był dziewiąty.

</doc>
<doc id="3243363" url="https://pl.wikipedia.org/wiki?curid=3243363" title="Henk Hoogeveen">
Henk Hoogeveen

Henk Hoogeveen – holenderski kierowca wyścigowy.
Kariera.
W wyścigach samochodowych Hoogeveen poświęcił się głównie startom w wyścigach samochodów sportowych. W 1950 roku Holender odniósł zwycięstwo w klasie S 750 24-godzinnego wyścigu Le Mans, a w klasyfikacji generalnej był 21.

</doc>
<doc id="3243365" url="https://pl.wikipedia.org/wiki?curid=3243365" title="Francisco Flores (meksykański piłkarz)">
Francisco Flores (meksykański piłkarz)

Francisco Javier „Paco” Flores Ibarra (ur. 17 stycznia 1994 w mieście Meksyk) – meksykański piłkarz występujący na pozycji prawego obrońcy, obecnie zawodnik Pachuki.
Początki.
Flores pochodzi z Tlatelolco, dzielnicy stołecznego miasta Meksyk. Jest synem Francisco Javiera Floresa Rojasa i Lidii Ibarry Cejas, posiada młodszą o dwa lata siostrę Sarę Lilię, która grała w piłkę na poziomie amatorskim. W późniejszym czasie cała rodzina przeprowadziła się do dzielnicy Azcapotzalco, a młody Flores jako ośmiolatek zaczął uczęszczać na treningi do akademii juniorskiej klubu Cruz Azul. Fanem tej drużyny był od dziecka za sprawą swojego pradziadka, który kibicował właśnie Cruz Azul. Największym idolem młodego zawodnika był Francisco Palencia, lecz podziwiał on także grę Carlosa Hermosillo i Kaki.
Kariera klubowa.
W lipcu 2011, jako siedemnastolatek, Flores został włączony do treningów seniorskiej drużyny Cruz Azul przez szkoleniowca Enrique Mezę. Wówczas także, po udanych występach na młodzieżowych mistrzostwach świata, zainteresowanie jego zatrudnieniem przejawiały francuskie zespoły Olympique Lyon i Lille OSC, jednak on sam zdecydował się ostatecznie pozostać w Meksyku. Począwszy od sierpnia kilkakrotnie znajdował się w kadrze meczowej, jednak w pierwszym zespole zadebiutował dopiero 31 marca 2012 w wygranym 3:1 spotkaniu z San Luis w meksykańskiej Primera División, zmieniając w 84. minucie Gerardo Floresa. Po raz pierwszy w wyjściowym składzie pojawił się natomiast trzy dni później w zremisowanym 1:1 meczu z wenezuelskim Deportivo Táchira w ramach fazy grupowej rozgrywek Copa Libertadores. W wiosennym sezonie Clausura 2013 wywalczył z Cruz Azul tytuł wicemistrza Meksyku i zdobył krajowy puchar (Copa MX), lecz jego wkład w te sukcesy był znikomy – we wszystkich rozgrywkach wystąpił w zaledwie dwóch spotkaniach, regularnie pojawiając się natomiast na boiskach w lidze meksykańskiej do lat dwudziestu.
W grudniu 2013 roku ogłoszono, że Flores od nowego roku wraz ze swoim byłym kolegą z młodzieżowej reprezentacji Julio Gómezem zostanie wypożyczony do zespołu Chivas de Guadalajara. Tam występował przez rok, nie notując jednak żadnego występu w lidze meksykańskiej; jedyny raz w pierwszej drużynie Chivas pojawił się na boisku 15 stycznia 2014 w zremisowanym 1:1 spotkaniu krajowego pucharu z Universidadem de Guadalajara, zmieniając w 61. minucie Carlosa Villanuevę. Regularnie występował natomiast w lidze meksykańskiej do lat dwudziestu; w jesiennym sezonie Apertura 2014, będąc podstawowym defensorem swojej ekipy, zdobył z młodzieżową drużyną Chivas mistrzostwo Meksyku w tej kategorii wiekowej. W grudniu 2014 powrócił do Cruz Azul, jednak poinformowano go, iż nie będzie brany pod uwagę przy ustalaniu kadry na kolejny sezon i wiosną 2015 nie został zgłoszony do żadnych rozgrywek. On sam określił półroczny okres przerwy w karierze jako „spory cios i lekcję życia we wszystkich aspektach”.
W czerwcu 2015 Flores udał się na wypożyczenie do zespołu CF Pachuca.
Kariera reprezentacyjna.
Występy w młodzieżowych kadrach narodowych Flores rozpoczynał już jako trzynastolatek. W czerwcu 2011 został powołany przez szkoleniowca Raúla Gutiérreza do reprezentacji Meksyku U-17 na Mistrzostwa Świata U-17 w Meksyku. Jego drużyna, pełniąca wówczas rolę gospodarza, zdobyła wówczas tytuł mistrza świata, zaś on sam był podporą linii defensywnej, współtworząc ją z Jorge Caballero, Carlosem Guzmánem i Antonio Briseño. Mając niepodważalne miejsce w wyjściowym składzie, rozegrał na prawej obronie wszystkie siedem meczów od pierwszej minuty i dał się poznać jako ofensywnie grający defensor, dobrze kryjący rywali. W pełnym wymiarze czasowym wystąpił między innymi w finałowym spotkaniu z Urugwajem (2:0) na Estadio Azteca, dzięki któremu Meksykanie zagwarantowali sobie mistrzostwo globu.
W lutym 2013 Flores znalazł się w ogłoszonym przez trenera Sergio Almaguera składzie reprezentacji Meksyku U-20 na Mistrzostwa Ameryki Północnej U-20. Podczas tego turnieju, rozgrywanego w meksykańskim mieście Puebla, podobnie jak przed dwoma laty pełnił rolę podstawowego bocznego obrońcy swojej drużyny narodowej. Wystąpił wtedy we wszystkich pięciu meczach od pierwszej do ostatniej minuty, zdobywając gola w ćwierćfinałowej konfrontacji z Jamajką (4:0). Meksykanie triumfowali natomiast podczas tej imprezy, w finale pokonując po dogrywce USA (3:1), zaś on sam znalazł się w wybranej przez CONCACAF najlepszej jedenastce turnieju. Dwa miesiące później wraz z drużyną narodową wziął udział w prestiżowym towarzyskim Turnieju w Tulonie, rozgrywając trzy spotkania, lecz jego kadra zajęła na francuskich boiskach zaledwie szóstą lokatę. W czerwcu 2013 został powołany przez Almaguera na Mistrzostwa Świata U-20 w Turcji, jednak tam nie wystąpił w żadnym meczu, pozostając wyłącznie rezerwowym dla José Abelli, a młodzi Meksykanie zakończyli swój udział w turnieju na 1/8 finału, przegrywając z Hiszpanią (1:2).

</doc>
<doc id="3243368" url="https://pl.wikipedia.org/wiki?curid=3243368" title="Paul de Jersey">
Paul de Jersey

Paul de Jersey (ur. 21 września 1948 w Brisbane) – australijski prawnik i działacz społeczny, w latach 1998-2014 prezes Sądu Najwyższego Queenslandu, od lipca 2014 gubernator Queenslandu.
Życiorys.
Kariera zawodowa.
Ukończył studia w zakresie nauk humanistycznych (sztuk) i prawa na University of Queensland. W 1971 uzyskał prawo wykonywania zawodu adwokata i podjął prywatną praktykę, w toku której specjalizował się w prawie handlowym oraz prawie konstytucyjnym. W 1981 otrzymał tytuł zawodowy radcy królowej (QC). W 1986 został powołany w skład Sądu Najwyższego Queenslandu, zaś w 1998 został prezesem tego sądu, co automatycznie dało mu status osoby zastępującej gubernatora stanu w czasie jego nieobecności lub wakatu na urzędzie gubernatorskim. Zajmował to stanowisko do 8 lipca 2014, kiedy to przeszedł na sędziowską emeryturę.
Działalność społeczna.
De Jersey był związany z kilkoma organizacjami zajmującymi się badaniami nad chorobami nowotworowymi. W latach 1991-2014 był społecznym doradcą prawnym anglikańskiego arcybiskupa Brisbane, z tytułem kanclerza archidiecezji. Od 2014 jest w strukturach kościelnych tytułowany kanclerzem seniorem.
29 lipca 2014 został zaprzysiężony na gubernatora Queenslandu.
Odznaczenia i wyróżnienia.
W 2000 De Jersey otrzymał Order Australii klasy Kawaler, zaś w 2003 Centenary Medal. Jest doctorem honoris causa University of Queensland oraz University of Southern Queensland.

</doc>
<doc id="3243373" url="https://pl.wikipedia.org/wiki?curid=3243373" title="Przeklęty diament">
Przeklęty diament

Przeklęty diament (ang. "The Diamond of Jeru") – australijsko-amerykański film przygodowy z gatunku akcja z 2001 roku w reżyserii Iana Barry'ego i Dicka Lowry'ego. Wyprodukowana przez Michael R. Joyce Productions, Studios USA i USA Cable Network.
Premiera filmu miała miejsce 6 listopada 2001 roku.
Opis fabuły.
John Lacklan (Keith Carradine) i jego żona Helen (Paris Jefferson) postanawiają się wybrać na Borneo, aby odnaleźć legendarny diament piratów. Na wyspie ich przewodnikiem zostaje Mike Kardec (Billy Zane), który jest wyraźnie zainteresowany romansem z Helen. Kiedy kamień piratów trafia w ich ręce, okazuje się, że pogłoski o ciążącej na nim klątwie nie są tylko starą legendą.
Obsada.
Źródło: Filmweb

</doc>
<doc id="3243374" url="https://pl.wikipedia.org/wiki?curid=3243374" title="Wyjątkowo długa linia">
Wyjątkowo długa linia

Wyjątkowo długa linia – wydana po raz pierwszy w 2004 roku książka polskiej pisarki Hanny Krall. Książka opowiada o losach 400-letniej kamienicy na ul. Złotej w Lublinie i jej mieszkańcach. Wśród bohaterów książki są między innymi pisarka Franciszka Arnsztajnowa, lekarz Marek Arnsztajn, poeta Józef Czechowicz oraz Leon Feldhendler.
Książka ukazała się nakładem wydawnictwa a5 (Kraków, 2004; ) oraz w formie audiobooka nakładem wydawnictwa Audioteka.pl. Książka została przetłumaczona również na język niemiecki ("Eine ausnehmend lange Linie": Frankfurt am Main, Neue Kritik, 2005: ). W 2005 roku "Wyjątkowo długa linia" została nominowana do Nagrody Literackiej NIKE i znalazła się w finale tej nagrody.

</doc>
<doc id="3243377" url="https://pl.wikipedia.org/wiki?curid=3243377" title="NGC 4280">
NGC 4280

NGC 4280 – obiekt astronomiczny w gwiazdozbiorze Panny zaobserwowany 6 maja 1886 roku przez Lewisa Swifta, prawdopodobnie asteryzm składający się z trzech ustawionych w jednej linii gwiazd (o jasnościach ok. 14, 15 i 16), znajdujący się pomiędzy galaktykami NGC 4279 i NGC 4285 odkrytymi tej samej nocy. Identyfikacja NGC 4280 nie jest pewna ze względu na niedokładność podanej przez Swifta pozycji. Niektóre katalogi i bazy obiektów astronomicznych, pomijają ten obiekt (np. SIMBAD) bądź uznają go za nieistniejący.

</doc>
<doc id="3243381" url="https://pl.wikipedia.org/wiki?curid=3243381" title="Parafia św. Andrzeja Boboli w Budziskach">
Parafia św. Andrzeja Boboli w Budziskach

Parafia pw. Świętego Andrzeja Boboli w Budziskach – rzymskokatolicka parafia należąca do dekanatu Łochów, diecezji drohiczyńskiej, metropolii białostockiej. Parafię prowadzą księża diecezjalni.
Zasięg parafii.
Do parafii należą wierni z miejscowości: Budziska, Burakowskie, Barchów (częściowo) i Łochów (kilkanaście numerów).
Historia.
Kaplica publiczna została erygowana w dniu 13 maja 1938 roku przez biskupa siedleckiego Henryka Przeździeckiego jako filia parafii w Kamionnej. Samodzielna parafia została erygowana w dniu 25 sierpnia 1991 roku przez biskupa siedleckiego Jana Mazura.

</doc>
<doc id="3243385" url="https://pl.wikipedia.org/wiki?curid=3243385" title="Bob Boozer">
Bob Boozer

Robert Louis "Bob" Boozer (ur. 26 kwietnia 1937 w Omaha, zm. 19 maja 2012 w Omaha) – amerykański koszykarz, skrzydłowy, mistrz NBA, igrzysk olimpijskich oraz panamerykańskich, uczestnik meczu gwiazd NBA.
Zmarł 19 maja 2012 na tętniaka mózgu.

</doc>
<doc id="3243387" url="https://pl.wikipedia.org/wiki?curid=3243387" title="Sawa (Rajewski)">
Sawa (Rajewski)

Sawa, imię świeckie Fiodor Fiodorowicz Rajewski (ur. 10 lutego 1892 w Jefriemowie, zm. 17 kwietnia 1976 w Croydon lub w Sydney) – biskup Rosyjskiego Kościoła Prawosławnego poza granicami Rosji.
Życiorys.
Pochodził z rodziny szlacheckiej. Uzyskał średnie wykształcenie teologiczne w seminarium duchownym w Tule (1911), a następnie ukończył studia prawnicze na Uniwersytecie Warszawskim (1916). W 1920 emigrował z Rosji razem z oddziałami Białych i udał się na wyspę Lemnos, a następnie do Królestwa SHS. Tam żył od 1921 do 1941, utrzymując się z pracy w charakterze nauczyciela w rosyjskiej szkole. Na Uniwersytecie Belgradzkim podjął studia w zakresie teologii prawosławnej, które ukończył w 1935. 
W październiku 1941 został (jako mężczyzna żonaty) wyświęcony na diakona, zaś w marcu roku następnego – na kapłana. W Serbii Nedicia służył w parafiach etnicznie rosyjskich; po wycofaniu się Niemców z terytorium Jugosławii również udał się do Niemiec i służył tam w placówkach duszpasterskich przeznaczonych dla prawosławnych dipisów. W 1946 otrzymał godność protojereja.
W 1948 emigrował do Stanów Zjednoczonych i przez kolejne sześć lat służył w cerkwi św. Włodzimierza w Miami, przy której utworzył bractwo św. Pantelejmona. W 1953, po śmierci małżonki, wstąpił do monasteru Trójcy Świętej w Jordanville i złożył wieczyste śluby mnisze z imieniem Sawa. W roku następnym Synod Rosyjskiego Kościoła Prawosławnego poza granicami Rosji zdecydował o udzieleniu mu święceń biskupich. W 1954 został biskupem Melbourne, wikariuszem eparchii Sydney, Australii i Nowej Zelandii, zaś po roku mianowano go jej ordynariuszem. W 1957 otrzymał godność arcybiskupa. Na katedrze pozostawał do 1970, gdy odszedł w stan spoczynku. Pozostał w Australii i tam też sześć lat później zmarł.

</doc>
<doc id="3243389" url="https://pl.wikipedia.org/wiki?curid=3243389" title="Yūsuke Imai">
Yūsuke Imai



</doc>
<doc id="3243390" url="https://pl.wikipedia.org/wiki?curid=3243390" title="W Coffin Rock">
W Coffin Rock

W Coffin Rock (ang. "Coffin Rock") – australijsko-brytyjsko-nowozelandzki thriller z 2009 roku w reżyserii Ruperta Glassona. Wyprodukowana przez wytwórnię Ultra Films. Główne role w filmach zagrali Lisa Chappell, Robert Taylor i Sam Parsonson. Zdjęcia do filmu kręcono w Adelaide i Cape Jaffa w Australii.
Premiera filmu miała miejsce 4 września 2009 roku.
Opis fabuły.
Akcja filmu rozgrywa się w Australii. Rob (Robert Taylor) i Jessie (Lisa Chappell) Willisowie starają się o dziecko. W czasie wizyty w klinice w kobiecie zakochuje się recepcjonista Evan (Sam Parsonson). Mężczyźnie udaje się ją uwieść. Jessie zachodzi w ciążę. Chce zerwać kontakty z Evanem. On jednak staje się coraz bardziej natarczywy.
Obsada.
i inni.

</doc>
<doc id="3243392" url="https://pl.wikipedia.org/wiki?curid=3243392" title="Yūsuke Imai (łyżwiarz)">
Yūsuke Imai (łyżwiarz)

 – japoński łyżwiarz szybki, brązowy medalista mistrzostw świata juniorów.
Kariera.
Największy sukces w karierze Yūsuke Imai osiągnął w 1995 roku, kiedy zdobył brązowy medal w wieloboju podczas mistrzostw świata juniorów w Seinäjoki. W zawodach tych wyprzedzili go jedynie Bob de Jong z Holandii oraz Kanadyjczyk Mark Knoll. Wśród seniorów jego najlepszym wynikiem było piąte miejsce w biegu na 15000 m wywalczone podczas dystansowych mistrzostw świata w Salt Lake City w 2001 roku. Na tych samych mistrzostwach zajął również siódme miejsce na dystansie 1000 m. W 1998 roku wystąpił na igrzyskach olimpijskich w Nagano, zajmując jedenaste miejsce w biegu na 1000 m i szesnaste na 1500 m. Na rozgrywanych cztery lata później igrzyskach w Salt Lake City jego najlepszym wynikiem było piętnaste miejsce na 1000 m. Brał także udział w igrzyskach olimpijskich w Turynie w 2006 roku, gdzie zajął 20. miejsce na 1000 m i 34. miejsce na 1500 m. Wielokrotnie startował w zawodach Pucharu Świata, trzykrotnie stając na podium: 4 grudnia 2004 roku w Nagano i 10 grudnia 2005 roku w Turynie zajmował drugie miejsce w biegu na 1000 m, a 28 stycznia 2006 roku w Collalbo był trzeci na tym samym dystansie. Najlepsze wyniki osiągnął w sezonie 2004/2005, kiedy był siódmy w klasyfikacji końcowej 1000 m. W 2006 roku zakończył karierę.

</doc>
<doc id="3243393" url="https://pl.wikipedia.org/wiki?curid=3243393" title="Hervé Coatalen">
Hervé Coatalen

Hervé Coatalen – francuski kierowca wyścigowy.
Kariera.
W wyścigach samochodowych Coatalen startował głównie w wyścigach samochodów sportowych. W 1950 roku Francuz odniósł zwycięstwo w klasie S 1.1 24-godzinnego wyścigu Le Mans, a w klasyfikacji generalnej był 24.

</doc>
<doc id="3243394" url="https://pl.wikipedia.org/wiki?curid=3243394" title="Puchar Łokomotiwu">
Puchar Łokomotiwu



</doc>
<doc id="3243395" url="https://pl.wikipedia.org/wiki?curid=3243395" title="NGC 4347">
NGC 4347

NGC 4347 – gwiazda o jasności ok. 13 znajdująca się w gwiazdozbiorze Panny. Zaobserwował ją Christian Peters 5 maja 1881 roku i błędnie skatalogował jako obiekt typu „mgławicowego”. Rozważano też możliwość, że NGC 4347 może być błędnie pomierzoną obserwacją galaktyki NGC 4348. Niektóre katalogi i bazy obiektów astronomicznych pomijają obiekt NGC 4347 bądź uznają go za nieistniejący.

</doc>
<doc id="3243397" url="https://pl.wikipedia.org/wiki?curid=3243397" title="Ultimo">
Ultimo



</doc>
<doc id="3243399" url="https://pl.wikipedia.org/wiki?curid=3243399" title="Peter Mitchell-Thomson">
Peter Mitchell-Thomson

Peter Mitchell-Thomson, 2 Baron Selsdon (Lord Selsdon, ur. 28 maja 1913 roku, zm. 7 lutego 1963) – baron Selsdon, syn Williama Mitchella-Thomsona i ojciec Malcolma Mitchella-Thomson.
Kariera wyścigowa.
W wyścigach samochodowych Mitchell-Thomson startował głównie w wyścigach samochodów sportowych. W latach 1935, 1939, 1949-1950 Francuz pojawiał się w stawce 24-godzinnego wyścigu Le Mans. W drugim sezonie startów stanął na drugim stopniu podium w klasie 5, a w klasyfikacji generalnej był czwarty. W sezonie 1949 odniósł zwycięstwo w klasie S 2.0, co było równoznaczne ze zwycięstwem w całym wyścigu.

</doc>
<doc id="3243401" url="https://pl.wikipedia.org/wiki?curid=3243401" title="Lord Selsdon">
Lord Selsdon



</doc>
<doc id="3243402" url="https://pl.wikipedia.org/wiki?curid=3243402" title="Preludium wojny">
Preludium wojny

Preludium wojny (ang. "Prelude to War") – pierwszy z siedmiu amerykańskich filmów propagandowych powstałych w ramach serii "Dlaczego walczymy" w reżyserii Franka Capry. Zrealizowano je na zlecenie Biura Informacji Wojennej oraz George’a C. Marshalla, by przekonać amerykańskich żołnierzy o konieczności walki z państwami Osi podczas II wojny światowej. Uznano bowiem, że będą oni bardziej skłonni do walki, jeśli będą znali tło toczącego się konfliktu oraz powód, dla którego muszą walczyć na froncie. Później filmy trafiły do kin, żeby zyskać poparcie amerykańskiego społeczeństwa i przekonać je do wojny.
Fabuła.
Film rozpoczyna się wyjaśnieniem, jak Amerykanie włączyli się do wojny, żeby ochronić kraje, które same nie były do tego zdolne. Amerykę zobowiązywał do tego bowiem moralny obowiązek i chrześcijańskie wartości, którymi kierowała się przez całą swoją historię.
Dalej dla zobrazowania widzom sytuacji na świecie pojawiają się zestawienia, z których najważniejsze, przedstawione przez Henry’ego Wallace’a, ukazuje jasno oświetloną planetę symbolizującą aliantów i „wolny świat” oraz planetę pogrążoną w ciemności, czyli państwa Osi i „świat zniewolony”.
Dla podkreślenia różnic między wolnym, demokratycznym państwem, a zniewolonym i faszystowskim ustrojem reprezentowanym przez Benito Mussoliniego, Adolfa Hitlera oraz Hirohito przedstawiono ich jako gangsterów chcących podbić świat. Wykorzystano również fragmenty "Triumfu woli" ze zmienioną narracją, która przemawiała za aliantami.
Film zwraca także uwagę na to, że naziści po rozbiciu opozycyjnych partii politycznych i związków zawodowych zwrócili się przeciwko ostatniej przeszkodzie jaką był Kościół. Aby podkreślić wizerunek Hitlera jako antychrysta, w jednej ze scen pokazano niemieckich uczniów śpiewających piosenkę Fredericka Rexa wychwalającą niemieckiego wodza.
Tło historyczne.
W ciągu dwóch dekad dzielących obie wojny światowe w Stanach Zjednoczonych dominowała idea izolacjonizmu, która zakończyła się dopiero po japońskim ataku na Pearl Harbor. Stanowiła ona główną przeszkodę w zdobywaniu społecznego poparcia dla wojny, ponieważ Amerykanie nie mieli poczucia jedności z innymi narodami, zwłaszcza europejskimi. Żeby zmienić to izolacjonistyczne nastawienie postanowiono nakręcić "Preludium wojny", który miał wnieść entuzjazm i przekonać do walki amerykańskich żołnierzy.
Film zwrócił też uwagę na potrzebę zmiany punktu widzenia amerykańskich obywateli na bieżące wydarzenia. Przed atakiem na Pearl Harbor większość osób na pytanie czy Ameryka powinna przyłączyć się w wojny odpowiadała, że nie, gdyż to nie jest sprawa USA. W społeczeństwie panowało przekonanie, że kraj powinien pozostać neutralny i nie angażować się w europejskie konflikty. Z tego powodu w wielu miastach odbywały się antywojenne manifestacje. W filmie – podobnie jak w wielu innych produkcjach propagandowych – zawarto więc twierdzenie, że w przeciwieństwie do opinii niektórych obywateli, problemy Stanów Zjednoczonych były i zawsze będą zależne od problemów całego świata, więc Ameryka osiągnie pokój dopiero kiedy zyskają go wszyscy. Te akcje zmusiły do kapitulacji zwolenników izolacjonizmu z America First Committee (AFC) na czele.
Znaczenie propagandowe.
Przed pojawieniem się w kinach film był wykorzystywany do indoktrynowania żołnierzy przed wysłaniem ich na front. Później prezentowano go szerokiej publiczności, co miało wzmocnić poczucie jedności i zmobilizować naród do wspólnego działania.
"Preludium wojny" było pierwszym z serii siedmiu filmów propagandowych, z których każdy poświęcony był innemu zagadnieniu. Seria okazała się bardzo przydatnym narzędziem w motywowaniu społeczeństwa i zwiększaniu poparcia dla wojny. Dostrzegła to Akademia Filmowa, która w 1943 roku przyznała filmowi statuetkę w kategorii najlepszy film dokumentalny.

</doc>
<doc id="3243409" url="https://pl.wikipedia.org/wiki?curid=3243409" title="Anema (placuszek)">
Anema (placuszek)

Anema Nyl. ex Forssell (placuszek) – rodzaj grzybów z rodziny "Lichinaceae". Ze względu na współżycie z glonami zaliczany jest do grupy porostów.
Systematyka i nazewnictwo.
Pozycja w klasyfikacji według Index Fungorum: "Lichinaceae, Lichinales, Incertae sedis, Lichinomycetes, Pezizomycotina, Ascomycota, Fungi".
Synonimy nazwy naukowej: "Omphalaria" A. Massal.
Nazwa polska według W.Fałtynowicza.

</doc>
<doc id="3243415" url="https://pl.wikipedia.org/wiki?curid=3243415" title="Terry Dischinger">
Terry Dischinger

 
Terry Gilbert Dischinger (ur. 21 listopada 1940 w Terre Haute) – amerykański koszykarz, skrzydłowy, mistrz olimpijski, debiutant roku, uczestnik spotkań gwiazd NBA.
Nie występował w NBA przez dwa lata (1965-67) z powodu odbywania służby wojskowej.

</doc>
<doc id="3243416" url="https://pl.wikipedia.org/wiki?curid=3243416" title="Planá u Mariánských Lázní">
Planá u Mariánských Lázní

Planá u Mariánských Lázní – stacja kolejowa w Planá, w kraju pilzneńskim, w Czechach. Położona jest na wysokości 490 m n.p.m.
Na stacji istnieje możliwość zakupu biletów na wszystkiego rodzaju pociągi oraz rezerwacji miejsc. 

</doc>
<doc id="3243417" url="https://pl.wikipedia.org/wiki?curid=3243417" title="Operacja Y, czyli nowe przypadki Szurika">
Operacja Y, czyli nowe przypadki Szurika



</doc>
<doc id="3243423" url="https://pl.wikipedia.org/wiki?curid=3243423" title="Kangur Jack">
Kangur Jack

Kangur Jack (ang. "Kangaroo Jack") – amerykańsko-australijska komedia przygodowa z 2003 roku w reżyserii Davida McNally'ego. Wyprodukowana przez wytwórnię Warner Bros.
Rok później film doczekał się kontynuacji filmu "Kangaroo Jack: G'Day U.S.A.!", który został przerobiony w wersji animowanej dla dzieci.
Premiera filmu miała miejsce 11 stycznia 2003 roku.
Opis fabuły.
Charlie Carbone (Jerry O’Connell) i Louis Booker (Anthony Anderson) mają za zadanie na zlecenie szefa gangu przewieźć do Australii sporą sumę pieniędzy. Na miejscu robią sobie zdjęcia z kangurem, którego ubierają w kurtkę Louisa. Nagle zwierzę ucieka z ubraniem pełnym pieniędzy. Pechowcy ruszają za nim w pościg. Pomaga im piękna Jessie.
Obsada.
Źródło: Filmweb
i inni.

</doc>
<doc id="3243430" url="https://pl.wikipedia.org/wiki?curid=3243430" title="Boskovice (stacja kolejowa)">
Boskovice (stacja kolejowa)

Boskovice – stacja kolejowa w miejscowości Boskovice, w kraju południowomorawskim, w Czechach. Znajduje się na wysokości 370 m n.p.m.
Jest zarządzany przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3243457" url="https://pl.wikipedia.org/wiki?curid=3243457" title="Staré Město pod Sněžníkem (stacja kolejowa)">
Staré Město pod Sněžníkem (stacja kolejowa)

Staré Město pod Sněžníkem – stacja kolejowa w Staré Město pod Sněžníkem, w kraju ołomunieckim, w Czechach Znajduje się na wysokości 255 m n.p.m.
Na przystanku istnieje możliwość zakupu biletów na wszystkiego rodzaju pociągi oraz rezerwacji miejsc. 

</doc>
<doc id="3243462" url="https://pl.wikipedia.org/wiki?curid=3243462" title="Jan Modzelewski">
Jan Modzelewski

Jan Modzelewski (ur. 7 kwietnia 1873 w Chmielówce, zm. 14 marca 1947 we Fryburgu) – polski fizyk, przedsiębiorca i dyplomata. Długoletni (1919–1938) poseł II Rzeczypospolitej w Szwajcarii.
Życiorys.
Ukończył gimnazjum w Odessie, studiował następnie na uniwersytecie w Liège i na uniwersytecie we Fryburgu, gdzie uzyskał stopień naukowy doktora fizyki. W 1901 założył we Fryburgu fabrykę kondensatorów, po dwóch latach przekształconą w spółkę akcyjną "Societe Generale des Condensateurs Electriques", do 1919 był jej głównym właścicielem i dyrektorem. W latach 1910–1914 pracował na Uniwersytecie Genewskim.
Był związany z Narodową Demokracją, w czasie I wojny światowej czynnie uczestniczył w powołaniu Komitetu Narodowego Polskiego w Paryżu, przez kilka lat kierował Centralną Agencją Prasową w Lozannie. Bliski współpracownik Erazma Piltza, został mianowany przedstawicielem KNP w Szwajcarii.
Po odzyskaniu niepodległości 15 lutego 1919 został radcą legacyjnym misji polskiej w Bernie, po jej przekształceniu w Poselstwo RP 28 kwietnia 1919 został "chargé d’affaires".
14 sierpnia 1919 roku mianowany na posła nadzwyczajnego i ministra pełnomocnego RP w Szwajcarii. Kierował placówką nieprzerwanie do 31 października 1938. On to za kwotę 320 tys. franków zakupił w Bernie posiadłość z willą przy Elfenstrasse 20, w której ulokowano Ambasadę RP. W czasie służby współpracował ściśle z Delegacją RP przy Lidze Narodów i wchodził w skład delegacji polskich na poszczególne sesje Zgromadzenia Ligi Narodów. W 1932 roku był delegatem Polski na konferencję rozbrojeniową. Po zakończeniu służby dyplomatycznej pozostał w Szwajcarii, gdzie zmarł.

</doc>
<doc id="3243466" url="https://pl.wikipedia.org/wiki?curid=3243466" title="Cmentarz mariawicki w Gocławiu">
Cmentarz mariawicki w Gocławiu

Cmentarz mariawicki w Gocławiu – założony na początku XX wieku, cmentarz Kościoła Katolickiego Mariawitów położony we wsi Gocław, na terenie istniejącej niegdyś parafii mariawickiej w Gocławiu. Cmentarz znajduje się na wzgórzu tuż przy lesie, w pobliżu rzymskokatolickiego miejsca pochówku zmarłych. Obecnie w Gocławiu nie ma już żadnej rodziny mariawickiej.
Parafia mariawicka w Gocławiu powstała w 1907. 27 sierpnia tego samego roku kapł. Bolesław Maria Łukasz Wiechowicz, kapłan parafii w Cegłowie, dokonał poświęcenia kościoła parafialnego. Sprawującym posługę kapłańską w Gocławiu był, dojeżdżający z parafii Gózd, proboszcz kapł. Jan Maria Ignacy Modrzejewski. Po rozłamie w 1935 większość parafian opowiedziała się po stronie arcybiskupa Jana Marii Michała Kowalskiego, odtąd kościół znajdował się w rękach Kościoła Katolickiego Mariawitów. Wraz z utworzeniem w Gocławiu filii duszpasterskiej parafii Osieck i wybudowaniem kościoła rzymskokatolickiego (1937), mariawici tracili na znaczeniu. Od lat 90. XX w. w kościele parafialnym nie odbywały się żadne nabożeństwa. Od tego czasu miejscowy kościół mariawicki był w bardzo złym stanie. W 2008 został sprzedany prywatnemu nabywcy i rozebrany rok później. Dawniej mariawicki cmentarz ogrodzony był drewnianym płotem, który został zastąpiony siatką. Pracę tę wykonał 13 lipca 2007 Czesław Jałocha, mieszkaniec Gocławia.
Na cmentarzu spoczywają m.in. siostry: Aleksandra Maria Pacencja Abelska i s. Pelagia Maria Aniela Orłowska (ostatnia proboszcz parafii Kościoła Katolickiego Mariawitów w Gocławiu).

</doc>
<doc id="3243471" url="https://pl.wikipedia.org/wiki?curid=3243471" title="Shintō na Tajwanie">
Shintō na Tajwanie

Shintō na Tajwanie – shintō (jap. 神道), rdzennie japońska religia, pojawiła się na Tajwanie w czasie japońskiego panowania kolonialnego, które było następstwem wygranej przez Japonię wojny z Chinami (1894-1895) i podpisania traktatu pokojowego w Shimonoseki 17 kwietnia 1895 roku. Trwała ona do zakończenia II wojny światowej w 1945 roku. Nie należy do współcześnie wyznawanych religii na Tajwanie.
Proces intensywnego wprowadzania shintō na Tajwanie w latach 1937-1945 był jednym z elementów japonizacji (tzw. ruch "kōminka", jap. 皇民化運動, "kōminka undō", dosł. ruch uczynienia ludzi poddanymi cesarza); oprócz budowania świątyń i skłaniania poddanych do wizyt w nich, obejmował on także zmianę nazwisk na japońskie, zwiększania nauczania języka japońskiego i przymus służby wojskowej. Odmianą shintō wprowadzaną w tym okresie było shintō państwowe (jap. 国家神道, "kokka shintō"), które jako polityczno-teoretyczna gałąź shintō świątynnego (神社神道 "jinja shintō" – tradycyjne obrzędy w chramach), skupiało się na kulcie cesarza oraz propagowaniu nacjonalistycznej ideologii poprzez wykorzystanie japońskich tradycji i wierzeń.
Rozwój shintō na Tajwanie.
Chramy (jinja) powstające poza granicami Japonii, w tym również na Tajwanie, określa się mianem „chramów zamorskich” (jap. 海外神社, "kaigai jinja") – jednak termin ten odnosi się nie tylko do chramów powstałych w efekcie działań kolonialnych, ale również tych powstających z inicjatywy Japończyków w innych krajach (np. w Brazylii czy na Hawajach). Bardziej precyzyjnym określeniem są „chramy terenów kolonialnych” (jap. 植民地神社, "shokuminchi jinja").
Działania związane z japonizacją miały na celu promowanie shintō przy jednoczesnym zmniejszeniu znaczenia lokalnego synkretyzmu religijnego, łączącego buddyzm, taoizm oraz wierzenia ludowe). Od 1938 roku starano się wprowadzić ten plan w życie nie tylko poprzez budowanie nowych chramów, ale także poprzez drastyczne ograniczenie liczby wcześniej istniejących tajwańskich świątyń (co często wiązało się ze sprzeciwem ze strony miejscowej ludności). Wiele z nich zostało także przebudowanych i przemianowanych na chramy shintō. Przykładem jest pierwszy tajwański chram, Kaizan Jinja (jap. 開山神社), pochodzący z 1897 roku, w Tainanie. Początkowo znajdowało się w nim mauzoleum Zheng Chenggonga (chińskiego bohatera o japońskich korzeniach, znanego jako Koxinga), następnie zostało ono zamienione na chram prefekturalny (jap. 県社, "kensha").
W okresie kolonialnym na Tajwanie zostało wybudowanych wiele nowych chramów. Do końca 1945 roku powstało 68 miejsc kultu (chociaż niektóre źródła podają także liczbę 204 chramów zbudowanych do końca II wojny światowej), z czego 38 zbudowano w okresie największego nasilenia japońskiego nacjonalizmu i wzmożonych walk w regionie, czyli w latach 1937-44. Wiązało się to z ruchem japonizacji "kōminka", którego szczególnymi propagatorami na Tajwanie byli gubernatorzy Seizō Kobayashi i Kiyoshi Hasegawa. Największym i najważniejszym z nich był znajdujący się w mieście Tajpej Wielki Chram Tajwański (jap. 台湾神宮, "Taiwan Jingū"), który został ukończony już na początku okresu kolonialnego, w 1901 roku. Należał on do kategorii tzw. chramów cesarskich (jap. 官幣社, "kanpeisha"), w których oddawano cześć cesarzowi oraz ważnym osobistościom państwowym, czczonym jako bóstwa. Do najważniejszych należeli m.in. książę Yoshihisa Kitashirakawa (stracił życie podczas walk na Tajwanie), a także trzy bóstwa pomocne w pozyskiwaniu ziemi uprawnej, znane jako Kaitaku Sanjin (jap. 開拓三神). Obecnie w miejscu chramu znajduje się hotel.
Miejscowa ludność była zachęcana do odwiedzania chramów oraz uczestniczenia w odbywających się w nich świętach i uroczystościach, zwłaszcza tych związanych z kultem cesarza. Innym sposobem na włączenie ludności w nowy kult było zachęcanie do tworzenia domowych ołtarzyków shintō zwanych kamidana (jap. 神棚), a następnie czczenie w nich papierowych amuletów taima (jap. 大麻), pochodzących z Ise Jingū (jap. 伊勢神宮) – najważniejszego japońskiego chramu poświęconego rodzinie cesarskiej.
Najważniejsze święta z okresu kolonialnego.
Forma shintō funkcjonująca na Tajwanie była skoncentrowana przede wszystkim na kulcie cesarza, budowaniu japońskiego nacjonalizmu oraz japonizowaniu miejscowej ludności. Dlatego też główne święta obchodzone w tym okresie miały charakter raczej narodowy niż religijny. Niemniej jednak ich główne obchody odbywały się w chramach, a same święta nie były całkowicie pozbawione religijnych elementów. Do najważniejszych z nich należały:
Chramy w obrębie szkół.
W okresie wzmożonego japonizowania miejscowej ludności dość popularnym zjawiskiem były chramy znajdujące się w obrębie terenów szkolnych. Wokół nich w dużej mierze obracało się życie szkoły i aktywność uczniów. W chramach tego typu znajdowała się kopia cesarskiego dekretu o edukacji, który odczytywano uroczyście podczas ceremonii rozpoczynającej semestr. Uczniowie musieli uczestniczyć nie tylko w ceremoniach na początek i koniec semestru, ale także podczas innych ważnych świąt państwowych. Każdy dzień nauki rozpoczynał się pokłonem w stronę chramu, uczniowie dbali także o porządek w obrębie świątyni, na jej dziedzińcu odbywały się różne wydarzenia z życia szkoły.
Do dnia dzisiejszego zachowały się jedynie 3 chramy tego typu. Jednym z nich jest chram Yanshui – wzniesiony w 1940 roku, na którego renowację przeznaczono w 2010 roku 1,68 mln TWD.
Shintō na Tajwanie po II wojnie światowej.
Po przegranej II wojnie światowej Japonia wycofała się z Tajwanu, kończąc swoją kolonialną obecność na wyspie. Shintō na Tajwanie miało charakter japońsko-narodowy, a nie typowo religijny, toteż jego znaczenie zmalało. Przyczyniły się również do tego działania Kuomintangu, który po przeniesieniu się na wyspę sukcesywnie niszczył wszelkie pozostałości po Japończykach, w tym chramy. Te, które nie uległy w tym okresie zniszczeniu, w większości zostały zamienione w świątynie konfucjańskie lub świątynie poświęcone pamięci ofiar wojennych – pozostałe zostały opuszczone i popadły w ruinę.
Renowacja podupadłych i zniszczonych chramów ma miejsce dopiero od połowy lat 90. i wiąże się ze zmianami na scenie politycznej Tajwanu (tzn. pojawieniem się, w opozycji do antyjapońskiego Kuomintangu, Demokratycznej Partii Postępowej, nastawionej bardziej otwarcie w stosunku do Japonii). Większość odbudowanych chramów łączy w sobie tradycyjne elementy chińskie i japońskie. Najbardziej charakterystycznymi elementami wywodzącymi się z shintō, które nadal można spotkać, są bramy torii oraz kamienne latarnie w obrębie świątyni. Miejsca te nie mają jednak obecnie żadnego faktycznego znaczenia religijnego, często mieszczą się w nich muzea, miejsca pamięci narodowej, czy też stanowią one atrakcje turystyczne.

</doc>
<doc id="3243481" url="https://pl.wikipedia.org/wiki?curid=3243481" title="Auto, skrzypce i pies Kleks">
Auto, skrzypce i pies Kleks

Auto, skrzypce i pies Kleks (ros. Автомобиль, скрипка и собака Клякса, "Awtomobil, skripka i sobaka Klaksa") – radziecki film muzyczny w reżyserii Rołana Bykowa.

</doc>
<doc id="3243485" url="https://pl.wikipedia.org/wiki?curid=3243485" title="Anisomeridium">
Anisomeridium

Anisomeridium (Müll. Arg.) M. Choisy (rzędnik) – rodzaj grzybów z rodziny "Monoblastiaceae". Ze względu na współżycie z glonami zaliczany jest do grupy porostów.
Systematyka i nazewnictwo.
Pozycja w klasyfikacji według Index Fungorum: "Monoblastiaceae, Monoblastiales, Dothideomycetidae, Dothideomycetes, Pezizomycotina, Ascomycota, Fungi".
Takson ten utworzył w 1928 r. Choisy przez podniesienie do rangi rodzaju jednej z sekcji rodzaju "Arthopyrenia" ("Arthopyrenia" sect. "Anisomeridium" Müll. Arg).
Synonimy nazwy naukowej: "Arthopyrenia" sect. "Anisomeridium" Müll. Arg., "Compsosporiella" Sankaran &amp; B. Sutton, "Ditremis" Clem., "Lembidium" Körb., "Microthelia" Körb., "Sarcinulella" B. Sutton &amp; Alcorn.
Nazwa polska według W. Fałtynowicza.

</doc>
<doc id="3243488" url="https://pl.wikipedia.org/wiki?curid=3243488" title="Rzędnik">
Rzędnik



</doc>
<doc id="3243492" url="https://pl.wikipedia.org/wiki?curid=3243492" title="Třešť (stacja kolejowa)">
Třešť (stacja kolejowa)

Třešť – stacja kolejowa w miejscowości Třešť, w kraju Wysoczyna, w Czechach Znajduje się na wysokości 555 m n.p.m.
Na stacji istnieje możliwość zakupu biletu i rezerwacji miejsc.

</doc>
<doc id="3243508" url="https://pl.wikipedia.org/wiki?curid=3243508" title="Nikołaj Sulima">
Nikołaj Sulima

Nikołaj Siemionowicz Sulima, ros. Николай Семёнович Сулима (ur. 13 stycznia 1777, zm. 21 października 1840 w Sankt Petersburgu) – rosyjski generał, członek Rady Kontroli Państwa, gubernator.
Życiorys.
Urodził się na terenie guberni małorosyjskiej. Był synem radcy prawnego Semena Semenowicza Sulimy i Marii Wasilewny Nowickiej. Był potomkiem hetmana Kozaków zaporoskich Iwana Sulimy, przywódcy powstania kozackiego w 1635 r.
Mikołaj Sulima ukończył Szkołę Kadetów i w 1792 roku dostał się do Lejb-Gwardyjskiego Preobrażeńskiego Pułku Piechoty. Następnie jego kariera wojskowa wiodła kolejno przez pułk – Siemionowski, Naszenburski i Izmajłowski w którym w 1799 r. został jego adiutantem. W 1804 r. zostaje przydzielony do Moskiewskiego Pułku Muszkieterów w randze pułkownika. W czasie III koalicji antyfrancuskiej służył pod gen. Dochturowem. W czasie bitwy pod Austerlitz prowadząc swoje oddziały do ataku na bagnety został wzięty do niewoli, jednak dwa tygodnie później został wymieniony za francuskiego oficera. Mikołaj Sulima w 1806 r. odszedł z armii, jednak już 5 lat później ponownie do niej wstępuje i zostaje przydzielony do Tawriczeskiego Pułku Grenadierów. W czasie VI koalicji antyfrancuskiej bierze udział w bitwach pod Budziszynem, Dreznem, Lipskiem oraz uczestniczył w zdobyciu Paryża. W 1827 roku otrzymuje nominacje na generała-lejtnanta. W czasie wojny rosyjsko-tureckiej objął dowództwo nad 5. Dywizją Piechoty. Bił się m.in. pod Silistrą oraz Adrianopolem.
Podczas powstania listopadowego walczył z polskimi korpusami na Litwie m.in. pod Mariampolem, Kiejdanami, Szadowem i Wilnem. We wrześniu 1831 r. wziął udział w szturmie na Warszawę. W 1833 r. Mikołaj Sulima zostaje gubernatorem Wschodniej Syberii, zaś następnego roku Zachodniej Syberii. W 1836 r. z powodu złego stanu zdrowia zostaje zwolniony z funkcji gubernatora i w 1837 r. został członkiem Rady Kontroli Państwa w Sankt Petersburgu.

</doc>
<doc id="3243509" url="https://pl.wikipedia.org/wiki?curid=3243509" title="Přelouč (stacja kolejowa)">
Přelouč (stacja kolejowa)

Přelouč – stacja kolejowa w Přelouč, w kraju pardubickim, w Czechach. Znajduje się na wysokości 215 m n.p.m.
Stacja jest wyposażona w poczekalnię, kasy biletowe, na których można zakupić bilety na pociągi krajowe i międzynarodowe oraz zarezerwować miejsce w pociągu.

</doc>
<doc id="3243510" url="https://pl.wikipedia.org/wiki?curid=3243510" title="Okręg wyborczy Adelaide">
Okręg wyborczy Adelaide

Okręg wyborczy Adelaide – jednomandatowy okręg wyborczy do Izby Reprezentantów Australii, istniejący od 1903 roku. Od 2004 reprezentującą go posłanką jest Kate Ellis (ALP). 
Charakterystyka.
Okręg obejmuje 76 km2 w samym centrum Adelaide, stolicy stanu Australia Południowa. Przez większość XX wieku okręg uchodził za bastion ALP. Sytuacja ta zmieniła się w roku 1993, kiedy po raz pierwszy kontrolę nad okręgiem na aż 11 lat przejęła LPA. Od 2004 ponownie jest on w rękach Partii Pracy. 

</doc>
<doc id="3243514" url="https://pl.wikipedia.org/wiki?curid=3243514" title="Kevin Scott">
Kevin Scott

John Kevin Scott (ur. 12 listopada 1969 w Elliot Lake) – kanadyjski łyżwiarz szybki.
Kariera.
Największy sukces w karierze Kevin Scott osiągnął w 1994 roku, kiedy zajął piąte miejsce podczas mistrzostw świata w sprincie w Calgary. Zajmował tam dziesiąte miejsce w pierwszym biegu na 500 m, ósme w pierwszym biegu na 1000 m, siódme w drugim biegu na 500 m oraz pierwsze w drugim na 1000 m. W tej samej konkurencji był też między innymi jedenasty na rozgrywanych rok później mistrzostwach świata w Milwaukee. Jego najlepszym wynikiem było tam trzecie miejsce w drugim biegu na 1000 m. W 1992 roku wystąpił na igrzyskach olimpijskich w Albertville, zajmując między innymi siedemnaste miejsce w biegu na 500 m i szesnaste na dwukrotne dłuższym dystansie. Na rozgrywanych dwa lata później igrzyskach w Lillehammer jego najlepszym wynikiem było dziesiąte miejsce w biegu na 1000 m. Sześciokrotnie stawał na podium zawodów Pucharu Świata, odnosząc przy tym jedno zwycięstwo: 21 stycznia 1994 roku w Milwaukee był najlepszy na 1000 m. Najlepsze wyniki osiągnął w sezonie 1994/1995, kiedy był piąty w klasyfikacji końcowej 1000 m. W 1997 roku zakończył karierę.

</doc>
<doc id="3243515" url="https://pl.wikipedia.org/wiki?curid=3243515" title="Teodozjusz (Putilin)">
Teodozjusz (Putilin)

Teodozjusz, imię świeckie Siergiej Wasiljewicz Putilin (ur. 5 sierpnia 1897 w guberni woroneskiej, zm. 13 sierpnia 1980 w Sydney) – biskup Rosyjskiego Kościoła Prawosławnego poza granicami Rosji.
Życiorys.
Był synem kapłana prawosławnego. Wykształcenie teologiczne uzyskał w Wołyńskim Seminarium Duchownym z siedzibą w Żytomierzu w 1918, według innego źródła – w seminarium w Woroneżu. W czasie rosyjskiej wojny domowej zaciągnął się do armii Piotra Krasnowa i brał udział w walkach z bolszewikami nad Donem. Odniósł ciężkie rany; w szpitalu w Rostowie nad Donem amputowano mu palce obu stóp. W 1921 ożenił się z poznaną w szpitalu pielęgniarką Olgą Rozen, po czym bez powodzenia starał się o zgodę biskupa jekaterynosławskiego Arseniusza na przyjęcie święceń duchownych. 
Po wojnie domowej w Rosji pozostał w kraju. Pracował jako księgowy. W 1931 został po raz pierwszy aresztowany na podstawie anonimowego donosu, następnie był więziony od 1936 do 1940, po czym powrócił do pracy w dotychczasowym zawodzie, w Rostowie nad Donem. Po niemieckiej agresji na ZSRR został razem z rodziną wywieziony na roboty przymusowe, na których przebywał do końca wojny. Kolejne dwa lata Siergiej i Olga Putilinowie spędzili w obozie dla przesiedleńców w amerykańskiej strefie okupacyjnej, następnie osiedli w Heilbrunn, unikając repatriacji do ZSRR na podstawie fałszywych dokumentów wskazujących jako miejsce urodzenia Besarabię.
14 października 1948 Siergiej Putilin przyjął święcenia kapłańskie w jurysdykcji Zachodnioeuropejskiego Egzarchatu Rosyjskiego Kościoła Prawosławnego. Z jego ramienia służył w Stuttgatcie, Karlsruhe i Ludwigsburgu, w cerkwiach zorganizowanych przy obozach dla przesiedleńców. W 1949 otrzymał godność protojereja.
W 1950 razem z małżonką emigrował do Australii. Od 1951 służył w cerkwi w Perth, w tym samym roku został proboszczem miejscowej parafii, a następnie również proboszczem parafii w Albany (jurysdykcja Rosyjskiego Kościoła Prawosławnego poza granicami Rosji). W 1969, rok po śmierci małżonki, złożył wieczyste śluby mnisze, przyjmując imię zakonne Teodozjusz. 29 listopada 1969 przyjął z rąk Pierwszego Hierarchy Rosyjskiego Kościoła Prawosławnego poza granicami Rosji, metropolity Filareta, chirotonię biskupią, po której został wikariuszem eparchii Sydney, Australii i Nowej Zelandii z tytułem biskupa Melbourne. Rok później mianowano go ordynariuszem tejże eparchii. W 1979 otrzymał godność arcybiskupią. Zmarł rok później i został pochowany na cmentarzu Karakatta w Perth.

</doc>
<doc id="3243517" url="https://pl.wikipedia.org/wiki?curid=3243517" title="Grand Prix San Remo">
Grand Prix San Remo

Grand Prix San Remo, oficj. Gran Premio Automobilistico di San Remo – wyścig samochodowy, który odbywał się w latach 1937, 1947–1951. Po 1950 roku nie był zaliczany do Mistrzostw Świata Formuły 1. Rozgrywany był w San Remo na ulicznych torach Circuita Stracittadino di San Remo i Circuito di Ospedaletti.

</doc>
<doc id="3243518" url="https://pl.wikipedia.org/wiki?curid=3243518" title="Sean Ireland">
Sean Ireland

Sean David Patrick Ireland (ur. 14 listopada 1969 w Mississauga) – kanadyjski łyżwiarz szybki.
Kariera.
Największy sukces w karierze Sean Ireland osiągnął w 1993 roku, kiedy zajął siódme miejsce podczas mistrzostw świata w sprincie w Ikaho. Zajmował tam jedenaste miejsce w pierwszym biegu na 500 m, piąte w pierwszym biegu na 1000 m, dziewiąte w drugim biegu na 500 m oraz szóste w drugim na 1000 m. W tej samej konkurencji był też dwunasty na rozgrywanych dwa lata wcześniej mistrzostwach świata w Inzell. Jego najlepszym wynikiem było tam jedenaste miejsce w drugim biegu na 1000 m. W 1992 roku wystąpił na igrzyskach olimpijskich w Albertville, zajmując między innymi 23. miejsce w biegu na 1000 m. Na rozgrywanych dwa lata później igrzyskach w Lillehammer był siedemnasty na 500 m i szesnasty na dwukrotnie dłuższym dystansie. Pięciokrotnie stawał na podium zawodów Pucharu Świata, ale nigdy nie zwyciężył (trzykrotnie był drugi i dwukrotnie trzeci). Najlepsze wyniki osiągnął w sezonie 1992/1993, kiedy był szósty w klasyfikacji końcowej 1000 m. W 1994 roku zakończył karierę.
Jego brat, Mike Ireland, również był panczenistą.

</doc>
<doc id="3243550" url="https://pl.wikipedia.org/wiki?curid=3243550" title="Wadim Szakszakbajew">
Wadim Szakszakbajew

Wadim Szamiljewicz Szakszakbajew (ros. Вадим Шамильевич Шакшакбаев; ur. 9 października 1971 w Pietropawłowsku) – kazachski łyżwiarz szybki reprezentujący także ZSRR.
Kariera.
Pierwszy sukces na arenie międzynarodowej Wadim Szakszakbajew odniósł 20 stycznia 1995 roku w Davos, kiedy zwyciężył w biegu na 500 m w ramach Pucharu Świata. Dzień później powtórzył ten wynik. Na podium zawodów tego cyklu stanął jeszcze jeden raz, 6 stycznia 1996 roku w Medeo, zajmując trzecie miejsce na 1000 m. Najlepsze wyniki osiągnął w sezonie 1994/1995, kiedy był ósmy w klasyfikacji końcowej 500 m. Na mistrzostwach świata jego najlepszym wynikiem było siódme miejsce w biegu na 500 m wywalczone podczas dystansowych mistrzostwach świata w Hamar w 1996 roku i rozgrywanych rok później MŚ w Warszawie. W 1992 roku wystąpił na igrzyskach olimpijskich w Albertville, zajmując czternaste miejsce w biegu na 500 m. Na rozgrywanych dwa lata później igrzyskach w Lillehammer był dwunasty na 500 m i dwudziesty na dwukrotnie dłuższym dystansie. Brał także udział w igrzyskach olimpijskich w Nagano w 1998 roku, gdzie rywalizację na 500 m zakończył na 24. pozycji. W 1998 roku zakończył karierę.

</doc>
<doc id="3243554" url="https://pl.wikipedia.org/wiki?curid=3243554" title="Darrall Imhoff">
Darrall Imhoff

 
Darrall Tucker Imhoff (ur. 11 października 1938 w San Gabriel, zm. 30 czerwca 2017 w Bend) – amerykański koszykarz występujący na pozycji środkowego, mistrz olimpijski, uczestnik meczu gwiazd NBA.

</doc>
<doc id="3243569" url="https://pl.wikipedia.org/wiki?curid=3243569" title="Yūji Fujimoto">
Yūji Fujimoto

 – japoński łyżwiarz szybki.
Kariera.
Największy sukces w karierze Yūji Fujimoto osiągnął 27 marca 1992 roku w Butte, kiedy zajął drugie miejsce w biegu na 100 m w ramach Pucharu Świata. W zawodach tych rozdzielił na podium swego rodaka Yasunoriego Miyabe i Nicka Thometza z USA. Był to jedyny raz kiedy stanął na podium zawodów tego cyklu. Najlepsze wyniki osiągnął w sezonie 1991/1992, kiedy był siódmy w klasyfikacji końcowej 500 m. W 1991 roku zajął szóste miejsce na sprinterskich mistrzostwach świata w Inzell. Jego najlepszym wynikiem było tam piąte miejsce w pierwszym biegu na 1000 m. W 1992 roku wziął udział w igrzyskach olimpijskich w Albertville, zajmując jedenaste miejsce w biegu na 1000 m. W 1994 roku zakończył karierę.

</doc>
<doc id="3243575" url="https://pl.wikipedia.org/wiki?curid=3243575" title="Konstantyn Stilbes">
Konstantyn Stilbes

Konstantyn Stilbes – poeta bizantyński żyjący u schyłku XII wieku.
Konstantyn Stilbes żył pod koniec XII wieku. Był nauczycielem w Konstantynopolu. Pod wrażeniem wielkiego pożaru, jaki w 1198 roku nawiedził stolicę Cesarstwa, napisał utwór jambiczny "Wiersze o pożarze" ("Stíchoj perí empresmú").

</doc>
<doc id="3243591" url="https://pl.wikipedia.org/wiki?curid=3243591" title="Ołeh Łajewski">
Ołeh Łajewski

Ołeh Petrowycz Łajewski, ukr. Олег Петрович Лаєвський, ros. Олег Петрович Лаевский, "Oleg Pietrowicz Łajewski" (ur. 12 grudnia 1921 w Kijowie, zm. 17 października 2013 tamże) – ukraiński piłkarz pochodzenia polskiego, grający na pozycji bramkarza, funkcjonariusz sportowy, sędzia piłkarski, oficer wojskowy.
Kariera piłkarska.
Ukończył Szkole Polską na Podole w Kijowie. Studiując w Instytucie Przemysłu Charczowego grał w drużynie Piszczewik Kijów, skąd został zaproszony do Dynama Kijów. W końcu 1940 do Polonii dynamowskiej (do której należał również Anton Idzkowski) przyłączyły się z województwa lwowskiego piłkarze Michał Matyas, Aleksandr Skoceń, Tadeusz Jedynak i Mieczysław Górski. Młody bramkarz został wybrany do podstawowego składu na mecz 22 czerwca 1941 kijowskiego Dynama z CDKA Moskwa. Trener Michaił Butusow ustalił pierwszy skład na ten mecz: Ołeh Łajewski, Wasilij Głazkow, Boris Afanasjew, Mykoła Machynia, Wołodymyr Hreber, Mieczysław Górski, Wołodymyr Onyszczenko, Michał Matyas, Aleksandr Skoceń, Kostiantyn Szczehocki, Pawło Wińkowatow. Ale spotkanie nie odbyło się z powodu ataku Niemiec na ZSRR i Łajewski nie był w stanie zagrać w radzieckiej pierwszej lidze piłki nożnej – pierwszej grupy klasy A, jak to wówczas nazywano.
Życiorys.
Z rozpoczęciem wojny wrócił do swego pułku, w którym służył. Pułk akurat zaczął zajmować pozycje do obrony Kijowa. Później zapisał się do Szkoły Wojskowej w Omsku, którą ukończył w stopniu porucznika (czas trwania nauki sześć miesięcy) i pozostał dowódcą plutonu w szkole, aby szkolić nowych żołnierzy.
W czerwcu 1943 roku na rozkaz został wysłany do piłkarskiej drużyny CDKA Moskwa. Ale nie potrafił przekonać trenera i został oddelegowany do dywizji polskiej, w której służył jako dowódca baterii, a w 1946 roku awansował na stopień majora. Wykonywał funkcje szefa sztabu odrębnej 30. Dywizji Briańskiej, a potem awansował na komendanta oddziału miasta Borszczy na terenie Pomorza, które po zakończeniu konferencji pokojowej w Poczdamie pozostał w granicach Polski. Z czasem otrzymał awans na szefa sztabu dywizji. Następnie został wysłany do Warszawy, gdzie krótko pracował jako zastępca szefa działu kadr Departamentu Artylerii Wojska Polskiego.
Z Polski wrócił do Kijowa z synem i żoną inwalidą wojny (również walczyła w Armii Czerwonej, została ciężko ranna, odznaczona Orderem Czerwonego Sztandaru). Pracował w klubie OBO Kijów (później nazywał się SKA Kijów) jako instruktor w piłce nożnej. Po zwolnieniu z wojska poszedł do pracy w zakładzie „Arsenal”, gdzie przez 3 lata trenował dzieci w Zakładowej Szkole Sportowej. Następnie przez ponad dwadzieścia pięć lat był zastępcą dyrektora dużego sportowego kompleksu (tor regatowy). W 1990 roku wrócił do pracy na stadionie „Zmina”. Wcześniej sędziował mecze rangi krajowej, był jednym z organizatorów zawodów dla dzieci „Skórzana Piłka”. Pracował również w Ukraińskiej Federacji Piłki Nożnej. Obecnie mieszka w Kijowie.

</doc>
<doc id="3243597" url="https://pl.wikipedia.org/wiki?curid=3243597" title="Herma Meijer">
Herma Meijer

Herma Meijer-Emmens (ur. 16 kwietnia 1969 w Assen) – holenderska panczenistka.
Kariera.
Największy sukces w karierze Herma Meijer osiągnęła 3 grudnia 1988 roku w Groningen, kiedy zajęła trzecie miejsce w biegach na 500 i 1500 m w ramach Pucharu Świata. W pierwszym przypadku wyprzedziły ją dwie reprezentantki NRD: Christa Luding i Angela Hauck, a w drugim lepsze były jej rodaczki Yvonne van Gennip i Marieke Stam. Najlepsze wyniki osiągnęła w sezonie 1988/1989, kiedy była czwarta w klasyfikacji końcowej 500 m. Na mistrzostwach świata jej najlepszym wynikiem było czwarte miejsce wywalczone podczas wielobojowych mistrzostw świata w Calgary. W poszczególnych biegach była tam druga na 500 m, dziewiąta na 3000 m, szósta na 1500 oraz dziewiąta na dystansie 5000 m. Walkę o brązowy medal przegrała ostatecznie z Constanze Moser-Scandolo z NRD. W 1992 roku wzięła udział w igrzyskach olimpijskich w Albertville, zajmując jedenaste miejsce w biegu na 500 m i dwunaste na dwukrotnie dłuższym dystansie. Wielokrotnie zdobywała medale mistrzostw Holandii, w tym złote: w wieloboju w 1990 roku, na 500 m w 1989 roku i na 1500 m rok później. W 1993 roku zakończyła karierę.

</doc>
<doc id="3243605" url="https://pl.wikipedia.org/wiki?curid=3243605" title="Paramaecium">
Paramaecium



</doc>
<doc id="3243610" url="https://pl.wikipedia.org/wiki?curid=3243610" title="Hikmat asz-Szihabi">
Hikmat asz-Szihabi

Hikmat asz-Szihabi (ur. 1931 w al-Bab, zm. 5 marca 2013 w Kalifornii) – syryjski wojskowy, szef sztabu syryjskich sił zbrojnych w latach 1974-1998.
Życiorys.
Pochodził z prowincji Aleppo, z rodziny sunnickiej. Ukończył studia w Akademii Wojskowej w Hims, po czym rozpoczął służbę w syryjskich siłach powietrznych. Przeszedł dodatkowe szkolenie w Stanach Zjednoczonych, po czym wrócił do Syrii i wstąpił do partii Baas.
Zaprzyjaźniony z Hafizem al-Asadem, w 1970 ministrem obrony Syrii, odegrał znaczącą rolę w działaniach armii syryjskiej podczas wydarzeń Czarnego Września w Jordanii. Hafiz al-Asad sprzeciwił się wówczas interwencji Syrii po stronie palestyńskich formacji zbrojnych, walczących z armią jordańską, którą nakazał kierujący partią Baas Salah Dżadid. W rezultacie wojska pancerne skierowane do Jordanii nie otrzymały wsparcia lotnictwa i zostały pokonane. W listopadzie tego samego roku al-Asad dokonał zamachu stanu, po którym objął pełnię władzy w kraju. Po tym wydarzeniu asz-Szihabi otrzymał stanowiska zastępcy szefa sztabu Jusufa Szakkura oraz szefa Wywiadu Wojskowego. Brał udział w planowaniu wspólnej z Egiptem wojny przeciwko Izraelowi w 1973 jako członek połączonego dowództwa obydwu armii. Rok później objął stanowisko szefa sztabu syryjskich sił zbrojnych. Jako drugi po Mustafie Talasie został awansowany na stopień "imada", wyróżniający go spośród innych generałów majorów, niższy jedynie od stopnia noszonego przez al-Asada.
Asz-Szihabi brał udział w rozmowach między Falangami Libańskimi a Organizacją Wyzwolenia Palestyny, nie zdołał jednak przekonać Palestyńczyków do zaprzestania dokonywania aktów przemocy w Libanie. W 1976 w imieniu rządu syryjskiego obiecał rządowi Libanu pomoc w planowanym usunięciu zbrojnych organizacji palestyńskich z kraju. Dwa lata później, po podpisaniu przez prezydenta Egiptu Anwara as-Sadata porozumienia pokojowego z Izraelem, podróżował do Moskwy w celu uzyskania większego wsparcia wojskowego ZSRR dla Syrii.
Do 1983 asz-Szihabi nie angażował się w bieżącą politykę Syrii, ograniczając się wyłącznie do zagadnień ściśle wojskowych. W wymienionym roku został powołany do sześcioosobowej rady, która miała zarządzać krajem podczas choroby prezydenta, autorytarnie rządzącego krajem Hafiza al-Asada. Rok później odmówił Rifatowi al-Asadowi poparcia, gdy ten próbował drogą zamachu stanu odsunąć brata od władzy. W latach 1994-1995 brał udział w zakończonych niepowodzeniem rozmowach pokojowych między Syrią a Izraelem. Zasiadał w Przywództwie Regionalnym syryjskiej Partii Baas.
W 1998 Hafiz al-Asad usunął go ze stanowiska szefa sztabu wojsk syryjskich podczas szerszej wymiany kadr, przygotowującej objęcie władzy przez syna prezydenta, Baszszara al-Asada. Na stanowisku zastąpił go alawita Ali Aslan. Jako oficjalną przyczynę zmiany podano osiągnięcie przez asz-Szihabiego wieku emerytalnego, faktycznie jednak o dymisji generała przesądziło przekonanie al-Asada, że nie chciałby on zgodzić się na przekazanie w ręce jego syna kontroli nad armią. Po odejściu z armii asz-Szihabi zajmował się działalnością biznesową, a jednym z jego partnerów w interesach był libański premier Rafik al-Hariri. W 2000, być może w związku z pogłoskami o planowanym postawieniu mu zarzutów korupcji, asz-Szihabi wyjechał z Syrii i udał się do Stanów Zjednoczonych. Zmarł w 2013.

</doc>
<doc id="3243623" url="https://pl.wikipedia.org/wiki?curid=3243623" title="MLB All-Star Game 2011">
MLB All-Star Game 2011

MLB All-Star Game 2011 – 82. Mecz Gwiazd ligi MLB, który odbył się 12 lipca 2011 roku na stadionie Chase Field w Phoenix. Spotkanie obejrzało 47 994 widzów. 
Najbardziej wartościowym zawodnikiem został wybrany Prince Fielder z Milwaukee Brewers, który w drugiej połowie czwartej zmiany przy stanie 0–1 dla AL All-Star Team zdobył trzypunktowego home runa.
W kwietniu 2010 gubernator stanu Arizona Jan Brewer podpisała kontrowersyjną ustawę imigracyjną SB1070, która między innymi zezwalała policjantom na wylegitymowanie bez powodu imigrantów w celu potwierdzenia legalnego ich pobytu w kraju. Kibice, sponsorzy i zawodnicy rozważali bojkot meczu, a dziennikarze New York Daily News, CBS Sports i Los Angeles Times zwrócili się do komisarza ligi Buda Seliga, by przeniósł All-Star Game do innego miasta. Ostatecznie, 13 maja 2010, Selig podjął decyzję o rozegraniu meczu w wyznaczonym pierwotnie miejscu i terminie. 

</doc>
<doc id="3243624" url="https://pl.wikipedia.org/wiki?curid=3243624" title="Song Hwa-seon">
Song Hwa-seon

Song Hwa-seon (kor. 송 화선; ur. 26 lutego 1968) – północnokoreańska łyżwiarka szybka.
Kariera.
Największy sukces w karierze Song Hwa-seon osiągnęła w 1984 roku, kiedy zdobyła brązowy medal w wieloboju podczas mistrzostw świata juniorów w Assen. W zawodach tych wyprzedziły ją jedynie Angela Stahnke z NRD i Galina Wojłosznikowa z ZSRR. W 1989 roku zajęła szóste miejsce na sprinterskich mistrzostw w Heerenveen. Jej najlepszym wynikiem było tam czwarte miejsce w drugim biegu na 1000 m. W 1988 roku wzięła udział w igrzyskach olimpijskich w Calgary, gdzie jej najlepszym wynikiem było dziewiąte miejsce na dystansie 1500 m. Na rozgrywanych cztery lata później igrzyskach w Albertville zajęła między innymi 25. miejsce w biegu na 500 m. Wielokrotnie startowała w zawodach Pucharu Świata, ale nigdy nie stanęła na podium. Najlepsze wyniki osiągnęła w sezonie 1988/1989, kiedy zajęła 21. miejsce w klasyfikacji końcowej 1000 m. W 1992 roku zakończyła karierę.

</doc>
<doc id="3243625" url="https://pl.wikipedia.org/wiki?curid=3243625" title="Cerkiew Narodzenia św. Jana Chrzciciela w Starej Grzybowszczyźnie">
Cerkiew Narodzenia św. Jana Chrzciciela w Starej Grzybowszczyźnie

Cerkiew pod wezwaniem Narodzenia św. Jana Chrzciciela – prawosławna cerkiew filialna. Należy do parafii Zaśnięcia Przenajświętszej Bogurodzicy w Ostrowiu Północnym, w dekanacie Sokółka diecezji białostocko-gdańskiej Polskiego Autokefalicznego Kościoła Prawosławnego.
Świątynia znajduje się w lesie niedaleko wsi Stara Grzybowszczyzna.
Budowla murowana, posiadająca od frontu wieżę oraz kopułę nad centralną częścią nawy.
Cerkiew została wzniesiona z inicjatywy Eliasza Klimowicza, miejscowego charyzmatycznego przywódcy religijnego. Rozpoczął on budowę cerkwi w 1904, po dwóch latach kwestowania wśród wiernych. Jednak budowę świątyni przerwała I wojna światowa. Po powrocie z bieżeństwa w 1919, zgodę na dokończenie budowy od władz II Rzeczypospolitej Klimowicz uzyskał dopiero w 1926. Została ona ukończona i wyświęcona w 1929. Po zaproponowaniu Eliaszowi wstąpienia do zakonu, w celu jurysdykcji świątyni notarialnie przepisał on cerkiew na Prawosławny Konsystorz z Grodna. Jednak w lipcu 1934 podczas uroczystych postrzyżyn Klimowicza doszło do zatargu z biskupem Antoniuszem z Grodna, w efekcie którego Klimowicz cerkiew zamknął, zmusił mnichów do opuszczenia świątyni i skierował do sądu pozew o prawa własności do cerkwi. Na początku 1938 Klimowicz wygrał proces o cerkiew i sprzedał ją za 500 złotych katoliczce z Sokółki Marii Soroczyńskiej, która świątynię przekazała rzymskokatolickiej Kurii Metropolitalnej w Wilnie. Obiekt został przejęty przez siostry zakonne, a w budynku cerkwi urządzono rzymskokatolicką kaplicę. W czasie II wojny światowej cerkiew przejęli prawosławni.
W latach 2011–2012 dokonano gruntownego zewnętrznego remontu cerkwi (odnowiono elewację, kopułę i krzyże, wzmocniono konstrukcję i wymieniono pokrycie dachu, wykonano nową stolarkę okienną i drzwiową). Po zakończeniu prac cerkiew została poświęcona 7 lipca 2012 (w uroczystość patronalną) przez biskupa supraskiego Grzegorza.
Świątynię wpisano do rejestru zabytków 7 lutego 2011 pod nr A-336.
W pobliżu cerkwi znajduje się niewielki czynny cmentarz prawosławny.

</doc>
<doc id="3243626" url="https://pl.wikipedia.org/wiki?curid=3243626" title="Michał Hapluchir">
Michał Hapluchir

Michał Hapluchir lub Hapluchejr – poeta bizantyński, żyjący u schyłku XII wieku, autor poematu "Dramat".
Michał Hapluchir żył pod koniec XII wieku, przez całe życie cierpiał biedę, na którą uskarża się w swym poemacie. Jest autorem , napisanego trymetrem, liczącego sobie 122 wersy, poematu "Dramat" ("Dramátion"). W utworze Hapluchira występują: chłop, mędrzec, Los, muzy i chór. Chłop wygłasza pochwałę bogini szczęścia i muz. Uczony przeklina je natomiast jako nieużyteczne w biedzie. "Dramat" naśladuje wcześniejszy krótki wiersz Jana Tzetzesa na ten sam temat.

</doc>
<doc id="3243627" url="https://pl.wikipedia.org/wiki?curid=3243627" title="Giovani Hernández">
Giovani Hernández

Emmanuel Giovani Hernández Neri (ur. 4 stycznia 1993 w Guadalajarze) – meksykański piłkarz występujący na pozycji środkowego pomocnika, obecnie zawodnik Veracruz.
Kariera klubowa.
Hernández pochodzi z Guadalajary i jest wychowankiem akademii juniorskiej tamtejszego klubu Chivas de Guadalajara. Do pierwszej drużyny został włączony jako dziewiętnastolatek przez holenderskiego szkoleniowca Johna van ’t Schipa i w Liga MX zadebiutował 22 lipca 2012 w przegranym 1:2 spotkaniu z Tolucą. Premierowego gola w najwyższej klasie rozgrywkowej strzelił natomiast 16 marca 2014 w wygranej 1:0 konfrontacji z Leónem, natomiast rok później – w wiosennym sezonie Clausura 2015 – dotarł z Chivas do finału krajowego pucharu – Copa MX. Pełnił jednak przeważnie rolę rezerwowego, wobec czego bezpośrednio po tym udał się na wypożyczenie od beniaminka najwyższej klasy rozgrywkowej – ekipy Dorados de Sinaloa z siedzibą w Culiacán, gdzie spędził pół roku bez większych sukcesów.
W lipcu 2016 Hernández został wypożyczony do drugoligowego Deportivo Tepic. Jako podstawowy zawodnik występował tam przez rok, po czym drużyna Tepic została rozwiązana, a on sam powrócił na najwyższy szczebel, na zasadzie wypożyczenia dołączając do ekipy Tiburones Rojos de Veracruz.
Kariera reprezentacyjna.
W lutym 2013 Hernández został powołany przez Sergio Almaguera do reprezentacji Meksyku U-20 na Mistrzostwa Ameryki Północnej U-20. Tam pozostawał jednak wyłącznie rezerwowym swojej drużyny, rozgrywając dwa z pięciu możliwych spotkań (po wejściu z ławki). Meksykanie – pełniący wówczas rolę gospodarzy – triumfowali ostatecznie w tym turnieju, pokonując w finale po dogrywce USA (3:1).

</doc>
<doc id="3243628" url="https://pl.wikipedia.org/wiki?curid=3243628" title="Marek Leszczyński">
Marek Leszczyński

Marek Leszczyński (ur. 10 października 1973 w Radomiu) – polski ekonomista, doktor habilitowany nauk społecznych, profesor Uniwersytetu Jana Kochanowskiego w Kielcach.
Życiorys.
W 1997 roku ukończył studia na Wydziale Ekonomicznym Politechniki Radomskiej im. Kazimierza Pułaskiego. W 2001 roku na Katolickim Uniwersytecie Lubelskim uzyskał stopień naukowy doktora nauk ekonomicznych w oparciu o rozprawę "Rozwój usług edukacyjnych w Polsce a kształtowanie kapitału ludzkiego". W 2012 roku na Akademii Obrony Narodowej w Warszawie został doktorem habilitowanym nauk społecznych w zakresie nauk o bezpieczeństwie na podstawie pracy "Bezpieczeństwo społeczne Polaków wobec wyzwań XXI wieku".
W latach 1995–1996 był dziennikarzem ekonomicznym radomskiego oddziału „Gazety Wyborczej”. Od 1998 do 1999 roku był zatrudniony na stanowisku specjalisty w Ośrodku Doskonalenia i Kształcenia Kadr Instytutu Technologii Eksploatacji – PIB w Radomiu. W latach 1999–2005 był wykładowcą Politechniki Łódzkiej (od 2002 na stanowisku adiunkta). W 2005 roku związał się z Akademią Świętokrzyską, przekształconą następnie w Uniwersytet Jana Kochanowskiego. W latach 2005–2008 pełnił funkcję wicedyrektora Instytutu Ekonomii i Administracji. W 2013 roku został profesorem UJK. Do października 2019 roku pełnił funkcję kierownika Zakładu Ekonomiki Bezpieczeństwa i dyrektora w Instytucie Prawa, Ekonomii i Administracji Uniwersytetu Jana Kochanowskiego w Kielcach. Od 1 listopada 2019 roku jest kierownikiem Zakładu Zarządzania Bezpieczeństwem oraz Katedry Nauk o Bezpieczeństwie znajdującej się w strukturze Wydziału Prawa i Nauk Społecznych UJK. Jest członkiem Polskiego Towarzystwa Ekonomicznego oraz Polskiego Towarzystwa Nauk o Bezpieczeństwie z siedzibą w Siedlcach.
Specjalizuje się w zakresie: bezpieczeństwa społecznego, bezpieczeństwa ekonomicznego, polityki ekonomicznej, funkcjonowania sektora publicznego, administracji publicznej. Jest autorem ponad 170 publikacji z ekonomii i nauk o bezpieczeństwie .

</doc>
<doc id="3243630" url="https://pl.wikipedia.org/wiki?curid=3243630" title="Okrouhlice">
Okrouhlice

Okrouhlice – miejscowość i gmina (obec) w Czechach, w kraju Wysoczyna, w powiecie Havlíčkův Brod. W 2022 roku liczyła 1372 mieszkańców.

</doc>
<doc id="3243631" url="https://pl.wikipedia.org/wiki?curid=3243631" title="US Open 2014 (turniej legend mężczyzn)">
US Open 2014 (turniej legend mężczyzn)

US Open 2014 – turniej legend mężczyzn – zawody deblowe legend mężczyzn, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania odbyły się pomiędzy 4 a 7 września na nowojorskich kortach USTA Billie Jean King National Tennis Center.

</doc>
<doc id="3243632" url="https://pl.wikipedia.org/wiki?curid=3243632" title="US Open 2014 (turniej legend kobiet)">
US Open 2014 (turniej legend kobiet)

US Open 2014 – turniej legend kobiet – zawody deblowe legend kobiet, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania odbyły się pomiędzy 4 a 6 września na nowojorskich kortach USTA Billie Jean King National Tennis Center.

</doc>
<doc id="3243633" url="https://pl.wikipedia.org/wiki?curid=3243633" title="Shelley Rhead">
Shelley Rhead

Shelley Rhead-Skarvan (ur. 16 lutego 1965 w Moose Jaw) – kanadyjska panczenistka.
Kariera.
Największy sukces w karierze Shelley Rhead osiągnęła w 1988 roku, kiedy zajęła szóste miejsce w biegu na 500 m podczas igrzysk olimpijskich w Calgary. Na tych samych igrzyskach była też czternasta na dwukrotnie dłuższym dystansie. Na rozgrywanych cztery lata później igrzyskach w Albertville zajęła odpowiednio 18. i 25. miejsce. Ponadto w 1989 roku zajęła siódme miejsce na sprinterskich mistrzostwach świata w Heerenveen. W poszczególnych biegach była tam szósta w pierwszym biegu na 500 m, jedenasta w pierwszym biegu na 1000 m, siódma w drugim biegu na 500 m i ósma w drugim na 1000 m. Wielokrotnie startowała w zawodach Pucharu Świata, ale nigdy nie stanęła na podium. Najlepsze wyniki osiągnęła w sezonie 1986/1987, kiedy była szósta w klasyfikacji końcowej 500 m. W 1992 roku zakończyła karierę.

</doc>
<doc id="3243634" url="https://pl.wikipedia.org/wiki?curid=3243634" title="Dolní Město">
Dolní Město

Dolní Město – gmina w Czechach, w powiecie Havlíčkův Brod, w kraju Wysoczyna.
1 stycznia 2017 gminę zamieszkiwało 890 osób, a ich średni wiek wynosił 44,4 roku.

</doc>
<doc id="3243644" url="https://pl.wikipedia.org/wiki?curid=3243644" title="Lučice (Czechy)">
Lučice (Czechy)

Lučice – miejscowość i gmina (obec) w Czechach, w kraju Wysoczyna, w powiecie Havlíčkův Brod. W 2022 roku liczyła 642 mieszkańców.

</doc>
<doc id="3243646" url="https://pl.wikipedia.org/wiki?curid=3243646" title="Casey (stacja antarktyczna)">
Casey (stacja antarktyczna)

Casey Station – całoroczna stacja polarna należąca do Australii, położona na Ziemi Wilkesa na Antarktydzie Wschodniej.
Położenie i warunki.
Stacja znajduje się na półwyspie Bailey (obszar Windmill Islands), nad zatoką Vincennes Bay będącej częścią Morza Mawsona, na wysokości ok. 30 m n.p.m. Średnia temperatura powietrza w styczniu (lato) to od −3 do +3 °C, a od maja do sierpnia od −11 do −19 °C. Rekordowe zanotowane temperatury to +9 °C w styczniu i −41 °C w lipcu. Wiatr najczęściej (40%) wieje z północy lub ze wschodu, choć najsilniejszy wiatr przychodzi z kierunku południowego wschodu; średnia prędkość wiatru to ok. 26 km/h (w porywach rekordowo do 291 km/h). Silniejsze porywy często niosą śnieg, znacznie ograniczając widoczność.
Historia.
W 1957 roku Amerykanie założyli stację „Wilkes” na półwyspie Clark nad zatoką Vincennes, w ramach Międzynarodowego Roku Geofizycznego. Dwa lata później przekazali ją Australii. Wkrótce okazało się, że rosnące zaspy śnieżne pochłoną tę stację i Australijczycy przystąpili do budowy zastępczej bazy „Repstat” (od ) dwa kilometry dalej na południe. W lutym 1969 roku baza ta stała się w pełni funkcjonalna; nazwano ją „Casey” na cześć gubernatora generalnego Richarda Caseya. Posiadała ona nowatorską konstrukcję, z kwaterami mieszkalnymi i pomieszczeniami przeznaczonymi do pracy wewnątrz aerodynamicznie wyprofilowanego tunelu, chroniącego przed silnym wiatrem. Żelazne ściany tunelu w następnych latach uległy jednak korozji pod wpływem słonej wody morskiej niesionej z wiatrem, co powodowało duże straty ciepła. W latach 80. XX wieku zaprojektowano i postawiono nowe zabudowania stacji, które otwarto w 1988 roku. Stara stacja częściowo pozostawała w użytku do 1993 roku, kiedy ją rozebrano, a pozostałości przewieziono do Australii. Pierwsza stacja Wilkes jest w dużej mierze pogrzebana pod śniegiem, choć jeden z jej budynków wciąż bywa używany jako baza polowa; stacja ta ma status zabytku.
Działalność.
Główne programy badawcze w stacji Casey obejmują wpływ człowieka na środowisko Antarktyki, badania górnej atmosfery i kosmosu, prace z dziedzin biologii, w tym botaniki, glacjologii, medycyny polarnej, nauk o Ziemi i zmian klimatu.
Ważną częścią pracy stacji były pomiary meteorologiczne. Wykorzystywano do nich m.in. balony meteorologiczne, śledzone z użyciem radaru; w późniejszych latach biuro meteorologiczne było stopniowo coraz bardziej skomputeryzowane. W terenie w sąsiedztwie bazy Casey znajduje się obecnie 8 automatycznych stacji meteorologicznych, które przesyłają dane do satelitów.
Linia lotnicza Skytraders prowadzi regularne loty samolotów Airbus A319 z Hobart na lądowisko Wilkins Aerodrome położone w pobliżu stacji, w ramach dwunastoletniego kontraktu z Australian Antarctic Division. W 2015 roku testowo przeprowadzono także loty cięższych maszyn Boeing C-17 Globemaster III należących do Królewskich Australijskich Sił Powietrznych

</doc>
<doc id="3243659" url="https://pl.wikipedia.org/wiki?curid=3243659" title="Kámen (powiat Havlíčkův Brod)">
Kámen (powiat Havlíčkův Brod)

Kámen – miejscowość i gmina (obec) w Czechach, w kraju Wysoczyna, w powiecie Havlíčkův Brod. W 2022 roku liczyła 388 mieszkańców.

</doc>
<doc id="3243668" url="https://pl.wikipedia.org/wiki?curid=3243668" title="Geert Kuiper">
Geert Kuiper

Geert Kuiper (ur. 5 lipca 1960 w Wolvega) – holenderski łyżwiarz szybki.
Kariera.
Największy sukces w karierze Geert Kuiper osiągnął w 1987 roku, kiedy zajął szóste miejsce podczas sprinterskich mistrzostw świata w Sainte-Foy. W biegach na 1000 m zajmował dziesiąte miejsce, a w biegach na 500 m był czwarty i dziewiąty. W tej samej konkurencji był też między innymi ósmy na rozgrywanych rok wcześniej mistrzostwach świata w Karuizawie. Jego najlepszym wynikiem było tam szóste miejsce w drugim biegu na 500 m. W 1984 roku wystąpił na igrzyskach olimpijskich w Sarajewie, gdzie rywalizację na 500 m zakończył na szesnastej pozycji. Wielokrotnie startował w zawodach Pucharu Świata, jednak nigdy nie stanął na podium. Najlepsze wyniki osiągnął w sezonie 1987/1988, kiedy był dziesiąty w klasyfikacji końcowej 1000 m. W 1988 roku zakończył karierę.

</doc>
<doc id="3243671" url="https://pl.wikipedia.org/wiki?curid=3243671" title="Rozsochatec">
Rozsochatec

Rozsochatec – miejscowość i gmina (obec) w Czechach, w kraju Wysoczyna, w powiecie Havlíčkův Brod. W 2022 roku liczyła 518 mieszkańców.

</doc>
<doc id="3243676" url="https://pl.wikipedia.org/wiki?curid=3243676" title="US Open 2014 (gra pojedyncza mężczyzn na wózkach)">
US Open 2014 (gra pojedyncza mężczyzn na wózkach)

US Open 2014 – gra pojedyncza mężczyzn na wózkach – zawody singlowe mężczyzn na wózkach, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania odbyły się pomiędzy 4 a 7 września na nowojorskich kortach USTA Billie Jean King National Tennis Center.

</doc>
<doc id="3243680" url="https://pl.wikipedia.org/wiki?curid=3243680" title="Ferguson (Missouri)">
Ferguson (Missouri)

Ferguson – miasto w stanie Missouri, w hrabstwie St. Louis. Miasto jest częścią obszaru metropolitalnego Greater St. Louis.
Według spisu z 2010 roku populacja miasta liczyła 21203 mieszkańców.
Historia.
Historia miasta rozpoczęła się w 1855 roku, kiedy to William B. Ferguson ofiarował 10 akrów (4,0 ha) swojej ziemi pod budowę linii kolejowej Wabash Railroad w zamian za nazwanie stacji jego nazwiskiem. Osada, która zaczęła się tworzyć wokół stacji kolejowej również nazwano Ferguson.
W 1894 roku osada Ferguson otrzymało prawa miejskie.
Zamieszki w sierpniu 2014 roku.
O mieście stało się głośno na świecie z powodu wydarzeń jakie miały w nim miejsce w sierpniu 2014 roku. 9 sierpnia, 18-letni czarnoskóry mężczyzna Michael Brown, został kilkakrotnie śmiertelnie postrzelony przez białego policjanta Darrena Wilsona.
Policjant tłumaczył potem, że został przez ofiarę zaatakowany. Ponieważ jednak Brown nie miał wcześniej konfliktów z prawem, ani nie był też w dniu śmierci uzbrojony, czarnoskóra społeczność miasta uznała, że jego śmierć była wynikiem rasizmu policjanta.
W mieście doszło do protestów, które przekształciły się w zamieszki połączone z aktami wandalizmu. Z rozruchami nie mogła sobie poradzić policja. Gubernator Missouri Jay Nixon wprowadził w mieście stan wyjątkowy i wyznaczył godzinę policyjną od północy do piątej nad ranem. Wezwał też na pomoc Gwardię Narodową. O zamieszkach informowały największe światowe media. Do Ferguson swoich obserwatorów wysłała także organizacja broniąca praw człowieka, Amnesty International. Zamieszki ustały 22 sierpnia.
Demografia.
Ludność Ferguson szybko rosła w ciągu pierwszych sześciu dekadach XX wieku, z 1015 osób w 1900 roku do 22149 osób w 1960 roku, średni wzrost o 5% rocznie. Od 1960 roku liczba ludności pozostaje prawie stała. Zmianie ulegał jednak stosunek ras .
W 1990 roku w Ferguson, mieszkało 73,8% ludzi rasy białej oraz 25,1% rasy czarnej (1,1% inne rasy). W spisie 2000 roku było 44,7% białych i 52,4% Afroamerykanów. W spisie 2010 już tylko 29,3% białych i 67,4% Afroamerykanów.
Władze.
Burmistrz Ferguson jest bezpośrednio wybierany na okres trzech lat. Rada Miasta Ferguson składa się z sześciu członków.
Departament Policji Ferguson jest zaangażowany w następujących programach publicznych: Business Watch, Community Emergency Response Team (CERT), D.A.R.E. Program, Neighborhood Watch, School Resource Officers, Riot Patrol. Straż Pożarna Ferguson ma dwie stacje, które pracują 24 godziny na dobę.
Gospodarka.
W mieście znajduje się centrala firmy Emerson Electric.

</doc>
<doc id="3243681" url="https://pl.wikipedia.org/wiki?curid=3243681" title="US Open 2014 (gra pojedyncza kobiet na wózkach)">
US Open 2014 (gra pojedyncza kobiet na wózkach)

US Open 2014 – gra pojedyncza kobiet na wózkach – zawody singlowe kobiet na wózkach, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania odbyły się pomiędzy 4 a 7 września na nowojorskich kortach USTA Billie Jean King National Tennis Center.

</doc>
<doc id="3243682" url="https://pl.wikipedia.org/wiki?curid=3243682" title="Natalja Kurowa">
Natalja Kurowa

Natalja Kurowa zam. Artamonowa (ros. Наталья Курова zam. Артамонова, ur. 22 kwietnia 1962 w Moskwie) – rosyjska łyżwiarka szybka reprezentująca ZSRR, brązowa medalistka mistrzostw Europy.
Kariera.
Największy sukces w karierze Natalja Kurowa osiągnęła w 1986 roku, kiedy zdobyła brązowy medal podczas mistrzostw Europy w Geithus. W zawodach tych wyprzedziły ją jedynie Andrea Ehrig-Mitscherlich z NRD i Holenderka Yvonne van Gennip. W poszczególnych biegach była tam druga na 500 m, czwarta na 3000 m, trzecia na 1500 m oraz siódma na dystansie 5000 m. Była też między innymi czwarta na rozgrywanych rok później mistrzostwach Europy w Groningen, przegrywając walkę o podium z Jacqueline Börner z NRD. W 1984 roku wystartowała na igrzyskach olimpijskich w Sarajewie, gdzie rywalizację w biegu na 1500 m zakończyła na siódme pozycji. Kilkukrotnie startowała w zawodach Pucharu Świata, przy czym dwukrotnie stawała na podium: 28 lutego 1987 roku w Helsinkach była trzecia na 500 m, a dzień później była trzecia na 1500 m. Najlepsze wyniki osiągnęła w sezonie 1986/1987, kiedy była dziewiętnasta w klasyfikacji końcowej 1000 m. W 1988 roku zakończyła karierę.

</doc>
<doc id="3243683" url="https://pl.wikipedia.org/wiki?curid=3243683" title="Natalja Artamonowa">
Natalja Artamonowa



</doc>
<doc id="3243684" url="https://pl.wikipedia.org/wiki?curid=3243684" title="Taoizm na Tajwanie">
Taoizm na Tajwanie

Taoizm na Tajwanie – taoizm jest drugą pod względem popularności religią we współczesnej Republice Chińskiej zaraz po buddyzmie. W całym społeczeństwie jest około 33% wyznawców tego systemu religijno-filozoficznego.
Religijność na Tajwanie charakteryzuje się niezwykłym zróżnicowaniem wierzeń i praktyk religijnych. Mało jest osób praktykujących jedną religię. Jeśli wyznawca praktykuje taoizm lub buddyzm, „zapożycza” wiele obrzędów z tradycji ludowych. Większa część panteonu bóstw czczonych przez Tajwańczyków ma swój rodowód na kontynencie chińskim. Niewiele jest bóstw lokalnych. Jednym z nich jest bóstwo Yimin czczone przez ludność Hakka. Do podstawowych bóstw czczonych przez Tajwańczyków, przywoływanych w czasie m.in. ceremonii pogrzebowych lub obrzędach odbywających się w świątyniach, można zaliczyć boginię Mazu, Guanyin, Guan Gonga, Nefrytowego Cesarza i legendarnego władcę Huang Di, czyli Żółtego Cesarza. Na Tajwanie znajduje się ponad 8 000 świątyń taoistycznych. Większość z tych świątyń poświęcona jest Najwyższemu Bóstwu Mazu (lub Matsu), Najwyższemu Cesarzowi i bóstwu Xuan Wu. Mazu jest boginią, której kult rozprzestrzenił się szczególnie na Tajwanie i w południowej części Chin kontynentalnych.
Tradycje taoistyczne.
Większość taoistycznych kapłanów funkcjonujących na Tajwanie przynależy do Sekty Ortodoksyjnej Jedności (Zhengyi Dao, 正一道), której korzenie sięgają jeszcze tradycji Sekty Pięciu Miar Ryżu. Tradycja Szkoły Pięciu Miar Ryżu (Wudoumi Dao, 五斗米道) sięga II wieku n.e. Tradycja jest związana z postacią Zhang Daolinga. Według mitologii, doznał objawienia "dao" na górze Huming (Huming Shan, 鹄鸣山). 
Po tym wydarzeniu resztę życia poświęcił doktrynie taoistycznej, szczególny nacisk kładąc na badania związane z nieśmiertelnością. Grupa uczniów skupiająca się wokół osoby Zhang Daolinga została nazwana szkołą pięciu miar ryżu, ponieważ każdy kto chciał przyłączyć się do mistrza musiał wnieść opłatę w wysokości pięciu miar ryżu. Zhang Daoling po śmierci został nazwany Niebiańskim Mistrzem (Tianshi, 天師). Z czasem tradycja ta przekształciła się w Szkołę Niebiańskich Mistrzów, której gałąź stanowi Sekta Ortodoksyjnej Jedności popularna na Tajwanie. Jeszcze inni przynależą do Szkoły Najwyższej Doskonałości. Inne popularne sekty działające na Tajwanie, to: Sekta Góry Wudang oraz Sekta Góry Kongtong. 
Głównymi organizacjami taoistycznymi działającymi na Tajwanie są:
Taoizm praktykowany na Tajwanie ma swoje korzenie w Chinach kontynentalnych. Tym samym tajwańscy taoiści często odbywają pielgrzymki do świętych miejsc położonych w Chińskiej Republice Ludowej. Organizowanych jest wiele działań mających na celu promowanie kontaktów taoistów na Tajwanie i w ChRL.
W latach 1960. na Tajwanie rozpoczęły się intensywne studia nad taoizmem. W tym samym czasie w Republice Chińskiej został wznowiony kanon taoistyczny w edycji skróconej. Podstawowy kanon taoistyczny zawiera obszerne pisma filozoficzne, religijne, alchemiczne, podręczniki do wykonywanych obrzędów oraz mitologię. Po wydaniu na Tajwanie skróconego kanonu taoistycznego, w Republice Chińskiej rozpoczęto na szeroką skalę studia nad taoizmem.
Święta taoistyczne.
Na Tajwanie raz na jakiś czas odbywa się wielka uroczystość z okazji tradycyjnego święta taoistycznego zwanego Wielką Ofiarą (Dajiao, 大醮). Obchody święta na cześć wspólnoty taoistycznej odbywają się średnio co sześć lat w Pekinie, w Hongkongu i na Tajwanie. Między tym sześcioletnim cyklem, organizowane są również mniejsze święta także poświęcone Wielkiej Ofierze. W Republice Chińskiej święto miało miejsce w 1980 roku w mieście Gaoxiong, w 1984 roku w Tainanie i w 1998 roku w Tajpej. Obchody były organizowane na cześć Lü Dongbina (呂洞賓) - bóstwa, które zalicza się do taoistycznych grupy Ośmiu Nieśmiertelnych.
Świątynie taoistyczne.
W mieście Tainan w Głównej Świątyni Niebiańskiego Ołtarza ("Taiwan Shoumiao Tiantan", 台湾首庙天坛) mieści się sanktuarium poświęcone Nefrytowemu Cesarzowi ("Yu Huang", 玉帝). Świątynia zbudowana jest z kamieni przywiezionych z Chin kontynentalnych i jest delikatnie rzeźbiona. Na zewnątrz głównej sali świątynnej, na głównej kolumnie wisi pozioma tablica z chińskim znakiem "yi" (一). Tablica jest jedną z trzech takich znanych płyt na Tajwanie. Inną popularną świątynią jest świątynia Zhinan (), znana też jako świątynia Xiangong Miao, 仙公庙. Jest to największa świątynia w Tajpej. Świątynia położona jest na górze Zhinan w dzielnicy Wenshan. Mieści się tam również Chińska Akademia Taoistyczna. 
Kolejną ważną świątynią poświęconą bogini Mazu jest świątynia Chaotian (), nazywana również świątynią Beigang Mazu, od miejscowości, w której znajduje się świątynia. W świątyni mieści się dobrze zachowana korona bogini Mazu wykonana w okresie dynastii Qing. Jest to najważniejsze miejsce kultu tego bóstwa na Tajwanie. 
Innym ważnym ośrodkiem religijnym jest świątynia Xingtian (chiń. 行天宫). Ośrodek został wybudowany w 1943 roku, w Tajpej. Bóstwo, któremu jest poświęcone to miejsce znane jest jako Guan Yu (关羽, inna nazwa - Guan Di). Jest to bóg odpowiadający za finanse i dochody, który za życia był znany jako cesarski dowódca, po śmierci zaś został wyniesiony do rangi Bóstwa Handlu. W mieście Tainan z kolei usytuowana jest Świątynia Boga Miasta Tainan ("Tainanfu Chenghuang Miao", 台南府城隍庙). Kult bóstw mających za zadanie chronić małe miejscowości i większe miasta zaczął być popularny już w czasach dynastii Tang. Natomiast hierarchiczny charakter bóstw taoistycznych rozwinął się w czasie panowania dynastii Ming.

</doc>
<doc id="3243685" url="https://pl.wikipedia.org/wiki?curid=3243685" title="US Open 2014 (gra podwójna mężczyzn na wózkach)">
US Open 2014 (gra podwójna mężczyzn na wózkach)

US Open 2014 – gra podwójna mężczyzn na wózkach – zawody deblowe mężczyzn na wózkach, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania odbyły się pomiędzy 5 a 6 września na nowojorskich kortach USTA Billie Jean King National Tennis Center.

</doc>
<doc id="3243693" url="https://pl.wikipedia.org/wiki?curid=3243693" title="US Open 2014 (gra podwójna kobiet na wózkach)">
US Open 2014 (gra podwójna kobiet na wózkach)

US Open 2014 – gra podwójna kobiet na wózkach – zawody deblowe kobiet na wózkach, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania odbyły się pomiędzy 5 a 6 września na nowojorskich kortach USTA Billie Jean King National Tennis Center.

</doc>
<doc id="3243698" url="https://pl.wikipedia.org/wiki?curid=3243698" title="Skadi Walter">
Skadi Walter

Skadi Walter (ur. 18 kwietnia 1964 w Halle) – niemiecka łyżwiarka szybka reprezentująca NRD.
Kariera.
Największy sukces w karierze Skadi Walter osiągnęła w 1983 roku, kiedy zajęła piąte miejsce podczas sprinterskich mistrzostw świata w Helsinkach. Walter była tam między innymi druga w pierwszym biegu na 500 m i czwarta w drugim. Na rozgrywanych rok później igrzyskach olimpijskich w Sarajewie rywalizację w biegu na 500 m również zakończyła na piątej pozycji. Była też między innymi szósta na sprinterskich mistrzostwach świata w Heerenveen. jej najlepszym wynikiem było tam trzecie miejsce w drugim biegu na 500 m. Nigdy nie wystartowała w zawodach Pucharu Świata. W 1985 roku zakończyła karierę.

</doc>
<doc id="3243703" url="https://pl.wikipedia.org/wiki?curid=3243703" title="US Open 2014 (gra podwójna na quadach)">
US Open 2014 (gra podwójna na quadach)

US Open 2014 – gra podwójna na quadach – zawody deblowe na quadach, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania odbyły się 6 września na nowojorskich kortach USTA Billie Jean King National Tennis Center.

</doc>
<doc id="3243706" url="https://pl.wikipedia.org/wiki?curid=3243706" title="Czesław Szczepańczyk">
Czesław Szczepańczyk

Czesław Lucjan Szczepańczyk (ur. 13 lutego 1924 w Krasocinie, zm. w październiku 2020) – polski historyk i ekonomista.
Życiorys.
Uczył się w V Gimnazjum im. J. Kochanowskiego w Krakowie i Liceum Spółdzielczym im. R. Mielczarskiego w Warszawie. W latach 1945–1950 odbył studia z zakresu ekonomii i spółdzielczości na Uniwersytecie Jagiellońskim, natomiast w drugiej połowie lat 50. studiował zootechnikę w Wyższej Szkole Rolniczej w Poznaniu. Doktoryzował się w 1969 na Uniwersytecie Wrocławskim, zaś stopień naukowy doktora habilitowanego uzyskał tamże w 1979 roku.
W latach 40. i 50. pracował jako nauczyciel w Kobylnikach, Odonowie i Międzyrzeczu. Następnie był nauczycielem w Technikum Handlowym w Kielcach i pracownikiem Okręgowego Ośrodka Metodycznego w tym mieście (był wicedyrektorem i pełniącym obowiązki dyrektora). W 1969 roku podjął pracę w Wyższej Szkole Nauczycielskiej w Kielcach, przekształconej następnie w Wyższą Szkołę Pedagogiczną, Akademię Świętokrzyską i Uniwersytet Humanistyczno-Przyrodniczy Jana Kochanowskiego. Początkowo zatrudniony był na stanowisku adiunkta, a później docenta i profesora nadzwyczajnego. W latach 1984–1990 był dziekanem Wydziału Humanistycznego WSP. Związany jest również z Wyższą Szkołą Biznesu i Przedsiębiorczości w Ostrowcu Świętokrzyskim (od 1998 roku).
Specjalizował się w historii gospodarczej i ekonomice rolnictwa. Autor publikacji w m.in. „Acta Universitatis Wratislaviensis”, „Studiach Kieleckich”, „Roczniku Świętokrzyskim”, „Zeszytach Majdanka” i „Zeszytach Politechniki Świętokrzyskiej”. W latach 80. był członkiem Komisji Historii I i II wojny światowej Komitetu Nauk Historycznych PAN.

</doc>
<doc id="3243717" url="https://pl.wikipedia.org/wiki?curid=3243717" title="US Open 2014 (turniej pokazowy)">
US Open 2014 (turniej pokazowy)

US Open 2014 – turniej pokazowy – zawody pokazowe, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania odbyły się 4 września na nowojorskich kortach USTA Billie Jean King National Tennis Center.

</doc>
<doc id="3243727" url="https://pl.wikipedia.org/wiki?curid=3243727" title="James Benjamin Dutton">
James Benjamin Dutton

James Benjamin Dutton (ur. 21 lutego 1954) – brytyjski generał broni, gubernator Gibraltaru od 6 grudnia 2013 roku.

</doc>
<doc id="3243740" url="https://pl.wikipedia.org/wiki?curid=3243740" title="Irina Kowrowa">
Irina Kowrowa

Irina Kowrowa zam. Kuleszowa (ros. Ирина Коврова zam. Кулешова, ur. 4 stycznia 1962 w Moskwie) – rosyjska łyżwiarka szybka reprezentująca ZSRR.
Kariera.
Największy sukces w karierze Irina Kowrowa osiągnęła 29 listopada 1986 roku w Berlinie, kiedy zajęła trzecie miejsce w biegach na 500 i 1500 m w ramach Pucharu Świata. W obu przypadkach wyprzedziły ją tylko Karin Enke z NRD i Bonnie Blair z USA. Najlepsze wyniki osiągnęła w sezonie 1986/1987, kiedy była dziewiąta w klasyfikacji końcowej 500 m. W 1984 roku zajęła czwarte miejsce podczas sprinterskich mistrzostw świata w Trondheim. W pierwszym biegu na 500 m była czwarta, w pierwszym biegu na 100 m zajęła trzecie miejsce, a w obu drugich biegach zajmowała piąte miejsce. Walkę o medal przegrała ostatecznie ze swą rodaczką, Natalją Glebową. W tym samym roku zajęła również czwarte miejsce w biegu na 500 m podczas igrzysk olimpijskich w Sarajewie, ponownie przegrywając walkę o podium z Glebową. Na rozgrywanych cztery lata wcześniej igrzyskach w Lake Placid była dziesiąta na 500 m i dwudziesta na dwukrotnie dłuższym dystansie. W 1988 roku zakończyła karierę.

</doc>
<doc id="3243742" url="https://pl.wikipedia.org/wiki?curid=3243742" title="Grand Prix Pau">
Grand Prix Pau

Grand Prix Pau, oficj. Grand Prix de Pau – wyścig samochodowy, odbywający się od 1933 roku (z przerwami w latach 1934, 1946, 1956, 2010 i w czasie II wojny światowej).
Wyścig odbywa się na torze Circuit de Pau-Ville w Pau w południowo-wschodniej Francji. Przez lata startowały tu samochody różnych klas wyścigowych, począwszy od Grand Prix, przez Formuły Libre, samochodów sportowych, Formuły 1, Formuły 2, Formuły 3, Formuły 3000, po wyścigi samochodów turystycznych.
Od 2001 roku tydzień przed wyścigiem odbywają się wyścigi samochodów historycznych.

</doc>
<doc id="3243745" url="https://pl.wikipedia.org/wiki?curid=3243745" title="Wahadło Waltenhofena">
Wahadło Waltenhofena

Wahadło Waltenhofena – doświadczenie fizyczne z zakresu elektromagnetyzmu. Polega ono na wprawieniu w ruch swobodnie zawieszonego wahadła – z dwiema płytkami: bez nacięć oraz z naciętymi punktami – pomiędzy dwa konduktory stożkowe zamocowane na rdzeniu transformatora i podłączeniu cewki tego transformatora do sieci elektrycznej. W szkołach do doświadczenia wykorzystuje się zazwyczaj transformatory rozbieralne ze stosownymi elementami wyposażenia. Doświadczenie zostało nazwane imieniem austriackiego fizyka, Adalberta von Waltenhofena.
Po włączeniu transformatora do sieci, czyli po wejściu wahadła w obszar pola magnetycznego, tarcza gwałtownie hamuje, ponieważ zmiana pola magnetycznego obejmowanego przez tarczę powoduje indukowanie się wewnątrz niej prądów wirowych, których pole magnetyczne, zgodnie z regułą Lenza, przeciwdziała ruchowi. W przypadku tarczy bez nacięć, hamowanie jest gwałtowne, zaś w przypadku użycia naciętej tarczy wahadła, hamowanie jest bardzo płynne.
Doświadczenie świadczy o tym, że zmiana pola magnetycznego wywołuje powstawanie wirowego pola elektrycznego, powodującego ruch ładunków w przewodniku lub metalowej płycie.

</doc>
<doc id="3243759" url="https://pl.wikipedia.org/wiki?curid=3243759" title="Józef Skarbek">
Józef Skarbek

Józef Skarbek herbu Abdank (ur. 13 marca 1819, zm. 24 lipca 1900) – hrabia, właściciel ziemski na Kujawach, współpracownik Słownika geograficznego Królestwa Polskiego, naczelnik cywilny powiatu włocławskiego w powstaniu styczniowym.
Życiorys.
Syn z pierwszego małżeństwa Fryderyka Floriana hrabiego Skarbek herbu Awdaniec (ur. 1792, zm. 1866) i Praksedy Skarbek (ur. 1792, zm. 1836) z domu Gzowskiej herbu Grabie, córki dziedzica z Osięcin poślubionej przez Fryderyka 18 lipca 1818 roku.
Brat przyrodni Zofii Izabeli Nepomuceny Łuszczewskiej, Henryka Stanisława Leona hrabiego Skarbek herbu Abdank i Władysława Skarbka, matką których była Pelagia Gertruda Matylda Skarbek z Rutkowskich herbu Pobóg (1806–1872).
Ojciec Fryderyk, wybitna postać XIX wieku człowiek o wielu talentach – dr. filozofii Uniwersytetu Jagiellońskiego, ekonomista, senator i dyrektor prezydujący rządowej komisji sprawiedliwości (w randze ministra) w 1847 r. Długoletni wykładowca ekonomii politycznej na Uniwersytecie Warszawskim. Wydaje dzieła o charakterze ekonomicznym, ale także komediopisarz i działacz społeczny
Matka Prakseda z domu Gzowska – miecznikówna bydgoska, posagiem wnosi dobra Osięciny na Kujawach.
Józef Skarbek urodził się w roku 1819, o jego latach młodzieńczych i wykształceniu niewiele wiadomo. Po matce odziedziczył dobra Osięciny, gdzie osiada po jej śmierci. Zawodowo i społecznie działa w powiecie włocławskim, gdzie był radcą Towarzystwa Kredytowego Ziemskiego, prezesem Rady Opiekuńczej Zakładów Dobroczynnych Powiatu Włocławskiego, prezesem Delegacji do Oczynszowania Włościan w tymże powiecie.
Podjął także współpracę z Filipem Sulimierskim, będąc jednym ze współpracowników i współredaktorem Słownika geograficznego Królestwa Polskiego.
Członek Towarzystwa Rolniczego w Królestwie Polskim w 1858 roku.
Pierwszą żoną była Maria Wodzińska (niedoszła narzeczona Chopina). Po rozwodzie,w roku 1849, poślubił w Osięcinach Karolinę Barbarę z Popławskich herbu Jastrzębiec, córkę Leona Popławskiego osiadłego na Łęcznej na Podlasiu, radcy stanu i Pauliny z Łyszkiewiczów herbu Szeliga. Małżeństwo pozostało bezdzietne.
Dnia 12 września 1895 r. sporządził testament, w którym cały swój majątek przeznaczył na cele dobroczynne. Utworzył “Wieczystą Fundację Dobroczynną Józefa i Karoliny z Popławskich hr. Skarbków”. Po śmierci Karoliny w 1905 r. Fundacja zaczęła działać a jej cała administracja mieściła się w dworze. Ostatnim Kuratorem Fundacji był Edward Marylski. Działalność dobroczynną Fundacji przerwał wybuch II wojny światowej. Po zakończeniu wojny majątki wchodzące w skład fundacji, tzn. Samszyce, Bartłomiejowice i Wola Skarbkowa, zostały rozparcelowane, a z majątku Osięciny powstało Państwowe Gospodarstwo Rolne.
Hrabia Józef Skarbek stanowi XIV pokolenie wywodzone od protoplasty rodu Skarbków, Jana Skarbka hrabiego z Gór

</doc>
