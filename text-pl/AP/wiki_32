<doc id="3243760" url="https://pl.wikipedia.org/wiki?curid=3243760" title="Enrique Scalabroni">
Enrique Scalabroni

Enrique Hector Scalabroni (ur. 20 października 1949 w Alta Gracia) – argentyński inżynier i projektant wyścigowy.
Życiorys.
Ukończył studia na Uniwersytecie Buenos Aires. W 1985 roku podjął pracę w Formule 1, w zespole Williams. Pełnił tam rolę asystenta ds. projektowania, będąc podwładnym Patricka Heada. W 1988 roku zaprojektował własny samochód Formuły 1 z dwoma kołami pośrodku. W czerwcu 1989 został pracownikiem Ferrari, gdzie pracował jako szef wydziału ds. projektu nadwozia. Rok później stracił pracę w Ferrari. W grudniu 1990 roku przeszedł do Lotusa, gdzie pracował do sierpnia 1991 roku. Jesienią tego samego roku został szefem ds. projektu w nowo powstałym zespole Il Barone Rampante. Zespół ten nigdy nie zdołał jednak wybudować pełnowymiarowego samochodu i w kwietniu 1992 roku Scalabroni przeszedł do Peugeot Sport, gdzie pracował nad programem samochodów sportowych. Opuścił Peugeota w maju 1993 roku. W połowie 1994 roku został zatrudniony przez mający aspiracje startu w Formule 1 japoński zespół Ikuzawa International. Ten program również nie został zrealizowany. Następnie Scalabroni zaprojektował dla Durango model P01, który również nigdy nie wystartował w Formule 1. Później pracował nad projektami niższych formuł wyścigowych oraz samochodów drogowych, w tym De Tomaso Mangusta w 1999 roku. W roku 2000 został dyrektorem technicznym Asiatech oraz przyczynił się do przejęcia przez tę firmę programu silników od Peugeot Sport. Istniały plany startów Asiatech w Formule 1, ale z przyczyn finansowych nigdy nie doszło to do skutku i firma upadła pod koniec 2002 roku. Po tym fakcie Scalabroni dołączył do zespołu Międzynarodowej Formuły 3000 BCN, który nabył aktywa Nordic Racing. W BCN pracował do 2008 roku, po czym projektował samochody sportowe i drogowe oraz pracował jako konsultant.

</doc>
<doc id="3243761" url="https://pl.wikipedia.org/wiki?curid=3243761" title="Grand Prix Roussillon">
Grand Prix Roussillon

Grand Prix Roussillon, oficj. Grand Prix du Roussillon – wyścig samochodowy i motocyklowy, odbywający się od 1946-1949 (samochodów) i 1946-1952 (motocykli).
Wyścig odbywa się na torze Circuit des Platanes de Perpignan w Perpignan, stolicy dawnej prowincji Roussillon, od której pochodzi nazwa wyścigu.

</doc>
<doc id="3243762" url="https://pl.wikipedia.org/wiki?curid=3243762" title="Kodeks 0216">
Kodeks 0216

Kodeks 0216 (Gregory-Aland no. 0216) – grecki kodeks uncjalny Nowego Testamentu na pergaminie, paleograficznie datowany na V wiek. Do naszych czasów zachował się fragment jednej karty kodeksu. Jest przechowywany w Wiedniu.
Opis.
Do dnia dzisiejszego (1995) zachował się fragment jednej karty, z tekstem Ewangelii Jana (8,51-53; 9,5-8). Oryginalne karty kodeksu miały rozmiar 19 na 12 cm, zachowany fragment ma rozmiary 12,3 na 3 cm.
Tekst pisany jest dwoma kolumnami na stronę, w 27 linijkach w kolumnie. Litery sigma, epsilon, omikron i omega są okrągłe.
Tekst.
Fragment reprezentuje mieszaną tradycję tekstualną. Kurt Aland zaklasyfikował go do kategorii III, co oznacza, że jest ważny dla poznania historii tekstu Nowego Testamentu.
Historia.
Rękopis datowany jest przez INTF na V wiek Porterowie datowali na początek V wieku. Pochodzenie fragmentu jest nieznane.
Na listę rękopisów Nowego Testamentu wciągnął go Kurt Aland w 1953 roku, oznaczając go przy pomocy siglum 0216.
Tekst fragmentu opublikowali Schmid, Parker i Elliott w 2007 oraz Porterowie w 2008 roku.
Rękopis przechowywany jest w Austriackiej Bibliotece Narodowej (Pap. G. 3081) w Wiedniu.

</doc>
<doc id="3243766" url="https://pl.wikipedia.org/wiki?curid=3243766" title="Wielki obywatel">
Wielki obywatel

Wielki obywatel (ros. Великий гражданин, "Wielikij grażdanin") – radziecki dwuseryjny film dramatyczny z 1937 roku w reżyserii Fridricha Ermlera.

</doc>
<doc id="3243776" url="https://pl.wikipedia.org/wiki?curid=3243776" title="Władimir Kozłow (łyżwiarz)">
Władimir Kozłow (łyżwiarz)

Władimir Kozłow (ros. Владимир Козлов; ur. 1 sierpnia 1959 w Ust'-Kamienogorsku) – kazachski łyżwiarz szybki reprezentujący także ZSRR.
Kariera.
Największy sukces na arenie międzynarodowej Władimir Kozłow osiągnął w 1982 roku, kiedy zajął czwarte miejsce podczas sprinterskich mistrzostw świata w Alkmaar. W biegach na 500 m była tam drugi i pierwszy, jednak na 1000 m zajmował trzynaste i siódme miejsce. Walkę o medal przegrał ostatecznie z Frode Rønningiem z Norwegii. W tej samej konkurencji był też piąty na rozgrywanych rok później mistrzostwach świata w Helsinkach. W biegach na 500 m zajmował tam kolejno pierwsze i trzecie miejsce. W 1984 roku wystąpił na tym dystansie podczas igrzysk olimpijskich w Sarajewie, kończąc rywalizację na szóstej pozycji. Nigdy nie wystąpił w zawodach Pucharu Świata. W 1984 roku zakończył karierę.

</doc>
<doc id="3243777" url="https://pl.wikipedia.org/wiki?curid=3243777" title="Nigel Pearson">
Nigel Pearson

Nigel Graham Pearson (ur. 21 sierpnia 1963 w Nottingham) – angielski trener piłkarski oraz piłkarz występujący na pozycji obrońcy, menadżer Leicester City. Wcześniej prowadził także Carlisle United, Southampton oraz Hull City. Był też tymczasowym szkoleniowcem West Bromwich Albion, reprezentacji Anglii do lat 21 i Newcastle United. Jako piłkarz reprezentował barwy Shrewsbury Town, Sheffield Wednesday oraz Middlesbrough.

</doc>
<doc id="3243795" url="https://pl.wikipedia.org/wiki?curid=3243795" title="Jan-Åke Carlberg">
Jan-Åke Carlberg

Jan-Åke Thomas Carlberg (ur. 21 grudnia 1957 w Lidingö) – szwedzki łyżwiarz szybki.
Kariera.
Największy sukces na arenie międzynarodowej Jan-Åke Carlberg osiągnął w 1982 roku, kiedy zajął piąte miejsce podczas sprinterskich mistrzostw świata w Alkmaar. W biegach na 500 m był tam dziesiąty, a w biegach na 1000 m zajmował kolejno siódme i szóste miejsce. W tej samej konkurencji był też osiemnasty na rozgrywanych cztery lata wcześnie mistrzostwach świata w Lake Placid. W 1980 roku wystartował na igrzyskach olimpijskich w Lake Placid, zajmując dziesiąte miejsce na 500 m i szesnaste na dwukrotnie dłuższym dystansie. Na rozgrywanych cztery lata później igrzyskach w Sarajewie zajmował odpowiednio 34. i 29. miejsce. Nigdy nie wystąpił w zawodach Pucharu Świata. W 1984 roku zakończył karierę.

</doc>
<doc id="3243804" url="https://pl.wikipedia.org/wiki?curid=3243804" title="Mistrz Katarzyny z Kleve">
Mistrz Katarzyny z Kleve

Mistrz Katarzyny z Kleve (ur. ?, zm. ?) – flamandzki iluminator aktywny w latach 1430 - 1450 w Utrechcie.
Życie i działalność artystyczna.
Był uczniem Mistrza Zwedera van Culemborga. Swój przydomek otrzymał od manuskryptu "Godzinki Katarzyny z Kleve", nad którymi pracował w 1440 roku (w 1462 roku Lieven van Lathem wykonał do nich ozdobne drolerie). Godzinki były bardzo bogato zdobione; posiadały 168 iluminacji (zachowało się ich 157) i innowacyjne bordiury, z których żadna nie jest taka sama. Ich innowacyjność polegała na realistycznym oddaniu rodzajowych przedmiotów i motywów zwierzęcych, realizm zaś nawiązywał do stylu Roberta Campina. 
Około roku 1449 Mistrz Katarzyny z Kleve współpracował z Willemem Vrelantem przy Godzinkach Montfort. Przypisuje mu się wykonanie dekoracji do czternastu kolejnych kodeksów iluminowanych.

</doc>
<doc id="3243806" url="https://pl.wikipedia.org/wiki?curid=3243806" title="Lilianna Zagacka">
Lilianna Zagacka



</doc>
<doc id="3243807" url="https://pl.wikipedia.org/wiki?curid=3243807" title="Jajangmyeon">
Jajangmyeon

Jajangmyeon (Hangul: 자장면 lub 짜장면) – danie kuchni koreańskiej; składa się z makaronu z sosem, którego głównym składnikiem jest czarna pasta sojowa "chunjang", kawałki wieprzowiny oraz warzywa.

</doc>
<doc id="3243808" url="https://pl.wikipedia.org/wiki?curid=3243808" title="Alie Boorsma">
Alie Boorsma

Aaltje Grietje "Alie" Boorsma (ur. 22 lipca 1959 w Drachten) – holenderska panczenistka.
Kariera.
Największy sukces w karierze Alie Boorsma osiągnęła w 1982 roku, kiedy zajęła piąte miejsce podczas sprinterskich mistrzostw świata w Alkmaar. W biegach na 500 m zajęła tam ósme i szóste miejsce, a w biegach na 1000 m była siódma i ósma. W tym samym roku zajęła też siódme miejsce na wielobojowych mistrzostwach świata w Inzell. Jej najlepszym wynikiem na tej imprezie było trzecie miejsce w biegu na 500 m. W 1984 roku wzięła udział w igrzyskach olimpijskich w Sarajewie, zajmując 33. miejsce w biegu na 500 m (po upadku) i 23. miejsce na dwukrotnie dłuższym dystansie. Nigdy nie brała udziału w zawodach Pucharu Świata. Wielokrotnie zdobywała medale mistrzostw Holandii, w tym złote w wieloboju w latach 1981-1982 i w sprincie w 1983 roku. W 1987 roku zakończyła karierę.

</doc>
<doc id="3243809" url="https://pl.wikipedia.org/wiki?curid=3243809" title="Janusz Dembski">
Janusz Dembski

Janusz Dembski (ur. 22 września 1929 w Gołańczy, zm. 16 stycznia 1997 w Poznaniu) – polski bibliotekarz, historyk i animator kultury. Dyrektor Biblioteki Raczyńskich w Poznaniu.
Życiorys.
Absolwent UAM w Poznaniu (historia). Początkowo pracował w Bibliotece Uniwersyteckiej, by w 1962 przejść do Biblioteki Raczyńskich na stanowisko dyrektora, na którym pozostał tylko rok – do 1963, a potem powracał na nie jeszcze dwa razy – w latach 1972-1977 i 1981-1997 (do śmierci). Przerwy były spowodowane pełnieniem funkcji w Prezydium Rady Narodowej m. Poznania i w KW PZPR. Do jego najważniejszych osiągnięć należało:
Został pochowany na Cmentarzu Junikowo w Poznaniu w Alei Zasłużonych.
Autor prac: "Zbiory i prace polonijne Biblioteki Raczyńskich w Poznaniu", "Biblioteka Raczyńskich 1829-1989".

</doc>
<doc id="3243810" url="https://pl.wikipedia.org/wiki?curid=3243810" title="Park Narodowy Łosinyj Ostrow">
Park Narodowy Łosinyj Ostrow



</doc>
<doc id="3243812" url="https://pl.wikipedia.org/wiki?curid=3243812" title="Pauline Ferrand-Prevot">
Pauline Ferrand-Prevot



</doc>
<doc id="3243813" url="https://pl.wikipedia.org/wiki?curid=3243813" title="British Empire Trophy">
British Empire Trophy

British Empire Trophy – wyścig samochodowy, odbywający się od 1932-2003 (z przerwami w czasie II wojny światowej i w latach 1962-1969, 1975-1976, 1979-1989)
Wyścig odbywał się na pięciu różnych torach: Brooklands, Donington Park, Douglas Circuit, Oulton Park oraz Silverstone Circuit.

</doc>
<doc id="3243814" url="https://pl.wikipedia.org/wiki?curid=3243814" title="Boris Afanasjew">
Boris Afanasjew

Boris Iwanowicz Afanasjew, ros. Борис Иванович Афанасьев (ur. 13 października 1913 w Moskwie, Imperium Rosyjskie, zm. 25 lutego 1983 w Moskwie, Rosyjska FSRR) – rosyjski sportowiec, piłkarz, hokeista oraz trener.
Kariera piłkarska.
Wychowanek CDKA Moskwa. W 1932 rozpoczął karierę piłkarską w drużynie Triochgorka Moskwa, walczącej o mistrzostwo Moskwy. Potem występował w klubach Dukat Moskwa i Dinamo Bołszewo. W 1938 został zaproszony do Dynama Kijów. Został wybrany do podstawowego składu na mecz 22 czerwca 1941 pomiędzy kijowskim Dynamem a CDKA Moskwa. Trener Michaił Butusow ustalił pierwszy skład na ten mecz: Ołeh Łajewski, Wasilij Głazkow, Boris Afanasjew, Mykoła Machynia, Wołodymyr Hreber, Mieczysław Górski, Wołodymyr Onyszczenko, Michał Matyas, Aleksandr Skoceń, Kostiantyn Szczehocki, Pawło Wińkowatow, jednakże spotkanie nie odbyło się z powodu wybuchu ataku Niemiec na ZSRR. W 1944 powrócił do CDKA Moskwa. Najpierw grał na pozycji obrońcy lub pomocnika w drużynie piłkarskiej, a od 1948 na pozycji bramkarza w drużynie hokejowej.
Kariera trenerska.
Po kilku latach po zakończeniu kariery gracza, w 1953 rozpoczął pracę szkoleniową. W 1963 objął funkcję szkoleniowca hokejowej drużyny Spartaka Moskwa. Od 1972 do 1974 trenował hokejowy klub Akroni Jesenice, z którym w 1973 zdobył Mistrzostwo Jugosławii.

</doc>
<doc id="3243817" url="https://pl.wikipedia.org/wiki?curid=3243817" title="Wojciech Spaleniak">
Wojciech Spaleniak

Wojciech Spaleniak (ur. 2 listopada 1943 w Gołuchowie) – polski bibliotekarz i historyk. Dyrektor Biblioteki Raczyńskich w Poznaniu.
Życiorys.
Maturę zdał w liceum ogólnokształcącym w Pleszewie. Absolwent UAM w Poznaniu (1967, historia). Początkowo pracował w Bibliotece Uniwersyteckiej (od 1967, 1975-1982 wicedyrektor) oraz, równolegle, w Instytucie Bibliotekoznawstwa i Informacji Naukowej UAM (1969-1975). Od 1982 wicedyrektor, a od 1997 dyrektor Biblioteki Raczyńskich. Jego najważniejszym osiągnięciem było oddanie do użytku nowego gmachu książnicy, od strony Alei Marcinkowskiego (2013), co uważano za konieczne już od 1909. W 2014 przeszedł na emeryturę, przygotowawszy instytucję do jubileuszu 185-lecia istnienia. Jako naukowiec skupiał się przede wszystkim na funkcjonowaniu bibliotek we współczesnym świecie oraz na historii prasy poznańskiej. W dorobku naukowym ma ponad dwadzieścia publikacji (artykułów w czasopismach i pracach zbiorowych). Uhonorowany medalem Towarzystwa Miłośników Miasta Poznania, brązowym Medalem „Zasłużony Kulturze Gloria Artis”, godnością Lidera Pracy Organicznej i Statuetką Honorowego Hipolita.

</doc>
<doc id="3243818" url="https://pl.wikipedia.org/wiki?curid=3243818" title="Park Narodowy Taganaj">
Park Narodowy Taganaj



</doc>
<doc id="3243819" url="https://pl.wikipedia.org/wiki?curid=3243819" title="Pietro Priuli">
Pietro Priuli

Pietro Priuli (ur. 14 marca 1669 w Wenecji, zm. w styczniu 1728 tamże) – włoski duchowny katolicki, kardynał, biskup Bergamo.
Życiorys.
17 maja 1706 Klemens XI wyniósł go do godności kardynalskiej. 14 maja 1708 został wybrany biskupem Bergamo, którym pozostał już do śmierci. 1 lipca 1708 w Rzymie przyjął sakrę z rąk papieża Klemensa XI (współkonsekratorami byli kardynałowie Fulvio Astalli i Pietro Ottoboni). Wziął udział w Konklawe 1721 i 1724, wybierających Innocentego XIII i Benedykta XIII.

</doc>
<doc id="3243820" url="https://pl.wikipedia.org/wiki?curid=3243820" title="Paweł Stępień">
Paweł Stępień

Paweł Stępień (ur. 28 kwietnia 1976 w Tomaszowie Mazowieckim) – polski perkusista, muzyk sesyjny.
Współpracuje lub współpracował z takimi artystami jak m.in.: Maciej Gładysz, Jan Borysewicz, Tatiana Okupnik, Paweł Kukiz, Witold Janiak, Zbigniew Namysłowski, Jerzy Filar, Gienek Loska, Bogdan Wawrzynowicz, Cezary Paciorek, Jacek Cygan, Bartek Papierz, Michał Kobojek, Piotr „Chypis” Pachulski, Mainstreet Quartet, Tosteer, Rezerwat, Video, Sorry Boys, Samokhin Band.

</doc>
<doc id="3243821" url="https://pl.wikipedia.org/wiki?curid=3243821" title="Konstanty Najder">
Konstanty Najder

Konstanty Najder (ur. 24 grudnia 1899 w Wolborzu, zm. 12 marca 1993 w Albany w USA) – polski duchowny metodystyczny, w latach 1941-1948 superintendent Kościoła Metodystycznego w Polsce.
Okres międzywojenny.
Podjął studia w seminarium duchownym Kościoła Katolickiego we Włocławku, lecz ich nie zakończył. Po związaniu się z Misją Metodystów, w 1926 na konferencji Kościoła Metodystycznego w Wilnie uzyskał status duchownego-probatora. W 1928 został ordynowany przez bp. U. V. Darlingtona na diakona. Objął stanowisko asystenta superintendenta Woodarda i do 1930 służył w Poznaniu. W 1930 został mianowany na pastora zboru w Przemyślu. W 1933 ordynowano go w Klarysewie na urząd prezbitera, ze skierowaniem do pracy w zborze w Katowicach. Pięć lat później (1938) bp Arthur J. Moore powierzył mu, jako pierwszemu Polakowi, stanowisko Superintendenta Okręgu Południowego Kościoła Metodystycznego w Polsce.
Okres okupacji.
Po wybuchu II wojny światowej musiał opuścić Katowice. Zamieszkał w Krakowie, gdzie od 1941 organizował pierwsze w tym mieście nabożeństwa metodystyczne w lokalu przy ul. Stradom 11. Wobec internowania przez władze Generalnego Gubernatorstwa amerykańskich duchownych metodystycznych łącznie z superintendentem naczelnym Gaitherem P. Warfieldem, jako jedyny pełniący urząd superintendenta duchowny objął w 1941 kierownictwo Kościoła w GG i osiadł w Warszawie. Opuścił Warszawę po powstaniu, dostał się do obozu przejściowego w Pruszkowie a następnie zamieszkał w Podkowie Leśnej, w domu Aleksandra Enholca, dyrektora Brytyjskiego i Zagranicznego Towarzystwa Biblijnego w Polsce.
Działalność powojenna w Polsce.
Kierował odbudową Kościoła Metodystycznego w okresie względnej swobody religijnej w rządzonej przez komunistów Polsce powojennej. Był prezesem założonej w 1945 Rady Kościołów Protestanckich w Polsce. Przewodził akcji akcją przejmowania przez metodystów parafii dawnego Ewangelickiego Kościoła Unijnego na Mazurach, głównie związanych z ruchem gromadkarskim. Był jednym z inicjatorów Chrześcijańskiej Rady Ekumenicznej.
Działalność w USA.
W 1948 pod pretekstem chęci uzupełnienia studiów wyjechał do Stanów Zjednoczonych, skąd już nie powrócił do Polski. Oddał się pracy misyjnej i duszpasterskiej. Został założycielem Kościoła Wszystkich Narodów w Nowym Jorku, zajmującego się posługą na rzecz wiernych z krajów słowiańskich, w tym Polaków.
Życie osobiste i pochówek.
W okresie międzywojennym ożenił się. Był stryjem Zdzisława Najdera. Urna z jego prochami została złożona w kaplicy metodystycznej w Katowicach przy ul. Reymonta 4.

</doc>
<doc id="3243822" url="https://pl.wikipedia.org/wiki?curid=3243822" title="Zygmunt Wieczorek">
Zygmunt Wieczorek

Zygmunt Wieczorek (ur. 27 listopada 1907 w Herne, w Westfalii, zm. 25/26 czerwca 1942 nad Andijk) – polski wioślarz, porucznik obserwator Polskich Sił Powietrznych w Wielkiej Brytanii.
Życiorys.
Zawodnik AZS Poznań. W sierpniu 1937 podczas Akademickich Mistrzostw Świata w Paryżu zdobył tytuł wicemistrza świata w konkurencji ósemka ze sternikiem. 
Brał udział w walkach kampanii wrześniowej, po ustaniu których przedostał się do Europy Zachodniej. Wstą[ił do Polskich Sił Powietrznych, posiadał numer służbowy RAF P-1431. Zdobył stopień porucznika obserwatora. Walczył aktywnie z hitlerowcami. Zginął w nocy z 25 na 26 czerwca 1942 wraz z całą załogą, lecąc bombardować Bremę nad miejscowością Andijk w Holandii. W miejscu katastrofy stoi prosty, kamienny pomnik upamiętniający lotników.
Został pochowany w Bergen General Cemeter.

</doc>
<doc id="3243826" url="https://pl.wikipedia.org/wiki?curid=3243826" title="Fireworks (singel Animal Collective)">
Fireworks (singel Animal Collective)

Fireworks – drugi singiel amerykańskiego zespołu Animal Collective z ich siódmego albumu studyjnego "Strawberry Jam" (2007). Na stronie B singla nie znajduje się utwór, ale akwaforta. Podczas tras koncertowych z 2005 i 2006 roku piosenka była znana jako „Allman Vibe”. Podczas późniejszych występów dodawano do niej elementy „Essplode” lub „Lablakely Dress” z wcześniejszej płyty "Danse Manatee". Piosenkę wykorzystano w "Kumplach" w 2007 i w "Terapii" w 2010.
Utwór został sklasyfikowany jako 35. najlepszy w dekadzie.

</doc>
<doc id="3243828" url="https://pl.wikipedia.org/wiki?curid=3243828" title="Kodeks 0217">
Kodeks 0217

Kodeks 0217 (Gregory-Aland no. 0217) – grecki kodeks uncjalny Nowego Testamentu na pergaminie, paleograficznie datowany na V wiek. Do naszych czasów zachował się fragment jednej karty kodeksu. Jest przechowywany w Wiedniu.
Opis.
Do dnia dzisiejszego (1995) zachował się fragment jednej karty, z tekstem Ewangelii Jana (11,57-12,7). Oryginalne karty kodeksu miały rozmiar 13 na 9 cm, zachowany fragment ma rozmiary 4,6 na 12 cm.
Tekst pisany jest dwoma kolumnami na stronę, w 19 linijkach w kolumnie.
Tekst.
Fragment reprezentuje mieszaną tradycję tekstualną. Kurt Aland zaklasyfikował go do kategorii III, co oznacza, że jest ważny dla poznania historii tekstu Nowego Testamentu.
Historia.
Rękopis datowany jest przez INTF na V wiek. Peter Sanz sądził, że fragment pochodzi z Fajum.
Na listę rękopisów Nowego Testamentu wciągnął go Kurt Aland w 1953 roku, oznaczając go przy pomocy siglum 0217.
Tekst fragmentu opublikowali Schmid, Parker i Elliott w 2007 oraz Porterowie w 2008 roku.
Rękopis przechowywany jest w Austriackiej Bibliotece Narodowej (Pap. G. 39212) w Wiedniu.

</doc>
<doc id="3243829" url="https://pl.wikipedia.org/wiki?curid=3243829" title="Grand Prix Frontières">
Grand Prix Frontières

Grand Prix Frontières, oficj. Grand Prix des Frontières – wyścig samochodowy rozgrywany w latach 1929-1972 (z wyłączeniem II wojny światowej i 1964 roku).
Wyścig odbywał się na torze Chimay Street Circuit w Chimay, w Belgii.

</doc>
<doc id="3243830" url="https://pl.wikipedia.org/wiki?curid=3243830" title="Grand Prix des Frontières">
Grand Prix des Frontières

Grand Prix Frontières

</doc>
<doc id="3243831" url="https://pl.wikipedia.org/wiki?curid=3243831" title="Grand Prix Frontieres">
Grand Prix Frontieres

Grand Prix Frontières

</doc>
<doc id="3243832" url="https://pl.wikipedia.org/wiki?curid=3243832" title="Grand Prix des Frontieres">
Grand Prix des Frontieres

Grand Prix Frontières

</doc>
<doc id="3243834" url="https://pl.wikipedia.org/wiki?curid=3243834" title="Kościół Narodzenia Najświętszej Maryi Panny w Marwicach">
Kościół Narodzenia Najświętszej Maryi Panny w Marwicach

Kościół pw. Narodzenia Najświętszej Maryi Panny w Marwicach – kościół filialny parafii św. Apostołów Piotra i Pawła w Baczynie.
Architektura.
Świątynia orientowana, jednonawowa na rzucie prostokąta o wymiarach 20,8 × 10,4 m, wzniesiona ze starannie obrobionych ciosów granitowych z użyciem cegły, bez wieży. Nakrywa ją dach dwuspadowy.
Zachowały się pierwsze okna szczelinowe, po trzy od wschodu, północy i południa, trzy portale (z których zachodni portal uskokowy posiada reprezentacyjnych charakter) i dekorowane blendami szczyty. 
W południowo-wschodnim narożniku kościelnej nawy (rysunek od wschodu) na wysokości 5,20 m, na czerwonym granitowym głazie (dwudziesty od dołu, wymiary 29 × 32 cm) znajduje się szachownica (7 pól poziomych na 5,5 pól pionowych prostokątów, 4,5-6 cm ×  4,5-6 cm).
Polichromia przedstawiająca scenę Ukrzyżowania.
Polichromia na ścianie wschodniej poddasza (ostrołukowe pole o wymiarach 265 × 310 cm), przedstawiająca scenę Ukrzyżowania, pochodzi z około 1350 r. Stojący po lewej stronie Chrystusa św. Longinus przeszywa włócznią jego bok, przy nim stoi św. Jan Ewangelista w białej szacie. Po prawej stronie znajduje się Maryja i obok drabina oparta o ramię krzyża. Powyżej, po lewej stronie, narzędzia męki pańskiej ("arma christi") niesie ponad głową Chrystusa ukazany w locie anioł. W obrębie kompozycji umieszczone są dwie banderole ze wzorami naśladującymi napisy. Malowidło zostało wykonane w technice tempery kazeinowej na tynku. Analogie do niego znajdujemy w kościele w Czachowie koło Cedyni. Konserwacja przeprowadzona została przez szczecińską pracownię konserwatorską Małgorzaty i Henryka Zyzików.
Historia.
Kościół zbudowany został na przełomie XIII i XIV w. lub nieco wcześniej, pierwsza wzmianka pochodzi z 1337 r. z księgi ziemskiej margrabiego brandenburskiego Ludwika Starszego i mówi o tym, że wolne od ciężarów podatkowych są 3 łany parafialne. W 1716 r. do szczytowej ściany od strony zachodniej dobudowano wieżę z dzwonnicą (obecnie nie istnieje, zawaliła się w końcu lat 60. XX w.), w 1726 r. południową zakrystię, w 1746 r. położono nowy dach i obniżono strop. W 1776 r. dobudowano północną zakrystię (a południową przerobiono na kaplicę). Opuszczony został w 1945 r., odbudowany w 1970 r. (na miejscu poprzedniej zakrystii postawiono nową), a w 2004 r. poddany restauracji i konserwacji.
Cmentarz.
Przy kościele znajdują się pozostałości poewangelickiego cmentarza w formie lapidarium.

</doc>
<doc id="3243835" url="https://pl.wikipedia.org/wiki?curid=3243835" title="Association internationale des études byzantines">
Association internationale des études byzantines

Association internationale des études byzantines (AIEB) (ang: "International Byzantine Association"; grec.: "Διεθνής Ένωση Βυζαντινών Σπουδών") – międzynarodowe stowarzyszenie założone w 1948 w Paryżu przez narodowe komitety bizantynologiczne.

</doc>
<doc id="3243836" url="https://pl.wikipedia.org/wiki?curid=3243836" title="BRDC International Trophy">
BRDC International Trophy

BRDC International Trophy – wyścig samochodowy, odbywający się od 1949 roku (nie rozegrano go jedynie w 1991 roku).
Wyścig odbywa się na torze Silverstone Circuit w hrabstwie Northamptonshire. Przez lata startowały tu samochody różnych klas wyścigowych, począwszy od Formuły 1 przez Formułę 2, Formułę 3000, po wyścigi Historycznej Formuły 1.
Zwycięzcy.
2005- Historyczna Formuła 1

</doc>
<doc id="3243837" url="https://pl.wikipedia.org/wiki?curid=3243837" title="Laniakea">
Laniakea

Laniakea (Supergromada Laniakea) – supergromada galaktyk o średnicy około 500 milionów lat świetlnych (ok. 160 Mpc), zawierająca około stu tysięcy galaktyk o łącznej masie ok. 1017 mas Słońca. Struktura została odkryta w 2014 roku między innymi dzięki obserwacjom radioteleskopu Green Bank. Należy do niej m.in. Grupa Lokalna Galaktyk, do której należy Droga Mleczna.
Nazwa.
Nazwa wywodzi się z języka hawajskiego i oznacza „niezmierne niebiosa” ("lani" – „niebo”, "ākea" – „rozległy, niemierzalny”). Nazwę supergromady zaproponował Nawaʻa Napoleon, wykładowca ("associate professor") języka hawajskiego i rektor Wydziału Języków, Lingwistyki i Literatury w Kapiʻolani Community College, będącego częścią Uniwersytetu Hawajskiego. Nazwa upamiętnia starożytnych polinezyjskich nawigatorów, którzy używając astronawigacji odbywali długie podróże na Oceanie Spokojnym.
Odkrycie.
Supergromada została odkryta między innymi dzięki obserwacjom radioteleskopu Green Bank i analizie prędkości ruchu galaktyk położonych w bliskim Wszechświecie. Nowy rodzaj analizy danych przy użyciu filtrowania Wieniera pozwolił na odróżnienie ruchu własnego galaktyk od ich ruchu związanego z rozszerzaniem się Wszechświata.
Charakterystyka.
Średnica supergromady wynosi około 500 milionów lat świetlnych (około 160 milionów parseków). Zawiera ona około stu tysięcy galaktyk o łącznej masie ok. 1017 mas Słońca.
Laniakea obejmuje trzynaście gromad z katalogu Abella (łącznie z gromadą w Pannie). Ruch lokalny w obszarze jest zbieżny w kierunku gromad w Węgielnicy i w Centaurze, w dobrej zgodności z położeniem Wielkiego Atraktora. Obszar obejmuje też supergromady w Hydrze i w Centaurze, włókno (supergromada) w Pawiu-Indianinie (rozszerzenie gromady w Wężowniku), Pustkę Lokalną, grupę w Rzeźbiarzu oraz inne, powiązane pustki. Jej częścią jest również supergromada Lokalna, na peryferiach której znajduje się Grupa Lokalna Galaktyk, do której zaliczana jest Droga Mleczna.
Z Laniakeą sąsiadują bezpośrednio: Supergromada Shapleya, Supergromada w Herkulesie, Supergromada w Warkoczu i Supergromada w Perseuszu-Rybach. Granice tych supergromad i Laniakei nie były dokładnie znane w czasie, gdy definiowano Laniakeę.
Laniakea porusza się w kierunku supergromady Shapleya i może być z nią związana jako część jeszcze większej struktury.

</doc>
<doc id="3243840" url="https://pl.wikipedia.org/wiki?curid=3243840" title="Grand Prix Czechosłowacji">
Grand Prix Czechosłowacji

Grand Prix Czechosłowacji, czeski: Velká cena Československa, słowacki: Československá Grand Prix – wyścig samochodowy, odbywający się w latach 1930-1935, 1937, 1949, 1976-1988, 1997. Od 1976 roku używano nazwy głównie Grand Prix Brna.
Wyścig odbywał się na torze Masaryk Circuit w Brnie. Przez lata startowały tu samochody różnych klas wyścigowych, począwszy od Grand Prix, Formułę 1, European Touring Car Championship, Mistrzostwa Świata Samochodów Sportowych, po International Sports Racing Series.

</doc>
<doc id="3243841" url="https://pl.wikipedia.org/wiki?curid=3243841" title="Grand Prix Brna">
Grand Prix Brna

Grand Prix Czechosłowacji

</doc>
<doc id="3243842" url="https://pl.wikipedia.org/wiki?curid=3243842" title="Transcendentalna apercepcja">
Transcendentalna apercepcja



</doc>
<doc id="3243843" url="https://pl.wikipedia.org/wiki?curid=3243843" title="Technik elektronik">
Technik elektronik

Technik elektronik – tytuł zawodowy nadawany w Polsce absolwentom szkół średnich technicznych lub policealnych studiów zawodowych.
Uczeń powinien posiadać następujące umiejętności stanowiące podbudowę do kształcenia w zawodzie technik elektronik:
Absolwent szkoły kształcącej w zawodzie technik elektronik powinien być przygotowany do wykonywania następujących zadań zawodowych

</doc>
<doc id="3243844" url="https://pl.wikipedia.org/wiki?curid=3243844" title="Kamienica Majera Wolanowskiego w Warszawie">
Kamienica Majera Wolanowskiego w Warszawie

Kamienica Majera Wolanowskiego – zabytkowa kamienica znajdująca się w Warszawie przy ul. Próżnej 14, w dzielnicy Śródmieście.
Opis.
Kamienica przetrwała zagładę warszawskiego getta. W 1987 wraz z kamienicami o adresach 7, 9 i 12 została wpisana do rejestru zabytków. 
W latach 2008–2014 w oknach i na elewacji kamienicy znajdowały się fotografie polskich Żydów pochodzące ze zbiorów Fundacji Shalom. Stanowiły one fragment liczącego ok. 8000 fotografii zbioru zgromadzonego po ogłoszonym w 1994 apelu Fundacji o przekazywanie zdjęć przedstawiających żydowskich mieszkańców Polski. Zostały wykorzystane m.in. do stworzenia wystawy "I ciągle widzę ich twarze", która została pokazana w 29 muzeach na całym świecie.
W 2012 w bramie kamienicy została umieszczona rzeźba "HIM" Maurizio Cattelana przedstawiająca modlącego się na klęczkach Adolfa Hitlera.
W czerwcu 2018 Urząd m.st. Warszawy poinformował, że kamienica ma stać się siedzibą Teatru Żydowskiego, jednak później zdecydowano o umieszczeniu nowej siedziby teatru przy ul. Kasprzaka 22.

</doc>
<doc id="3243845" url="https://pl.wikipedia.org/wiki?curid=3243845" title="Kamienica przy ul. Próżnej 14 w Warszawie">
Kamienica przy ul. Próżnej 14 w Warszawie



</doc>
<doc id="3243847" url="https://pl.wikipedia.org/wiki?curid=3243847" title="Grand Prix Belgradu 1939">
Grand Prix Belgradu 1939

Grand Prix Belgradu 1939 (czasami niepoprawnie określane jako "Grand Prix Jugosławii"), oficj. I Beograd Grand Prix lub I Beograd City Park Race – niezaliczany do klasyfikacji Mistrzostw Europy wyścig samochodowy typu Grand Prix, który odbył się 3 września 1939 roku na torze Kalemegdan Park. W zawodach wystartowało pięciu kierowców, a wygrał je Włoch Tazio Nuvolari na Auto Unionie, dla której to marki był to jednocześnie ostatni wyścig Grand Prix.
Tło.
Od 1934 roku Adolf Hitler, przywódca III Rzeszy oraz entuzjasta sportów motorowych, postanowił wspierać niemieckie marki w wyścigach Grand Prix, chcąc pokazać w ten sposób zaawansowanie inżynieryjne Niemiec. Hitler szczególnie wspierał Mercedesa, ale III Rzesza, chcąc zagwarantować sobie sukces na polu sportów motorowych, udzielała wsparcia także Auto Unionowi, będącego połączeniem marek Audi, DKW, Horch i Wanderer. Wsparcie dla Auto Uniona mogło wynosić nawet 300 000 marek rocznie. Plan Hitlera powiódł się i niemieckie marki zaczęły dominować z takimi kierowcami jak Tazio Nuvolari, Hans Stuck, Richard Seaman, Bernd Rosemeyer, Hermann Lang i Rudolf Caracciola. Dominacja Niemiec w wyścigach uwidoczniła się także w 1939, kiedy to wszystkie wyścigi cyklu Mistrzostw Europy wygrały Mercedes-Benz i Auto Union. Podczas Grand Prix Niemiec niemieckie pojazdy zajęły pierwsze siedem miejsc startowych.
3 września zorganizowano niewliczany do Mistrzostw Europy wyścig o Grand Prix Belgradu. Organizacja tych zawodów ściśle wiązała się z uczczeniem urodzin króla Piotra II, który także je sponsorował. Odbyły się one mimo wybuchu II wojny światowej. W owym okresie międzynarodowa atmosfera polityczna była bardzo napięta, jako że nazistowskie Niemcy w latach 1938–1939 zajęły Austrię oraz Czechy. Na początku sierpnia 1939 roku dokonano reglamentacji benzyny z przydziałem pięciu litrów na samochód podczas jednego tankowania. 1 września wojska niemieckie wkroczyły do Polski, rozpoczynając II wojnę światową. 3 września, w dniu rozgrywania wyścigu o Grand Prix Belgradu, Wielka Brytania i Francja wypowiedziały wojnę Niemcom.
Z powodu sytuacji politycznej podróż zespołów na Grand Prix Belgradu wiązała się z trudnościami. Niemieckie zespoły podróżowały do Belgradu przez trzy dni przez Wiedeń i Budapeszt. Mercedes-Benz przysłał na zawody jedynie dwa samochody oraz dużą cysternę z paliwem. Kierowcami zespołu prowadzonego przez Alfreda Neubauera byli Hermann Lang, Manfred von Brauchitsch oraz rezerwowy Walter Bäumer. Oba samochody były wyposażone w zmieniony układ paliwowy (po raz pierwszy użyty w Grand Prix Szwajcarii), mający na celu wyeliminowanie problemów powstałych podczas Grand Prix Francji i Niemiec. Według Neubauera Rudolf Caracciola nie przybył na wyścig z powodu kontuzji nogi, przez co miał on startować jedynie w najważniejszych zawodach w przyszłości. Auto Union przysłał dwa samochody i czterech kierowców: Hermanna Paula Müllera, Tazio Nuvolariego, Hansa Stucka i Ulricha Bigalke. Jedynym lokalnym kierowcą był Boško Milenković ze starym Bugatti T51. Alfa Romeo i Maserati, najprawdopodobniej z przyczyn politycznych, nie stawiły się na wyścigu. Na wyścigu nie pojawił się również żaden brytyjski kierowca, jako że brytyjskie władze doradziły, by nie podróżować w sierpniu za granicę.
Uliczny tor o długości 2,794 km, położony w Belgradzie przy ujściu Sawy do Dunaj, otaczał niewielką górę, na szczycie której znajdował się Kalemegdan. Kierowcy ścigali się przeciwnie do ruchu wskazówek zegara. Tor składał się z ośmiu lewych zakrętów i był obiektem, na którym trudno było wyprzedzać. Brukowana nawierzchnia była śliska, wąska i wyboista, co powodowało przyspieszone zużycie opon oraz wybijanie się samochodów w powietrze. Wyścig liczył 50 okrążeń.
Kwalifikacje.
Atmosfera w Belgradzie podczas zawodów była napięta. Pierwsza sesja odbyła się w czwartek, 31 sierpnia, w godzinach 16–18. Lang, prowadzący Mercedesa W154-8 pokonał 19 okrążeń, a jego najlepszy czas wynosił 1:16,2. Von Brauchitsch z kolei prowadził Mercedesa W154-16, a po przejechaniu 17 okrążeń jego najlepszym rezultatem było 1:17,3. Jedynym kierowcą Auto Uniona w tej sesji był Müller, który modelem o oznaczeniu 76011 ustalił czas 1:18,3 (16 okrążeń). Wieczorem nasiliły się informacje o niemieckich wojskach na granicy z Polską oraz możliwej wojnie.
Następnego dnia te obawy stały się rzeczywistością, a gazety w Belgradzie sprzedawały specjalne wydania o wojnie Niemiec z Polską. Te informacje spowodowały, że wielu zagranicznych gości opuściło hotele i wróciło do domów. Niemieckie zespoły rozważały powrót do kraju, ale po prośbach organizatorów zostały w Belgradzie. Organizatorzy, mimo niewielkiej liczby zgłoszeń i próśb o przełożenie albo anulowanie wyścigu w związku z wydarzeniami w Polsce, zdecydowali się bowiem kontynuować organizację zawodów, ponieważ w przypadku wycofania się niemieckich zespołów ponieśliby ogromne straty finansowe.
Dwugodzinna sesja rozpoczęła się o godz. 16; temperatura powietrza wynosiła +30 °C, a toru +40 °C. Lang przejechał 10 okrążeń i poprawił czas na 1:15,4, natomiast najlepszy czas von Brauchistcha – także po 10 okrążeniach – wynosił 1:18,4. Müller ustanowił 1:18,2, ale po 13 okrążeniach zjechał do garażu, ponieważ temperatura oleju i wody wynosiły +105 °C zamiast zakładanych +95 °C. Müller wrócił na tor samochodem ze zdjętą przednią pokrywą i przejechawszy siedem dodatkowych okrążeń, poprawił czas na 1:17,2. Mimo to temperatury nie zmniejszyły się. Ze względu na fakt, iż Nuvolari jeszcze nie przybył, drugiego Auto Uniona (76010) prowadził Bigalke. Przejechał on pięć okrążeń z najlepszym rezultatem 1:37,0, po czym wskutek problemów z dopływem paliwa zjechał do garażu. Ponieważ nie znaleziono przyczyny, Müller przejął samochód na dziewięć okrążeń i poprawił wynik na 1:16,8. Niemiec preferował – przeznaczoną dla Nuvolariego – wersję 76010, ponieważ osiągała ona większe obroty (7200 rpm zamiast 6800 rpm). Po zmianie przełożeń skrzyni biegów Müller był ponadto w stanie pokonać cały tor na trzecim biegu.
W sobotę rano Nuvolari i Stuck przybyli tym samym pociągiem do Belgradu. Auto Union, dysponujący tylko dwoma samochodami, postanowił, że drugim obok Nuvolariego kierowcą będzie Stuck albo Müller, a zadecyduje o tym lepszy czas jednego okrążenia. Później jednak poproszono Stucka o zrezygnowanie z kwalifikacji i wyścigu. Powodem tego był fakt, iż taka rywalizacja mogłaby poważnie nadwerężyć silnik. W południe promotorzy pozwolili Nuvolariemu na wzięcie udziału w specjalnej sesji, w której, po 10 okrążeniach w modelu 76011, ustalił on czas 1:20,2. Po kolejnych sześciu okrążeniach poprawił rezultat na 1:17,2.
Trzecia oficjalna sesja trwała od godz. 16 do 18. Najlepsze czasy ponownie ustalili kierowcy Mercedesa. Manfred von Brauchitsch – który według Neubauera próbował uciec rankiem do Szwajcarii drogą lotniczą – pokonał tor w czasie 1:14,2, natomiast Lang – w czasie 1:15,0. Lang chciał pobić czas von Brauchitscha, ale Neubauer sprzeciwił się, ponieważ kierowca miał zapewniony wówczas start z pierwszego rzędu. Nuvolari natomiast pokonał w 76011 sześć okrążeń i zdołał ustalić czas 1:16,3. Następnie przejął preferowany przez siebie model i dokonał dwukrotnego wyjazdu, po pięć okrążeń każdy. W pojeździe Müllera po sześciu okrążeniach pojawiły się problemy z dopływem paliwa. Po naprawie uszkodzonego gaźnika wrócił on na tor, pokonał siedem okrążeń i poprawił czas na 1:15,2.
Wyścig.
Wyścig był obserwowany przez 50 000 widzów (według niektórych źródeł 80 000 albo 100 000), świadomych wypowiedzenia wojny Niemcom przez Wielką Brytanię i Polskę. Niemieckie zespoły uważały w tych okolicznościach ściganie się za niestosowne, ale po odwiedzeniu niemieckiej ambasady Neubauer postanowił wystawić samochody Mercedesa w wyścigu.
Wyścig rozpoczął się o 16.45. Prowadzenie po starcie objął von Brauchitsch. Lang podjął próbę wyprzedzenia von Brauchitscha, ale nie była ona udana i kierowca wyjechał na pobocze. Przez pierwsze sześć okrążeń prowadził von Brauchitsch przed Langiem, Nuvolarim, Müllerem i Milenkoviciem, przy czym Lang nieustannie szukał okazji, by wyprzedzić agresywnie jadącego lidera. Na siódmym okrążeniu von Brauchitsch wjechał w jeden z zakrętów zbyt szybko, przez co jego samochód zjechał na skraj drogi. Przyspieszając, pojazd von Brauchitscha poderwał kurz i kamienie, które trafiły w gogle Langa i szybę jego samochodu, przez co Lang zjechał na chwilę z toru. Kierowca ten, oślepiony przez jeden z kamieni, zjechał do boksów, gdzie lekarz Mercedesa, dr Gläser, wyciągnął odłamki szkła z oczu Langa. Następnie postanowiono, że samochód Langa – tracącego w tym momencie już dwa okrążenia – przejmie Bäumer. Bäumer wyjechał z boksów tuż przed von Brauchitschem i utrudniał mu jazdę.
Von Brauchitsch w tym okresie jechał jeszcze szybciej, prowadząc przed Müllerem, Nuvolarim, Bäumerem i Milenkoviciem. Na 15 okrążeniu von Brauchitsch ustalił najszybsze okrążenie (1:14,0) i dysponował przewagą 13,8 sekundy nad Müllerem, bezpośrednio za którym z kolei jechał Nuvolari. Na 16 okrążeniu von Brauchitsch wjechał zbyt szybko w zakręt prowadzący pod górę i obrócił samochód tuż przed francuską ambasadą. Na skutek tego zdarzenia w samochodzie Niemca unieruchomieniu uległ silnik, a pojazd, zwrócony w złą stronę toru, pojechał pod prąd, po czym zawrócił. Było to naruszenie zasad, ale tego manewru nie zauważył żaden z oficjeli. W momencie, w którym von Brauchitsch zawracał, zbliżyli się do niego Müller i Nuvolari. Müller wyprzedził zawracającego von Brauchitscha, który był bliski sprowokowania kolizji z Nuvolarim; Włoch zdołał jednak przytomnie ominąć Niemca.
Nowym liderem został Müller, mający przewagę pięciu sekund nad Nuvolarim i osiem nad von Brauchitschem. Próbujący dogonić Auto Uniony von Brauchitsch ponownie obrócił samochód, a w tym momencie obok niego przejechał Bäumer. Kiedy von Brauchitsch dogonił Bäumera, ten próbował go zdublować. Bäumer nie ustąpił miejsca od razu, przez co von Brauchitsch wywarł presję na nim, wskutek czego Bäumer wjechał w słomiane bale i zakończył wyścig. Na 22 okrążeniu Müller wyrównał rekord okrążenia, wynoszący 1:14,0.
Na 30 okrążeniu Müller zjechał do boksów po tym, gdy z jego tylnej lewej opony zaczęło uchodzić powietrze. Milenković również zjechał na pit-stop, a przyczyną tego było przegrzanie w jego Bugatti. Ponieważ mechanik Milenkovicia nie zdołał odkręcić korka od chłodnicy, kierowca zrobił to samodzielnie, tracąc dodatkowy czas. Po zjeździe Müllera liderem został Nuvolari, pięć sekund przed von Brauchitschem. Włoch zdołał wyrównać najlepszy czas jednego okrążenia. Von Brauchitsch był zmuszony zjechać do boksów na 36 okrążeniu, ponieważ znacznemu uszkodzeniu uległy tylne opony w jego samochodzie. Dzięki temu przewaga Nuvolariego wzrosła do 50 sekund, chociaż na 39 okrążeniu kierowca ten również zjechał na pit-stop. Wymiana opon i dolanie paliwa zajęło 26 sekund, ale mechanicy uruchomili Auto Uniona na popych, co było złamaniem zasad. Neubauer zamierzał oprotestować takie zachowanie, ale Wilhelm Sebastian z Auto Uniona przywołał niezgodną z przepisami jazdę von Brauchitscha pod prąd. Nuvolari utrzymał prowadzenie, sześć do ośmiu sekund przed Mercedesem.
Wyścig zakończył się po 64 minutach, a zwyciężył go Nuvolari ze średnią prędkością 130,65 km/h i przewagą 7,6 sekundy nad von Brauchitschem oraz 31,6 sekundy nad Müllerem. Czwarty Milenković stracił 19 okrążeń. Nagrodę dla zwycięzcy – Puchar Króla Piotra II – wręczył książę regent Paweł.
Po wyścigu.
Było to ostatnie zwycięstwo Auto Uniona w wyścigach Grand Prix oraz ostatnia Grand Prix roku 1939 dla trzylitrowej doładowanej formuły, wskrzeszonej po wojnie.
Neubauer zorganizował powrotny konwój niemieckich ciężarówek. Wystąpiły pogłoski, że na Węgrzech zostanie skonfiskowane paliwo, stąd też konwój wracał przez Slawonię, Chorwację i góry w Słowenii aż do Austrii. Po dotarciu do celu ciężarówki zostały skonfiskowane przez niemiecką armię.
Grand Prix Belgradu było jedynym samochodowym wyścigiem Grand Prix w Jugosławii. Poza tym organizowano jednakże Motocyklowe Grand Prix Jugosławii. Po dojściu komunistów do władzy w Jugosławii próbowali oni wymazać z oficjalnej historii Jugosławii Grand Prix Belgradu, ponieważ stawiało ono króla w dobrym świetle.
Po Grand Prix Belgradu przez sześć lat prawie wcale nie rozgrywano wyścigów w Europie. Wszelkie wyścigi samochodowe zostały odwołane w Niemczech i Wielkiej Brytanii. Sporty motorowe były jednak organizowane w ograniczonym zakresie w Brazylii, Argentynie, Australii i Nowej Zelandii, a także w Stanach Zjednoczonych (AAA Championship Car i Indianapolis 500 – do 1941 roku). Włochy organizowały zawody w 1940 roku (Grand Prix Trypolisu, Mille Miglia oraz Targa Florio).
W 2005 roku powstał film dokumentalny o wyścigu noszący tytuł "Zaboravljeni Gran Pri iz 1939", w reżyserii Dinko Tucakovicia.
Wyniki.
Lista startowa.
"Na niebiesko zaznaczeni kierowcy rezerwowi."

</doc>
<doc id="3243849" url="https://pl.wikipedia.org/wiki?curid=3243849" title="Aleksandar Pešić">
Aleksandar Pešić

Aleksandar Pešić (cyr. Александар Пешић; ur. 21 maja 1992 w Niszu) − serbski piłkarz występujący na pozycji napastnika we klubie FK Crvena zvezda.
Kariera klubowa.
W 2008 roku trafił do greckiego klubu OFI 1925. Szybko odkryto jego talent i już w sezonie 2008/2009 był zawodnikiem pierwszej drużyny, w której zadebiutował w greckiej ekstraklasie. W 2010 roku przeszedł do Sheriffa Tyraspol.
15 sierpnia 2013 roku podpisał kontrakt z pierwszoligowym FK Jagodina.
12 czerwca 2014 roku podpisał kontrakt z francuskim Toulouse FC. Kwota transferu wyniosła 0,8 mln euro. W 2016 roku wypożyczono go do włoskiego klubu Atalanta BC.
4 lipca 2017 roku podpisał kontrakt z FK Crvena zvezda.

</doc>
<doc id="3243850" url="https://pl.wikipedia.org/wiki?curid=3243850" title="Kamienica Zalmana Nożyka w Warszawie">
Kamienica Zalmana Nożyka w Warszawie

Kamienica Zalmana Nożyka – zabytkowa kamienica czynszowa znajdująca się przy ul. Próżnej 9 w Warszawie.
Opis.
Powstała według projektu Franciszka Braumanna. Jej właścicielem był Zalman Nożyk, fundator pobliskiej synagogi przy ul. Twardej 6. 
Kamienica przetrwała zagładę warszawskiego getta. 
W 1987 wraz z kamienicami o adresach 7, 12 i 14 została wpisana do rejestru zabytków.

</doc>
<doc id="3243851" url="https://pl.wikipedia.org/wiki?curid=3243851" title="Kamienica przy ul. Próżnej 9 w Warszawie">
Kamienica przy ul. Próżnej 9 w Warszawie



</doc>
<doc id="3243852" url="https://pl.wikipedia.org/wiki?curid=3243852" title="Ofensywa w Saarze">
Ofensywa w Saarze

Ofensywa w Saarze – działania wojenne prowadzone w pierwszym okresie II wojny światowej na froncie zachodnim po wypowiedzeniu przez Francję i Wielką Brytanię 3 września 1939 wojny III Rzeszy po agresji III Rzeszy na Polskę.
Przebieg bitwy.
Armia francuska 7 września 1939 roku siłami 3 i 4 Armii po przekroczeniu granicy francusko-niemieckiej w Zagłębiu Saary zajęły teren bezpośrednio przyległy do niemieckiej głównej linii obrony, łamiąc opór niemieckich jednostek granicznych oraz czyszcząc graniczne pola minowe Niemców. Tereny te jednak były wcześniej w ramach tzw. operacji „oczyszczenie strefy czerwonej” (niem. "Freimachung der Roten Zone") specjalnie przygotowane. Niemcy ewakuowali z tych terenów ludność cywilną. Ofensywa kosztowała Francję 1750 żołnierzy i 98 oficerów (zabici, ranni oraz zaginieni w okresie ofensywy, do 16 października 1939 r.) – przykładowo 21 DP straciła do 15 września 76 zabitych, 4 zaginionych, 241 rannych, były to straty porównywalne do tych, jakie niemiecka 21 DP poniosła pod Nowogrodem nad Narwią w podobnym okresie, Alianci stracili około 120 samolotów, Niemcy 56. Termin głównego uderzenia został określony, zgodnie z polsko-francuską konwencją wojskową, na piętnasty dzień po rozpoczęciu mobilizacji francuskiej (tzn. 17 września). Do tej chwili Francja zmobilizowała na kontynencie 70 dywizji, z których część przerzucono nad granicę.
Przerwanie działań wojennych.
12 września 1939 roku w Abbeville odbyło się jednak posiedzenie francusko-brytyjskiej Najwyższej Rady Wojennej z udziałem Neville Chamberlaina, Edouarda Daladiera i referującego głównodowodzącego armii francuskiej gen. Maurice Gamelina. W konsekwencji narady podjęto decyzję o "maksymalnym zmobilizowaniu środków, zanim zostaną podjęte duże operacje lądowe" oraz "ograniczeniu działań powietrznych" RAF i Armee de l’Air nad Niemcami w celu "minimalizacji niemieckiego odwetu"”. Oznaczało to w praktyce wstrzymanie wszystkich działań ofensywnych armii francuskiej na przedpolu Linii Zygfryda i złamanie zobowiązań sojuszniczych wobec Polski podjętych 19 maja 1939 roku w aneksie do konwencji wojskowej polsko-francuskiej z 1921, uzgodnionym przez delegację pod przewodnictwem gen. Tadeusza Kasprzyckiego i ratyfikowanym poprzez podpisanie w Paryżu 4 września 1939 protokołu politycznego do konwencji. Strona francuska zwlekała z podpisaniem protokołu i dokonała tego dopiero pod naciskiem Brytyjczyków już po wybuchu wojny. Protokół ze strony Rzeczypospolitej podpisał ambasador Juliusz Łukasiewicz, ze strony Francji minister spraw zagranicznych Republiki Georges Bonnet. Aneks do konwencji wojskowej zobowiązywał stronę francuską do rozpoczęcia ofensywy głównymi siłami w piętnastym dniu od rozpoczęcia mobilizacji armii francuskiej, a działania powietrzne nad Niemcami od chwili rozpoczęcia działań wojennych przeciw Niemcom. Ambasadorowie Rzeczypospolitej w Wielkiej Brytanii – Edward Raczyński i we Francji – Juliusz Łukasiewicz bezskutecznie próbowali wpłynąć we wrześniu 1939 na wykonanie zobowiązań krajów sojuszniczych. Na założeniu ofensywy sojuszniczej w piętnastym dniu od rozpoczęcia francuskiej mobilizacji oparty był plan obrony „Z” i strategia obrony terytorium Polski Edwarda Rydza-Śmigłego.

</doc>
<doc id="3243853" url="https://pl.wikipedia.org/wiki?curid=3243853" title="Nagroda Literacka m. st. Warszawy">
Nagroda Literacka m. st. Warszawy



</doc>
<doc id="3243855" url="https://pl.wikipedia.org/wiki?curid=3243855" title="Kamienica przy ul. Próżnej 7 w Warszawie">
Kamienica przy ul. Próżnej 7 w Warszawie

Kamienica przy ul. Próżnej 7 w Warszawie – zabytkowa kamienica czynszowa znajdująca się w Warszawie przy ul. Próżnej 7, na terenie dzielnicy Śródmieście.
Powstała według projektu Franciszka Braumanna i bezpośrednio sąsiaduje z kamienicą Zalmana Nożyka. Kamienica przetrwała zagładę warszawskiego getta. W 1987 wraz z kamienicami o adresach 9, 12 i 14 została wpisana do rejestru zabytków.

</doc>
<doc id="3243859" url="https://pl.wikipedia.org/wiki?curid=3243859" title="Michał Nadel">
Michał Nadel

Michał Nadel, pierwotnie Mojsze Nadel (ur. 15 lipca 1918 we Lwowie, zm. 1 września 2014 w Łodzi) – polski działacz społeczności żydowskiej, adwokat, oficer Wojska Polskiego, w latach 1995-2003 przewodniczący Gminy Wyznaniowej Żydowskiej w Łodzi.
Życiorys.
Urodził się we Lwowie w rodzinie żydowskiej, jako syn Abrahama Aleksandra Nadela (1890-1943) i Sylwii Celiny z domu Hamer (1895-1943). Był najstarszy z siódemki rodzeństwa.
Był wieloletnim członkiem Zarządu Związku Gmin Wyznaniowych Żydowskich w RP, jako doradca prawny Przewodniczącego ZGWŻ – dr Pawła Wildsteina brał udział w pracach nad "Ustawą o stosunku Państwa do gmin wyznaniowych żydowskich w Polsce" z 1997 r. Od 1995 pastował obowiązki przewodniczącego Gminy Wyznaniowej Żydowskiej w Łodzi, a po zastąpieniu na tej funkcji przez Symchę Kellera został wiceprzewodniczącym Gminy Wyznaniowej Żydowskiej w Łodzi. Był wieloletnim opiekunem Nowego cmentarza żydowskiego w Łodzi, gdzie został pochowany po śmierci.

</doc>
<doc id="3243860" url="https://pl.wikipedia.org/wiki?curid=3243860" title="Uroš Spajić">
Uroš Spajić

Uroš Spajić (ur. 13 lutego 1993 w Belgradzie) – serbski piłkarz występujący na pozycji obrońcy w klubie Feyenoord, do którego jest wypożyczony z FK Krasnodar.
Kariera klubowa.
Spajić pochodzi z Belgradu i tam też rozpoczął piłkarską karierę w klubie FK Crvena zvezda. Szybko odkryto jego talent i już w sezonie 2010/2011 był zawodnikiem pierwszej drużyny, w której zadebiutował w Kup Srbije u fudbalu. W 2010/2011 został wypożyczony do FK Sopot.
18 czerwca 2013 roku podpisał kontrakt z francuskim Toulouse FC. Kwota transferu wyniosła 1,54 mln euro. W 2016 został wypożyczony do RSC Anderlecht. 14 marca 2017 roku podpisał 4–letni kontrakt z pierwszoligowym RSC Anderlecht.
1 lipca 2018 przeniósł się do FK Krasnodar. Rosyjski klub zapłacił za niego 6 mln euro.

</doc>
<doc id="3243873" url="https://pl.wikipedia.org/wiki?curid=3243873" title="Wydział Pedagogiczny Olsztyńskiej Szkoły Wyższej im. Józefa Rusieckiego">
Wydział Pedagogiczny Olsztyńskiej Szkoły Wyższej im. Józefa Rusieckiego



</doc>
<doc id="3243876" url="https://pl.wikipedia.org/wiki?curid=3243876" title="Gmina Tropojë">
Gmina Tropojë

Gmina Tropojë (alb. "Komuna Tropojë") – gmina położona w północnej części Albanii. Administracyjnie należy do okręgu Tropoja w obwodzie Kukës. W 2011 roku populacja gminy wyniosła 4117 osób – 1972 kobiety oraz 2145 mężczyzn, z czego Albańczycy stanowili ponad 95% mieszkańców.
Ośrodkiem administracyjnym gminy jest Tropoja. W skład gminy wchodzi piętnaście miejscowości: Astë, Babinë, Begaj, Buçaj, Gegaj, Kasaj, Kërrnajë, Kojel, Kovaç, Myhejan, Papaj, Sopot, Shkëlzen, Shumicë-Ahmetaj, Viçidol.

</doc>
<doc id="3243880" url="https://pl.wikipedia.org/wiki?curid=3243880" title="Muzeum Regionalne Ziemi Sulmierzyckiej w Sulmierzycach">
Muzeum Regionalne Ziemi Sulmierzyckiej w Sulmierzycach

Muzeum Regionalne Ziemi Sulmierzyckiej im. Sebastiana Fabiana Klonowica w Sulmierzycach – muzeum z siedzibą w Sulmierzycach. Placówka jest miejską jednostką organizacyjną, a jego siedzibą jest pochodzący z 1743 roku dawny ratusz - jedyna tego typu budowla w Polsce, wykonana w całości z drewna.
Muzeum powstało w 1957 roku z inicjatywy Towarzystwa Miłośników Ziemi Sulmierzyckiej. Większość zgromadzonych w nim zbiorów zostało przekazanych przez mieszkańców miasta i okolicy.
W ramach muzealnej wystawy prezentowane są eksponaty archeologiczne oraz historyczne (sale na parterze budynku) oraz etnograficzne (pomieszczenia na piętrze). Wśród zbiorów znajdują się m.in. dawne fotografie i dokumenty, przedmioty codziennego użytku, stroje, numizmaty i militaria. Prezentowane są tu pamiątki po sulmierzyckich cechach (skrzynie cechowe), Bractwie Kurkowym (najstarsza w Wielkopolsce tarcza strzelecka z 1882 roku), klubie sportowym LKS "Sulimirczyk" a także późnogotycka chrzcielnica, pochodząca z tutejszego kościoła.
W ramach działalności muzeum udostępniany jest również, pochodzący z 1795 roku, wiatrak "Jakub", znajdujący się przy ul. Poznańskiej. W jego pomieszczeniach prezentowane jest tradycyjne wyposażenie oraz ekspozycja dotycząca młynarstwa.
Muzeum jest obiektem całorocznym, czynne od listopada do kwietnia poniedziałek,wtorek,środa i piątek,od maja do października poniedziałek, środa, piątek, sobota i niedziela wstęp płatny.

</doc>
<doc id="3243883" url="https://pl.wikipedia.org/wiki?curid=3243883" title="Siergiej Smirnow (generał)">
Siergiej Smirnow (generał)

Siergiej Smirnow, Сергей Михайлович Смирнов (ur. 12 października 1950 w Czycie) – rosyjski generał armii, oficer rosyjskich służb specjalnych.
Życiorys.
W organach bezpieczeństwa od września 1974. Przez dwa lata kierował Dyrekcją FSB w Petersburgu i obwodzie leningradzkim. W czerwcu 2003 został pierwszym zastępcą Dyrektora FSB Rosji. Koordynował w FSB prace wydziału kontrwywiadu wojskowego, służby bezpieczeństwa gospodarczego, służby ochrony porządku konstytucyjnego (Druga Służba FSB).
Pod koniec maja 2019 Rosbalt poinformował, iż Smirnow ma ustąpić ze stanowiska pierwszego zastępcy Dyrektora FSB, a jego miejsce może zająć szef Służby Bezpieczeństwa Gospodarczego (SEB) FSB Siergiej Korolew. Tymczasem według korespondenta Nowoj Gaziety Andrieja Suhotina (21 czerwca 2019) skandal z aresztowaniem Iwana Gołunowa doprowadził do rewizji projektu dekretu prezydenckiego o nadaniu stopni wojskowych, zbiegającego się w czasie z Dniem Rosji: z projektu dekretu 11 czerwca zniknął Siergiej Korolew.
Latem 2019 roku w mediach wspominano o Smirnowie w związku ze sprawą karną przeciwko pracownikom departamentu bankowego Departamentu „K” FSB Służby Bezpieczeństwa Gospodarczego Kirillowi Cherkalinowi, Dmitrijowi Frołowowi i Andrieju Wasiliewowi, a także w związku z zabójstwem w 2006 wiceprezesa Centralnego Banku Rosji Andrieja Kozłowa.
W 2020 został odwołany dekretem prezydenta i przeszedł na emeryturę, oficjalnie ze względu na wiek. 

</doc>
<doc id="3243884" url="https://pl.wikipedia.org/wiki?curid=3243884" title="Park Narodowy Dolna Kama">
Park Narodowy Dolna Kama



</doc>
<doc id="3243886" url="https://pl.wikipedia.org/wiki?curid=3243886" title="Park Narodowy Jugyd wa">
Park Narodowy Jugyd wa



</doc>
<doc id="3243888" url="https://pl.wikipedia.org/wiki?curid=3243888" title="Park Narodowy Marij Czodra">
Park Narodowy Marij Czodra



</doc>
<doc id="3243890" url="https://pl.wikipedia.org/wiki?curid=3243890" title="Park Narodowy Mieszczora">
Park Narodowy Mieszczora



</doc>
<doc id="3243892" url="https://pl.wikipedia.org/wiki?curid=3243892" title="Zasadowy węglan magnezu">
Zasadowy węglan magnezu



</doc>
<doc id="3243893" url="https://pl.wikipedia.org/wiki?curid=3243893" title="Magnesia alba">
Magnesia alba



</doc>
<doc id="3243894" url="https://pl.wikipedia.org/wiki?curid=3243894" title="Park Narodowy Paanajarwi">
Park Narodowy Paanajarwi



</doc>
<doc id="3243895" url="https://pl.wikipedia.org/wiki?curid=3243895" title="Park Narodowy Polesie Orłowskie">
Park Narodowy Polesie Orłowskie



</doc>
<doc id="3243896" url="https://pl.wikipedia.org/wiki?curid=3243896" title="Park Narodowy Rosyjska Arktyka">
Park Narodowy Rosyjska Arktyka



</doc>
<doc id="3243897" url="https://pl.wikipedia.org/wiki?curid=3243897" title="Park Narodowy Rosyjska Północ">
Park Narodowy Rosyjska Północ



</doc>
<doc id="3243899" url="https://pl.wikipedia.org/wiki?curid=3243899" title="Park Narodowy Ziuratkul">
Park Narodowy Ziuratkul



</doc>
<doc id="3243903" url="https://pl.wikipedia.org/wiki?curid=3243903" title="Jurij Gorbunow">
Jurij Gorbunow

Jurij Gorbunow, Юрий Сергеевич Горбунов (ur. w Moskwie) – rosyjski generał pułkownik prawa, oficer rosyjskich służb specjalnych.
Ukończył Moskiewski Lotniczy Instytut Techniczny, Wyższą Szkołę KGB ZSRR im. F. E. Dzierżyńskiego, Rosyjską Akademię Gospodarki Narodowej przy Rządzie Federacji Rosyjskiej. Pracował w instytucie naukowo-badawczym systemów automatycznych. Doktor nauk prawnych, jest autorem ponad 65 prac naukowych, 20 publikacji o Moskwie, posiada radzieckie techniczne świadectwa autorskie.
W organach bezpieczeństwa od września 1977, kierował departamentem prawnych zagadnień bezpieczeństwa Państwowo-Prawnego Zarządu Administracji Prezydenta Federacji Rosyjskiej, od 20 grudnia 2005 pełni służbę na stanowisku zastępcy Dyrektora - stats-sekretarza FSB Rosji.

</doc>
<doc id="3243904" url="https://pl.wikipedia.org/wiki?curid=3243904" title="Nino Katamadze">
Nino Katamadze

Nino Katamadze, gruz. ნინო ქათამაძე (ur. 21 sierpnia 1972 w Kobuleti) – wokalistka jazzowa pochodząca z Gruzji.
Życiorys.
Występowała już od 4. roku życia. Od 1990 studiowała wokalistykę na Uniwersytecie w Batumi, od 2000 współpracuje z zespołem Insight, którego liderem jest Gocza Kaczeiszwili.
W swoim śpiewie łączy improwizacje jazzowe, gruzińską tradycję muzyczną oraz elementy rocka psychodelicznego.

</doc>
<doc id="3243906" url="https://pl.wikipedia.org/wiki?curid=3243906" title="Aleksandr Kupriażkin">
Aleksandr Kupriażkin

Aleksandr Nikołajewicz Kupriażkin () – rosyjski generał pułkownik, oficer rosyjskich służb specjalnych.
W organach bezpieczeństwa od sierpnia 1983, od lipca 2011 pełni służbę na stanowisku zastępcy Dyrektora FSB Rosji.

</doc>
<doc id="3243907" url="https://pl.wikipedia.org/wiki?curid=3243907" title="NGC 6227">
NGC 6227

NGC 6227 – chmura gwiazd znajdująca się w gwiazdozbiorze Skorpiona, zgrupowana wokół gwiazdy piątej wielkości SAO 227313 (HD 151804) znajdującej się na pierwszym planie. Jest to po prostu bogaty w gwiazdy rejon Drogi Mlecznej. Odkrył ją John Herschel 5 czerwca 1834 roku.

</doc>
<doc id="3243909" url="https://pl.wikipedia.org/wiki?curid=3243909" title="NGC 6476">
NGC 6476

NGC 6476 – chmura gwiazd znajdująca się w gwiazdozbiorze Strzelca. Odkrył ją John Herschel 15 lipca 1836 roku.

</doc>
<doc id="3243910" url="https://pl.wikipedia.org/wiki?curid=3243910" title="Dlaczego musimy umierać za Gdańsk?">
Dlaczego musimy umierać za Gdańsk?

Dlaczego musimy umierać za Gdańsk? (fr. "Pourquoi mourir pour Dantzig?") – slogan polityczny z 1939 pochodzący z artykułu francuskiego aktywisty Marcela Déata opublikowanego 4 maja tego roku w "L'Œuvre". Déat dowodził w artykule, że Francja powinna uniknąć wojny z Niemcami z powodu Polski. Hasło to nigdy nie zyskało wielkiej popularności (76% Francuzów było za wojną z powodu Gdańska, zaś jedynie 17% - przeciw), było jednak używane przez grupy przeciwne sojuszowi polsko-francuskiemu, i zyskało pewną popularność w Polsce, gdzie jest uznawane za synonim „zdrady sojusznika” bądź krótkowzrocznego pacyfizmu.

</doc>
<doc id="3243912" url="https://pl.wikipedia.org/wiki?curid=3243912" title="NGC 6564">
NGC 6564

NGC 6564 – gwiazda potrójna znajdująca się w gwiazdozbiorze Herkulesa. Albert Marth obserwował ją 15 maja 1864 roku i błędnie skatalogował jako obiekt typu „mgławicowego”.

</doc>
<doc id="3243948" url="https://pl.wikipedia.org/wiki?curid=3243948" title="Tadeusz Trapszo">
Tadeusz Trapszo



</doc>
<doc id="3243950" url="https://pl.wikipedia.org/wiki?curid=3243950" title="Sąd Konstytucyjny">
Sąd Konstytucyjny



</doc>
<doc id="3243951" url="https://pl.wikipedia.org/wiki?curid=3243951" title="Sąd Kasacyjny">
Sąd Kasacyjny



</doc>
<doc id="3243953" url="https://pl.wikipedia.org/wiki?curid=3243953" title="Jewgienij Sysojew (generał)">
Jewgienij Sysojew (generał)

Jewgienij Sysojew, (ros. "Евгений Сергеевич Сысоев", ur. 20 czerwca 1959 w wiosce Mołczanowo w rejonie mołczanowskim obwodu tomskiego) – rosyjski generał pułkownik, oficer rosyjskich służb specjalnych.
Ukończył Tomski Uniwersytet Państwowy im. W. W. Kujbyszewa i Wyższe Kursy KGB ZSRR w Mińsku.
W organach bezpieczeństwa od lutego 1983, od 19 marca 2013 pełni służbę na stanowisku zastępcy Dyrektora FSB Rosji – kierownika aparatu Narodowego Komitetu Antyterrorystycznego.

</doc>
<doc id="3243976" url="https://pl.wikipedia.org/wiki?curid=3243976" title="Władimir Kołokolcew">
Władimir Kołokolcew

Władimir Aleksandrowicz Kołokolcew (; ur. 11 maja 1961 w Niżnim Łomowie) – rosyjski minister spraw wewnętrznych, generał pułkownik milicji.
Ukończył Wyższą Szkołę Polityczną im. 60-lecia WŁKSM MWD ZSRR, jest doktorem nauk prawnych. Od 21 maja 2012 na stanowisku ministra spraw wewnętrznych Federacji Rosyjskiej (z tego tytułu - zastępca przewodniczącego Narodowego Komitetu Antyterrorystycznego).

</doc>
<doc id="3244032" url="https://pl.wikipedia.org/wiki?curid=3244032" title="NGC 6847">
NGC 6847

NGC 6847 – prawdopodobnie chmura gwiazd znajdująca się w gwiazdozbiorze Łabędzia, przez niektóre źródła klasyfikowana jako gromada otwarta. Odkrył ją William Herschel 17 lipca 1784 roku. Znajduje się w odległości ok. 6,2 tys. lat świetlnych od Słońca oraz 25,9 tys. lat świetlnych od centrum Galaktyki. Ta grupa gwiazd wydaje się powiązana z obszarem H II.
Taka identyfikacja NGC 6847 nie jest jednak pewna, ponieważ wspomniana chmura gwiazd znajduje się niemal 1° na północ i 30 sekund na zachód od pozycji podanej przez Herschela (w bezpośredniej bliskości pozycji Herschela nie ma nic odpowiadającego opisowi). Niektórzy astronomowie uważają, że obiekt NGC 6847 zaobserwowany przez Herschela to w rzeczywistości mgławica planetarna NGC 6842, rozważano też inne możliwości.

</doc>
<doc id="3244034" url="https://pl.wikipedia.org/wiki?curid=3244034" title="Baszta Strzegomska">
Baszta Strzegomska



</doc>
<doc id="3244040" url="https://pl.wikipedia.org/wiki?curid=3244040" title="Kazimierz Worch">
Kazimierz Worch

Kazimierz Worch (ur. 23 lutego 1892 w Żyrardowie, zm. 8 lutego 1935 tamże) – polski śpiewak operowy, baryton.
Urodził się jako jedno z kilkorga dzieci żyrardowskiego robotnika. Do momentu rozpoczęcia nauki śpiewu pracował jako fryzjer.Debiut Kazimierza przypadł na 15 grudnia 1917 roku w warszawskim Teatrze Nowości, gdzie pracował do lipca 1919 roku. Z Teatru Nowości przeniósł się do „Czarnego Kota”, aby po kolejnych dwóch latach dostać angaż w Teatrze Nowym, tym samym gdzie występował Julian Tuwim. Znając charakter kontraktowej pracy ówczesnych artystów widać to jak na dłoni w przebiegu kariery Worcha, tę charakterystykę w dążeniu do coraz to większej doskonałości, co przekładało się na coraz to atrakcyjniejsze angaże. Często wówczas przemierzał wraz z zespołem Polskę wzdłuż i wszerz z humorystyczno-operowymi występami. W latach dwudziestych koncertował w Stanach Zjednoczonych. Jego partnerką była wówczas m.in. Ada Sari.
Po powrocie do kraju występował m.in. na deskach Opery Lwowskiej.
Jego przyjemny, barytonowy głos dał mu szansę występów w takich partiach jak Lorenty w „Manewrach jesiennych”, Juszkowa w „Hotelu Imperial”, Marcelego w „Cyganerii” oraz Fryderyka w „Lakme”, niestety trochę za niski wzrost uniemożliwiał partnerowanie primadonnom zwłaszcza tym wysokiego wzrostu.
Pod sam koniec nagle przerwanej kariery pracował także w teatrze operetkowym „8.30”. Zmarł śmiercią samobójczą. Jego grób znajduje się na żyrardowskim cmentarzu.

</doc>
<doc id="3244048" url="https://pl.wikipedia.org/wiki?curid=3244048" title="Kazimierz Starkowski">
Kazimierz Starkowski

Kazimierz Starkowski (ur. 21 stycznia 1895 w Bydgoszczy, zm. 1940 w Charkowie) – porucznik łączności rezerwy Wojsko Polskie, adwokat, tenisista, działacz sportowy, ofiara zbrodni katyńskiej.
Życiorys.
Urodził się w rodzinie Józefa (1856–1932), tytularnego generała brygady Wojska Polskiego, i Marii z Pohlów. Absolwent Gimnazjum św. Marii Magdaleny w Poznaniu. 29 czerwca 1914 uczestniczył w III Międzynarodowym Turnieju Tenisowym zorganizowanym w Krakowie przez miejscowy Akademicki Związek Sportowy, w którym po raz pierwszy brali udział polscy zawodnicy z wszystkich zaborów. Po zdaniu egzaminów maturalnych 7 sierpnia 1914 wcielony do armii niemieckiej. Od listopada 1914 do stycznia 1919 walczył na froncie wschodnim.
Po powrocie do Poznania w lutym 1919 wstąpił do armii polskiej, pozostając w niej do demobilizacji do 6 lutego 1922. W tym okresie brał udział w walkach o niepodległość w powstaniu wielkopolskim w 1 Batalionie Telegraficznym w Poznaniu.
Od 30 kwietnia 1919 studiował prawo na Wydziale Prawno-Ekonomicznym Uniwersytetu Poznańskiego. W 1920 będąc w 16 Pomorskiej Dywizji Piechoty, pod dowództwem generała Leonarda Skierskiego, uczestniczył w wojnie polsko-bolszewickiej. Ostatecznie do rezerwy przeszedł w stopniu porucznika. W 1934 posiadał przydział w rezerwie do 7 Batalionu Telegraficznego w Poznaniu.
Po ukończeniu wiosną 1923 studiów i odbyciu aplikacji rozpoczął praktykę adwokacką w Sądzie Okręgowym w Poznaniu. Zawodnik (tenisista) AZS Poznań. Czołowy tenisista Wielkopolski lat 20. XX wieku. W 1924 został akademickim wicemistrzem świata w grze podwójnej. Działacz sportowy Polskiego Związku Lawn-Tenisowego. Prezes AZS Poznań (1920–1921). W latach 1921–1929 w Zarządzie Głównym Polskiego Związku Lawn-Tenisowego (m.in skarbnik i wiceprezes). Publikował artykuły dotyczące tenisa w „Przeglądzie Sportowym” i „Sporcie Polskim”; wraz ze Zdzisławem Szulcem wydał "Podręcznik gry lawn-tenisowej" (wyd. 1925). Od 1925 prowadził kancelarię adwokacką w Poznaniu, w latach 1934–1937 był członkiem sądu dyscyplinarnego miejscowej Izby Adwokackiej.
15 sierpnia 1939 został zmobilizowany. Walczył w kampanii wrześniowej. Wzięty do niewoli radzieckiej. Dostał się do obozów w Szepietówce i Starobielsku. Stamtąd nadesłał do rodziny 2 kartki pocztowe datowane: 30 listopada i 9 grudnia 1939. Siostra porucznika Kazimierza Starkowskiego-Wanda Starkowska – otrzymała z Niemieckiego Czerwonego Krzyża, w wyniku poszukiwań, pisemne powiadomienie w maju 1940 o miejscu internowania brata - w obozie starobielskim. Został zamordowany w kwietniu lub maju 1940 w gmachu NKWD w Charkowie. Pochowany na cmentarzu Ofiar Totalitaryzmu w Charkowie. Podczas ekshumacji w 1995 w Charkowie odnaleziony został Jego wojskowy numer identyfikacyjny.
5 października 2007 minister obrony narodowej Aleksander Szczygło mianował go pośmiertnie na stopień kapitana. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="3244049" url="https://pl.wikipedia.org/wiki?curid=3244049" title="Rozbicie więzienia w Kielcach">
Rozbicie więzienia w Kielcach

Rozbicie więzienia w Kielcach – akcja mająca na celu uwolnienie bojowników AK, NSZ i innych organizacji polskiego podziemia niepodległościowego zwalczanych przez sowieckie i polskie struktury terroru komunistycznego w Polsce (NKWD Smiersz, MBP itd.), przeprowadzona przez oddział około 200 żołnierzy Ruchu Oporu Armii Krajowej, pod dowództwem Antoniego Hedy ps. „Szary”. Odbyła się w nocy z 4 na 5 sierpnia 1945 r. W jej wyniku, przy minimalnych stratach, opanowano miasto, rozbito więzienie i uwolniono ok. 350 więźniów przetrzymywanych przez WUBP w Kielcach.
Organizacje konspiracyjne, oddziały i zgrupowania partyzanckie przeprowadziły w 1945 r. wiele spektakularnych akcji polegających na rozbijaniu więzień i uwalnianiu aresztowanych. Były one wyrazem nie tylko zbrojnego oporu antykomunistycznego, lecz także żołnierskiego braterstwa i silnej partyzanckiej więzi. Najgłośniejszą tego typu operacją zbrojnego podziemia na Kielecczyźnie było rozbicie więzienia w Kielcach, w nocy z 4 na 5 sierpnia 1945 r., przeprowadzone przez zgrupowania poakowskie kpt. Antoniego Hedy „Szarego” oraz por. Stefana Bembińskiego „Harnasia”/„Sokoła”.
Geneza akcji.
Wiosną 1945 r. stało się jasne, że władze komunistyczne nie cofną się przed zastosowaniem aresztów i terroru jako metod walki przeciw członkom organizacji konspiracyjnych i oddziałów partyzanckich z okresu okupacji niemieckiej. Represjom towarzyszyła komunistyczna nagonka propagandowa, zapoczątkowana osławionym plakatem przedstawiającym „zaplutego karła reakcji”. Jej celem było zniszczenie mitu i legendy Polskiego Państwa Podziemnego. Ogromne straty w ludziach i sprzęcie wojskowym przynosiło coraz skuteczniejsze rozpracowywanie struktur podziemia niepodległościowego i antykomunistycznego przez sowieckie służby specjalne i polski aparat bezpieczeństwa. W aresztach śledczych i więzieniach Urzędu Bezpieczeństwa i Milicji Obywatelskiej przetrzymywano tysiące Polaków.
Na Kielecczyźnie działalność podziemia niepodległościowego od 1945 r. miała taki sam charakter, jak na obszarze całego kraju. Polegała na samoobronie, czyli walce z grupami operacyjnymi sił represji, zabijaniu zdrajców, agentów i niektórych funkcjonariuszy NKWD, UB, MO, zbrojnym przeciwdziałaniu aresztowaniom, tępieniu donosicielstwa poprzez nakładanie kontrybucji, kary chłosty lub rozstrzelania, również na atakowaniu i rozbrajaniu posterunków MO, zdobywaniu środków finansowych na zorganizowanie i utrzymanie oddziałów leśnych (a także na zapomogi dla rodzin represjonowanych), ochronie ludności przed pospolitymi bandami oraz ich likwidowaniu, a także propagandzie antykomunistycznej. Fala aresztowań żołnierzy i oficerów AK, jaka przeszła przez Kielecczyznę późną wiosną i wczesnym latem 1945 r., była tragiczna w skutkach. O aresztowaniu i przetrzymywaniu w kieleckim więzieniu przy ulicy Zamkowej m.in. płk. Antoniego Żółkiewskiego „Lin”, mjr. Michała Mandziara „Siwy” oraz wielu innych oficerów, dowiedział się Antoni Heda „Szary”. W tym okresie swój udział w pracy konspiracyjnej starał się ograniczać jedynie do utrzymywania stałych kontaktów z organizacją. Jednak narastający z każdym dniem terror komunistycznej bezpieki i ponownie zapełnianie poniemieckich więzień Polakami, spowodowały natychmiastową zmianę jego nastawienia, czego skutkiem była decyzja o podjęciu próby uwolnienia aresztowanych. „Szary” postanowił ponownie zmobilizować swój oddział i uderzyć na Kielce.
Organizacje konspiracyjne, oddziały i zgrupowania partyzanckie przeprowadziły w 1945 r. wiele akcji polegających na rozbijaniu więzień i uwalnianiu aresztowanych. 10 marca 1945 r. z sandomierskiego więzienia uciekła (przy pewnej pomocy z zewnątrz) grupa około 100 akowców. Wieczorem 21 kwietnia z aresztu PUBP w Jędrzejowie uwolniła się samodzielnie (z inicjatywy kilku przetrzymywanych tam akowców) grupa około 30 aresztowanych. W nocy z 5 na 6 maja około 80-osobowe zgrupowanie partyzantów dowodzone przez kpt. Władysława Molendę „Graba” (przy pomocy kilkudziesięciu partyzantów oddziału Narodowych Sił Zbrojnych ppor. Jerzego
Radzika „Sochy”) opanowało Kozienice. Rozbrojono milicjantów znajdujących się w Komendzie Powiatowej oraz Komendzie Miejskiej Milicji Obywatelskiej. Nie udało się zdobyć Powiatowego Urzędu Bezpieczeństwa Publicznego i oswobodzić trzymanych tam więźniów. 9 września zgrupowanie por. Stefana Bembińskiego „Harnasia”–„Sokoła” (przy pomocy oddziału por. Adama Gomuły „Beja”, związanego z Narodowym Związkiem Zbrojnym) rozbiło więzienie w Radomiu. Nie udały się, podejmowane dwukrotnie, próby rozbicia więzienia w Częstochowie: najpierw w nocy z 31 marca na 1 kwietnia, a później w czerwcu. Porażką, z powodu braku odpowiedniej broni przeciwpancernej zakończył się atak na więzienie w Pińczowie. Podjęły się tego połączone oddziały partyzanckie kpr. Zbigniewa Stawowczyka „Nurta” (objął dowództwo po rannym Janie Stempkowskim „Michale”) oraz sierż. Stanisława Chmielewskiego „Buka” (grupa Narodowych Sił Zbrojnych), które w nocy z 3 na 4 czerwca uderzyły na pińczowskie więzienie.
Przygotowania.
Pod koniec czerwca 1945 r. do kpt. Antoniego Hedy „Szarego”, który przebywał u rodziny swej żony w Wolborzu, przyjechał adiutant por. Antoni Świtalski „Marian”. Przywiózł ze sobą tragiczne informacje o sytuacji na Kielecczyźnie, gdzie, podobnie jak w całym kraju, z każdym dniem narastał terror bezpieki, a poniemieckie więzienia i obozy ponownie zapełniały się Polakami. Przez Kielecczyznę przeszła późną wiosną i wczesnym latem 1945 r. fala aresztowań żołnierzy i oficerów AK. „Marian” poinformował swego dowódcę o losie, jaki spotkał zarówno jego przełożonych, jak i podkomendnych.
Niemal natychmiast rozpoczęły się przygotowania. Już na początku lipca 1945 r. kpt. Antoni Heda przyjechał na Kielecczyznę i drogą konspiracyjną nawiązał kontakt ze swymi podkomendnymi z czasu okupacji niemieckiej, którzy nadal działali w terenie. Chciał zorientować się co do możliwości przeprowadzenia akcji w Kielcach. Przez łącznika „Szynkę” dotarł do por. Edwarda Nadarkiewicza „Narewa” (w czasie „Burzy” kwatermistrza 2.
batalionu 3. pp Leg. AK), a następnie do por. Włodzimierza Dalewskiego „Szparaga”. W czasie „Burzy” był on dowódcą plutonu saperów 3. pp Leg. AK, a w 1945 r. służył w jednej z jednostek WP w Kielcach.
Heda i Dalewski spotkali się w gajówce Pogorzałe, nieopodal drogi Skarżysko-Kamienna – Radom. „Szary” przedstawiając swój pomysł rozbicia kieleckiego więzienia chciał poznać zdanie por. „Szparaga” zarówno jako sapera, jak i zaufanego oficera. Obaj zgodnie stwierdzili, że przy dobrym planie i wykorzystaniu wszystkich możliwości, w tym zwłaszcza elementu zaskoczenia, akcja ma bardzo duże szanse na powodzenie. Przystąpili zatem do działania. Por. Dalewski wrócił do Kielc z zadaniem przeprowadzenia wywiadu na temat stacjonujących w mieście jednostek wojskowych oraz sił bezpieczeństwa i milicji, zebrania informacji dotyczących ochrony więzienia i ogólnych warunków do przeprowadzenia akcji, a także wytypowania ludzi z Kielc, którzy mogliby wziąć w niej udział. Kpt. Heda przystąpił zaś do organizowania ludzi i broni w terenie.
Wstępny plan akcji rozbicia więzienia w Kielcach zakładał, że podstawowym warunkiem powodzenia przedsięwzięcia będzie udział w nim około 300 żołnierzy. Aby zorganizować tylu ludzi, „Szary” skontaktował się z działającymi nadal w terenie oficerami AK i wezwał ich do gajówki Pogorzałe. Na odprawę, która odbyła się w pierwszych dniach lipca 1945 r., stawili się: por. Tadeusz Łęcki „Krogulec”, por. Zygmunt Bartkowski „Zygmunt” i ppor. Wacław Borowiec „Niegolewski”. Każdy z oficerów złożył raport o stanach osobowych i uzbrojeniu podległych im oddziałów. Spotkanie to pozwoliło „Szaremu” określić możliwości oddziałów – okazało się, że dysponują one zbyt szczupłymi siłami, by skutecznie przeprowadzić akcję. Heda zobowiązał podkomendnych, aby do 20 lipca 1945 r. donieśli mu, ilu ludzi pod bronią będą mogli wystawić, nie informując jednak wszystkich, o jakie zadanie chodzi.
Zorganizowanie w tak krótkim czasie odpowiedniej ilości ludzi okazało się dość dużym problemem. Aby temu zaradzić, „Szary”, przy pomocy ludzi por. „Zygmunta”, skontaktował się z dowódcami oddziałów partyzanckich AK działających na terenie inspektoratu radomskiego – por. Stefanem Bembińskim „Harnasiem” – „Sokołem” i por. Henrykiem Podkowińskim „Ostrolotem”. Za zgodą przełożonego – mjr. Zygmunta Żywockiego „Wujka”, inspektora radomskiego AK, obaj oficerowie zobowiązali się, że wspomogą „Szarego” i wezmą udział w planowanej akcji. Inspektorat radomski AK wystawił łącznie około 80 żołnierzy (od „Harnasia” – 50, zaś od „Ostrolota” – 30 ludzi).
Plan akcji.
O podjęciu ostatecznej decyzji przeprowadzenia akcji rozbicia więzienia w Kielcach zadecydowały informacje zgromadzone przez por. Dalewskiego. Rozpoznana przez niego dyslokacja i liczebność oddziałów WP, KBW, Armii Czerwonej oraz jednostek UB i MO na terenie miasta Kielc, pozwoliła opracować dokładny i, jak się później okazało, bardzo skuteczny plan, podzielony na trzy podstawowe etapy:
20 lipca 1945 r. w gajówce Pogorzałe odbyła się kolejna odprawa z oficerami mającymi brać udział w akcji kieleckiej. Złożyli oni kpt. „Szaremu” szczegółowy raport o stanach osobowych i uzbrojeniu grup pozostających w ich dyspozycji. Por. Zygmunt Bartkowski „Zygmunt” dysponował około 40 ludźmi, por. Tadeusz Łęcki „Krogulec” – około 50, por. Włodzimierz Dalewski „Szparag” – około 10, ppor. Wacław Borowiec „Niegolewski” – około 15. Przewidywana liczba żołnierzy całego zgrupowania, wraz z oddziałami „Harnasia” i „Ostrolota” z inspektoratu radomskiego, wynosiła przeszło 200 ludzi. Pomimo iż był to oddział znacznie mniej liczny niż początkowo zakładano, podjęto decyzję o przeprowadzeniu akcji.
Dopiero w czasie odprawy „Szary” poinformował podkomendnych o celu działań (w obawie przed dekonspiracją do tego czasu nie wszyscy zostali dopuszczeni do tajemnicy), a następnie zapoznał ich ze szczegółami planu i przewidywanymi zadaniami dla poszczególnych pododdziałów. Termin koncentracji wyznaczono na dzień 3 sierpnia 1945 r. w lasach dalejowskich, 5 km na zachód od leśniczówki Kruk w pow. kieleckim.
Komendant „Szary” po latach tak wspominał: „Zarządziłem koncentrację żołnierzy na placówkach w powiatach. Powiadomieni zostali dowódcy kompanii, plutonów i grup. [...] Dzień przed zamierzoną akcją upozorowaliśmy uderzenie na miasteczko Szydłowiec koło Radomia, odległe od Kielc o 50 km. Do rana trwała pozorowana próba opanowania miasteczka. W pobliskich lasach rozkładaliśmy miny, które kolejno wybuchały przez cały dzień. Do zadania tego wyznaczyłem «Niegolewskiego». Tym sposobem zmusiliśmy wojskowy garnizon stacjonujący w Kielcach do opuszczenia miasta. Pociągnęli na obławę. Od samego rana wywożono ich na miejsce wybuchów i tam czesali lasy nikogo nie znajdując”.
Akcja.
4 sierpnia 1945 r., zgodnie z planem przystąpiono do akcji rozbicia więzienia w Kielcach. Już dzień wcześniej na miejsce koncentracji przybyła większość grup partyzanckich, pozostałe natomiast nadciągnęły następnego dnia rano. Niemal natychmiast przystąpiono do pierwszego etapu planu: z przybyłych grup zorganizowano pododdziały, nad którymi dowództwo objęli oficerowie wyznaczeni przez kpt. „Szarego” (dowódcom, którzy nie znali terenu, przydzielono przewodników z Kielc). Równocześnie rozpoczęto działania aprowizacyjne, a także uzupełniano braki w uzbrojeniu poszczególnych żołnierzy. W każdym z pododdziałów omówiono przewidziane dla nich zadania.
Tymczasem dziesięcioosobowy patrol pod dowództwem por. Włodzimierza Dalewskiego „Szparaga”, rozpoczął realizację drugiego etapu planu: rekwizycję wszystkich samochodów przejeżdżających szosą Skarżysko-Kamienna – Kielce. Łącznie zarekwirowano około 14 pojazdów, należących do różnych instytucji. Zatrzymano m.in. kilka samochodów KBW, a także pojazd należący do WUBP w Kielcach. Wszystkich pasażerów zarekwirowanych pojazdów, z obawy przed dekonspiracją, odprowadzano w las i trzymano pod strażą. Wśród zatrzymanych znalazło się także kilku żołnierzy KBW oraz 4 funkcjonariuszy UB.
Kilka lat później, w czasie śledztwa, Antoni Heda zeznał: „Po zameldowaniu mi tego udałem się osobiście, by porozmawiać z tymi bezpieczniakami. Funkcjonariusze ci byli odłączeni od całości ludzi zatrzymanych, pod osobną strażą od samego początku. Rozmowę jaką przeprowadziłem z nimi miała charakter czysto śledczy, w formie zadawanych pytań. Mając wiadomości, że wojsko zamierza przeprowadzić obławę na las, w którym przebywaliśmy, zapytałem ich, jak odbędzie się obława, skąd jest punkt wyjścia, [o] ilość wojska. Na co odpowiedzieli mi, że od Skarżyska na lasy w których przebywaliśmy. Kolejno zapytałem ich, co jest z mymi braćmi, aresztowanymi przez UBP w Kielcach, na co jeden z nich odpowiedział mi, że według jego wiadomości prawdopodobnie już nie żyją. Dalej zapytałem ich czy w Kielcach mają jakie[ś] wiadomości o grupie leśnej i jej zamiarach. Odpowiedzieli, że nic w Kielcach o tym nie słyszeli i nic nie było im wiadome. Takie były główne zadane im przeze mnie pytania. [...] Śledztwo to trwało około 5 godzin, z uwagi na brak czasu odszedłem rozkazując otoczyć ich szczególną uwagą, by nie zdołali zbiec. Po uzgodnieniu z oficerami z mej grupy [...] zarządziłem głosowanie, które zadecydować miało o losie tych funkcjonariuszy UBP. W głosowaniu udział brało 9 osób, w tym 3 oficerów, 3 podoficerów i 3 szeregowych”. Sąd polowy orzekł karę śmierci dla funkcjonariuszy WUBP w Kielcach: Wacława Góry, Zdzisława Ciacha, Zygmunta Zyguły i Kazimierza Mikołajczyka. Tego samego dnia, około godz. 19.00, pluton egzekucyjny wykonał wyrok.
Również około godz. 19.00 odbyła się główna odprawa dowódców poszczególnych pododdziałów, na której jeszcze raz szczegółowo umówiono wszystkie najdrobniejsze punkty planu oraz zadania każdego z pododdziałów. Do akcji rozbicia więzienia w nocy z 4 na 5 sierpnia 1945 r. przystąpiło około 200 żołnierzy AK, uzbrojonych w około 20 karabinów maszynowych, około 130 pistoletów maszynowych i 50 kbk, 3 piaty, granaty oraz znaczną ilość materiałów wybuchowych i amunicji. O godz. 21.00 padł rozkaz przestrzelenia broni, chwilę później natomiast wydano polecenie załadunku na samochody.
Zgodnie z planem, samochody z partyzantami miały przybyć do Kielc o godz. 23.00, ale z powodu opóźnienia w drodze, poszczególne pododdziały znalazły się na wyznaczonych stanowiskach dopiero około godz. 23.30. Pierwszy pododdział grupy osłonowej, w liczbie około 30 żołnierzy, dowodzony przez por. Henryka Podkowińskiego „Ostrolota”, zajął stanowiska w pobliżu Katedry z zadaniem ubezpieczania akcji od strony ul. Sienkiewicza. Drugi pododdział por. Stefana Bembińskiego „Harnasia” – „Sokoła”, w sile około 50 żołnierzy, zajął pozycje w parku, aby osłaniać działania od strony KWMO oraz blokować ewentualne natarcie 8. pułku KBW i 4. pułku piechoty. Pododdział por. Henryka Wojciechowskiego „Sęka”, liczący około 40 ludzi, również ulokował się w parku, lecz na jego przeciwległym krańcu, zabezpieczając akcję przed atakiem żołnierzy Armii Czerwonej i załogi WUBP od strony ul. Focha. Pododdział czwarty dowodzony przez por. Zygmunta Bartkowskiego „Zygmunta”, w sile 40 żołnierzy, ubezpieczał przewidywaną trasę odwrotu wszystkich oddziałów, a także zorganizował we wsi Zagórze pod Kielcami podwody dla przewiezienia ewentualnych rannych. Piąty pododdział pod dowództwem Wacława Borowca „Niegolewskiego”, liczący 10 żołnierzy, opanował pocztę główną znajdująca się przy ul. Sienkiewicza, z zadaniem zniszczenia miejskiej centrali telefonicznej.
Po opanowaniu kluczowych punktów w mieście i zablokowaniu ważniejszych siedzib sił represji, partyzanci przeprowadzili udany szturm na budynki więzienne i uwolnili 354 więźniów. Akcja charakteryzowała się wysoką skalą trudności (atak partyzantów w centrum miasta wojewódzkiego) oraz niewielkimi straty po obu stronach (zginął jeden partyzant z oddziału kpt. „Szarego”, 1 oficer z Armii Czerwonej ciężko ranny zmarł w szpitalu, 1 milicjant również ciężko ranny zmarł w szpitalu).
Rozbicie więzienia kieleckiego zostało przedstawione w kilku dokumentach wytworzonych przez aparat represji. W raporcie Wojewódzkiego Urzędu Bezpieczeństwa Publicznego w Kielcach z 5 sierpnia 1945 r., wysłanym do Ministerstwa Bezpieczeństwa Publicznego w Warszawie, donoszono:
„Napad został dokonany w sposób następujący: banda reakcjonistów w sile dwóch kompanii podeszła z trzech stron a mianowicie, od strony ul. Zamkowej (Park Miejski), drugie przez bramę Urzędu Wojewódzkiego, trzecie od Katedry przez podwórze biskupie. Obrzucając granatami i ostrzeliwując z karabinów maszynowych dwóch żołnierzy wartowników, raniąc ich ciężko, w ten sposób oczyścili sobie drogę do bramy głównej. Następnie działami przeciwpancernymi rozbili bramę główną. Bramowy strażnik słysząc co się dzieje, wszczął alarm, bijąc w gong, czym zaalarmował cały personel więzienny i rezerwę, jednocześnie chciał telefonować do Urzędu Bezpieczeństwa, lecz telefon był już uszkodzony, zaś światło na całym terenie więziennym zgasło. Na skutek alarmu skoszarowani strażnicy i żołnierze wybiegli z bronią, lecz natychmiast zostali tak silnie obrzuceni granatami i strzałami z karabinów maszynowych, że zmuszeni byli cofnąć się na korytarz i z ukrycia strzelać z okien i drzwi.
Wobec nieotrzymania pomocy z zewnątrz straż została opanowana, nadmieniam, że strażnicy, jak i żołnierze strzelali do ostatniego naboju. Pierwsza część reakcjonistów wdarła się przez bramę rozbitą dynamitem i wysadzała drzwi, naprzód na oddziale trzecim a później na oddziałach drugim, pierwszym, czwartym, piątym (oddział kobiecy). Następnie wysadzając dynamitem kraty, na oddziałach dobijali się do cel, zaś drzwi w celach wysadzali dynamitem i łupkami drzewa. Kluczy od bramy głównej, oddziałów i cel nie mogli zdobyć, gdyż takowe były zachowane w piwnicy. W walce obronnej został raniony naczelnik więzienia Konstanty Mastelarz, którego skierowałem do Szpitala Miejskiego. Razem cel było 56, w czym pozostały 4 cele, z reszty cel zostali więźniowie rozpuszczeni i zabrali ich ze sobą reakcjoniści. Walka pomiędzy reakcjonistami a obsługą więzienia trwała 1 godzinę 30 minut. Po uchwyceniu jednego bandyty, który brał udział w napadzie, w toku śledztwa zeznał, że banda była pod dowództwem „Szarego”.
Po dwugodzinnej operacji reakcjoniści wraz z więźniami opuścili więzienie udając się w kierunku ulicy Bandurskiego. Uwagi: każdego dnia wieczorem klucze więzienia zabierał Wojewódzki Urząd Bezpieczeństwa Publicznego w Kielcach przy ul. Focha. Dnia 3 sierpnia i 4 VIII 1945 r. klucze pozostały na dyżurce w więzieniu”.
Skutki akcji.
Według danych milicji uwolnionych zostało 354 więźniów. Sam Heda szacował ich liczbę na 600–700. Wielu z nich uniknęło ciężkich represji ze śmiercią włącznie. Ukryli się, część uciekło potem z kraju.
Po zaistniałych wydarzeniach siły represji podjęły zakrojone na dużą skalę poszukiwania partyzantów. Już 6 sierpnia 1945 r. na terenie pow. kieleckiego rozpoczęła się obława z udziałem: 200 żołnierzy z 8. pułku KBW, 115 funkcjonariuszy Urzędu Bezpieczeństwa (80 z tzw. oddziału szturmowego, 20 z WUBP i 15 z PUBP w Kielcach) oraz 160 funkcjonariuszy NKWD.
Akcje uwalniania więźniów z obozów, więzień, siedzib Urzędów Bezpieczeństwa Publicznego, aresztów Milicji Obywatelskiej, konwojów oraz ze szpitali były najbardziej spektakularnymi operacjami polskiego podziemia niepodległościowego wymierzonymi w sowieckie siły okupacyjne i służby „rodzimego” komunistycznego reżimu. Działania te, podejmowane w ramach samoobrony, były bardzo dotkliwe dla władzy komunistycznej i mocno nadwerężały jej wizerunek.
Oprócz uwolnienia więźniów oraz pokazania siły i skuteczności działań podejmowanych przez podziemie niepodległościowe (m.in. czynnik propagandowy), akcje partyzantów w Kielcach i Radomiu pociągnęły za sobą zmiany personalne w kierownictwie Wojewódzkiego Urzędu Bezpieczeństwa Publicznego. Minister bezpieczeństwa publicznego gen. Stanisław Radkiewicz „z dniem 1 października 1945 r.” odwołał ze stanowiska kierownika WUBP w Kielcach mjr. Adama Korneckiego „za niewywiązywanie się z kierownictwa powierzonego Urzędu i złą organizację pracy agenturalno-operacyjnej, w wyniku czego miały miejsce napady bandyckie na więzienia w Kielcach i Radomiu”. Na jego miejsce powołany został kpt. Kazimierz Szczepanik, dotychczasowy zastępca
kierownika WUBP w Kielcach.
Niektórzy z uwolnionych:
Upamiętnienie.
Walki żołnierza polskiego w Kielcach zostały upamiętnione na Grobie Nieznanego Żołnierza w Warszawie napisem na jednej z tablic po II wojnie światowej: „KIELCE 4 – 5 VIII 1945”.

</doc>
<doc id="3244051" url="https://pl.wikipedia.org/wiki?curid=3244051" title="Żebracz">
Żebracz

Żebracz (dawniej też Żebracza, Żebracze) – dawna wieś leżąca u ujścia rzeki Białej do Wisły, w pobliżu Czechowic-Dziedzic i Kaniowa.
Obecnie Żebracz to część miasta (SIMC 0939332 w systemie TERYT) Czechowice-Dziedzice, w jego północnej części, w pobliżu jeziora Błażkowiec.
Historia.
W dokumencie księcia cieszyńskiego Przemysława Noszaka z 31 grudnia 1388 na liście świadków wymieniony został rycerz imieniem "Steffke", właściciel wsi "Bettelsdorff", co na język polski można by przetłumaczyć jako "Żebracz". Nazwa niemieckojęzyczna nie utrzymała się i została całkowicie zastąpiona polską formą. Kolejny znany właściciel wsi, "Otton", w 1443 w dokumencie księcia Wacława I cieszyńskiego pisał się jako "de Zebraczie". W dokumencie sprzedaży księstwa oświęcimskiego Koronie Polskiej przez Jana IV oświęcimskiego wystawionym 21 lutego 1457 miejscowość wymieniona została jako "Zebracza".
Miejscowość położona była u ujścia rzeki Białej do Wisły, które niejednokrotnie zmieniało swe koryto, dzieląc miejscowość na dwie części. Od 1457 rzeka ta stała się granicą państwową oddzielającą Królestwo Polski od Królestwa Czech (które od 1526 było częścią państwa Habsburgów). Część miejscowości leżąca na lewym (czeskim) brzegu Białej została z czasem wchłonięta przez Czechowice, gdzie nazwa Żebracze przetrwała do dziś jako określenie zwyczajowe, z kolei prawobrzeżna część została wchłonięta przez Kaniów swoją nazwą wypierając również nazwę Żebracz.

</doc>
<doc id="3244052" url="https://pl.wikipedia.org/wiki?curid=3244052" title="Leszno (Warszawa)">
Leszno (Warszawa)



</doc>
<doc id="3244053" url="https://pl.wikipedia.org/wiki?curid=3244053" title="US Open 2014 (gra pojedyncza na quadach)">
US Open 2014 (gra pojedyncza na quadach)

US Open 2014 – gra pojedyncza na quadach – zawody singlowe na quadach, rozgrywane w ramach ostatniego, czwartego w sezonie wielkoszlemowego turnieju tenisowego, US Open. Zmagania odbyły się pomiędzy 4 a 7 września na nowojorskich kortach USTA Billie Jean King National Tennis Center.

</doc>
<doc id="3244055" url="https://pl.wikipedia.org/wiki?curid=3244055" title="Josafat Iwan Skruteń">
Josafat Iwan Skruteń

Josafat Iwan Skruteń OSBM (ur. 24 lutego 1894 we wsi Parchacz, powiat sokalski, zm. 12 października 1951 w Rzymie) – ukraiński historyk kościoła greckokatolickiego, bazylianin. 
Życiorys.
Urodził się w rodzinie greckokatolickiej. Uczył się w C. K. gimnazjum humanistycznem w Buczaczu. W 1909 wstąpił do zakonu bazyliańskiego w Krechowie, po dwóch latach złożył śluby wieczyste, święcenia kapłańskie otrzymał w 1920. Następnie studiował w Austrii i Włoszech. Do doktoracie wykładał filozofię w greckokatolickim seminarium we Lwowie. Był jednym z inicjatorów i założycielem czasopisma poświęconego historii bazylianów i Kościoła greckokatolickiego „Zapysky czynu sw. Wasylija Wełykoho” w Żółkwi (1924-35) i we Lwowie (1936-39). Po wybuchu drugiej wojny światowej znalazł się w klasztorze benedyktyńskim w Niederalteich w Bawarii. W 1949 na polecenie władz zakonnych przybył do Rzymu. Tam w Papieskim Kolegium im. Św. Jozafata wznowił czasopismo „Zapysky” jako serię wydawniczą: „Analecta Ordinis Sancti Basili Magni”.

</doc>
<doc id="3244057" url="https://pl.wikipedia.org/wiki?curid=3244057" title="Teo Torriatte">
Teo Torriatte



</doc>
<doc id="3244061" url="https://pl.wikipedia.org/wiki?curid=3244061" title="NGC 6895">
NGC 6895

NGC 6895 – chmura gwiazd znajdująca się w gwiazdozbiorze Łabędzia, być może gromada otwarta. Odkrył ją William Herschel 30 września 1790 roku. Znajduje się w odległości ok. 3700 lat świetlnych od Słońca oraz 27,7 tys. lat świetlnych od centrum Galaktyki.

</doc>
<doc id="3244062" url="https://pl.wikipedia.org/wiki?curid=3244062" title="Parafia Wniebowstąpienia Najświętszej Maryi Panny w Łubinie Kościelnym">
Parafia Wniebowstąpienia Najświętszej Maryi Panny w Łubinie Kościelnym



</doc>
<doc id="3244065" url="https://pl.wikipedia.org/wiki?curid=3244065" title="Tanvald (stacja kolejowa)">
Tanvald (stacja kolejowa)

Tanvald – stacja kolejowa w Tanvaldzie, w kraju libereckim, w Czechach. Jest ważnym węzłem kolejowym o znaczeniu regionalnym. Znajduje się na wysokości 465 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3244066" url="https://pl.wikipedia.org/wiki?curid=3244066" title="Towarzystwo Śpiewaczo-Muzyczne Dzwon">
Towarzystwo Śpiewaczo-Muzyczne Dzwon

Towarzystwo Śpiewaczo-Muzyczne Dzwon – chór chłopięco-męski Miejskiego Ośrodka Kultury w Gnieźnie, założony 1864. Jest to najstarszy męski chór w Polsce. Towarzystwo było również współzałożycielem Związku Kół Śpiewaczych na Wielkie Księstwo Poznańskie w 1892. 
Osiągnięcia i nagrody: I miejsce podczas X Wielkopolskich Dni Muzyki w Dusznikach (1986), Złota Odznaka Honorowa Polskiego Związku Chórów i Orkiestr, medal "Za Zasługi dla Społecznego Ruchu Muzycznego".
Dyrygentem chóru od 2018 roku jest Michał Sergiusz Mierzejewski.

</doc>
<doc id="3244067" url="https://pl.wikipedia.org/wiki?curid=3244067" title="Bavorov (stacja kolejowa)">
Bavorov (stacja kolejowa)

Bavorov – stacja kolejowa w miejscowości Bavorov, w kraju południowoczeskim, w Czechach. Znajduje się na wysokości 405 m n.p.m.. 
Na stacji nie ma możliwości zakupu biletów, a obsługa podróżnych odbywa się w pociągu.

</doc>
<doc id="3244072" url="https://pl.wikipedia.org/wiki?curid=3244072" title="Towarzystwo Śpiewu Harmonia w Krobi">
Towarzystwo Śpiewu Harmonia w Krobi

Towarzystwo Śpiewu Harmonia – chór męski działający w Krobi, powstały w 1908. 
Osiągnięcia i nagrody.
Turniej Chórów Męskich w Chrzanowie - II miejsce (1997) i wyróżnienie (1999), odznaka "Za Zasługi dla Województwa Leszczyńskiego", Złota Odznaka Honorowa z Wieńcem Laurowym Polskiego Związku Chórów i Orkiestr.

</doc>
<doc id="3244075" url="https://pl.wikipedia.org/wiki?curid=3244075" title="Tachov (stacja kolejowa)">
Tachov (stacja kolejowa)

Tachov – stacja kolejowa w Tachovie, w kraju pilzneńskim, w Czechach. Położona jest na wysokości 530 m n.p.m.
Na stacji istnieje możliwość zakupu biletów na wszystkiego rodzaju pociągi oraz rezerwacji miejsc. 

</doc>
<doc id="3244076" url="https://pl.wikipedia.org/wiki?curid=3244076" title="Towarzystwo Śpiewaczo-Muzyczne Lutnia w Kole">
Towarzystwo Śpiewaczo-Muzyczne Lutnia w Kole

Towarzystwo Śpiewaczo-Muzyczne Lutnia – chór mieszany działający w Kole, powstały jako Towarzystwo Dramatyczno-Muzyczne. W latach 30. XX wieku przyjęło nazwę Towarzystwa Śpiewaczo-Muzycznego Lutnia.
Osiągnięcia i nagrody: laureat "Srebrnej Maski Orfeusza" podczas Wielkopolskich Dni Muzyki w Dusznikach (1999), Złota Odznaka z Laurem Polskiego Związku Chórów i Orkiestr.

</doc>
<doc id="3244077" url="https://pl.wikipedia.org/wiki?curid=3244077" title="Jílové u Prahy (stacja kolejowa)">
Jílové u Prahy (stacja kolejowa)

Jílové u Prahy – stacja kolejowa w miejscowości Jílové u Prahy, w kraju środkowoczeskim, w Czechach. Znajduje się na wysokości 300 m n.p.m.
Jest zarządzana przez Správę železnic. Na stacji istnieje możliwość zakupu biletów i rezerwacji miejsc.

</doc>
<doc id="3244079" url="https://pl.wikipedia.org/wiki?curid=3244079" title="Towarzystwo Śpiewu Lutnia w Kościanie">
Towarzystwo Śpiewu Lutnia w Kościanie

Towarzystwo Śpiewu Lutnia – chór mieszany Cechu Rzemiosł Różnych w Kościanie. Dyrektor zespołu, Tomasz Bartkiewicz, był współzałożycielem Związku Kół Śpiewaczych na Wielkie Księstwo Poznańskie w 1892. 
Data powstania: 1876 (przy Towarzystwie Przemysłowym w Kościanie). Do 1900 był chórem męskim.
Osiągnięcia i nagrody: Złota Odznaka z Wieńcem Laurowym Polskiego Związku Chórów i Orkiestr, medal im. Jana Kilińskiego (dwukrotnie).

</doc>
<doc id="3244098" url="https://pl.wikipedia.org/wiki?curid=3244098" title="Koło Śpiewackie Moniuszko">
Koło Śpiewackie Moniuszko

Koło Śpiewackie Moniuszko – chór mieszany Cechu Rzemiosł Różnych w Śremie. 
Data powstania: 1880 (założycielem był ks. Piotr Wawrzyniak).
Osiągnięcia i nagrody: I miejsce podczas Przeglądu Chórów Rzemieślniczych w Obornikach, Złota Odznaka Honorowa z Wieńcem Laurowym Polskiego Związku Chórów i Orkiestr, złoty Medal im. Jana Kilińskiego.

</doc>
<doc id="3244108" url="https://pl.wikipedia.org/wiki?curid=3244108" title="Chotěboř (stacja kolejowa)">
Chotěboř (stacja kolejowa)

Chotěboř – stacja kolejowa w miejscowości Chotěboř, w kraju Wysoczyna, w Czechach Znajduje się na wysokości 550 m n.p.m..
Stacja jest wyposażona w poczekalnię, kasy biletowe, na których można zakupić bilety na pociągi krajowe i międzynarodowe oraz zarezerwować miejsce w pociągu.

</doc>
<doc id="3244114" url="https://pl.wikipedia.org/wiki?curid=3244114" title="Chór Dziecięcy Akord">
Chór Dziecięcy Akord

Chór Dziecięcy Akord – chór dziecięcy (mieszany) Szkoły Muzycznej w Poznaniu, założony w 1984 r. przez Henryka Górskiego.
Wykonywana muzyka: a cappella, muzyka sakralna, świecka, współczesna muzyka polska, opracowania pieśni ludowych.
Osiągnięcia i nagrody: 

</doc>
<doc id="3244115" url="https://pl.wikipedia.org/wiki?curid=3244115" title="Netolice (stacja kolejowa)">
Netolice (stacja kolejowa)

Netolice – stacja kolejowa w miejscowości Netolice, w kraju południowoczeskim, w Czechach. Znajduje się na wysokości 425 m n.p.m.. 
Na stacji nie ma możliwości zakupu biletów, a obsługa podróżnych odbywa się w pociągu.

</doc>
<doc id="3244117" url="https://pl.wikipedia.org/wiki?curid=3244117" title="Kościół Narodzenia Najświętszej Maryi Panny w Kosowie Lackim">
Kościół Narodzenia Najświętszej Maryi Panny w Kosowie Lackim

Kościół Narodzenia Najświętszej Maryi Panny w Kosowie Lackim – rzymskokatolicki kościół parafialny znajdujący się w mieście Kosów Lacki, w województwie mazowieckim. Należy do dekanatu Sterdyń diecezji drohiczyńskiej.
Historia.
Obecna murowana świątynia została wybudowana w stylu neogotyckim w latach 1907-1924, dzięki staraniom dwóch proboszczów: księdza Antoniego Surackiego i jego następcy księdza Pawła Skwary. Kościół zaprojektował warszawski architekt Józef Pius Dziekoński. Stara świątynia została rozebrana i sprzedana w 1924 roku. W tym samym roku rozpoczęto odprawianie nabożeństw w nowym kościele. W czasie II wojny światowej budowla została mocno uszkodzona. W latach 1945-1951 dzięki staraniom parafian kościół został odrestaurowany pod kierunkiem księdza kanonika Władysława Stępnia, proboszcza w Kosowie Lackim i 9 listopada 1952 roku został konsekrowany przez księdza Ignacego Świrskiego, biskupa siedleckiego. Biskup drohiczyński, ksiądz Antoni Dydycz w asyście biskupa sandomierskiego, księdza Andrzeja Dzięgi w dniu 29 października 2006 roku uroczyście konsekrował nowy ołtarz soborowy, w którym zostały złożone relikwie św. Pio z Pietrelciny.

</doc>
<doc id="3244139" url="https://pl.wikipedia.org/wiki?curid=3244139" title="Heidelberg School">
Heidelberg School

Heidelberg School (pol. Szkoła z Heidelbergu) – pierwszy znaczący ruch artystyczny w Australii. Nazwę ugrupowania wymyślił 1 lipca 1891 roku amerykański krytyk sztuki, Sidney Dickinson, autor recenzji z wystawy prac malarzy Waltera Withersa i Arthura Streetona z Melbourne; nazwa odnosi się do miejscowości Heidelberg, w pobliżu której artyści ci malowali. Nazwą alternatywną ruchu był "Australian Impressionism" (australijski impresjonizm), od nazwy słynnej wystawy „9 by 5 Impression Exhibition” z 1889 roku.
Historia.
Historia ruchu ma swój początek w latach 1883–1897. W 1883 roku malarz Tom Roberts podczas pobytu w Hiszpanii spotkał dwóch młodych artystów: Laureà Barrau i Ramona Casasa. Opowiadali mu oni o nowych ideach artystycznych, z którymi zetknęli się w Paryżu: znaczeniu koloru i „malowaniu bezpośrednim” (w plenerze). Z pomysłami tymi Roberts powrócił do Australii. Druga z tych dat, 1897, to rok, w którym Arthur Streeton wyjechał z Australii do Europy i zarazem rok, w którym rozpadła się grupa artystów kojarzonych z rozwojem australijskiego impresjonizmu. Okres 14 lat był czasem intensywnego kształtowania się nowej szkoły malarstwa australijskiego, w połączeniu z umacniającą się australijską tożsamością narodową. Młodzi awangardowi artyści australijscy zaadaptowali do swej świadomości takie pojęcia jak symbolizm i japońska estetyka. Głównymi przedstawicielami ruchu byli: Tom Roberts, Arthur Streeton, Charles Conder, Frederick McCubbin i Jane Sutherland.
W latach 80. i 90. malarskie plenery artystów Heidelberg School obejmowały tereny przy rzece Gardiners Creek w pobliżu Box Hill, wybrzeże zatoki Port Phillip, zwłaszcza pomiędzy Brighton, Mentone a słoneczną doliną rzeki Yarra w pobliżu Heidelbergu oraz przedmieścia Melbourne: Ivanhoe East, Eaglemont i Templestowe, a potem także inne przedmieścia tego miasta jak: Eltham, Warrandyte, Diamond Creek, Dandenong, Olinda i Kallista; sam termin zaś nabrał szerszego znaczenia obejmując australijskich artystów malujących pod koniec XIX wieku w plenerze.
17 sierpnia 1889 roku zorganizowano wystawę prac Streetona, Robertsa, Sutherland i Condera, nazwaną „9 by 5 Impression Exhibition”, gdzie „9 na 5” odnosiło się do rozmiaru licznych obrazów, namalowanych na pokrywkach pudełek do cygar, dostarczonych przez Louisa Abrahamsa, którego rodzina zajmowała się importem cygar. Znaczący wpływ na styl tych prac wywarł estetyzm amerykańsko-angielskiego artysty Jamesa McNeill Whistlera. Wystawione płótna ewokują obrazy ówczesnych miast europejskich z ulicami śliskimi od deszczu i ludźmi krzątającymi się wokół własnych spraw. Stanowią one też ciekawy zapis miejskiego rozwoju i boomu, jaki pod koniec XIX wieku wywołała gorączka złota, ukazują ciekawy kolaż architektoniczny miasta, inspirowany architekturą europejską. Wiele tych zabytków, obecnych na wystawianych obrazach, jak Old Treasury Building czy Princess Theatre istnieje nadal stanowiąc charakterystyczny element miejskiego pejzażu Melbourne. Wystawa 9 na 5 zyskała popularność wśród ogółu społeczeństwa, ale spotkała się z ostrą krytyką, szczególnie ze strony krytyka sztuki Jamesa Smitha, wyrażoną na łamach miejscowej gazety, The Argus. Smith napisał, że żaden z prezentowanych na wystawie obrazów „nie powinien być traktowany jako dzieło sztuki. Nie jest on bowiem żadną »impresją« malarza, ale zwykłym zapisem w kolorze jakiegoś ulotnego efektu, który on widzi, albo udaje, że widzi, w naturze...”.
Choć z prezentowanych wówczas 183 prac zachowała się tylko jedna trzecia, to namalowane obrazy i żywe komentarze z nimi związane świadczą, iż wystawa 9 na 5 okazała się doniosłym wydarzeniem w historii sztuki Australii.
1 lipca 1891 roku amerykański krytyk sztuki, Sidney Dickinson pisząc recenzję z wystawy prac malarzy z Melbourne, Waltera Withersa i Arthura Streetona użył sformułowania Heidelberg School, ponieważ artyści ci malowali w pobliżu miejscowości Heidelberg. W rzeczywistości malarze określani tym mianem nie należeli do żadnej „szkoły”, ani też mieli nie dokładnie takich samych dążeń. Przyjaźnili się jednak i malowali razem w miejscach takich jak Box Hill czy Heidelberg.
Dorobek i znaczenie.
Prace malarzy szkoły z Heidelbergu są dziś cenione, ponieważ byli oni pierwszymi artystami, którzy realistycznie przedstawiali surowe piękno australijskiego krajobrazu. W celu uchwycenia światła i koloru posługiwali się takimi technikami „impresjonistycznymi” jak szybkie, szerokie pociągnięcia pędzlem. Stworzyli dużą liczbę dzieł przedstawiających ludzi, miejsca i krajobrazy. Szkoła z Heidelbergu nie była jednak prostą repliką francuskiego impresjonizmu; w wielu z jej pracach widoczny był również wpływ zarówno naturalizmu, jak i realizmu. W praktyce oznaczało to, że barwa zastosowanych pigmentów miała bardziej naturalny odcień, a kompozycje jako całość zachowywały większy zmysł formy niż te, tworzone przez takich artystów jak Claude Monet, Pierre-Auguste Renoir czy Camille Pissarro.
W 1997 roku w City of Banyule założono The Heidelberg School Artists' Trail, który zajmuje się oznakowaniem miejsc, w których powstały niektóre słynne obrazy namalowane przez artystów spod znaku Heidelberg School; podobny cel przyświeca zorganizowanemu w 1998 roku Coastal Art Trail.

</doc>
<doc id="3244143" url="https://pl.wikipedia.org/wiki?curid=3244143" title="Sadler (konstruktor)">
Sadler (konstruktor)

Sadler – kanadyjski konstruktor samochodów wyścigowych, działający w latach 50. i 60.
Historia.
Firma została założona przez Kanadyjczyka Billa Sadlera, który budował samochody wyścigowe. Pierwszym skonstruowanym przezeń modelem był MK1 z karoserią aluminiową (później z włókna szklanego), napędzanym początkowo silnikiem Triumpha TR2, a później Chevrolet V8. Samochód ten rozwijał około 200 KM mocy, przekazywanej na koła tylne.
Sadler MK2 został zaprojektowany przez wzgląd na to, iż silnik V8 był zbyt mocny dla MK1. Nadwozie tego pojazdu było osadzone na ramie rurowej. Zastosowano preselekcyjną skrzynię biegów (z 1934 roku) oraz hamulce bębnowe. Zachowano karoserię z włókna szklanego. Później jednostka V8 została zastąpiona inną, o pojemności prawie pięciu litrów. Samochód ten ścigał się w Europie, po czym Sadler sprowadził go z powrotem do Kanady, zamontował hamulce tarczowe oraz zmodyfikował silnik i karoserię. Sadler ścigał się następnie tym modelem w 1958 roku, wygrywając Watkins Glen Classic. W następnym sezonie sponsorem Sadlera został Earl Nisonger. Dzięki nowym środkom Sadler rozpoczął budowę nowego samochodu. W MK3 zastosowano m.in. hamulce tarczowe Girling z aluminiowymi zaciskami na wszystkich kołach, amoryzatory Koni, silnik Chevrolet 5,35 litra o mocy 340 KM, wtrysk paliwa Hillborn oraz czterobiegową skrzynię biegów Borg-Warner T-10. Samochód ten nie odnosił oczekiwanych rezultatów. Następcą był bardzo podobny pod wieloma względami Sadler MK4, z założenia mający być samochodem seryjnym. Wyprodukowano jednak tylko jeden egzemplarz.
Kolejnym modelem był MK5, który powstał w liczbie dwóch egzemplarzy. MK5 różnił się od poprzedników w wielu aspektach. Silnik został umieszczony centralnie, zmianie na dwustopniową uległa także skrzynia biegów. W roku 1961 użyto obu egzemplarzy MK5, które były stosunkowo szybkie, ale awaryjne. Po nieporozumieniach ze sponsorem, Comstock Construction, Sadler zaprzestał budowy samochodów.
W 1960 roku Sadler bez powodzenia planował wystartować w Formule 1.

</doc>
<doc id="3244152" url="https://pl.wikipedia.org/wiki?curid=3244152" title="Chór Kameralny Collegium Posnaniense">
Chór Kameralny Collegium Posnaniense

Chór Kameralny Collegium Posnaniense – chór kameralny, mieszany Towarzystwa Muzycznego Collegium Posnaniense, powstały w 1983. 
Wykonywana muzyka: a capella, muzyka dawna i współczesna, z towarzyszeniem organów lub orkiestry.
Osiągnięcia i nagrody: 

</doc>
<doc id="3244182" url="https://pl.wikipedia.org/wiki?curid=3244182" title="Stade du Roudourou">
Stade du Roudourou

Stade du Roudourou – stadion piłkarski położony w miejscowości Guingamp we Francji. Swoje mecze domowe rozgrywa na nim zespół En Avant Guingamp. Po ostatniej modernizacji w 2007 roku, pojemność stadionu wynosi 18 256 miejsc. Wszystkie krzesełka pomalowane są w kolorach czarnym lub czerwonym, który nawiązuje do barw klubu.
Historia.
Decyzja o budowie Stade du Roudourou zapadła pod koniec lat osiemdziesiątych XX wieku z inicjatywy ówczesnego prezydenta klubu EA Guingamp - Noëla Le Graët. Nowy stadion miał zastąpić wysłużony poprzedni obiekt tej drużyny - Stade de Montbareil.
W 1989 roku rozpoczęto prace na terenie starego stadionu miejskiego. W wyniku tych prac postawiono trybuny północną (prezydencką) i południową (trybuna honorowa, później jej nazwę zmieniono na trybuna Super U) wzdłuż boiska. Inauguracja nowego stadionu odbyła się 21 stycznia 1990 roku, a przeciwnikiem miejscowej drużyny było Paris Saint-Germain. Pojemność Stade du Roudourou wynosiła wówczas 12 000 miejsc.
Pierwszą renowację obiekt przeszedł w 1995 roku, kiedy to dobudowano trybuny za bramkami. Zarówno wschodnia jak i zachodnia trybuna miały tą samą pojemność, jednak nad trybuną zachodnią zbudowano także zadaszenie. Pojemność stadionu zwiększyła się do 18 040 miejsc z czego 12 730 było zadaszone.
Druga i jak na razie ostatnia modernizacja miała miejsce 12 lat później. Wtedy to zadaszono pozostałą część stadionu, nieznacznie powiększono sektor dla kibiców drużyny przyjezdnej, odnowiono szatnie dla zawodników i sędziów, powiększono centrum prasowe, a także poprawiono jakość oświetlenia.
W 5. kolejce sezonu 2011-2012 rozgrywek Division 1 kobiet (najwyższa klasa rozgrywkowa kobiet we Francji) w meczu pomiędzy Guingamp i Olympique Lyon (0:5) rozgrywanym na Roudourou padł rekord frekwencji na meczu ligi kobiet we Francji. 12 263 osoby obserwowały te zawody, był to wynik ponad dwukrotnie lepszy od poprzedniego rekordu (5 892 osoby) na meczu Paris Saint-Germain i FCF Juvisy, który został rozegrany w sezonie 2009-2010 na Parc des Princes.
Rekord frekwencji na stadionie padł 24 maja 2013 roku, kiedy to EA Guingamp świętowało awans do Ligue 1, a na stadionie zameldował się niemal komplet 18 208 widzów.
Mecze międzynarodowe.
Roudourou tylko raz w historii gościło reprezentację Francji. Miało to miejsce 10 października 2009 roku, w czasie kwalifikacji do Mistrzostw Świata w Piłce Nożnej 2010. Francja podejmowała wówczas reprezentację Wysp Owczych i dzięki wygranej 5:0 zapewniła sobie udział w meczach barażowych o udział w Mistrzostwach Świata. Zmagania na stadionie śledziło wówczas 16 755 osób.

</doc>
<doc id="3244213" url="https://pl.wikipedia.org/wiki?curid=3244213" title="Transformacja Schwartza">
Transformacja Schwartza

Transformacja Schwartza () – idiom programistyczny wykorzystywany w informatyce do zwiększenia wydajności procesu sortowania listy elementów. Idiom ten jest odpowiedni do sortowania opartego na porównywaniu elementów listy, gdy porządkowanie listy odbywa się w oparciu o pewną właściwość (klucz) sortowanych elementów, a obliczanie tej właściwości jest mocno obciążające dla komputera, stąd operacja obliczania wartości klucza powinna być wykonywana minimalną liczbę razy. Wyróżniającą cechą Transformacji Schwartza jest to, że nie używa ona nazwanych tablic tymczasowych.
Idiom ten został nazwany od jego twórcy i popularyzatora – Randala L. Schwartza, który jako pierwszy, w grudniu 1994 r., niedługo po ukazaniu się języka programowania Perl w wersji 5. na grupie dyskusyjnej Usenet zademonstrował jego użycie. Nazwa „Transformacja Schwartza” od momentu jej powstania przez wiele lat stosowana była wyłącznie w odniesieniu do języka programowania Perl, później jednak została przyjęta również w innych językach, takich jak np. Python w odniesieniu do podobnych idiomów programistycznych stosowanych przez ich użytkowników. Termin „Transformacja Schwartza” wskazuje konkretny idiom, a &lt;ins&gt;nie&lt;/ins&gt; algorytm w ogólności.
Transformacja Schwartza jest wersją idiomu z języka programowania Lisp znanego jako "decorate-sort-undecorate", który unika ponownego obliczania kluczy sortujących przez tymczasowe kojarzenie ich z elementami wejściowymi. Podstawową ideą transformacji Schwartza jest: weź listę do posortowania i utwórz drugą, tymczasową listę zawierającą zarówno wartość oryginalną, jak i wartość transformowaną – element używany do właściwego sortowania. Po posortowaniu, element tymczasowy zostaje usunięty, pozostawiając posortowaną listę z elementami z oryginalnej, wyjściowej listy.
Zakładając, że lista słów następującej postaci powinna zostać posortowana według długości słowa, w pierwszym kroku należy zbudować nową, tymczasową listę , następnie tak utworzoną listę należy posortować zgodnie z wartością numeryczną (klucz) odpowiadającą długości słowa, tak że powstała po sortowaniu lista przyjmie postać . Po usunięciu liczb otrzymuje się ostatecznie posortowaną listę zgodnie z długością słów w niej występujących . Aby ten ogólny algorytm przedstawić w Perlu jako transformację Schwartza należy napisać poniższy kod:
@sorted = map { $_-&gt;[0] } # wyodrębnienie oryginalnych elementów listy
 sort { $a-&gt;[1] &lt;=&gt; $b-&gt;[1] } # porównanie numeryczne po kluczu
 map { [$_, length($_)] } # obliczenie długości łańcucha (wyrazu)
 @unsorted;
Należy posortować pliki w danym katalogu według rozmiaru od wartości największej do najmniejszej. Jedną z metod w języku programowania Perl jest poniższy kod.
opendir(my $dh, '.') || die;
@names = readdir $dh;
@sorted_files = sort { -s $b &lt;=&gt; -s $a } @names;
Ten najprostszy sposób posiada jednocześnie największą wadę tego rozwiązania – sprawdzanie rozmiaru każdego pliku wykonywane jest wiele razy, co przy dużej ilości plików może mieć niekorzystny wpływ na wydajność systemu dyskowego i operacji wejścia-wyjścia. Średnia złożoność obliczeniowa funkcji codice_1 w tej metodzie sortowania jest rzędu O("n" log "n"), w najgorszym przypadku O("n"2). Zatem sposób ten jest efektywny dla elementów o niewielkiej liczebności. Pewnym rozwiązaniem tego problemu jest wykonanie obliczenia rozmiarów plików przed wykonaniem sortowania. W takim przypadku należy użyć dodatkowej tablicy do przechowania obliczonych wyników.
@temp = map { [$_, -s $_] } @names;
@sorted_files = sort { $b-&gt;[1] &lt;=&gt; $a-&gt;[1] } @temp;
Zastosowanie permanentnej tablicy codice_2 powoduje zajęcie pewnego obszaru w pamięci operacyjnej w trakcie działania całego programu. Dodatkowo, jeżeli użytkownik zamiast sortowania po rozmiarze pliku potrzebować będzie listy plików posortowanych według daty ostatniej modyfikacji, potrzebne będzie utworzenie nowej struktury tablicowej.
Aby rozwiązać powyższe problemy należy zastosować transformację Schwartza, wykorzystując poniższy kod.
@sorted_names = 
 map { $_-&gt;[0] } # wyodrębnienie oryginalnej listy
 sort { $b-&gt;[1] &lt;=&gt; $a-&gt;[1] } # sortowanie (w odwrotnej kolejności)
 map { [ $_, -s $_ ] } # obliczanie rozmiaru pliku
 @names;
Idiom w Perlu.
Klasyczna Transformacja Schwartza w uproszczeniu posiada następującą postać:
Postać kanoniczna TS występuje w poniższej postaci:
 @unsorted;
Gdzie codice_3 reprezentuje wyrażenie, które przyjmuje zmienną codice_4 (po kolei każdy element listy) i tworzy odpowiadającą tej zmiennej wartość, która jest porównywana w jej zastępstwie.
Użycie anonimowej, tymczasowej tablicy gwarantuje, że niezwłocznie po wykonaniu sortowania pamięć zostanie zwolniona przez algorytm "garbage collector" w Perlu.

</doc>
<doc id="3244257" url="https://pl.wikipedia.org/wiki?curid=3244257" title="Actio de positis vel suspensis">
Actio de positis vel suspensis

Actio de positis vel suspensis – w prawie rzymskim powództwo karne skierowane przeciwko osobom, które na ścianach budynków przylegających do dróg umieszczały lub zawieszały ("postium aut suspensum") coś, co powodowało zagrożenie bezpieczeństwa ruchu. Podstawą odpowiedzialności było nie tyle wyrządzenie szkody, co samo spowodowanie zagrożenia. Powodem mógł być więc jakikolwiek obywatel ("actio popularis"). Zasądzony płacił karę w wysokości 10 000 sesterców.

</doc>
<doc id="3244272" url="https://pl.wikipedia.org/wiki?curid=3244272" title="Saukham Khoy">
Saukham Khoy

Saukham Khoy (ur. 1915, zm. 1996) – polityk Republiki Khmerskiej, w latach 1972-1975 przewodniczący Senatu. 12 kwietnia 1975 roku w obliczu ewakuacji ambasady amerykańskiej w Phnom Penh, objął stanowisko prezydenta, stając na czele komitetu siedmioosobowego. Po 1975 roku na emigracji w Tajlandii oraz Stanach Zjednoczonych.

</doc>
<doc id="3244275" url="https://pl.wikipedia.org/wiki?curid=3244275" title="Kariera Karluka">
Kariera Karluka

Kariera Karluka. Powieść po trosze satyryczna (ros. "Кандидат наук", "Kandidat nauk") – powieść radzieckiego pisarza Gawriła Trojepolskiego z 1958. Polskie wydanie ukazało się w 1960 w tłumaczeniu Henryki Broniatowskiej. Była pierwszą powieścią autora (wcześniej pisał opowiadania).
Powieść (akcja osadzona jest w 1953) jest ostrą satyrą na biurokratyczne stosunki w radzieckiej nauce oraz agronomii. Główni bohaterowie negatywni to: Karp Stiepanowicz Karluk (kandydat nauk, z pochodzenia chłopski średniak i tchórz w czasie wojny), Iraklij Kiprianowicz Podsuszka (jego współpracownik, lizus i wazeliniarz) i Jefim Tarasowicz Czernocharow (profesor agronomii). Wszyscy oni reprezentują skrajnie biurokratyczne podejście do uprawy ziemi, żyjąc w świecie naukowych teorii (często się zmieniających wraz z decyzjami politycznymi), w całkowitym oderwaniu od praktyki rolnej i faktycznych problemów życia kołchozowego ("Niektórzy uczeni, rozumiecie, tacy uczeni z marginesu nauki, jęczą, że na południu naszego obwodu nie rośnie lucerna. To jest podważanie teorii... Jedynie słusznej teorii Williamsa... Trzeba dowieść, rozumiecie, trzeba dowieść, że lucerna tam rośnie."). Stanowią trudną do zwalczenia kastę nieuków, utrudniających pracę i spowalniających rozwój kraju. Tytuły naukowe zdobywają dzięki lojalności politycznej i znajomościom w kręgach decydenckich. Autor wyśmiewa np. sztucznie wymyślane tytuły ich prac i dysertacji oraz struktur, w jakich są zatrudnieni (np. Międzyobwodowe Biuro dla Spraw Pasz Końskich, czyli "Międzobpaszkonbiuro"). Po drugiej stronie barykady stoją prawdziwi praktycy, ludzie dla których uprawa ziemi jest życiowym wyzwaniem. Pragną naukowymi metodami podnieść wydajność pracy w kołchozach. Należą do nich profesor Gierasim Iljicz Masłowski, Nikołaj Pietrowicz Gałkin (przewodniczący kołchozu, który dawno temu osobiście rozmawiał z Leninem) i Filip Iwanowicz Jegorow - odważny żołnierz wojny ojczyźnianej, agronom z miłości do ziemi i krytyk Karluka. Opozycja między tymi dwiema grupami stanowi kanwę książki. Początkowo nieucy i biurokraci triumfują (Jegorow traci nawet legitymację partyjną), ale z czasem prawdziwa agronomia zwycięża. Dopomagają w tym rozporządzenia XX Zjazdu KPZR. Krytyce poddane zostaje sztywne trzymanie się teorii (np. łysenkizmu), a pochwalone elastyczne stosowanie zasad, zależnie od warunków terenowych danego kołchozu.

</doc>
<doc id="3244277" url="https://pl.wikipedia.org/wiki?curid=3244277" title="Oleg Leszczak">
Oleg Leszczak

Oleg Leszczak (ur. 13 października 1962 we Lwowie) – ukraiński slawista, językoznawca.
Życiorys.
W 1979 ukończył szkołę średnią we Lwowie. W latach 1979–1984 odbył studia z zakresu filologii słowiańskiej na Uniwersytecie Lwowskim. Doktoryzował się w 1992 w Instytucie Językoznawstwa Akademii Nauk Białorusi w Mińsku. Stopień naukowy doktora habilitowanego w zakresie teorii języka, psycholingwistyki, socjolingwistyki oraz języka rosyjskiego uzyskał w 1997 na Uniwersytecie Kubańskim w Krasnodarze.
W latach 1984–1986 był nauczycielem w szkole podstawowej we wsi Derewnia. Od 1986 do 1998 pracował w Wyższej Szkole Pedagogicznej w Tarnopolu. Początkowo zatrudniony był na stanowisku asystenta, a później starszego wykładowcy (1989) i adiunkta (1992). W 1998 podjął pracę na stanowisku profesora nadzwyczajnego w Wyższej Szkole Pedagogicznej w Kielcach, przekształconej następnie w Akademię Świętokrzyską i Uniwersytet Jana Kochanowskiego. Związany jest z Instytutem Filologii Obcych na Wydziale Humanistycznym. Został kierownikiem Zakładu Językoznawstwa i Pracowni Językoznawstwa Rosyjskiego.
Jego zainteresowania naukowe obejmują m.in. lingwosemiotykę, filozofię i psychologię języka, historię filozofii i językoznawstwa oraz teoretyczne problemy nominacji, semantyki, słowotwórstwa i lingwistyki tekstu. Publikował w czasopismach polskich, ukraińskich, estońskich, jugosłowiańskich, czeskich, szwajcarskich, białoruskich, litewskich, rosyjskich i węgierskich. Jest zwolennikiem poglądów m.in. Immanuela Kanta.

</doc>
<doc id="3244279" url="https://pl.wikipedia.org/wiki?curid=3244279" title="Jozafat Iwan Skruteń">
Jozafat Iwan Skruteń



</doc>
<doc id="3244281" url="https://pl.wikipedia.org/wiki?curid=3244281" title="Grodzieccy herbu Radwan">
Grodzieccy herbu Radwan

Grodzieccy (też Grodeccy) – śląska rodzina szlachecka herbu Radwan.
Grodzieccy znani także jako Grodeccy (w archiwaliach Grodeczky) pochodzili prawdopodobnie z Brodów koło Lanckorony, a Grodziec w księstwie cieszyńskim - skąd przyjęli swoje nazwisko - posiadali co najmniej od 1444 roku. Wówczas w dniu 1 stycznia spisano na polecenie księcia Przemysława II dokument, a wśród świadków uwierzytelniających jego treść znalazło się dwóch rycerzy piszących się z Grodźca: Pełka z Grodźca i Seyma czyli Zima z Grodźca. Na dworze cieszyńskim pełnili rolę głównie starostów. Gdy w drugiej połowie XVI wieku w księstwie cieszyńskim zapanowało wyznanie luterańskie, Grodzieccy jako jedni z nielicznych rodzin szlacheckich pozostali katolikami. Kilku ich przedstawicieli w XVI wieku pełniło wysokie funkcje w hierarchii kościoła katolickiego na Morawach. Ostatnim przedstawicielem rodu na Grodźcu był Henryk (zm. 1645) a ostatnim męskim przedstawicielem rodziny był Krzysztof Ferdynand zmarły w 1680 roku.
Najważniejsi przedstawiciele rodziny:

</doc>
<doc id="3244305" url="https://pl.wikipedia.org/wiki?curid=3244305" title="Osek (kraj pilzneński)">
Osek (kraj pilzneński)

Osek – gmina w Czechach, w powiecie Rokycany, w kraju pilzneńskim. Według danych z dnia 1 stycznia 2013 liczyła 1 293 mieszkańców.

</doc>
<doc id="3244318" url="https://pl.wikipedia.org/wiki?curid=3244318" title="Volduchy">
Volduchy

Volduchy – gmina w Czechach, w powiecie Rokycany, w kraju pilzneńskim. Według danych z dnia 1 stycznia 2013 liczyła 1 013 mieszkańców.

</doc>
<doc id="3244320" url="https://pl.wikipedia.org/wiki?curid=3244320" title="Kamenný Újezd (kraj pilzneński)">
Kamenný Újezd (kraj pilzneński)

Kamenný Újezd – gmina w Czechach, w powiecie Rokycany, w kraju pilzneńskim. Według danych na rok 2021 gmina liczyła 859 mieszkańców, a gęstość zaludnienia wyniosła 111,4 os./km2.
Demografia.
Populacja:
Struktura płci na rok 2021:
Klimat.
Średnia temperatura wynosi 6 °C. Najcieplejszym miesiącem jest lipiec (18 °C), a najzimniejszym miesiącem jest grudzień (–7 °C). Średnie opady wynoszą 983 milimetry rocznie. Najbardziej wilgotnym miesiącem jest sierpień (134 milimetrów opadów), a najbardziej suchym miesiącem jest marzec (30 milimetrów opadów).

</doc>
<doc id="3244323" url="https://pl.wikipedia.org/wiki?curid=3244323" title="Březina (kraj pilzneński)">
Březina (kraj pilzneński)

Březina – gmina w Czechach, w powiecie Rokycany, w kraju pilzneńskim. Według danych z dnia 1 stycznia 2013 liczyła 315 mieszkańców.

</doc>
<doc id="3244327" url="https://pl.wikipedia.org/wiki?curid=3244327" title="Gdzie mieszkają dzikie stwory">
Gdzie mieszkają dzikie stwory

Gdzie mieszkają dzikie stwory (ang. "Where the Wild Things Are") – australijsko-niemiecko-amerykański film przygodowy z gatunku fantasy z 2009 roku w reżyserii Spike’a Jonze’a, powstały na podstawie powieści amerykańskiego pisarza Maurice’a Sendaka pt. "Tam, gdzie żyją dzikie stwory", wydanej w 1963 roku. Wyprodukowana przez wytwórnię Warner Bros.
Premiera filmu miała miejsce 13 października 2009 roku w Nowym Jorku. Trzy dni później premiera filmu odbyła się 16 października 2009 roku w Stanach Zjednoczonych, 3 grudnia w Australii oraz 11 grudnia w Wielkiej Brytanii.
Fabuła.
Film opisuje historię dziewięcioletniego chłopca imieniem Max, który sprawia kłopoty wychowawcze samotnie wychowującej go matce. Ta zaś za nieposłuszeństwo każe synowi iść do swojego pokoju zabraniając mu jeść obiad. Pewnego dnia chłopiec ucieka z domu, aby odnaleźć magiczną krainę. Przeprawia się na wyspę, którą zamieszkują niesamowite stwory. Max chce zostać ich przywódcą. Wkrótce gdy czuje tęsknotę za domem, wraca do domu, gdzie znajduje ciągle gorące danie, które matka zrobiła mu na kolację.
Obsada.
Źródło: Filmweb
i inni.

</doc>
<doc id="3244332" url="https://pl.wikipedia.org/wiki?curid=3244332" title="Strašice">
Strašice

Strašice – gmina w Czechach, w powiecie Rokycany, w kraju pilzneńskim. Według danych z dnia 1 stycznia 2013 liczyła 2 438 mieszkańców.

</doc>
<doc id="3244339" url="https://pl.wikipedia.org/wiki?curid=3244339" title="Graniczna Placówka Kontrolna Łęknica">
Graniczna Placówka Kontrolna Łęknica

Graniczna Placówka Kontrolna Łeknica – pododdział Wojsk Ochrony Pogranicza pełniący służbę na przejściu granicznym z Niemcami Łęknica - Bad Muskau.
W 1997 GPK w Łęknicy obsługiwało drogowe przejście graniczne w Łeknicy. Zakres ruchu: osobowy i małego ruchu granicznego

</doc>
<doc id="3244351" url="https://pl.wikipedia.org/wiki?curid=3244351" title="Graniczna Placówka Kontrolna Zasieki">
Graniczna Placówka Kontrolna Zasieki

Graniczna Placówka Kontrolna Zasieki – zlikwidowany pododdział Wojsk Ochrony Pogranicza wykonujący kontrolę graniczną osób, towarów i środków transportu bezpośrednio w przejściu granicznym na granicy polsko-niemieckiej
Formowanie i zmiany organizacyjne.
Do końca 1954 Graniczna Placówka Kontrolna Zasieki (GPK Zasieki) pod względem operacyjnym podporządkowane było bezpośrednio pod sztab 9 Brygady WOP w Krośnie Odrzańskim, a pod względem logistycznym przydzielone było do 91 batalionu WOP w Tuplicach. 
W 1955 rozformowana została GPK Zasieki, a przejście graniczne podporządkowano Strażnicy WOP Zasieki. W związku z tym na strażnicy WOP Zasieki utworzono etaty starszego kontrolera i 2 kontrolerów .
Później GPK odtworzono.
1 lipca 1965 WOP podporządkowano Ministerstwu Obrony Narodowej, Dowództwo WOP przeformowano na Szefostwo WOP z podległością Głównemu Inspektoratowi Obrony Terytorialnej. Do Ministerstwa Spraw Wewnętrznych odeszła cała kontrola ruchu granicznego oraz ochrona GPK. Tym samym naruszono jednolity system ochrony granicy państwowej. Placówka w Zasiekach weszła w podporządkowanie Wydziału Kontroli Ruchu Granicznego Komendy Wojewódzkiej Milicji Obywatelskiej, kontrolę graniczną wykonywali funkcjonariusze Milicji Obywatelskiej podlegli MSW.
1 października 1971 WOP został podporządkowany pod względem operacyjnym, a od 1 stycznia 1972 pod względem gospodarczym MSW. Do WOP powrócił cały pion kontroli ruchu granicznego wraz z przejściami. Przywrócono jednolity system ochrony granicy państwowej. GPK Zasieki podlegała bezpośrednio pod sztab 9 Lubuskiej Brygady WOP w Krośnie Odrzańskim.

</doc>
<doc id="3244380" url="https://pl.wikipedia.org/wiki?curid=3244380" title="Unia Zborów Baptystów Języka Niemieckiego w Polsce">
Unia Zborów Baptystów Języka Niemieckiego w Polsce

Unia Zborów Baptystów Języka Niemieckiego w Polsce – istniejący w II Rzeczypospolitej związek religijny skupiający niemieckojęzycznych wyznawców baptyzmu.
Geneza i rozwój.
Wraz z odzyskaniem przez Polskę w 1918 niepodległości, w granicach II Rzeczypospolitej znaleźli się niemieccy baptyści z terenu dawnych trzech zaborów. Stopniowo trzy ich główne ośrodki tj. wspólnota z terenu b. Kongresówki (mająca genezę w działalności Gotfryda Fryderyka Alfa), wspólnota z terenu Wielkopolski i Pomorza (b. zabór pruski) oraz wspólnota z terenu Wołynia prowadziły coraz ściślejszą współpracę. Pod koniec 1920 zorganizowany został pod egidą American Baptist Foreign Mission Society (Amerykańskie Baptystyczne Towarzystwo Misji Zagranicznej) Komitet Polskiej Misji złożony z głównie z baptystów niemieckich (m.in. Bolesław Goetze, Adolf Horak, Edward Kupsch, Juliusz Lohrer, Karol Władysław Strzelec), który apelował o współpracę wszystkich nurtów narodowościowych baptyzmu w Polsce.. Jednak słowiańscy baptyści zdecydowali się utworzyć w 1921 odrębny Związek Zborów Słowiańskich Baptystów w Polsce, a w 1923 połączyli się ze Związkiem Ewangelicznych Chrześcijan w Związek Słowiańskich Zborów Ewangelicznych Chrześcijan i Baptystów. Baptyści niemieckojęzyczni byli sceptyczni wobec aliansów z ewangelicznymi chrześcijanami i zaczęli tworzyć własną denominację.
1-3 listopada 1928 w Łodzi odbyła się konferencja założycielska Unii Zborów Baptystów Języka Niemieckiego w Polsce. Wzięło w niej udział 84 delegatów z trzech niemieckojęzycznych regionalnych zrzeszeń baptystycznych: Zjednoczenia Wielkopolskiego, Zjednoczenia Byłej Kongresówki i Zjednoczenia Wołyńskiego. Jej prezesem w latach 1928-1931 był pastor Otto Lenz, a w latach 1931-1939 pastor Robert Drews.
Konferencje Unii będące najwyższym organem tego związku religijnego odbywały się w Łodzi także w latach 1931 (II), 1934 (III) i w 1937 (IV i ostatnia).
W 1937 Unia zawarła porozumienie ze Związkiem Zborów Słowiańskich Baptystów w Polsce w sprawie utworzenia wspólnego Kościoła Ewangeliczno-Baptystycznego w Rzeczypospolitej Polskiej. Wspólnota ta obejmowała 31 242 wiernych, nie uzyskała jednak formalnego uznania ze strony władz II Rzeczypospolitej.
Kluczową formalną płaszczyzną współpracy członków Unii ze Związkiem Zborów Słowiańskich Baptystów w Polsce było zarejestrowane w 1923 Stowarzyszenie Wzajemnej Pomocy Baptystów, które było właścicielem wielu nieruchomości baptystycznych w Polsce i inwestorem obiektów sakralnych. Czołowymi jego działaczami byli Stefan Bortkiewicz, Adolf Horak, Gustaw Horak, Karol Władysław Strzelec, Julian Lohrer, Bronisław Spałek.
Zajęcie Polski w 1939 przez III Rzeszę i Związek Radziecki przerwało działalność Unii. Na ziemiach polskich wcielonych do Rzeszy zbory członkowskie Unii stały się częścią Bund der Baptistengemeinden in Deutschland (Związku Zborów Baptystów w Niemczech), którego działalność - jak należy mniemać - rozszerzyła się także na inne tereny państwa polskiego pod okupacją hitlerowską. Zbory należące w II Rzeczypospolitej do Unii na terenach zajętych przez ZSRR ostatecznie stały się częścią do utworzonej z woli KPZR Ogólnozwiązkowej Rady Ewangelicznych Chrześcijan-Baptystów.
Po II wojnie światowej zbory Unii, które kontynuowały działalność stały się częścią Polskiego Kościoła Chrześcijan Baptystów, który także przejął część majątku pozostałego po zborach Unii. Następcą prawnym Unii i jego jednostek organizacyjnych jest zgodnie z art. 4 ustawy z dnia 30 czerwca 1995 roku o stosunku Państwa do Kościoła Chrześcijan Baptystów w Rzeczypospolitej Polskiej tenże Kościół.
Ustrój.
Unia składała się z trzech zjednoczeń regionalnych: Zjednoczenie Wielkopolskie, Zjednoczenie Byłej Kongresówki i Zjednoczenie Wołyńskie. Zjednoczenia składały się z lokalnych wspólnot wyznawców (zborów) samodzielnie powołujących swoich duszpasterzy i wybierających swoich przedstawicieli do konferencji Zjednoczenia i konferencji (walnego zgromadzenia) Unii. Konferencja Unii odbywała się co trzy lata i wybierała 9-osobowy Zarząd z prezesem na czele. Łącznie odbyły się 4 konferencje Unii.
Statystyka i siedziby zborów.
W 1931 Unia posiadała 14 115 wyznawców, a jej zbory członkowskie mieściły się w następujących miejscowościach: Aleksandrów pow. Łęczyca, Białystok, Bukowiec pow. Świecie, Bydgoszcz, Chełm-Krobonosz pow. Chełm, Chodzież, Dębie nad Nerem pow. Koło, Grudziądz, Inowrocław, Kicin pow. Ciechanów, Kolowert pow. Korzec, Kondrajec pow. Sierpc, Książki pow. Wąbrzeźno, Kuligi pow. Lubawa, Lucynów pow. Równe, Łasin-Nowe Mosty pow. Grudziądz, Łódź (3 zbory), Pabianice, Porozow pow. Równe, Poznań, Radomsko, Radawczyk Szlachecki pow. Lublin, Rożyszcze pow. Łuck, Rypin-Tomaszowo pow. Rypin, Siemiątkowo pow. Sierpc, Skarszewy pow. Kościersko, Śniatyn, Toruń-Chełmia, Warszawa (ul. Grzybowska 54, Wąbrzeźno, Zduńska Wola, Zezulin pow. Lubartów, Zgierz, Żyrardów.
Edukacja teologiczna.
Duchowni i inni działacze kościelni kształcili się za granicą w seminarium teologicznym w Hamburgu oraz w Baptystycznym Seminarium Teologicznym w Łodzi. Obok tego organizowano systematycznie kursy dokształcające.
Działalność wydawnicza.
Na rzecz wiernych skupionych w Unii wydawano następujące niemieckojęzyczne czasopisma: "Der Hausfreund", "Die Jugenwarte", "Der Praktische Vereinsleiter", "Der Wegweiser".

</doc>
<doc id="3244385" url="https://pl.wikipedia.org/wiki?curid=3244385" title="Cazzie Russell">
Cazzie Russell

Cazzie Lee Russell (ur. 6 czerwca 1944 w Chicago) – amerykański koszykarz, obrońca, mistrz NBA, uczestnik meczu gwiazd NBA, trener koszykarski, aktualnie asystent trenera zespołu Armstrong Pirates.

</doc>
<doc id="3244387" url="https://pl.wikipedia.org/wiki?curid=3244387" title="CB Milton">
CB Milton

CB Milton, właśc. Clarence Bekker Milton (ur. 11 kwietnia 1968 w Republice Surinamu) – holenderski muzyk eurodance, twórca takich piosenek jak "It's A Loving Thing", "Send Ma An Angel" oraz "Open Your Heart". Dotychczas wydał trzy albumy.

</doc>
<doc id="3244388" url="https://pl.wikipedia.org/wiki?curid=3244388" title="Davis (stacja antarktyczna)">
Davis (stacja antarktyczna)

Davis Station – całoroczna stacja polarna należąca do Australii, położona nad Zatoką Prydza na Antarktydzie Wschodniej.
Położenie i warunki.
Stacja znajduje się w Oazie Vestfold na Wybrzeżu Ingrid Christensen, na Ziemi Księżniczki Elżbiety, nad Morzem Wspólnoty, na wysokości 15 m n.p.m. Średnia temperatura powietrza w styczniu (lato) to od -1 do +3 °C, a w sierpniu od -21 do -14 °C. Rekordowe zanotowane temperatury to +13 °C w styczniu i -42 °C w kwietniu. Wzgórza oazy Vestfold stanowią ochronę przed wiatrami katabatycznymi spływającymi z lądolodu antarktycznego. Wiatr najczęściej (80% w niektórych miesiącach) wieje z północy lub ze wschodu, ze średnią prędkością ok. 19 km/h (w porywach rekordowo do 206 km/h). Najbardziej wietrznym miesiącem jest listopad, najsłabszy wiatr obserwuje się w kwietniu. Silniejsze porywy rzadko niosą śnieg, ograniczając widoczność. Opady śniegu w okolicy tej stacji są niskie.
Historia.
Australijscy polarnicy wylądowali w oazie Vestfold jeszcze w 1954 roku, powracając do Australii po założeniu stacji Mawson i ponownie w styczniu 1955 roku. Teren ten został uznany za najlepsze miejsce na drugą australijską bazę na kontynencie. Stacja została otwarta ostatecznie 13 stycznia 1957 roku i nazwana na cześć kapitana Johna K. Davisa, badacza wód Antarktyki. Pierwsze dwa lata działalności były poświęcone badaniom oazy i rozwojowi stacji, zimujące zespoły były nieliczne (poniżej 10 osób). W 1965 roku stację zamknięto na cztery lata, aby w pełni poświęcić czas i zasoby na utworzenie stacji Casey. Od tamtej pory działa ona nieprzerwanie; w latach 80. XX wieku przeszła przebudowę.
Działalność.
Główne programy badawcze w stacji Davis obejmują badania atmosfery ziemskiej, m.in. przy użyciu lidaru, sond do pomiaru zawartości ozonu i radiosond. Analizowany jest wpływ zmian środowiska i zanieczyszczeń na jeżowce, skorupiaki i mięczaki. Badania glacjologiczne obejmujące Lodowiec Szelfowy Amery’ego są ukierunkowane na rozpoznanie bilansu masy i określenie stabilności tego rozległego lodowca.

</doc>
<doc id="3244389" url="https://pl.wikipedia.org/wiki?curid=3244389" title="Robert Drews">
Robert Drews

Robert Drews (ur. 4 listopada 1860 w Bartoszycach, zm. 27 września 1947 w Berlinie) – niemiecki duchowny baptystyczny, prezes Unii Zborów Baptystów Języka Niemieckiego w Polsce.
Życiorys.
W 1888 ukończył baptystyczne seminarium teologiczne w Hamburgu. W 1890 został w Królewcu ordynowany na duchownego. Pracował jako pastor w Halle i w Strzyżewie, zaś w latach 1906-1946 w Poznaniu. W okresie międzywojennym był przewodniczącym Zjednoczenia Wielkopolskiego (odpowiednik diecezji obejmujący województwo wielkopolskie i pomorskie Unii Zborów Baptystów Języka Niemieckiego.
W latach 1931-1939 pełnił funkcję prezesa Unii Zborów Baptystów Języka Niemieckiego w Polsce.
Literatura.
"Drews Robert", [w:] "Kto był kim w Drugiej Rzeczypospolitej", red. Jacek M. Majchrowski, Warszawa 1994 , s. 187.

</doc>
<doc id="3244406" url="https://pl.wikipedia.org/wiki?curid=3244406" title="Wypadki chodzą po ludziach">
Wypadki chodzą po ludziach

Wypadki chodzą po ludziach (ang. "Accidents Happen") – australijsko-brytyjski komediodramat z 2009 roku w reżyserii Andrew Lancastera. Wyprodukowana przez wytwórnię Christal Films. Główną rolę w filmach zagrali Geena Davis, Harrison Gilbertson, Sebastian Gregory, Harry Cook, Joel Tobeck i Sarah Woods. Zdjęcia do filmu kręcono w Sydney w Australii.
Premiera filmu miała miejsce 23 kwietnia 2009 roku podczas Festiwalu Filmowego w Tribece. Rok później premiera filmu pojawiła się 22 kwietnia 2010 roku w Australii.
Opis fabuły.
Akcja filmu rozgrywa się w Australii w latach 80. XX wieku. Szczęście rodziny Conwayów burzy tragiczny wypadek samochodowy. Ginie w nim jedno z dzieci Glorii (Geena Davis) i Raya (Joel Tobeck), a drugie zapada w śpiączkę. Kilka lat później ich najmłodszy syn Billy (Harrison Gilbertson) może trafić do więzienia. Rodzina przeżywa kolejną ciężką próbę.
Obsada.
Źródło: Filmweb

</doc>
<doc id="3244414" url="https://pl.wikipedia.org/wiki?curid=3244414" title="Tōru Aoyanagi">
Tōru Aoyanagi

 – japoński łyżwiarz szybki.
Kariera.
Pierwszy sukces w karierze Tōru Aoyanagi osiągnął 22 stycznia 1995 roku w Davos, kiedy zajął drugie miejsce w biegu na 1500 m w ramach Pucharu Świata. Na podium rozdzielił Kanadyjczyka Neala Marshalla i swego rodaka Keijiego Shirahatę. Na podium zawodów tego cyklu stawał jeszcze dwa razy: 9 grudnia 1995 roku w Oslo był drugi na 1500 m, a 28 stycznia 1996 roku w Baselga di Pinè drugie miejsce zajął na 5000 m. Najlepsze wyniki osiągnął w sezonie 1994/1995, kiedy był szósty w klasyfikacji końcowej 1500 m. W 1988 roku wystartował na igrzyskach olimpijskich w Calgary, zajmując między innymi piąte miejsce w biegu na 1500 m. Na rozgrywanych cztery lata później igrzyskach w Albertville na tym samym dystansie był dwunasty. Podczas igrzysk w Lillehammer w 1994 roku zajął 15. miejsce w biegu na 1500 m i 24. miejsce na 5000 m. Brał także udział w igrzyskach olimpijskich w Nagano w 1998 roku, gdzie rywalizację w biegu na 1500 m ukończył na ósmej pozycji. Był też między innymi szósty na wielobojowych mistrzostwach świata w Oslo w 1989 roku, gdzie był między innymi czwarty w biegu na 500 m. W 1998 roku zakończył karierę.

</doc>
<doc id="3244444" url="https://pl.wikipedia.org/wiki?curid=3244444" title="Pod People">
Pod People

Pod People - australijski zespół wykonujący sludge/death doom metal. Powstał w mieście Canberra w 1993.

</doc>
<doc id="3244465" url="https://pl.wikipedia.org/wiki?curid=3244465" title="Linia kolejowa 56 Kaposvár – Barcs">
Linia kolejowa 56 Kaposvár – Barcs

Linia kolejowa Kaposvár – Barcs – linia kolejowa na Węgrzech. Jest to linia jednotorowa, w całości niezelektryfikowana. Łączy stację Kaposvár z Barcs. Obecnie jest wyłączona z użytku i rozebrana.
Historia.
Linia kolejowa została otwarta 17 listopada 1905.

</doc>
<doc id="3244486" url="https://pl.wikipedia.org/wiki?curid=3244486" title="Bezbłędny plan">
Bezbłędny plan

Bezbłędny plan (ang. "Blame") – australijski film dramatyczny z gatunku thriller z 2010 roku. Wyprodukowana przez wytwórnię 3monkeyfilms i Factor 30 Films. Główne role w filmach zagrali Damian de Montemas, Sophie Lowe, Kestie Morassi, Ashley Zukerman, Simon Stone i Mark Leonard Winter. Jest to pierwszy reżyserski debiut australijskiego reżysera Michaela Henry'ego. Zdjęcia do filmu kręcono w Perth w Australii.
Premiera filmu miała miejsce 30 lipca 2010 roku w Australii.
Opis fabuły.
Pięcioro przyjaciół, m.in. Natalie (Sophie Lowe) i Anthony (Ashley Zukerman), obarcza nauczyciela muzyki winą za śmierć bliskiej im Alice (Saskia Hampele). Postanawiają się na nim zemścić. Opracowują plan zbrodni doskonałej. Gdy zaczynają go realizować, okazuje się, że nie wszystko idzie zgodnie z planem.
Obsada.
Źródło: Filmweb

</doc>
<doc id="3244502" url="https://pl.wikipedia.org/wiki?curid=3244502" title="Fundacja Festina Lente">
Fundacja Festina Lente

Fundacja Festina Lente – polska fundacja upowszechniająca czytelnictwo poprzez wykorzystanie nowoczesnych urządzeń elektronicznych (komputery, tablety, e-czytniki, smartfony, odtwarzacze MP3), zgodnie z hasłem: „Książki, które idą tam gdzie Ty”. FFL prowadzi działalność wydawniczą, edukacyjną i charytatywną. Fundacja tworzy literackie aplikacje multimedialnych dla dzieci oraz wydaje książki hybrydowe. Istnieje od 2005 roku , a prezesem zarządu jest Jolanta Karwowska.
FFL prowadzi dwa portale z bezpłatnymi e-książkami: iCzytam (dla dzieci 2-12 lat) i Chmura Czytania (dla dorosłych czytelników), a także portal audiowizualny Teatr w Kieszeni. FFL patronuje księgarni „Kartalia” w Warszawie. Uczestniczy w seminariach poświęconych książkom elektronicznym (m.in. „Kierunek e-książka”, Łódź 2014). Jest wystawcą na targach książki m.in. w Bolonii, Londynie, Warszawie, Krakowie.
Działalność wydawnicza.
FFL wydaje książki hybrydowe (ten sam tytuł opracowany w wersji książki tradycyjnej, audiobooka, e-booka, aplikacji multimedialnej; na smart fony, komputery i tablety); zapewnia redakcję tekstu i grafiki, montaż nagrań lektorskich, realizację oprawy dźwiękowej, animację obrazu. Wśród artystów współpracujących z FFL znajdują się znani aktorzy (m.in. Piotr Fronczewski, Artur Barciś), ilustratorzy (m.in. Józef Wilkoń, Agata Dudek) i kompozytorzy (m.in.Weronika Ratusińska, Sławomir Zamuszko). FFL sięga do klasyki literatury dziecięcej ("Na jagody" Konopnickiej), do pozycji dawno niewznawianych ("Młynek do kawy" Gałczyńskiego) i premierowych ("Żółte, zielone, czerwone, niebieskie, niezwykłe przygody" Stefana i Franciszki Themersonów). Inicjuje i wydaje przekłady polskiej literatury dziecięcej na język angielski ("Chory kotek" – "The Sick Kitten" Jachowicza, tłum. Antonia Lloyd-Jones). 
Do dorosłych czytelników kierowane są cyfrowe edycje literatury polskiej i obcej, w tym utworów mniej znanych (m.in. "Faunessy" Marii-Jehanne Walewskiej, komplet "Sonetów" Szekspira w przekładzie Jana Kasprowicza). 
Unikatową propozycją wydawniczą dla dzieci są literackie aplikacje multimedialne – interaktywne bajki, animowane, udźwiękowione, zawierające gry i zagadki edukacyjne związane z treścią, ćwiczące spostrzegawczość i sprawność manualną dziecka (m.in. "Dziad i baba" Kraszewskiego, "Bajka o niedźwiedziach, niedźwiedziątku i o małym złotowłosym dziewczątku" Arnsztajnowej).
Polskim dystrybutorem aplikacji multimedialnych FFL jest Kartalia, a dystrybutorem zagranicznym – Watercolour Media.

</doc>
<doc id="3244504" url="https://pl.wikipedia.org/wiki?curid=3244504" title="Mario Elie">
Mario Elie

Mario Antoine Elie (ur. 26 listopada 1963 w Nowym Jorku) – amerykański koszykarz, występujący na pozycjach rzucającego obrońcy lub niskiego skrzydłowego, trzykrotny mistrz NBA, po zakończeniu kariery zawodniczej trener koszykarski.
26 czerwca 2015 roku został asystentem trenera w klubie Orlando Magic.

</doc>
<doc id="3244506" url="https://pl.wikipedia.org/wiki?curid=3244506" title="Takahiro Nozaki">
Takahiro Nozaki

 – japoński łyżwiarz szybki.
Kariera.
Największy sukces w karierze Takahiro Nozaki osiągnął 20 stycznia 1995 roku w Davos, kiedy zajął trzecie miejsce w biegu na 5000 m w ramach Pucharu Świata. W zawodach tych wyprzedzili go jedynie Rintje Ritsma z Holandii kolejny Japończyk, Keiji Shirahata. Było to jego jedyne podium w zawodach tego cyklu. Najlepsze wyniki osiągnął w sezonie 1994/1995, kiedy był trzynasty w klasyfikacji końcowej 5000/10 000 m. W 1998 roku wystartował na igrzyskach olimpijskich w Nagano, gdzie rywalizację w biegu na 5000 m ukończył na siedemnastej pozycji. Był też między innymi czwarty na wielobojowych mistrzostwach świata w Baselga di Pinè w 1996 roku, gdzie był między innymi trzeci w biegach na 5000 i 10 000 m. Walkę o medal przegrał ostatecznie z Włochem Roberto Sighelem. W 2003 roku zakończył karierę.

</doc>
<doc id="3244512" url="https://pl.wikipedia.org/wiki?curid=3244512" title="Instytut Historii Uniwersytetu Jana Kochanowskiego w Kielcach">
Instytut Historii Uniwersytetu Jana Kochanowskiego w Kielcach

Instytut Historii Uniwersytetu Jana Kochanowskiego w Kielcach – jednostka organizacyjna Wydziału Humanistycznego Uniwersytetu Jana Kochanowskiego w Kielcach. Dyrektorem Instytutu Historii w kadencji 2016–2020 została wybrana dr hab. Beata Wojciechowska, prof. UJK.
Instytut Historii powstał 14 lutego 1976 na bazie powołanego sześć lat wcześniej Samodzielnego Zakładu Historii. Na przestrzeni lat mieścił się w budynkach przy ul. Leśnej 16, Okrężnej 4, Krakowskiej 11 i w kamienicy przy zbiegu ul. Prostej i Śniadeckich. W 1991, po trwającym kilka tygodni strajku okupacyjnym pracowników i studentów oraz mediacjach ministra Henryka Samsonowicza, otrzymał gmach przy ul. Żeromskiego 5.
Instytut prowadzi studia na kierunkach: historia, organizacja turystyki historycznej i militarystyka historyczna. Rada Wydziału Humanistycznego uzyskała uprawnienia do nadawania stopni naukowych: doktora (1989) i doktora habilitowanego (2002) nauk humanistycznych w zakresie historii. Może także występować z wnioskiem o nadanie tytułu naukowego profesora.
W siedmiu zakładach Instytutu Historii zatrudnionych jest 11 profesorów tytularnych, 15 doktorów habilitowanych i 6 doktorów.
Instytut Historii Uniwersytetu Jana Kochanowskiego wydaje od 1999 „Almanach Historyczny” (będący kontynuacją ukazujących się od 1976 „Kieleckich Studiów Historycznych”), a od 2000 czasopismo naukowe pt. „Między Wisłą a Pilicą. Studia i materiały historyczne”.
Dyrekcja.
Władze.
Dyrekcja Instytutu Historii w kadencji 2016–2020:
Poczet dyrektorów.
Od momentu powstania funkcję dyrektora pełniło 10 historyków:

</doc>
<doc id="3244513" url="https://pl.wikipedia.org/wiki?curid=3244513" title="Dave Tamburrino">
Dave Tamburrino

David "Dave" Tamburrino (ur. 19 września 1972 w Saratoga Springs) – amerykański łyżwiarz szybki.
Kariera.
Największy sukces w karierze Dave Tamburrino osiągnął w 1995 roku, kiedy zajął piąte miejsce podczas wielobojowych mistrzostw świata w Baselga di Pinè. Tamburrino był tam dziewiąty na 500 m, czternasty na 5000 m oraz siódmy na dystansach 1500 i 10 000 m. Był też między innymi dziewiąty w biegu na 5000 m na dystansowych mistrzostwach świata w Hamar w 1996 roku. W 1994 roku wystartowała na igrzyskach olimpijskich w Lillehammer, zajmując 22. miejsce w biegu na 1500 m. Na rozgrywanych cztery lata później igrzyskach olimpijskich w Nagano jej najlepszym wynikiem było szesnaste miejsce na dystansach 5000 i 10 000 m. Wielokrotnie startował w zawodach Pucharu Świata, ale nigdy nie stawał na podium. Najlepsze wyniki osiągnął w sezonie 1994/1995, kiedy był jedenasty w klasyfikacji końcowej 1500 m. W 1998 roku zakończył karierę.

</doc>
<doc id="3244534" url="https://pl.wikipedia.org/wiki?curid=3244534" title="Andriej Anufrijenko">
Andriej Anufrijenko

Andriej Wiktorowicz Anufrijenko (ros. Андрей Викторович Ануфриенко, ur. 26 listopada 1970 w Swierdłowsku, zm. 6 marca 2019 w Jekaterynburgu) – rosyjski łyżwiarz szybki reprezentujący także ZSRR, mistrz świata juniorów.
Kariera.
Największy sukces w karierze Andriej Anufrijenko osiągnął w 1989 roku, kiedy zwyciężył w wieloboju podczas mistrzostw świata juniorów w Kijowie. W walce o zwycięstwo pokonał tam między innymi Rintje Ritsmę z Holandii. W 1994 roku wystartował na igrzyskach olimpijskich w Lillehammer, zajmując między innymi piąte miejsce w biegu na 1500 m. Na rozgrywanych cztery lata później igrzyskach olimpijskich w Nagano jego najlepszym wynikiem było dziesiąte miejsce na tym samym dystansie. Był też między innymi szósty podczas wielobojowych mistrzostw świata w Baselga di Pinè w 1995 roku. Jego najlepszym wynikiem było tam czwarte miejsce w biegu na 500 m. Wielokrotnie startował w zawodach Pucharu Świata, przy czym raz stanął na podium: 9 grudnia 1995 roku w Oslo był trzeci na 1500 m. Najlepsze wyniki osiągnął w sezonie 1995/1996, kiedy był czwarty w klasyfikacji końcowej 1500 m. W 1999 roku zakończył karierę.

</doc>
<doc id="3244537" url="https://pl.wikipedia.org/wiki?curid=3244537" title="Pupo Román">
Pupo Román

José René "Pupo" Román Fernández (zm. 1961) – dominikański generał.
Życiorys.
W okresie w historii Dominikany, kiedy władzę nad nią dzierżył dyktatorski prezydent Rafael Leónidas Trujillo, Roman był mężem jego siostrzenicy i pełnił funkcję "trzeciego człowieka w państwie" (po samym Trujillo i szefie służb bezpieczeństwa SIM Arturo Espaillata). Był ministrem sił zbrojnych bliskim współpracownikiem Trujillo, co nie przeszkodziło mu w 1961 przyjąć zlecenie na zabójstwo Trujillo od amerykańskiego konsula na Dominikanie - Henry'ego Dearborna. Doprowadził do zamordowania Rafaela Trujillo 30 maja 1961, jednak nie potrafił wykorzystać tego do obalenia jego zwolenników. Nie udało mu się ich aresztować łącznie z synami Trujillo takimi jak Ramfis. Ostatecznie spisek zakończył się klęską spiskowców, kiedy Zacarias - szofer Trujillo - przeżył zamach na prezydenta i podał SIM rysopisy zamachowców, zaś Arturo Espaillat powiadomił Romana o śmierci wodza - na widok Arturo Espaillata Roman wszystko wyjawił, obawiając się, że odkrył on intrygę. Plan przekazania rządów juncie cywilno-wojskowej został zniweczony, a rodzina Trujillo przejęła - na krótki jak się później okazało okres - władzę.
Generał Pupo Roman został ukarany za swój udział w spisku śmiercią w torturach nadzorowanych osobiście przez Ramfisa Trujillo. 
Osierocił dzieci Álvaro i José René.

</doc>
<doc id="3244540" url="https://pl.wikipedia.org/wiki?curid=3244540" title="Steinar Johansen">
Steinar Johansen

Steinar Kjetil Johansen (ur. 27 lutego 1972 w Holmestrand) – norweski łyżwiarz szybki.
Kariera.
Największy sukces w karierze Steinar Johansen osiągnął w 1993 roku, kiedy zajął piąte miejsce podczas wielobojowych mistrzostw świata w Hamar. Johansen był tam kolejno dziesiąty na 500 m, ósmy na 5000 m, czwarty na 1500 m oraz dziewiąty na dystansie 10 000 m. Piąte miejsce zajął również na rozgrywanych dwa lata później wielobojowych mistrzostwach Europy w Heerenveen, a podczas dystansowych mistrzostw świata w Warszawie w 1997 roku był szósty w biegu na 1500 m. W 1992 roku wystartował na igrzyskach olimpijskich w Albertville, zajmując między innymi ósme miejsce w biegu na 10 000 m. Na rozgrywanych w 1994 roku igrzyskach w Lillehammer był osiemnasty na 1500 m. Brał również udział w igrzyskach olimpijskich w Nagano w 1998 roku, gdzie na tym samym dystansie zajął 28. miejsce. Wielokrotnie startował w zawodach Pucharu Świata, ale nigdy nie stanął na podium. Najlepsze wyniki osiągnął w sezonie 1992/1993, kiedy był dziewiąty w klasyfikacji końcowej 5000/10 000 m. Wielokrotnie zdobywał medale mistrzostw Norwegii, w tym złote na dystansach 1000 i 1500 m w 1997 roku. Rok później zakończył karierę.

</doc>
<doc id="3244541" url="https://pl.wikipedia.org/wiki?curid=3244541" title="Kompania Saperów SBSK">
Kompania Saperów SBSK

Kompania Saperów Samodzielnej Brygady Strzelców Karpackich (ksap) – pododdział saperów Polskich Sił Zbrojnych.
Historia kompanii.
24 czerwca 1940 roku dowódca Brygady Strzelców Karpackich wydał rozkaz sformowania kompanii saperów. Początkowo kompania składała się z dowództwa oraz 2 plutonów saperów. Dowódca kompanii początkowo został porucznik Antonii Otrębski. Kompania została wyposażona częściowo w sprzęt i pojazdy mechaniczne. Po upadu Francji w czerwcu 1940 roku kompania wraz z Brygadą udała się do Palestyny, gdzie kwaterowała w obozie Latrum na drodze Tel-Aviv do Jerozolimy. We wrześniu 1940 roku został sformowany 3 pluton saperów. Pod koniec września Brygada wraz z kompanią zostają przesunięci z Palestyny do Egiptu. Na przełomie 1940 i 1941 roku kompania saperów została rozwinięta w Oddział Saperów pod dowództwem majora Rakowskiego. Saperzy otrzymali sprzęt i wyposażenie brytyjskie. W sierpniu 1941 roku ponowna reorganizacja Brygady i w tym Oddziału Saperów, który zostaje ponownie zmniejszony do kompanii saperów. Saperzy biorą udział w obronie Tobruku, zastępując saperów australijskich. Dnia 3 maja 1942 roku ogłoszony został rozkaz Naczelnego Wodza, gen. W. Sikorskiego, o organizacji 3 Dywizji Strzelców Karpackich, utworzonej z SBSK i oddziałów polskich ewakuowanych z ZSRR. Dowództwo Oddziału Saperów rozwinęło się w Dowództwo Saperów 3 DSK, 1, 2 i 3 pluton saperów stały się trzonem formujących się 1, 2, i 3 Karpackiej Kompanii Saperów, a pluton parkowy - 3 Karpackiej Kompanii Parkowej Saperów.
Obsada personalna kompanii saperów.
Oficerowie pełniący służbę w saperach SBSK w okresie do sierpnia 1941 r.:
Kadra Oddziału Saperów SBSK w czasie kampanii libijskiej:
Polegli na polu chwały:

</doc>
<doc id="3244542" url="https://pl.wikipedia.org/wiki?curid=3244542" title="Jurij Szulha">
Jurij Szulha

Jurij Szulha, ukr. Юрій Шульга (ur. 2 stycznia 1966 w Wachruszewem) – ukraiński łyżwiarz szybki reprezentujący także ZSRR.
Kariera.
Największy sukces w karierze Jurij Szulha osiągnął w 1993 roku, kiedy zajął siódme miejsce podczas wielobojowych mistrzostw świata w Hamar. Szulha był tam kolejno jedenasty na 500 m, dwunasty na 5000 m, siódmy na 1500 m oraz jedenasty na dystansie 10 000 m. Siódme miejsce zajął również na rozgrywanych rok później wielobojowych mistrzostwach Europy w Hamar. Jego najlepszym wynikiem było tan szóste miejsce w biegu an 1500 m. W 1992 roku wystartował na igrzyskach olimpijskich w Albertville, zajmując szesnaste miejsce na tym dystansie. Na rozgrywanych w 1994 roku igrzyskach w Lillehammer był dziesiąty na 1500 m, a w biegu na 5000 m zajął 21. miejsce. Wielokrotnie startował w zawodach Pucharu Świata, przy czym raz stanął na podium: 25 listopada 1989 roku w Berlinie był drugi na 1500 m. Najlepsze wyniki osiągnął w sezonie 1993/1994, kiedy był dziewiąty w klasyfikacji końcowej 1500 m. W 1995 roku zakończył karierę.

</doc>
<doc id="3244546" url="https://pl.wikipedia.org/wiki?curid=3244546" title="Biathlon na Zimowych Igrzyskach Olimpijskich 2006 – bieg indywidualny kobiet">
Biathlon na Zimowych Igrzyskach Olimpijskich 2006 – bieg indywidualny kobiet

Bieg indywidualny kobiet podczas Zimowych Igrzysk Olimpijskich 2006 odbył się 13 lutego w Cesana San Sicario. Była to pierwsza konkurencja kobiet podczas igrzysk. W biegu wzięły udział 82 zawodniczki.
Do biegu indywidualnego zawodniczki startowały w 30-sekundowych odstępach czasowych, każda zawodniczka miała osobno mierzony czas. Rywalizacja rozpoczęła się od startu Diany Rasimovičiūtė 30 sekund po godzinie 12.
Złoty medal wywalczyła reprezentantka Rosji Swietłana Iszmuratowa, która popełniła jeden błąd na strzelnicy (do jej czasu została doliczona jedna minuta). Początkowo srebrny medal zdobyła jej rodaczka – Olga Pylowa, jednak po zakończeniu biegu została zdyskwalifikowana za użycie niedozwolonych środków. Międzynarodowy Komitet Olimpijski nałożył na Pylową dwuletnią karę, więc srebrny medal przypadł Niemce Martinie Glagow. Brązowy medal wywalczyła Albina Achatowa reprezentująca Rosję.
Tło.
Bieg indywidualny kobiet na Zimowych Igrzyskach Olimpijskich 2006 w Turynie był trzecią tego rodzaju konkurencją w sezonie 2005/2006. Zawodniczki rywalizowały wcześniej w austriackim Hochfilzen oraz słowackim Brezno-Osrblie. Pierwszy bieg wygrała Szwedka Anna Carin Olofsson. Drugie miejsce zajęła Rosjanka Olga Zajcewa, a trzecie jej rodaczka – Natalja Sorokina. Drugi bieg, rozegrany 8 dni później, wygrała Swietłana Iszmuratowa reprezentująca Rosję. Minutę później na metę przybiegła jej rodaczka – Albina Achatowa. Na trzeciej pozycji uplasowała się Francuzka Florence Baverel-Robert.
Mistrzostwo świata w tej konkurencji w 2005 roku oraz mistrzostwo olimpijskie w 2002 roku wywalczyła Niemka Andrea Henkel. Srebrny medal mistrzostw świata zdobyła Chinka Sun Ribo, a brązowy Norweżka Linda Tjørhom. Podczas poprzednich igrzysk srebro wywalczyła Liv Grete Poirée reprezentująca Norwegię, a brąz Szwedka Magdalena Forsberg.
Przebieg rywalizacji.
Pierwsze okrążenie.
Po pierwszym okrążeniu prowadziła Niemka Kati Wilhelm, która miała 4,2 sekundy przewagi nad Norweżką Liv Grete Poirée. Na trzecim miejscu znajdowała się inna Niemka – Uschi Disl. Na pierwszym strzelaniu 31 zawodniczek nie popełniło żadnego błędu. Najgorzej strzelały Florence Baverel-Robert, Zdeňka Vejnarová oraz Petra Starčević, do których czasu doliczone zostały cztery karne minuty.
Pierwsze dziesięć zawodniczek po pierwszym strzelaniu:
Drugie okrążenie.
Po drugim strzelaniu nadal na prowadzeniu była Niemka Kati Wilhelm, która zwiększyła swoją przewagę nad nadal drugą Liv Grete Poirée do 15,9 sekundy. Na trzeciej pozycji znajdowała się Rosjanka Swietłana Iszmuratowa. Uschi Disl, która była na trzeciej pozycji po pierwszym strzelaniu popełniła dwa błędy na strzelnicy i spadła na 19. miejsce. Na drugim strzelaniu, w pozycji stojącej, 29 zawodniczek nie popełniło błędu. Łącznie 12 zawodniczkom nie doliczono jeszcze karnych minut (w obu strzelaniach).
Pierwsze dziesięć zawodniczek po drugim strzelaniu:
Trzecie okrążenie.
Po trzecim strzelaniu na prowadzenie wyszła Liv Grete Poirée. Norweżka nadal strzelała bezbłędnie i o 41,4 sekundy wyprzedzała Andreę Henkel, która także do tej pory była bezbłędna. Liderka po drugim strzelaniu – Kati Wilhelm popełniła trzy błędy na strzelnicy i do jej czasu doliczone zostały trzy minuty. Na trzecim miejscu nadal znajdowała się Swietłana Iszmuratowa, do czasu której doliczono jedną minutę za pomyłkę na strzelnicy. Na tym strzelaniu (w pozycji leżącej) 37 zawodniczek strzelało bezbłędnie. Tylko 6 zawodniczek do tej pory nie oddało żadnego błędnego strzału. Najgorzej strzelała Sarah Konrad, do której czasu doliczono cztery minuty.
Pierwsze dziesięć zawodniczek po trzecim strzelaniu:
Czwarte okrążenie.
Po czwartym strzelaniu na prowadzeniu znajdowała się Swietłana Iszmuratowa. Druga była Olga Pylowa, a trzecia Albina Achatowa – wszystkie reprezentujące Rosję. Liderka po trzecim strzelaniu – Liv Grete Poirée oddała trzy niecelne strzały i spadła na 9. pozycję. 18 zawodniczek oddało pięć bezbłędnych strzałów. Najgorzej strzelała Gunn Margit Andreassen, która popełniła pięć błędów. Po ostatnim strzelaniu tylko Krystyna Pałka miała bezbłędne konto.
Pierwsze dziesięć zawodniczek po czwartym strzelaniu:
Dodatkowe informacje.
Podczas pierwszej wizyty na strzelnicy najszybciej strzelanie oddała Lanny Barnes (28 sekund), jednak popełniła przy tym jeden błąd. Z uwzględnieniem wbiegu na strzelnicę, samego strzelania, wybiegu oraz doliczonych ewentualnych minut karnych za niecelne strzały, najlepszy czas miała Ekaterina Dafowska, która na wykonanie tych czynności potrzebowała 58,9 sekundy. Drugie strzelanie najszybciej wykonała Nina Kadewa, której zajęło to 23 sekundy (oddała jeden niecelny strzał). Drugi pobyt na strzelnicy najkrócej zajął Oldze Nazarowej. Podczas trzeciego strzelania najszybsze były Florence Baverel-Robert (jedno pudło) oraz po raz kolejny Nina Kadewa (bezbłędnie). Na wykonanie strzelania potrzebowały 29 sekund. Cały pobyt na strzelnicy najkrócej zajął Ninie Kadewej (1 minutę i 1,4 sekundy). Ostatnie strzelanie najszybciej wykonała Lanny Barnes – 22 sekundy (jedno pudło). 4. pobyt na strzelnicy najszybciej wykonała Tora Berger, której zajęło to 55 sekund. Sumując czas wszystkich strzelań, najszybsza okazała się Nina Kadewa (5 pudeł). Najmniej czasu podczas pobytu na strzelnicy straciła Krystyna Pałka.
Najlepszą biegaczką zawodów okazała się Uschi Disl, która w biegu miała 2,9 sekundy przewagi nad drugą – Anną Carin Olofsson.
Po zawodach.
Pierwsze dziesięć zawodniczek klasyfikacji generalnej Pucharu Świata po zawodach:
Pierwsze dziesięć zawodniczek klasyfikacji biegu indywidualnego Pucharu Świata po zawodach:

</doc>
<doc id="3244548" url="https://pl.wikipedia.org/wiki?curid=3244548" title="Jewgienij Sanarow">
Jewgienij Sanarow

Jewgienij Leonidowicz Sanarow (ros. Евгений Леонидович Санаров, ur. 2 września 1971) – kazachski łyżwiarz szybki reprezentujący także ZSRR.
Kariera.
Największy sukces w karierze Jewgienij Sanarow osiągnął w 1993 roku, kiedy zajął ósme miejsce podczas wielobojowych mistrzostw świata w Hamar. Sanarow zajął tam kolejno 23. miejsce na 500 m, piąte na 5000 m, ósme na 1500 m oraz piąte na dystansie 10 000 m. W 1992 roku wystartował na igrzyskach olimpijskich w Albertville, zajmując ósme miejsce w biegu na 5000 m oraz dziesiąte na dystansie 10 000 m. Na rozgrywanych w 1994 roku igrzyskach w Lillehammer zajął odpowiednio 19. i 14. miejsce. Wielokrotnie startował w zawodach Pucharu Świata, ale nigdy nie stanął na podium. Najlepsze wyniki osiągnął w sezonie 1992/1993, kiedy był siódmy w klasyfikacji końcowej 5000/10 000 m. W 1997 roku zakończył karierę.

</doc>
<doc id="3244550" url="https://pl.wikipedia.org/wiki?curid=3244550" title="Ryszard Gryz">
Ryszard Gryz

Ryszard Gryz (ur. 1963 w Bodzentynie) – polski historyk, doktor habilitowany nauk humanistycznych, profesor nadzwyczajny w Instytucie Historii Uniwersytetu Jana Kochanowskiego w Kielcach. Specjalizuje się w najnowszej historii Polski i historii Kościoła katolickiego w XX wieku.
W 1988 roku ukończył studia z zakresu historii w Wyższej Szkole Pedagogicznej w Kielcach. Jego praca magisterska dotyczyła powojennej gminy Bodzentyn. Rozprawę doktorską pt. "Polityka władz państwowych wobec Kościoła katolickiego w województwie kieleckim w latach 1945–1956", której promotorem był Stefan Iwaniak, obronił w 1998 roku na Wydziale Humanistycznym macierzystej uczelni. Dysertacja ta została wyróżniona w 2000 w organizowanym przez Ministerstwo Kultury i Dziedzictwa Narodowego konkursie „Ślady pamięci”. Stopień naukowy doktora habilitowanego uzyskał w 2008 roku na Uniwersytecie Humanistyczno-Przyrodniczym Jana Kochanowskiego w Kielcach w oparciu o rozprawę pt. "„Pozwolić czy nie?” Władze PRL wobec budownictwa katolickich obiektów sakralnych w latach 1971–1980".
W latach 1988–1989 był nauczycielem historii w liceum ogólnokształcącym w Bodzentynie. W 1989 roku podjął pracę w Instytucie Historii na Wydziale Humanistycznym Wyższej Szkoły Pedagogicznej w Kielcach, przekształconej następnie w Akademię Świętokrzyską i Uniwersytet Jana Kochanowskiego. Początkowo zatrudniony był na stanowisku asystenta, a później adiunkta (1999) i od 2009 roku profesora.
Wybrane publikacje.
Monografie:
Pod redakcją:

</doc>
<doc id="3244557" url="https://pl.wikipedia.org/wiki?curid=3244557" title="Eñaut Zubikarai">
Eñaut Zubikarai

Eñaut Zubikarai Goñi (ur. 26 lutego 1984 w Ondarroi) – hiszpański piłkarz grający na pozycji bramkarza w nowozelandzkim klubie Auckland City FC.
Kariera klubowa.
Zubikarai rozpoczął swoją karierę w klubie Aurrerá Ondarroa. W 2003 roku Hiszpan przeszedł do Realu Sociedad B. Był z niego wypożyczony do SD Eibar.
1 lipca 2008 roku dołączył do pierwszej drużyny Realu Sociedad.
6 września 2008 zadebiutował w baskijskim klubie w zremisowanym 2:2 meczu Realu Sociedad z Realem Saragossa.
W Copa del Rey Eñaut zadebiutował 28 października 2010 roku w przegranym przez Real Sociedad 2:3 meczu z Almerią.
Swój pierwszy mecz w Primera Division Bask rozegrał 10 kwietnia 2012 roku w zremisowanym 1:1 meczu Realu Sociedad z Realem Betis.
10 grudnia 2013 Zubikarai pierwszy raz zagrał w Lidze Mistrzów. Real Sociedad uległ wtedy Bayerowi 04 Leverkusen 0:1.
Hiszpan w Lidze Europy zadebiutował 31 lipca 2014 roku, Real Sociedad wygrał z Aberdeen FC 2:0.
20 stycznia 2016 roku Zubikarai dołączył jako wolny zawodnik do portugalskiego klubu CD Tondela.

</doc>
<doc id="3244559" url="https://pl.wikipedia.org/wiki?curid=3244559" title="Jerzy Rapf (lekarz)">
Jerzy Rapf (lekarz)

Jerzy Rapf, właściwie Jan Jerzy Rapf; niem. Johann Georg Rapf (ur. ok. 1797 we Lwowie, zm. 20 lub 21 września 1874 w Sanoku) – lekarz chirurg, urzędnik i samorządowiec w Sanoku.
Życiorys.
Urodził się ok. 1797. Był synem Michała i Julianny. Pochodził z okolic Maissau koło Wiednia. Ukończył medycynę we wszechnicy wiedeńskiej. Był chirurgiem. W 1832 z polecenia cesarza Franciszka I został wraz z żoną (nauczycielką) przesiedlony wspólnie z 10 innymi rodzinami niemieckim do Sanoka w celu germanizacji, która trwała do 1848. Małżeństwo otrzymało dom przy sanockim rynku.
W Sanoku wszedł w skład zarządu Szpitala Powszechnego w Sanoku jako lekarz ordynujący, pełnił funkcję w tzw. personelu sanitarnym, pracował na stanowiskach lekarza (felczera) gminy Sanok (niem. "Stadtwundarzt; Magistrate des Sanoker Kreises"), od około 1856 do ok. 1861 był jednocześnie naczelnikiem gminy w Sanoku ("Gemeindevorsteher") w urzędzie obwodowym w Sanoku w ramach cyrkułu sanockiego, po czym nadal pracował wyłącznie jako lekarz (felczer) gminy Sanok, a od około 1862 był głównym lekarzem w szpitalu w Sanoku, po reformie administracyjnej z 1867 pełnił stanowisko felczera gminy Sanok ("Wundarzt"; "Stadtgemeinde in Sanok"), następnie od około 1868 stanowisko lekarza gminy, sprawował też stanowisko dyrektora szpitala (późniejszej placówki przy obecnej ulicy Stanisława Konarskiego). Według innych źródeł sprawował urząd burmistrza gminy miasta Sanoka w latach od 1860 do 1867. W 1867 został wybrany radnym Sanoka.
W 1861 figurował jako właściciel posiadłości tabularnej w Łukowem. Krótkotrwale był właścicielem majątku Liszna (został w wyniku zapisu testamentowego, dokonanym przez dwie właścicielki ziemskie, które wcześniej leczył), który następnie odsprzedał. Do końca życia zamieszkiwał w Posadzie Sanockiej pod numerem domu 42. Zmarł 20 lub 21 września 1874 w wieku 77,5 lat. Pogrzeb odbył się 22 września 1874. Został pochowany na cmentarzu w Sanoku.
Rodzina.
Jego żoną była Józefa (określana jako Josephine, potem Josepha, także Josefa) z domu Loegler (pierw. Lögler) (1809-1891), która w Sanoku została nauczycielką, początkowo jako pomocnica w szkole dla dziewcząt, następnie od około 1836 pierwsza nauczycielka w tej placówce (uczyła języka niemieckiego i robótek ręcznych) i dyrektorką trzyklasowej Szkoły Panieńskiej wzgl. Szkoły Trywialnej dla Dziewcząt ("Mädchen-Schule", "Schola Puellarum") (według Edwarda Zająca była dyrektorką tej szkoły w latach 1840-1867, a miała odejść na znak protestu po wprowadzeniu języka polskiego w ramach autonomii galicyjskiej); była także właścicielką Lisznej. Do Sanoka przesiedliły się także jej siostry Hanna i Mitzi Loegler. Dziećmi Jerzego i Józefy Rapfów byli: Natalia Franciszka Julia (ur. 1833), Karolina Georgia wzgl. Georgia (ur., zm. 1837), Henryka Marianna Anna (1838-1839), Karol Telesfor Gaspar (1840-1866, podporucznik 58 pułku piechoty ze Stanisławowa Armii Cesarstwa Austriackiego, w szeregach tej jednostki w składzie Armii Północnej w stopniu nadporucznika poległ 27 czerwca 1866 w bitwie pod Trutnovem), Józefa (ur. 1841, zwana „Pepi”, żona Kostiantyna Tomaszczuka), August Erazm (ur. 1842), Leontyna Anna Julia (ur. 1844, żona urzędnika skarbowego Konratowicza, matka c. k. nadporucznika Alfreda Konratowicza i Karoliny, żony Włodzimierza Bańkowskiego), Julia Anna Marianna (1845-1919, żona Joachima, działacza polskiej konspiracji niepodległościowej, burmistrza Jarosławia i matka Wołodymyra Starosolskiego, ukraińskiego działacza społecznego i politycznego oraz Jadwigi, która została żoną Witolda Litwiniszyna), Jerzy wzgl. Georg (1846-1904, inżynier, ojciec Tadeusza i Jana), Maria Alojza (1847-1852), Edmund Piotr (ur. 1849, zarządca pocztowy, zm. 1902, mąż sopranistki Wilhelminy Veith, ojciec Wilhelma, Stefana - porucznika inżyniera geodety, mierniczego przysięgłego 1885-1973 i Janiny - żony Józefa Tomasika), Franciszek Józef (1851-1855), Kornel Rajmund (1854-1857). Potomstwo Rapfów spędzało czas w majątku Wełdyczów w Bełchówce. Na przełomie lat 60./70. XIX wieku w Sanoku działał także lekarz Grzegorz Rapf. Prawnuczką Jerzego Rapfa (wnuczką Edmunda i córką Stefana, c.k. geometry ewidencyjnego) była artystka malarka Izabela Rapf-Sławikowska.

</doc>
<doc id="3244562" url="https://pl.wikipedia.org/wiki?curid=3244562" title="Ernie DiGregorio">
Ernie DiGregorio

 
Ernest "Ernie" DiGregorio (ur. 15 stycznia 1951 w North Providence) – amerykański koszykarz włoskiego pochodzenia, występujący na pozycji rozgrywającego, debiutant roku NBA z 1974.
Zasłynął z podań za plecami podczas występów na uczelni Providence. Trzykrotnie wybierano go MVP zespołu. Wspólnie z Marvinem Barnesem poprowadzili zespół do Final Four NCAA w 1973. DiGregorio został wtedy zaliczony do I składu All-American. 
Po ukończeniu uczelni przystąpił do draftu NBA. Został w nim wybrany z numerem 3 przez Buffalo Braves. Jako debiutant notował średnio 15,2 punktu, 8,2 asysty i 2,7 zbiórki. W kategorii asyst oraz skuteczności rzutów wolnych (90,2%) został liderem NBA. W drugiej ze wspomnianych statystyk został też rekordzistą NBA, w kategorii graczy debiutujących w lidze. Został uznany za debiutanta roku, zaliczono go również do NBA All-Rookie Team. Ustanowił także rekord NBA, notując jako debiutant aż 25 asyst w jednym spotkaniu. Rezultat ten jest nadal aktualnym rekordem, współdzielonym od 1987 roku z Nate'm McMillanem.
Podczas rozgrywek 1976/77 został po raz drugi w karierze liderem NBA w skuteczności rzutów wolnych - 94,5%, ustanawiającym tym samym nowy rekord ligi. 
Po rozegraniu zaledwie 27 spotkań sezonu 1977/78 DiGregorio został sprzedany do Los Angeles Lakers. W ich barwach rozegrał zaledwie 25 spotkań, po czym został zwolniony. Jeszcze w trakcie tych samych rozgrywek podpisał jako wolny agent umowę z Boston Celtics. Do końca rozgrywek występował jednak wyłącznie podczas sparingów zespołu. po tym epizodzie już nigdy więcej nie pojawił się na parkietach NBA. Karierę zakończył jednak oficjalnie dopiero w 1981 roku.
W 1999 roku został wybrany do - National Italian American Sports Hall of Fame.

</doc>
<doc id="3244563" url="https://pl.wikipedia.org/wiki?curid=3244563" title="Thomas Bos">
Thomas Bos

Thomas Bos (ur. 5 lipca 1968 w Hadze) – holenderski łyżwiarz szybki.
Kariera.
Największy sukces w karierze Thomas Bos osiągnął w 1992 roku, kiedy zajął czwarte miejsce podczas wielobojowych mistrzostw świata w Calgary. Bos był tam kolejno dwunasty na 500 m, piąty na 5000 m, szósty na 1500 m oraz siódmy na dystansie 10 000 m. W tej samej konkurencji był też między innymi piąty mistrzostwach świata w Innsbrucku w 1990 roku oraz szósty na rozgrywanych rok później mistrzostwach świata w Heerenveen. W 1992 roku wystartował na igrzyskach olimpijskich w Albertville, zajmując jedenaste miejsce na dystansie 10 000 m. Wielokrotnie startował w zawodach Pucharu Świata, dwukrotnie stając na podium: 27 marca 1992 roku w Butte był trzeci na 5000 m, a dzień później zwyciężył na 10 000 m. Najlepsze wyniki osiągnął w sezonie 1991/1992, kiedy był piąty w klasyfikacji końcowej 5000/10 000 m. Kilkukrotnie zdobywał medale mistrzostw Holandii, w tym złoty na 10 000 m w 1990 roku. W 1993 roku zakończył karierę.

</doc>
<doc id="3244564" url="https://pl.wikipedia.org/wiki?curid=3244564" title="Canberra Vikings">
Canberra Vikings

Canberra Vikings – australijski zespół rugby union z siedzibą w Canberze utworzony w 2014 roku w celu uczestniczenia w National Rugby Championship przez konsorcjum Brumbies, University of Canberra i Tuggeranong Vikings, przejęty następnie całkowicie przez ten ostatni. W 2007 roku zespół brał udział w jedynym rozegranym sezonie Australian Rugby Championship, zaś na przełomie wieków grał w stanowych rozgrywkach Nowej Południowej Walii i Queensland (Shute Shield, Queensland Premier Rugby i Tooheys New Cup).
Historia.
Zespół pod nazwą "Canberra Kookaburras" został utworzony, by reprezentować Australijskie Terytorium Stołeczne w międzystanowych pojedynkach. Po raz pierwszy zagrał w Shute Shield w roku 1995, a w debiutanckim meczu wzięli udział m.in. Geoff Didier, George Gregan, Joe Roff czy Stephen Larkham, w tym też sezonie dotarł do finału tych rozgrywek. Po usunięciu z ligi z Sydney trzykrotnie, w latach 2001–2003, zwyciężał w Queensland Premier Rugby, zaś w kolejnych dwóch sezonach brał udział w Tooheys New Cup.
Jego drugie wcielenie uczestniczyło w 2007 roku w Australian Rugby Championship, jednak zespół, podobnie jak rozgrywki, został zlikwidowany po pierwszym sezonie.
Po raz trzeci drużyna powstała w ramach konsorcjum Brumbies, University of Canberra i Tuggeranong Vikings po ogłoszeniu utworzenia National Rugby Championship jako jedna z dziewięciu uczestniczących w inauguracyjnym sezonie rozgrywek. Szkoleniowcem zespołu został Dan McKellar, asystent trenera Brumbies. Skład został ogłoszony 1 sierpnia 2014 roku, a kapitanem zespołu został mianowany Fotu Auelua. W drugim sezonie szkoleniowcem został Brad Harris, zaś kapitanem Jarrad Butler, który powrócił w tej roli także rok później. Już w grudniu 2015 roku pojawiły się prasowe doniesienia o złożeniu do Australian Rugby Union przez Brumbies wniosku o wycofanie z rozgrywek zespołu Canberra Vikings i zastąpieniu go nową drużyną reprezentującą stołeczne terytorium. Na początku czerwca 2016 roku wraz z przedstawieniem nowego szkoleniowca, Wayne’a Southwella, ogłoszono jednak, że trójstronna umowa została przedłużona jeszcze na jeden sezon, po którym miał nastąpić rebranding zespołu na Canberra Kookaburras. Ostatecznie jednak w roku 2017 drużyna została przejęta przez Vikings Sports Group, właścicieli Tuggeranong Vikings, którzy zobowiązali się do przeznaczania 250 tysięcy AUD rocznie na jej utrzymanie. Utrzymano jednocześnie nazwę i klubowe barwy z trzech pierwszych sezonów, choć rozważano, by w jednej z rund zawodnicy wystąpili w tradycyjnych strojach ACT Kookaburras. Trenerem zespołu został Tim Sampson, który na kapitana wyznaczył olimpijczyka Toma Cusacka.
Stadion.
Domowe mecze zespołu były rozgrywane na Viking Park.
Stroje.
Zawodnicy przywdziewali czerwono-biało-czarne stroje, a ich kolory były przedmiotem petycji i publicznych debat.
Składy.
Skład 2007.
Jared Barry, Alister Campbell, Matt Carraro, Mark Chisholm, Tim Cornforth, Huia Edmonds, Anthony Faingaʻa, Saia Faingaʻa, Francis Fainifo, Solomona Fainifo, Gene Fairbanks, Dan Guinness, Nick Haydon, Anthony Hegarty, Nic Henderson, Ben Johnston, Rowan Kellam, Jack Kennedy, Peter Kimlin, Christian Lealiʻifano, Eddie McLaughlin, Beau Mokotupu, Patrick Phibbs, Dan Raymond, Julian Salvi, Pauliasi Taumoepeau, Jone Tawake, John Ulugia, Jack Vanderglas, Adam Wallace-Harrison, Tim Wright.
Skład 2014.
W składzie na sezon 2014 znaleźli się prócz szesnastu graczy Brumbies także zawodnicy rezerw oraz wszystkich siedmiu klubów uczestniczących w rozgrywkach ACTRU Premier Division: Allan Alaalatoa, Les Makin, Scott Sio, Jean-Pierre Smith, Ruan Smith, Sione Taula / Seilala Lam, Siliva Siliva, Mitch Wade / Sam Carter, Gareth Clouston, Dave McKern, Tom Staniforth / Fotu Auelua, Jarrad Butler, Tim Cree, Sean Doyle, Rowan Perry, Jordan Smiler / Michael Dowsett, Joe Powell / Rod Iona, Isaac Thompson / Nigel Ah Wong, Matt Hawke, Christian Lealiʻifano, Pat McCabe, Jake Rakic / Jerome Nuimata, Liam Slater, Drew Southwell, Henry Speight, Joe Tomane / Robbie Coleman, Jesse Mogg, Brendon Taueki. Carter, Lealiʻifano, McCabe i Sio byli przydzielonymi do zespołu aktualnymi reprezentantami kraju i ich udział w zawodach był zależny od obowiązków w kadrze.
Skład 2015.
W składzie na sezon 2015 znaleźli się prócz graczy Brumbies zawodnicy wszystkich siedmiu klubów lokalnych rozgrywek: Ben Alexander, Allan Alaalatoa, Leslie Leulua'iali'i-Makin, Phil Kite, Tyrell Lomax, Sione Talua / Robbie Abel, Albert Anae, Connal McInerney / Rory Arnold, Blake Enever, Gareth Clouston, Dave McKern / Jarrad Butler, Tui Kamikamica, Dean Oakman-Hunt, Michael Oakman-Hunt, Dan Penca, Rowan Perry, Jordan Smiler, Ita Vaea / Brent Hamlin, Joe Powell, Rod Iona, Christian Lealiʻifano, Mitch Third / Nigel Ah Wong, James Dargaville, Frankie Fainifo, Jake Rakic / Jake Knight, Jerome Nuimata, Lausii Taliauli, Henry Speight, Ratu Tagive, Joe Tomane / Aidan Toua, Isaac Thompson. Speight, Lealiʻifano i Tomane byli przydzielonymi do zespołu aktualnymi reprezentantami kraju i ich udział w zawodach był zależny od obowiązków w kadrze.
Skład 2016.
W składzie na sezon 2016 znaleźli się prócz graczy Brumbies zawodnicy wszystkich siedmiu klubów lokalnych rozgrywek: Allan Alaalatoa, Nick Dobson, Ray Dobson, Les Makin, Scott Sio, Faalelei Sione, Sione Taula / Robbie Abel, Josh Mann-Rea, Connal McInerney / Rory Arnold, Sam Carter, Blake Enever, Tom Staniforth, Darcy Swain / Jarrad Butler, OJ Noa, Dean Oakman-Hunt, Dan Penca, Jordan Smiler / Brent Hamlin, Joe Powell / Alex Horan, Jordan Jackson-Hope, Nick Jooste / Edan Campbell-O’Brien, James Dargaville, Jamie Kotz, Tevita Kuridrani, Jake Rakic, Andrew Robinson, Eli Sinoti, Andrew Smith, Henry Speight, Lausii Taliauli / Robbie Coleman, Isaac Thompson.
Skład 2017.
W składzie na sezon 2017 znaleźli się prócz czternastu graczy Brumbies zawodnicy z lokalnych klubów: Andrew Robinson, Andrew Muirhead, Angus Wagner, Angus Allen, Ben Hyne, Ben Johnston, Blake Enever, Brodie Leber, Darcy Swain, Dean Oakman-Hunt, Ernest Suavai, Folau Fainga'a, Fred Dorrough, George Morseu, Harry Lloyd, James Dargaville, Joel Penders, Jordan Jackson-Hope, Josh White, Lausii Taliauli, Len Ikitau, Les Makin, Liam Mosely, Liam Rasch, Lolo Fakaosilea, Mack Hansen, Max Bode, Michael Oakman-Hunt, Pedro Rolando, Rob Valetini, Robbie Abel, Ryan Lonergan, Sam Thomas, Faalelei Sione, Sione Taula, Tom Cusack, Tom Banks, TP Luteru, Wharenui Hawera.

</doc>
<doc id="3244566" url="https://pl.wikipedia.org/wiki?curid=3244566" title="Franciszek Więckiewicz">
Franciszek Więckiewicz

Franciszek Więckiewicz (ur. 16 lutego 1878, zm. 10 kwietnia 1960) – duchowny ewangelicznych chrześcijan, w latach 1949–1950 prezes Zjednoczonego Kościoła Ewangelicznego.
Życiorys.
W latach 1909–1915 był przełożonym zboru ewangelicznych chrześcijan w Kowlu. W 1927 został prezesem Związku Słowiańskich Zborów Ewangelicznych Chrześcijan. Po śmierci Ludwika Szenderowskiego sen. w 1933 przejął po nim funkcję kapelana w Wojsku Polskim z ramienia Związku. W 1947 był prezesem Związku Ewangelicznych Chrześcijan. W latach 1949–1950 zajmował stanowiska prezesa Zjednoczonego Kościoła Ewangelicznego. W 1950 został uwięziony przez Urząd Bezpieczeństwa na 4 miesiące w ramach aresztowań duchownych i działaczy Zjednoczonego Kościoła Ewangelicznego. Następnie pełnił funkcję wiceprezesa ZKE. Pochowano go na cmentarzu ewangelicko-reformowanym w Warszawie (kwatera 5-1-3).

</doc>
<doc id="3244568" url="https://pl.wikipedia.org/wiki?curid=3244568" title="Toru Aoyanagi">
Toru Aoyanagi



</doc>
<doc id="3244570" url="https://pl.wikipedia.org/wiki?curid=3244570" title="Grzegorz Miernik">
Grzegorz Miernik

Grzegorz Andrzej Miernik (ur. 1960 w Skarżysku-Kamiennej) – polski historyk, doktor habilitowany nauk humanistycznych.
Życiorys.
W 1984 roku ukończył studia z zakresu historii na Uniwersytecie Śląskim w Katowicach. Jego praca magisterska dotyczyła powojennego Skarżyska-Kamiennej. Rozprawę doktorską pt. "Kolektywizacja wsi w woj. kieleckim w latach 1948–1956", której promotorem był Stefan Iwaniak, obronił w 1995 roku na Wydziale Humanistycznym Wyższej Szkoły Pedagogicznej w Kielcach. Stopień naukowy doktora habilitowanego uzyskał w 2008 na Uniwersytecie Humanistyczno-Przyrodniczym Jana Kochanowskiego w Kielcach w oparciu o rozprawę pt. "„My” i „Oni”. Społeczeństwo Kielecczyzny i stalinowski system władzy". Dysertacja ta została nagrodzona Nagrodą KLIO w kategorii monografii naukowej (2008).
W latach 1985–1987 był nauczycielem w Zespole Szkół Ekonomicznych w Skarżysku-Kamiennej. W 1987 roku podjął pracę w Wyższej Szkole Pedagogicznej w Kielcach, przekształconej następnie w Akademię Świętokrzyską i Uniwersytet Jana Kochanowskiego. Początkowo zatrudniony był na stanowisku asystenta, a później adiunkta (1995) i od 2009 profesora. W latach 1996–2002 pełnił funkcję zastępcy dyrektora Instytutu Historii. Specjalizuje się w historii Polski po II wojnie światowej.
Wybrane publikacje.
Monografie:
Pod redakcją:

</doc>
<doc id="3244571" url="https://pl.wikipedia.org/wiki?curid=3244571" title="Przejście graniczne Łupków-Medzilaborce">
Przejście graniczne Łupków-Medzilaborce



</doc>
<doc id="3244572" url="https://pl.wikipedia.org/wiki?curid=3244572" title="Artur Bergholc">
Artur Bergholc

Artur Bergholc (ur. 1901, zm. 1957) – polski duchowny i przywódca zielonoświątkowy, w okresie II Rzeczypospolitej zwierzchnik Związku Zborów Chrześcijan Wiary Ewangelicznej w Polsce.
Życiorys.
Studiował w Hampstead Bible School w Londynie. W 1929 został wybrany prezesem największego zielonoświątkowego związku religijnego na ziemiach polskich pn. Związek Zborów Chrześcijan Wiary Ewangelicznej i funkcję tę pełnił do 1939. Mieszkał w Łodzi. Był wydawcą i redaktorem naczelnym zielonoświątkowego czasopisma „Przystęp” (1936-1939). Po II wojnie światowej działał w Niemczech. Od 1952 mieszkał w USA.

</doc>
<doc id="3244573" url="https://pl.wikipedia.org/wiki?curid=3244573" title="Law-Racovita (stacja antarktyczna)">
Law-Racovita (stacja antarktyczna)

Law Racovita Negoita Base – letnia stacja polarna, zarządzana wspólnie przez Australię i Rumunię, położona nad Zatoką Prydza na Antarktydzie Wschodniej. Patronami stacji są Phillip Law, australijski polarnik i dyrektor programu badań Antarktydy, rumuński zoolog Emil Racoviță, członek Belgijskiej Wyprawy Antarktycznej, oraz rumuński polarnik Teodor Negoiță, któremu Rumunia zawdzięcza możliwość korzystania z tej bazy.
Położenie i warunki.
Budynki stacji znajdują się w oazie antarktycznej Larsemann Hills, położonej na Wybrzeżu Ingrid Christensen. Jest to wolny od lodu obszar wybrzeża kontynentu, który tworzą grzbiety skalne, głębokie fiordy i liczne wyspy. W oazie tej znajdują się jeszcze dwie całoroczne stacje badawcze, rosyjska Progress i chińska Zhongshan; w pobliżu znajduje się także indyjska stacja Bharati.
Historia i działalność.
Australijska stacja polarna w oazie Larsemann Hills, wcześniej znana jako Law Base, od 2005 roku jest zarządzana we współpracy z rządem Rumunii. Stacja nie jest intensywnie użytkowana, czasem odwiedzają ją badacze z sąsiednich baz, a w sezonie letnim wyprawiają się do niej polarnicy z australijskiej stacji Davis, odległej o 110 km. Służy ona naukowcom prowadzącym badania geologiczne dotyczące pochodzenia i historii oazy, oraz położonych w niej jezior.

</doc>
<doc id="3244575" url="https://pl.wikipedia.org/wiki?curid=3244575" title="Danny Kah">
Danny Kah

Daniel "Danny" Kah (ur. 5 maja 1967 w Two Wells) – australijski łyżwiarz szybki.
Kariera.
Największy sukces w karierze Danny Kah osiągnął w 1991 roku, kiedy zajął czwarte miejsce podczas wielobojowych mistrzostw świata w Heerenveen. Kah był tam kolejno piętnasty na 500 m, szósty w biegach na 5000 m i 1500 m oraz ósmy na dystansie 10 000 m. W tej samej konkurencji był też między innymi dziewiąty na mistrzostwach świata w Medeo w 1988 roku oraz rozgrywanych dwa lata później mistrzostwach świata w Innsbrucku. W 1988 roku wystartował na igrzyskach olimpijskich w Calgary, gdzie był czternasty na 1500 m i dziesiąty na 5000 m. Na rozgrywanych cztery lata później igrzyskach w Albertville jego najlepszym wynikiem było dwunaste miejsce na 10 000 m. Brał też udział w igrzyskach olimpijskich w Lillehammer w 1994 roku, zajmując 25. miejsce w biegach na 1500 i 5000 m. Wielokrotnie startował w zawodach Pucharu Świata, przy czym raz stanął na podium: 17 lutego 1991 roku w Albertville był trzeci na 1500 m. Najlepsze wyniki osiągnął w sezonie 1990/1991, kiedy był ósmy w klasyfikacji końcowej 1500 m. W 1994 roku zakończył karierę.

</doc>
<doc id="3244579" url="https://pl.wikipedia.org/wiki?curid=3244579" title="Romário Pires">
Romário Pires

Romário, właśc. Romário Santos Pires (ur. 16 stycznia 1989 w Rio de Janeiro, w stanie Rio de Janeiro, Brazylia) – brazylijski piłkarz, grający na pozycji pomocnika.
Kariera klubowa.
Jest wychowankiem miejscowego klubu Botafogo, w 2008 szkolił się również w portugalskim Boavista FC, ale powrócił do Botafogo. W 2010 rozpoczął karierę piłkarską w klubie Olaria. Po pół roku przeniósł się do Duque de Caxias, skąd był wypożyczony do Marcílio Dias i Macaé. Latem 2012 roku wyjechał do Rumunii, gdzie bronił barw klubu Gloria Bystrzyca. Latem 2013 przeszedł do Petrolulu Ploeszti. Na początku września 2014 roku został piłkarzem Maccabi Netanja. 
W 2016 przeszedł do Maccabi Hajfa, a następnie do Maccabi Petach Tikwa.

</doc>
<doc id="3244581" url="https://pl.wikipedia.org/wiki?curid=3244581" title="Joakim Karlberg">
Joakim Karlberg

Tomas Joakim Karlberg (ur. 18 marca 1964 w Göteborgu) – szwedzki łyżwiarz szybki.
Kariera.
Pierwszy sukces w karierze Joakim Karlberg osiągnął 2 marca 1986 roku w Östersund, kiedy zajął trzecie miejsce w biegu na 5000 m w ramach Pucharu Świata. Jeszcze trzykrotnie stawał na podium zawodów tego cyklu, za każdym razem na trzecim stopniu (raz w biegu na 1500 m i dwukrotnie w biegu na 5000 m). W 1988 roku wystartował na igrzyskach olimpijskich w Calgary, gdzie był między innymi dwunasty na dystansie 10 000 m. Na rozgrywanych cztery lata później igrzyskach w Albertville jego najlepszym wynikiem było 26. miejsce w biegu na 1500 m. Był też między innymi ósmy na wielobojowych mistrzostwach świata w Innsbrucku w 1990 roku. Karlberg był tam kolejno osiemnasty na 500 m, ósmy w biegach na 5000 m i 1500 m oraz dziesiąty na dystansie 10 000 m. W 1992 roku zakończył karierę.

</doc>
<doc id="3244582" url="https://pl.wikipedia.org/wiki?curid=3244582" title="Józef Czerski">
Józef Czerski

Józef Czerski (ur. 1888, zm. 1976) – polski duchowny zielonoświątkowy, biskup, zwierzchnik Związku Chrześcijan Wiary Ewangelicznej w Polsce w latach 1947–1953.
Życiorys.
Urodził się 5 września 1888 roku we wsi Łoje, wychował w chłopskiej rodzinie. W 1912 roku ożenił się z Józefą Kucharską. W roku 1914, na krótko przed wybuchem I wojny światowej, wyjechał do USA. Będąc na emigracji zarobkowej w USA zetknął się w 1918 z ruchem zielonoświątkowym. W 1921 roku wrócił do Polski i rozpoczął działalność ewangelizacyjną i duszpasterską zgodną z założeniami pentekostalizmu. 
Zamieszkał w Kozienicach w ówczesnym woj. kieleckim. W 1924 roku przeniósł się do Krzemieńca na Wołyniu. Na zjeździe w Starej Czołnicy w 1929 roku został wybrany wiceprzewodniczącym zarządu Związku Chrześcijan Wiary Ewangelicznej w Polsce. W roku 1934 został aresztowany na okres 3 miesięcy. Po II wojnie światowej w ramach repatriacji wrócił do Polski. W latach 1946-1948 był przełożonym zboru chrześcijan wiary ewangelicznej w Brzegu. Na zjeździe w Łodzi w 1946 roku wybrano go prezesem Rady Kościoła Chrześcijan Wiary Ewangelicznej.
Był rozpracowywany przez bezpiekę, w marcu 1950 roku Julia Brystiger uznała go za wroga Polski Ludowej, który zwalcza „demokratyczny kierunek” w Kościele.
We wrześniu 1950 roku został aresztowany przez Urząd Bezpieczeństwa i więziony przez 6 miesięcy. W tym okresie zmienił swój stosunek do ZKE. Przed aresztowaniem był przeciwnikiem wejścia do ZKE, natomiast po wyjściu na wolność nakłaniał zbory KChWE do przystąpienia do ZKE, co też nastąpiło. 
W 1953 roku został duchownym i wiceprezesem Zjednoczonego Kościoła Ewangelicznego (reprezentował ugrupowanie Chrześcijan Wiary Ewangelicznej). Funkcję tę pełnił do roku 1958. Jako członek Zarządu prawie nigdy nie zabierał głosu na posiedzeniach Rady Kościoła.
W 1958 roku wystąpił z ZKE i odtąd prowadził działalność religijną odrębnie, a w jego domu odbywały się regularne nabożeństwa. Nigdy już nie powrócił w szeregi ZKE, w którym to kościele był odtąd na cenzurowanym. Pomimo tego w 1976 roku w miesięczniku „Chrześcijanin” oficjalnie przyznano, że jest pionierem pentekostalizmu na ziemiach polskich. W 1960 roku przystąpił do Kościoła Chrystusowego, prowadzonego przez Walentego Dawidowa (jego zięcia). 
Po śmierci żony w 1970 zamieszkał u córki, Antoniny, w Opolu, która była żoną Mikołaja Sosulskiego. Druga jego córka wyszła za Walentego Dawidowa. Zmarł 8 września 1976 roku w wieku 88 lat.
Oceny.
W 1996 roku na łamach „Chrześcijanina” napisano, że wielokrotnie był osadzany w aresztach, bądź płacił wysokie grzywny. „Nigdy nie starał się odpłacić złem za zło, ale modlił się o te osoby, aby Pan im przebaczył i dał upamiętanie”. Ryszard Michalak uznał go za bohatera i autentycznego lidera ewangelikalnego. Diametralnie odmienną ocenę dał Henryk Ryszard Tomaszewski w 2009 roku, który zarzucił mu kłamstwo oraz brak odwagi. W sierpniu 1951 roku, gdy jeszcze uwięzieni byli Franciszek Januszewicz i Teodor Maksymowicz, Czerski podziękował władzom za „wolność religijną i tolerancję”. Według Andrzeja Jeziernickiego „otwarcie sprzeciwiał się władzom komunistycznym”.

</doc>
<doc id="3244583" url="https://pl.wikipedia.org/wiki?curid=3244583" title="Absentia (film)">
Absentia (film)

Absentia to amerykański film fabularny z 2011 roku, napisany i wyreżyserowany przez Mike’a Flanagana, powstały z inicjatywy crowdfundingowej witryny internetowej Kickstarter. Opowiada historię Tricii, ciężarnej kobiety, która musi poradzić sobie z niespodziewanym powrotem dotychczas zaginionego męża. Mężczyzna uważa, że minionych siedem lat spędził w czeluściach pod gruntem okolicznego tunelu. Światowa premiera projektu odbyła się 3 marca 2011 w trakcie Fargo Film Festival w Dakocie Północnej. 1 lipca tego roku nastąpiła komercyjna premiera "Absentii". Film zebrał pozytywne recenzje krytyków, którzy uznali go za projekt melancholijny i dwuznaczny oraz krzyknęli mianem „szlachetnego horroru”. "Absentia" spotkała się także z sukcesem artystycznym, zdobywając ponad dwadzieścia pięć nagród filmowych.
Produkcja.
Mike Flanagan nakreślił scenariusz "Absentii" podczas zaledwie dwóch sesji scenopisarskich. Obraz powstał z inicjatywy crowdfundingowej strony internetowej Kickstarter.com, dofinansowało go ponad trzystu darczyńców − użytkowników witryny. Twórcy uzbierali w ten sposób dwadzieścia pięć tysięcy dolarów − ponad jedną trzecią ostatecznego budżetu filmowego, który wyniósł siedemdziesiąt tysięcy USD. Film kręcony był przy pomocy cyfrowego aparatu Canon EOS 5D Mark II, w formacie 16:9 (1,78:1). Zdjęcia powstawały w miejscowości Glendale w stanie Kalifornia, jedną ze scen nakręcono także w dawnym mieszkaniu reżysera w Los Angeles. W trakcie produkcji aktorka Courtney Bell była w siódmym miesiącu ciąży, podobnie jak grana przez nią postać, Tricia Riley. Lustro widoczne w scenie rozmowy Tricii z psychiatrą zostało wykorzystane jako rekwizyt w jednym z poprzednich filmów Flanagana, krótkometrażowym horrorze "Oculus: Chapter 3 − The Man with the Plan" z 2006 roku (na kanwie którego reżyser oparł swój następny projekt, "Oculus").
Wydanie filmu.
Światowa premiera projektu odbyła się 3 marca 2011 w Fargo w Dakocie Północnej, podczas lokalnego festiwalu filmowego. Na przestrzeni 2011 i 2012 roku film prezentowany był widzom festiwali w Stanach Zjednoczonych, Australii, Kanadzie, Indonezji, Holandii, Belgii oraz we Włoszech (w sumie ponad trzydzieści okazji do projekcji dzieła przed publicznością). W międzyczasie obraz został wydany na rynku DVD w Australii oraz krajach Europy, Azji i Ameryki Północnej. W maju 2012 "Absentia" została premierowo wyemitowana przez węgierską telewizję. W kwietniu 2013 film zyskał dystrybucję kinową w Argentynie. W Polsce, pod koniec grudnia 2012, horror pokazała jako pierwsza telewizja Cinemax.
Opinie.
Redaktorzy strony internetowej waytooindie.com okrzyknęli "Absentię" jednym ze „świetnych horrorów, których widzowie nigdy nie mieli okazji poznać”. Dziennikarz współpracujący z serwisem popcultureninja.com wskazał film Flanagana jako czwarty w kolejności najlepszy horror 2011 roku. Lonnie Nadler umieścił obraz w zestawieniu dziesięciu najlepszych filmów grozy 2011 według witryny Bloody Disgusting.
Recenzje.
Film zyskał przychylne opinie krytyków. Andrew Match, redaktor serwisu internetowego o nazwie Twitch Film, nazwał "Absentię" „efektownym i upiornym horrorem nadnaturalnym”. W recenzji dla strony craveonline.com Devin Ashby przyznał obrazowi ocenę w postaci dziewięciu na dziesięć gwiazdek oraz okrzyknął projekt Flanagana dziełem „intensywnym, nawiedzonym i odświeżająco przerażającym”. Dziennikarz brytyjskiego czasopisma "Starburst" Martin Unsworth skwitował film jako „z miejsca kultowy”, w skali od jednego do dziesięciu wyceniając go dokładnie tak samo jak Ashby. Dennis Harvey, recenzując obraz dla magazynu "Variety", chwalił upiorność horroru i brak schematyczności w jego scenariuszu. David Harley (serwis Bloody Disgusting) wycenił film na trzy na pięć gwiazdek, a Debi Moore (Dread Central) przyznała mu ocenę w postaci . Według Harleya, "Absentia", choć cierpi z powodu niskiego budżetu, jest produkcją „autentycznie straszną”. Moore uznała film Flanagana za „dający do myślenia oraz porywająco rozrywkowy”.

</doc>
<doc id="3244584" url="https://pl.wikipedia.org/wiki?curid=3244584" title="Likwidacja powstańczych szpitali na warszawskim Powiślu">
Likwidacja powstańczych szpitali na warszawskim Powiślu



</doc>
<doc id="3244585" url="https://pl.wikipedia.org/wiki?curid=3244585" title="Jablonec nad Jizerou (stacja kolejowa)">
Jablonec nad Jizerou (stacja kolejowa)

Jablonec nad Jizerou – stacja kolejowa w miejscowości Jablonec nad Jizerou, w kraju libereckim, w Czechach. Znajduje się na wysokości 445 m n.p.m.
Jest zarządzana przez Správę železnic. Na stacji nie ma możliwości zakupu biletów, a obsługa podróżnych odbywa się w pociągu.

</doc>
<doc id="3244590" url="https://pl.wikipedia.org/wiki?curid=3244590" title="Postoloprty (stacja kolejowa)">
Postoloprty (stacja kolejowa)

Postoloprty – główna stacja kolejowa w miejscowości Postoloprty, w kraju usteckim, w Czechach. Jest ważnym węzłem kolejowym. Znajduje się na wysokości 210 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3244594" url="https://pl.wikipedia.org/wiki?curid=3244594" title="Grand Prix Wielkiej Brytanii 1949">
Grand Prix Wielkiej Brytanii 1949

Grand Prix Wielkiej Brytanii 1949 (oryg. II British Grand Prix) – jeden z wyścigów Grand Prix rozegranych w 1949 roku, a pierwszy spośród tzw. Grandes Épreuves.
Wyniki.
Kwalifikacje.
Źródło: silhouet.com
Wyścig.
Źródło: statsf1
Najszybsze okrążenie.
Źródło: silhouet.com

</doc>
<doc id="3244595" url="https://pl.wikipedia.org/wiki?curid=3244595" title="John W. Saunders">
John W. Saunders

John Warren Saunders, Jr. (ur. ok. 1920 w Muskogee, Oklahoma) – amerykański biolog (embriologia, genetyka), profesor "Johns Hopkins University" (Baltimore), "State University of NY" (Albany), "Marquette University" (Milwaukee), "University of Pennsylvania" (Filadelfia), współodkrywca mechanizmu regulacji ekspresji genów uczestniczących w embriogenezie kręgowców – w realizacji ogólnego planu budowy kończyn (ZPA, AER) i odpowiedzialnych za wzory upierzenia, współodkrywca zjawiska zaprogramowanej śmierci komórek w procesie naturalnego rozwoju organizmów.
Życiorys.
Dzieciństwo w Muskogee.
Ojciec Johna Saundersa był fryzjerem. Zamieszkał na Terytorium Oklahomy wkrótce przed przyjęciem Oklahomy do Unii (16 listopada 1907). Po jej uznaniu za 46. stan sprowadził tam swoją narzeczoną.
Ich syn spędził dzieciństwo w czasie wielkiego kryzysu gospodarczego lat 1929–1933, którego katastrofalny wpływ na poziom życia ludności Stanów Zjednoczonych pogłębiały czynniki klimatyczne – susza i silne burze piaskowe. W Oklahomie panowało wówczas bezrobocie, ubóstwo i głód (Dust Bowl – tło historyczne powieści „Grona gniewu” Steinbecka). Rodzice, którzy zdobyli tylko podstawowe wykształcenie (matka – "second grade", ojciec – "seventh grade"), zabiegali o to, żeby syn osiągnął wyższy poziom edukacji, mając nadzieję, że będzie mu łatwiej znaleźć pracę i środki do życia.
Zaczął zarabiać dla rodziny już w wieku ośmiu lat (na polu golfowym), a jako 13-letni licealista rozpoczął regularną pracę w małej restauracji, w której otrzymywał 3,5 dolara na tydzień za popołudnia dni powszednich i niedziele. W szkole sprawnie wykonywał eksperymenty fizyczne i chemiczne, jednak nie fascynowały go wyzwania intelektualne.
Gdy ukończył szkołę, kryzys wciąż trwał i nadal brakowało miejsc pracy. Z pomocą matki uzyskał informacje o możliwości zapisu do "Muskogee Junior College", co uprawniało do podejmowania różnych drobnych prac zarobkowych na rzecz szkoły za wynagrodzeniem 20 centów za godzinę (finansowanie w ramach programu federalnego). W College'u prowadzono głównie kursy języka i literatury angielskiej, co w miało być bardzo pomocne, gdy stała się ważna umiejętność logicznego i klarownego prezentowania przez Saundersa wyników własnych badań. Czynnikiem, który w większym stopniu ukształtował jego przyszłą karierę, okazało się opanowanie języka francuskiego (kurs dodatkowy). Dzięki "serendipity" ojcem szkolnego kolegi, który miał trudności z gramatyką czasowników nieregularnych, był senator Oklahomy. Sfinansował on prowadzone przez Saundersa regularne korepetycje, a następnie zaproponował mu ułatwienie wyjazdu na studia. Do wyjazdu, który leżał poza zasięgiem finansowych możliwości przyszłego biologa, doszło dzięki pomocy senatora w uzyskaniu pracy w "State Hospital" w Norman (w czasie wakacji – w "State Highway Department").
Okres studiów.
John Saunders rozpoczął pracę w "State Hospital" jesienią 1936 roku, nie wiedząc wówczas, jaki wybierać kierunek studiów. Jego opiekunem na "University of Oklahoma" został prof. Audie Richards, dziekan Wydziału Zoologii, co było przypadkowe. Świadomą decyzję o kontynuowaniu nauki w dziedzinie biologii Saunders podjął dopiero wtedy, gdy pierwszy raz obejrzał pod mikroskopem orzęski i ameby oraz wziął udział w pobieraniu próbek do badań (zajęcia terenowe).
Studia wymagały intensywnego uzupełniania braków we wcześniejszym wykształceniu. Mimo trudności (opieka nad chorymi psychicznie w "State Hospital" od 22:00 do 2:00) John Saunders otrzymał B.A. na wysokiej pozycji, zostając członkiem "Phi Beta Kappa Society". W roku 1940 uzyskał "Masters degree" (odpowiednik stopnia magister) na podstawie pracy nt. „Aberrant Mitosis in the Amnion of the Guinea Pig” i złożył aplikacje o przyjęcie na studia podyplomowe do uniwersytetów Duke'a, Hopkinsa i Harvarda. Po uzyskaniu akceptacji każdego z tych zgłoszeń, wybrał Uniwersytet Johnsa Hopkinsa, w którym oferowano najwyższe stypendium. Wkrótce porzucił pracę w szpitalu dla wielogodzinnych badań laboratoryjnych w pomieszczeniu przekazanym do jego dyspozycji (spał w nim na podłodze; na wyżywienie wydawał 25 centów dziennie).
Doktorat i II wojna światowa.
Saunders znalazł się w "Johns Hopkins University" w roku 1941. Zamierzał studiować fizjologię i cytologię pierwotniaków, jednak pobyt rozpoczął się inaczej. Otrzymał od szefa laboratorium, Benjamina Williera, zbiór tekstów dotyczących obszaru zainteresowań Williera i jego współpracowników (m.in. histogeneza, cytogeneza, genetyka populacyjna, neurobiologia rozwoju, endokrynologia rozwoju), z dyspozycją, aby zapoznał się z nimi i sformułował własną propozycję kierunku potrzebnych badań. Okazało się, że w laboratorium nie są prowadzone formalne kursy akademickie, a studia ograniczają się do tematycznych seminariów. W czasie tych seminariów propozycje i osiągnięcia doktorantów są surowo oceniane przez Williera i jego współpracowników. Taką organizację zajęć ze studentami podyplomowymi Saunders uważał za wyjątkowo efektywny sposób przygotowania do samodzielnej pracy naukowej. Dla niego inspirujące stały się prace Williera i Mary E. Rawles, na temat rozwoju zarodków kurzych. Podjął samodzielne próby mikrochirurgicznych badań ich tkanek, po czym uzyskał akceptację planu badań przez Williera i pomoc Mary Rawles. Realizację programu przerwała II wojna światowa.
W latach 1943–1946 John W. Saunders służył jako oficer US Navy na jednostkach uczestniczących w kilku bitwach wojny na Pacyfiku (w roku 1946 na USS Rocky Mount (AGC-3), okręcie flagowym "United States Seventh Fleet" w Qingdao, Chiny).
Okres powojenny.
W styczniu 1946 roku Saunders wrócił do "Hopkins University" i swoich badań rozwoju embrionów kurzych, a w roku 1948 obronił pracę doktorską. Jej wyniki zaprezentował po raz pierwszy na sympozjum "Chicago Zoological Society", gdzie zostały uznane przez prowadzącego obrady Paula Weissa (specjalisty w dziedzinie biologii rozwoju, pioniera transplantologii) za jedno z największych osiągnięć embriologii doświadczalnej w okresie ostatnich 50 lat. Otrzymał zaproszenie do pracy w laboratorium Weissa w "University of Chicago".
Po rocznej pracy w laboratorium Weissa zdecydował się na przeniesienie do "Marquette University" (MU) w Milwaukee (Wydział Biologii), gdzie otrzymał wynagrodzenie umożliwiające zakup domu i sprowadzenie rodziny. Zajmował stanowisko profesora biologii w latach 1949–1965, a od roku 1958 kierował w MU Wydziałem Biologii. W tym samym okresie (1958–1963) wykładał również w "Marine Biological Laboratory" (MBL). W roku 1966 wyjechał do "University of Pennsylvania" ("School of Veterinary Medicine"), gdzie przez dwa lata wykładał anatomię. Od roku 1967 do emerytury w roku 1985 zajmował stanowisko profesora nauk biologicznych w SUNY (Albany). Po przejściu na emeryturę wykłada embriologię w MBL (według innych źródeł – od roku 1995).
Zakres badań naukowych.
W czasie pracy dyplomowej ("masters degree" w "University of Oklahoma", 1941) zajmował się nienormalnym przebiegiem mitozy w owodni świnki morskiej („Aberrant Mitosis in the Amnion of the Guinea Pig”). Wykonując doktorat pod kierunkiem Benjamina Williera rozpoczął badania rozwoju zarodków w jajach kurzych. Przeprowadzał, wspólnie z Mary Gasseling, mikrochirurgiczne eksperymenty, polegające na przeszczepach (usuwaniu lub przemieszczaniu części tkanki zawiązków kończyn (pączki kończynowe) w różnych etapach rozwoju płodu i obserwacji zmian w budowie piskląt. Badania doprowadziły do odkrycia fundamentalnej roli czapeczki epidermalnej („szczytowa listewka epidermalna”, „grzebień szczytowy”, ang. "Apical Ectodermal Ridge" AER) w procesie rozwoju kończyn. Artykuł pt. "The proximo-distal sequence of origin of the parts of the chick wing and the role of the ectoderm", który ukazał się w „Journal of Experimental Zoology” w sierpniu 1948 roku, został uznany za przełomowy w biologii rozwoju. Zainicjował prowadzone w wielu ośrodkach badania procesów zachodzących w pączkach kończynowych organizmów należących do różnych gatunków kręgowców. Wyjaśnienie mechanizmów zjawisk obserwowanych w czasie eksperymentów mikrochirurgicznych stało się możliwe dzięki szybkiemu rozwojowi biochemii (identyfikacja białek, sekwencjonowanie DNA). John Saunders stał się współodkrywcą mechanizmu regulacji ekspresji genów uczestniczących w embriogenezie kręgowców z udziałem substancji uwalnianych z „centrów sygnalizacyjnych” (zob. białko SHH, FGF, szlak sygnalizacyjny Wnt)). Jego współpracownikami w tym zakresie byli członkowie zespołów, którymi kierowali m.in.: Edgar Zwilling, Rodolfo Amprino, Eugene Bell. W kolejnych latach, we współpracy m.in. z Mary T. Gasseling i Janice E. Errick wykazał, że analogiczny charakter mają procesy kształtowania się wzorów upierzenia.
Przełomowe znaczenie miało również odkrycie, że zaprogramowana śmierć komórek jest procesem, zachodzącym w czasie naturalnego rozwoju organizmów (zob. apoptoza, syndaktylia). Odkrycie zostało opublikowane w roku 1966 w Science, w artykule pt. "Death in Embryonic Systems".
Praca dydaktyczna.
Jako nauczyciel akademicki John Saunders preferował tryb indywidualny (jeden na jeden). Potrafił zainteresować młodzież w każdym wieku, zarażając ich własnym entuzjazmem do biologii rozwojowej. W czasie pracy w "Marquette University" wprowadził istotne zmiany programów nauczania na studiach licencjackich – do tradycyjnych programów botaniki i zoologii wprowadził zagadnienia z dziedziny genetyki, embriologii doświadczalnej, immumologii i ekologii.
Publikacje (wybór).
John W. Saunders opublikował m.in. książki:
oraz liczne artykuły naukowe w prestiżowych czasopismach, w tym m.in. (wybór według PubMed, 1947–2007, autorstwo i współautorstwo):
Uhonorowanie.
Został uhonorowany członkostwem licznych stowarzyszeń naukowych, m.in.: 
W roku 1996 otrzymał "Edwin Grant Conklin Medal".

</doc>
<doc id="3244596" url="https://pl.wikipedia.org/wiki?curid=3244596" title="Yovanny Arrechea">
Yovanny Arrechea

Yovanny Arrechea Amú (ur. 20 stycznia 1983 w Santander de Quilichao) – kolumbijski piłkarz występujący na pozycji napastnika, obecnie bez klubu. 
Jego brat Yair Arrechea również jest piłkarzem.
Kariera klubowa.
Arrechea jest wychowankiem akademii juniorskiej klubu América de Cali, jednak nie potrafiąc się przebić do seniorskiej drużyny, na początku 2004 roku udał się na wypożyczenie do drugoligowego Realu Cartagena. Tam spędził bardzo udany rok, będąc największą gwiazdą zespołu i dzięki zdobyciu dwudziestu bramek znacznie przyczynił się do wygrania przez ekipę rozgrywek Categoría Primera B w sezonie 2004, co zaowocowało awansem do najwyższej klasy rozgrywkowej. On sam powrócił jednak do Amériki i w Categoría Primera A zadebiutował w jej barwach 13 lutego 2005 w przegranym 1:2 spotkaniu z Atlético Nacional. Premierowe gole w pierwszej lidze kolumbijskiej zdobył natomiast 10 kwietnia tego samego roku w przegranej 3:5 konfrontacji z Atlético Junior, dwukrotnie wpisując się wówczas na listę strzelców. Przez kolejne dwa lata nie potrafił sobie jednak wywalczyć na stałe pewnej pozycji w wyjściowym składzie, rywalizując o miejsce w ataku z zawodnikami takimi jak José Moreno, Jairo Castillo czy Adrián Ramos i nie odniósł ze swoją drużyną żadnego sukcesu.
Wiosną 2007 Arrechea został wypożyczony do argentyńskiego Rosario Central, w tamtejszej Primera División debiutując 8 kwietnia 2007 w przegranym 1:2 meczu z Godoy Cruz. W zespole tym występował tylko sześć miesięcy, nie zdobywając ani jednego gola, po czym wrócił do swojej macierzystej Amériki Cali. Tam jednak przez kolejny rok ani razu nie pojawił się na boisku, przez co nie miał żadnego wkładu w osiągnięty przez drużynę tytuł wicemistrza kraju w wiosennym sezonie Apertura 2008. Bezpośrednio po tym osiągnięciu został zawodnikiem niżej notowanego Deportivo Pasto, gdzie spędził pół roku bez poważniejszych sukcesów, a następnie podpisał umowę z zespołem Independiente Santa Fe ze stołecznej Bogoty. W 2009 roku zdobył w jego barwach krajowy puchar – Copa Colombia, regularnie pojawiając się na boiskach. W styczniu 2009 przeszedł do innej drużyny ze stolicy – Millonarios FC, gdzie spędził rok, będąc jednym z najskuteczniejszych piłkarzy ligi, a także został królem strzelców Copa Colombia z jedenastoma bramkami na koncie.
Na początku 2011 roku Arrechea podpisał umowę z klubem Atlético Nacional z miasta Medellín, z którym w wiosennym sezonie Apertura 2011 zdobył swoje pierwsze mistrzostwo Kolumbii, pełniąc jednak wyłącznie rolę rezerwowego drużyny prowadzonej przez Santiago Escobara. Po upływie sześciu miesięcy wyjechał do Chin, gdzie za sumę 400 tysięcy euro przeszedł do zespołu Changchun Yatai. W Chinese Super League zadebiutował 14 lipca 2011 w zremisowanej 1:1 konfrontacji z Shandong Luneng, w której strzelił także pierwszego gola w nowym zespole. W Changchun występował przez kolejne pół roku jako podstawowy zawodnik, będąc najlepszym strzelcem drużyny, lecz mimo to w styczniu 2012 na zasadzie wypożyczenia przeniósł się do drugoligowego Hohhot Dongjin, którego barwy reprezentował przez rok, na koniec sezonu 2012 spadając z nim do trzeciej ligi chińskiej. Na początku 2013 roku zasilił meksykański Club León, w Liga MX debiutując 5 stycznia 2013 w zremisowanym 2:2 spotkaniu z Querétaro. Jedyną bramkę w lidze meksykańskiej strzelił 16 lutego tego samego roku w wygranym 2:0 pojedynku z San Luis.
Latem 2013 Arrechea powrócił do ojczyzny, po raz drugi w karierze zostając zawodnikiem Independiente Santa Fe, gdzie spędził nieudane pół roku, po czym podpisał kontrakt z ekipą CD Once Caldas z siedzibą w Manizales. Tam również występował przez sześć miesięcy bez większych sukcesów, będąc niemal wyłącznie rezerwowym.

</doc>
<doc id="3244597" url="https://pl.wikipedia.org/wiki?curid=3244597" title="Hermann Voss (historyk)">
Hermann Voss (historyk)

Hermann Voss (Georg August) (ur. 30 lipca 1884 w Lüneburgu, zm. 28 kwietnia 1969 w Monachium) – niemiecki historyk sztuki. Szczególnie wsławił się artykułem z 1915 roku, w którym, odkrywszy w trakcie zwiedzania Musée des Beaux-Arts w Nantes (gdzie przebywał jako żołnierz niemiecki w trakcie I wojny światowej), sygnaturę pod obrazem "Anioł ukazujący się św. Józefowi", dokonał pierwszej atrybucji dzieł Georgesa de La Toura.
Voss pełnił liczne funkcje urzędowe jako dyrektor niemieckich muzeów. Pracował także w czasach nazistowskich w Führermuseum, angażując się w pozyskiwanie dzieł grabionych przez Niemców w czasie II wojny światowej.

</doc>
<doc id="3244598" url="https://pl.wikipedia.org/wiki?curid=3244598" title="Hrádek u Rokycan">
Hrádek u Rokycan

Hrádek u Rokycan – przystanek kolejowy w Hrádku, w kraju pilzneńskim, w Czechach. Położony jest na wysokości 410 m n.p.m. Znajduje się w północnej części miejscowości, przy drodze nr 11728.
Na przystanku nie ma możliwości zakupu biletu, a obsługa podróżnych odbywa się w pociągu.. 

</doc>
<doc id="3244599" url="https://pl.wikipedia.org/wiki?curid=3244599" title="Giovanny Arrechea">
Giovanny Arrechea



</doc>
<doc id="3244600" url="https://pl.wikipedia.org/wiki?curid=3244600" title="Giovanni Arrechea">
Giovanni Arrechea



</doc>
<doc id="3244601" url="https://pl.wikipedia.org/wiki?curid=3244601" title="Pierścionek z końskiego włosia">
Pierścionek z końskiego włosia

Pierścionek z końskiego włosia – dwuczęściowa powieść Aleksandra Ścibora-Rylskiego, osnuta wokół losów młodzieży akowskiej, rozgrywająca się w okresie powstania warszawskiego oraz pierwszych miesięcy instalowania rządów komunistycznych w Polsce. Autor oddał powieść do druku w 1965 roku, lecz jej publikacja została wówczas zablokowana przez peerelowską cenzurę. W rezultacie "Pierścionek…" został wydany po raz pierwszy w 1991 roku, tj. blisko osiem lat po śmierci autora. Na motywach powieści Andrzej Wajda nakręcił w 1992 roku dramat wojenny pt. "Pierścionek z orłem w koronie".
Okoliczności powstania i publikacji powieści.
W wywiadzie dla "Życia Warszawy" z 18 lutego 1965 Aleksander Ścibor-Rylski wspomniał o planach wydania nowej powieści, informując, że pracuje nad nią już od pięciu lat. Oznajmił wówczas także, iż złożył już w Państwowym Instytucie Wydawniczym dwa tomy planowanego utworu, dodając jednocześnie, że pracuje nad trzecim oraz rozważa napisanie czwartego i piątego. "Pierścionek…" nie został jednak dopuszczony do druku z przyczyn politycznych. Komunistyczni cenzorzy byli skłonni zgodzić się co najwyżej na publikację pierwszego tomu, którego akcja toczyła się w czasie powstania warszawskiego. Autor nie zgodził się jednak na ten kompromis. Zrezygnował ze starań o wydanie powieści oraz zarzucił pisanie pozostałych tomów.
Zablokowanie przez cenzurę publikacji "Pierścionka…" skłoniło Ścibora-Rylskiego do ostatecznej rezygnacji z ambitnego pisarstwa na rzecz pracy w przemyśle filmowym. Owa decyzja, w połączeniu z narastającymi problemami natury osobistej, spowodowała, że autor mimo postępującej liberalizacji systemu nie podejmował kolejnych prób wydania powieści. Nie zdecydował się również na jej publikację w wydawnictwach emigracyjnych lub w „drugim obiegu”. Kilka lat po śmierci autora do rzekomo zaginionego maszynopisu dotarł Tadeusz Drewnowski. W rezultacie "Pierścionek…" został wydany po raz pierwszy w 1991 roku – tj. po upływie ponad 25 lat od momentu oddania do druku, a zarazem blisko 8 lat po śmierci autora.
Konstrukcja utworu.
Powieść napisana jest w pierwszej osobie. Dzieli się na dwie części. Akcja pierwszej rozgrywa się w powstańczej Warszawie, a sierpniowy zryw przedstawiony jest tam z perspektywy dowódcy powstańczego plutonu. W drugiej części akcja toczy się natomiast w bliżej nieokreślonej miejscowości podwarszawskiej, a osnuta jest wokół losów młodzieży akowskiej i jej rozmaicie kształtującego się stosunku do powstającej Polski Ludowej.
Fabuła.
Część pierwsza.
Warszawa, 1 sierpnia 1944. Na krótko przed godziną „W” podchorąży Marcin dowiaduje się, że w zastępstwie nieobecnego ppor. „Samuraja” musi przejąć dowództwo nad kilkudziesięcioosobowym plutonem Kedywu. Już pierwsze walki ukazują rażącą dysproporcję sił między oddziałami polskimi a niemieckimi. Wraz z pogarszającą się sytuacją militarną i śmiercią kolejnych kolegów Marcin coraz poważniej zaczyna kwestionować sens powstania. Jego zniechęcenie i brak zapału szybko przekładają się na pogorszenie stosunków z podwładnymi. Równocześnie Marcin zakochuje się z wzajemnością w Wiśce, młodziutkiej sanitariuszce z sąsiedniego plutonu. Ich tragiczne uczucie nie wykracza jednak poza sferę platoniczną.
Pod koniec września Niemcy przystępują do ostatecznego szturmu na dzielnicę. W czasie zaciętych walk ginie większość żołnierzy Marcina, a on sam zostaje ciężko ranny. Ostatniej nocy przed upadkiem powstania Marcin otrzymuje od Wiśki tytułowy pierścionek – wykonany z końskiego włosia, z wizerunkiem orła w koronie. Po kapitulacji dzielnicy oboje unikają niewoli, ukrywając się w tłumie wypędzanej ludności cywilnej. Na jednym z punktów zbornych dochodzi jednak do tragedii. Na oczach bezsilnego Marcina Wiśka zostaje uprowadzona i zgwałcona przez pozostających na niemieckiej służbie „własowców”.
Część druga.
Zima 1944/1945. Ciężko ranny Marcin przechodzi rekonwalescencję w podwarszawskim miasteczku. Opiekę sprawuje nad nim sanitariuszka Janina, jego dawna podwładna z czasów konspiracji i powstania. Oboje znajdują przytułek u matki zaginionego powstańca. Za pośrednictwem Czerwonego Krzyża Marcin poszukuje Wiśki (wywiezionej przez Niemców wkrótce po wyjściu z Warszawy), wkrótce nawiązuje jednak romans z Janiną. W międzyczasie parę odwiedza major Sztajnert, który proponuje Marcinowi wstąpienie w szeregi organizacji NIE, przeciwstawiającej się dominacji ZSRR oraz instalowaniu rządów komunistycznych w Polsce. Marcin, przekonany o bezsensie dalszej walki, odrzuca propozycję. Czując się nadal odpowiedzialnym za los swoich podwładnych, a zarazem obawiając się, iż Sztajnert wciągnie ich w skazaną z góry na klęskę działalność konspiracyjną, postanawia na własną rękę szukać porozumienia z nową władzą. W tym celu nawiązuje kontakt z „Tatarem” – żołnierzem AL, któremu wraz z Wiśką ocalili życie po upadku powstania, obecnie sekretarzem komitetu powiatowego PPR.
Starania Marcina kończą się niepowodzeniem. Dawni podwładni nie chcą nawet wysłuchać jego propozycji, podczas gdy praca w charakterze szofera w powiatowym Urzędzie Bezpieczeństwa pozbawia go złudzeń na temat charakteru „władzy ludowej”. Marcin nawiązuje ponownie kontakt ze Sztajnertem i zostaje jego informatorem. Szybko zostaje jednak zdemaskowany przez Bezpiekę. Porucznik Kosior, podający się za przedstawiciela „narodowej frakcji” wewnątrz UB, postanawia wykorzystać Marcina oraz pułkownika „Prawdzica” (wyciągniętego w ostatniej chwili z transportu na Sybir) do nawiązania kontaktu z dowództwem AK – rzekomo celem znalezienia "modus vivendi", które pozwoli uniknąć niepotrzebnego przelewu polskiej krwi. Propozycja porozumienia okazuje się jednak prowokacją, a Sztajnert i przybyli na spotkanie przedstawiciele Podziemia zostają uprowadzeni.
Marcin unika aresztowania i ucieka do zrujnowanej Warszawy. Spotyka się z Janiną na miejscu dawnych walk ich plutonu. Powieść kończy się w momencie, gdy Janina informuje Marcina, iż zna adres Wiśki, która powróciła z tułaczki i już od dwóch miesięcy zamieszkuje w stolicy.
Nawiązania do wydarzeń historycznych.
Autor konsekwentnie unika podawania w powieści nazw geograficznych, kryptonimów oddziałów itp. Niemniej obecne w "Pierścionku... " nawiązania do wydarzeń historycznych pozostają stosunkowo łatwe do rozszyfrowania. Pluton Marcina walczy na warszawskim Żoliborzu, a jego szlak bojowy pokrywa się zasadniczo ze szlakiem bojowym Zgrupowania „Żniwiarz”, w którego szeregach Ścibor-Rylski walczył w powstaniu warszawskim. Prowokacja zakończona aresztowaniem wielu wysokich rangą oficerów AK stanowi czytelne nawiązanie do sprawy porwania przez NKWD szesnastu przywódców Polskiego Państwa Podziemnego. Postać majora Sztajnerta jest przy tym w dużej mierze wzorowana na generale Leopoldzie Okulickim. Stacja kolejowa, z której aresztowani żołnierze AK wywożeni są do łagrów, bywa natomiast umiejscawiana w Rembertowie, gdzie w latach 1944–1945 funkcjonował specjalny obóz NKWD.
Pierścionek z końskiego włosia na tle literatury powstańczej.
W "Pierścionku z końskiego włosia" Ścibor-Rylski powraca do autobiograficznego „przeżycia pokoleniowego”, dokonując swoistego rozrachunku z powstańczą przeszłością. Na tle literatury poświęconej powstaniu warszawskiemu jego powieść sytuuje się zdecydowanie w nurcie krytycznym. Walka i umieranie są tu całkowicie odarte z patosu i romantyzmu, a dramat klęski oraz przykłady fanfaronady i nieodpowiedzialność powstańczych dowódców – opisywane szczerze i bezkompromisowo. Ważną rolę odgrywa również w powieści motyw bezradności jednostki wobec mechanizmów historii. Zbigniew Jarosiński oceniał, iż autor odchodząc od kombatanckiego etosu „brał stronę tych, którzy zginęli albo nieostrożnie przegrali swe życie w historycznym katakliźmie”. Krzysztof Masłoń uznał z kolei, iż w "Pierścionku... " „najwięcej jest goryczy”. Na ową gorycz zwracał również uwagę Tadeusz Drewnowski.
Drewnowski uznał "Pierścionek z końskiego włosia" za najwybitniejsze dzieło Ścibora-Rylskiego. Krzysztof Masłoń w swym rankingu najważniejszych książek o powstaniu warszawskim przyznał tej powieści dziesiąte miejsce. Ocenił jednocześnie, że fakt, iż "Pierścionek... " został wydany dopiero po przełomie 1989 roku, sprawił, iż powieść nie zdołała odegrać istotnej roli w debacie na temat sensu i znaczenia powstania warszawskiego.
Adaptacja filmowa.
W 1992 roku na motywach powieści Andrzej Wajda nakręcił dramat wojenny pt. "Pierścionek z orłem w koronie". Film – uznawany za swoiste pożegnanie reżysera z polską szkołą filmową – oparty był przede wszystkim na drugiej części powieści. Losom Marcina i jego plutonu w powstaniu warszawskim poświęconych jest natomiast tylko kilka pierwszych scen. W filmie znalazły się – nieobecne w powieści – nawiązania do nakręconego ponad 30 lat wcześniej przez Wajdę "Popiołu i diamentu". Odmienne jest również zakończenie.

</doc>
<doc id="3244602" url="https://pl.wikipedia.org/wiki?curid=3244602" title="Moravský Krumlov (stacja kolejowa)">
Moravský Krumlov (stacja kolejowa)

Moravský Krumlov – stacja kolejowa w miejscowości Moravský Krumlov, w kraju południowomorawskim, w Czechach Znajduje się na wysokości 310 m n.p.m.
W budynku dworcowym znajdują się kasy biletowe, w którym można zakupić bilety i zarezerwować miejsca na wszystkie pociągi.

</doc>
<doc id="3244606" url="https://pl.wikipedia.org/wiki?curid=3244606" title="Kostelec nad Labem (przystanek kolejowy)">
Kostelec nad Labem (przystanek kolejowy)

Kostelec nad Labem – przystanek kolejowy oraz ładownia publiczna w Kostelcu nad Labem, w kraju środkowoczeskim, w Czechach. Znajduje się na wysokości 175 m n.p.m.
Jest zarządzany przez Správę železnic. Na przystanku nie ma możliwości zakupu biletów, a obsługa podróżnych odbywa się w pociągu.

</doc>
<doc id="3244607" url="https://pl.wikipedia.org/wiki?curid=3244607" title="Strafgesetzbuch">
Strafgesetzbuch

Strafgesetzbuch (skrót: "StGB") – kodeks karny obowiązujący na terenie Niemiec.

</doc>
<doc id="3244608" url="https://pl.wikipedia.org/wiki?curid=3244608" title="Kodeks karny (Niemcy)">
Kodeks karny (Niemcy)



</doc>
<doc id="3244609" url="https://pl.wikipedia.org/wiki?curid=3244609" title="Historia Gibraltaru">
Historia Gibraltaru

Historia Gibraltaru – małego półwyspu na południowym krańcu Półwyspu Iberyjskiego obejmuje prawie 3 tysiące lat, chociaż pierwsze ślady osadnictwa na tych terenach sięgają prawie 50 tysięcy lat. Przez wieki Gibraltar ewaluował z miejsca czci religijnej, do jednego z najważniejszych miejsc na geopolitycznej mapie świata.
Prehistoria.
Pierwsze ślady osadnictwa człowieka neandertalskiego na Skale Gibraltarskiej pochodzą sprzed 50 tysięcy lat. Odkryto je w 1848 roku podczas wykopalisk w czasie budowy fortyfikacji w kamieniołomie Forbesa. Znaleziska czaszki dorosłej kobiety neandertalskiej, nazwanej w późniejszych latach "Gibraltar 1", dokonał kapitan Royal Navy Edmund Flint. W 1862 roku paleontolodzy George Busk i Hugh Falconer przybyli do Gibraltaru, aby zbadać znalezisko Flinta. Dwa lata później czaszka została zaprezentowania Brytyjskiemu Stowarzyszeniu Popierania Nauk. W czasie spotkania uczeni przedłożyli zebranemu gremium raport, wedle którego czaszka znaleziona na Gibraltarze należała do gatunku "Homo calpicus". Po odkryciu podobnych szczątków w Neandertalu, nowo odkryty gatunek człowieka nazwano ostatecznie "Homo neanderthalensis". Odlew czaszki "Gibraltar 1" jest prezentowany w Muzeum Gibraltarskim, a oryginał przechowywany w Muzeum Historii Naturalnej w Londynie. Kolejne fragmenty czaszki homo neanderthalensis odnalazła w 1926 roku Dorothy Garrod. Znalezisko nazwano "Gibraltar 2" lub "Devil’s Tower Child".
W lipcu 2012 roku hiszpański archeolog Francisco Giles Pacheco odkrył w jaskini Gorham rysunek wyryty na głębokość kilku milimetrów. Zdaniem paleontologa Clive’a Finlaysona może on pochodzić sprzed 45-30 tysięcy lat. Narzędzia odkryte w jaskini mogą sugerować, że człowiek neandertalski mógł żyć tam jeszcze 24-28 tysięcy lat temu. Późniejsze ślady ich bytowania nie są już znane.
Neandertalczycy z Gibraltaru byli prawdopodobnie ostatnimi przedstawicielami swojego gatunku. Wymarli około 24 tysiące lat temu, o 2 tysiące lat później niż populacja Homo neanderthalensis z innych części Europy. Wyginięcie gatunku nastąpiło w czasie maksimum glacjalnego ostatniego zlodowacenia, które zbiegło się z rozpadem przybrzeżnych lądolodów. 25,5-22,5 tysiąca lat temu klimat stał się bardzo niestabilny, a żyzne sawanny zostały zastąpione lasami sosnowymi i stepami. Ostateczna przyczyna wyginięcia neandertalczyków z Gibraltaru nie jest znana, ale prawdopodobnie nie było to wynikiem walki z człowiekiem współczesnym, który pojawił się na południu Półwyspu Iberyjskiego dopiero 18 tysięcy lat temu. Populacja neandertalczyków kurczyła się przez ostatnie tysiąclecia, a zmiany klimatu, chów wsobny i choroby przyczyniły się do zagłady.
Po wymarciu neandertalczyków, jaskinie w dalszym ciągu były wykorzystywane przez człowieka rozumnego. W jaskini Gorham odkryto kamienne narzędzia, kości zwierząt datowane na 5-40 tysięcy lat. Wykopaliska archeologicznie wykazały ślady kultury almeryjskiej. Niewiele jest śladów osadnictwa z epoki brązu, ponieważ ludzie porzucili tradycyjne miejsca zamieszkania jakimi były jaskinie.
Starożytność.
W czasach antycznych Skała Gibraltarska była dla ludzi miejscem o znaczeniu symbolicznym i religijnym. Około 950 roku p.n.e. Fenicjanie założyli miasto Carteia, na miejscu dzisiejszego San Roque, nieopodal Gibraltaru. Jaskinia Gorham była sanktuarium dla Genius loci tego miejsca, tak samo jak dla władających później tym terenem Kartagińczyków i Rzymian. W czasie wykopalisk odkryto w jaskini ceramikę, biżuterię oraz egipskie artefakty, pozostawione jako ofiary dla bogów, pozostawione zapewne w podzięce za bezpieczne przeprawienie się przez Cieśninę Gibraltarską.
Starożytni Rzymianie nazywali skałę "Mons Calpe". Było to prawdopodobnie zapożyczenie z języka fenickiego słowa "kalph" ("wydrążony"). Platon określił Skałę jednym ze Słupów Heraklesa. Zamykające Morze Śródziemne Słupy oznaczały dla starożytnych koniec znanego świata, a samo określenie „za Słupami Heraklesa” znaczyło tyle, co „za Cieśniną Gibraltarską”, stąd czasami Słupami nazywa się również samą Cieśninę. Według relacji greckiego podróżnika z Focji, który odwiedził Gibraltar w VI wieku p.n.e., na Skale obecne były świątynie i ołtarze ku czci tego mitycznego herosa. Nawiązanie do Słupów Heraklesa można odnaleźć również w czasach nowożytnych. Są uwidocznione w osobistym herbie cesarza Karola V, herbie Hiszpanii, herbie Kadyksu, a także w portugalskim Cifrão.
Miejsce było znane starożytnym geografom, lecz z powodu swej niedostępności nie było zasiedlane. W 228 p.n.e. kontrolę nad obszarem przejęła Kartagina, a w 206 p.n.e. Republika rzymska. Po upadku Cesarstwa Rzymskiego, tereny te zostały zagarnięte przez Wandalów, Gotów, a następnie przeszły we władanie Królestwa Wizygotów. W II połowie VI wieku Gibraltar i południowa część Półwyspu Iberyjskiego, należały do Cesarstwa Bizantyjskiego, ale w późniejszym czasie ponownie znalazły się pod panowaniem Wizygotów.
Panowanie arabskie.
27 kwietnia 711 roku Gibraltar był miejscem lądowania berberyjskiego wodza Tarika ibn Zijada, który rozpoczął w tym miejscu arabski podbój Półwyspu Iberyjskiego. Na wieść o zwycięstwach Tarika, jego przełożony Musa ibn Nusajr, umajjadzki zarządca Ifrikijji, przybył na Półwysep by wspomóc go w walce. Dla nowo zdobytych terenów przyjęto nazwę Al-Andalus. Gdy władzę w państwie Umajjadów przejęła w 750 roku dynastia Abbasydów, lenna muzułmańskie zjednoczyły się w niezależny Emirat, a w 929 roku Kalifat Kordoby, rządzący Al-Andalus pod berłem jednego z książąt z dynastii Abbasydów. Po rozpadzie kalifatu w 1031 roku, nastąpił podział Al-Andalus na mniejsze emiraty – taify. Gibraltar wszedł w skład taify Algeciras, lecz już w 1056 roku został podbity przez taifę Sewilli. W obawie przed atakiem Almorawidów od strony Afryki Północnej, rządzący Sewillą Abbad II al-Mutadid nakazał emirowi Algeciras wybudowanie na Gibraltarze twierdzy i obserwowanie brzegu Afryki.
Almorawidzi przybyli na te tereny w 1086 roku nie w wyniku podboju, a na zaproszenie emirów taif, których państwa były zagrożone ekspansjonistyczną polityką króla Kastylii i Leónu Alfonsa VI. Jusuf ibn Taszfin włączył taifę Sewilli w 1090 roku do swojego państwa. Po Almorawidach swój kalifat ustanowili Almohadzi. W 1146 roku Gibraltar znalazł się w granicach ich państwa. Za panowania kalifa Abd al-Mumina rozpoczęto na Gibraltarze budowę warowni "Madinat al-Fath" ("Miasto zwycięstwa") Abd al-Mumin nakazał by w mieście wybudowano meczet, kilka pałaców dla niego i jego synów, oraz zbiorniki magazynujące wodę. Miasto zostało otoczone murem i posiadało tylko jedną bramę wjazdową "Bab al-Fath" ("Brama zwycięstwa"). Wybudowano również port oraz postawiono kilka wiatraków na Skale. Po śmierci al-Mumina jego syn Abu Jusuf I zaniechał rozbudowy miasta i przeniósł się do Sewilli.
Po rozpadzie państwa Almohadów północna część Cieśniny Gibraltarskiej dostała się pod panowanie Emiratu Grenady. W 1274 roku sułtan Grenady Muhammad II przekazał Gibraltar wraz z pobliskim Algeciras sułtanowi Maroka Abu Jusufowi Jakubowi z dynastii Marynidów, jako zapłatę za pomoc w obronie Grenady przed atakiem Kastylii. Inne źródła podają rok 1275 za datę udostępnienia Marynidom portów w Gibraltarze, Algeciras i Tarifie jako baz wypadowych. W 1292 roku Sancho IV Odważny zdobył Tarifę. Marynidzi bez skutku oblegali port, lecz nie odzyskali miasta. W obliczu klęski, sułtan Maroka sprzedał pozostałe ziemie na Półwyspie Iberyjskim będące pod jego rządami władcy Grenady.
W 1309 roku po wygaśnięciu traktatu pokojowego między Królestwem Kastylii a Emiratem Grenady, doszło do wojny między tymi państwami. Wojska pod dowództwem Juana Núñeza II de Lara i Alonso Péreza de Guzmán oblegały Gibraltar ("Pierwsze oblężenie Gibraltaru") i ostatecznie 12 września tego samego roku go zdobyły. Ferdynand IV Pozwany nakazał odbudowę i wzmocnienie zniszczonych umocnień. Gubernatorem miasta mianował jednego z oficerów biorących udział w oblężeniu, Alfonsa Fernanda de Mendoza. Na rozkaz Ferdynanda IV rozpoczęto repoblację, całą dotychczasową ludność miasta wygnano do Afryki Północnej, a na jej miejsce sprowadzono osadników chrześcijańskich. W 1315 roku nowy sułtan Grenady Ismail I ogłosił dżihad przeciwko chrześcijańskim władcom Półwyspu Iberyjskiego i rozpoczął oblężenie miasta ("Drugie oblężenie Gibraltaru"). Książę regent Piotr Kastylijski, rządzący w imieniu małoletniego Alfonsa XI w tym samym czasie przeprowadził na terytorium Grenady łupieżczą wyprawę zbrojną. Na wieść o oblężeniu nakazał swoim siłom iść na odsiecz twierdzy. Ismail I na wieść o nadciągających wojskach kastylijskich nakazał swoim żołnierzom odwrót.
W 1331 roku nowy władca Maroka Abu al-Hassan Ali I rozpoczął politykę zacieśniania więzi z Emiratem Grenady. Oba państwa podjęły wysiłek militarny, aby odbić z rąk chrześcijańskich Gibraltar. W lutym 1333 roku 7 tysięcy żołnierzy pod dowództwem syna Alego I, Abd al-Malika zostało w tajemnicy przeprawionych z Afryki przez Cieśninę Gibraltarską i w Algeciras połączyli swoje siły z wojskami Muhammada IV z Grenady. Kastylijczycy zajęci byli przygotowaniami do koronacji Alfonsa XI i nie od razu zareagowali na koncentrację wojsk arabskich. Gibraltar był źle przygotowany na wypadek ewentualnego oblężenia. Gubernator Don Vasco Perez de Meira sprzeniewierzył fundusze przeznaczone na obronność, przeznaczające je na zakup ziemi w okolicach Jerez de la Frontera. Miasto posiadało kilka rzędów murów obronnych, które ciągnęły się od stoczni aż po zamek na zboczu Skał. Pod koniec lutego atakujący zdobyli stocznie i tereny wokół zamku, gdzie rozstawiono machiny oblężnicze ("Trzecie oblężenie Gibraltaru"). Dopiero w czerwcu na pomoc ruszyły wojska kastylijskie, lecz było już za późno. 17 czerwca 1333 Vasco Perez poddał miasto, po czym zbiegł do Afryki Północnej. Pomimo tego zwycięstwa, Muhammad IV został zamordowany przez wewnętrzną opozycję w swoim kraju, a Abu al-Hassan wykorzystał tę sytuację i zagarnął miasto. Kastylijczycy niezwłocznie przystąpili do oblężenia ("Czwarte oblężenie Gibraltaru"), które trwało dwa miesiące i zakończyło się niepowodzeniem.
Po podpisaniu traktatu pokojowego, przystąpiono do rozbudowy miejskich fortyfikacji. Twierdza ciągnęła się od dzisiejszego placu Grand Casemates Square do Upper Castle Road i była podzielona na trzy części. Górowała nad nią Tower of Homage ("Wieża hołdu"), największa wieża w całej Al-Andalus. Wokół niej wytyczono kasbę. Poniżej kasby znajdowała się późniejsza "Villa Vieja" ("Stare miasto") dostępna jedynie przez bramę "Bab el-Granada" oraz port "Dar el-Sinaha" do którego można się było dostać trzema bramami. Na miejscu dzisiejszej Katedry Najświętszej Maryi Panny zbudowano meczet. Kolejny usytuowany był w miejscu dzisiejszego Sanktuarium Matki Bożej, Pani Europy na Europa Point.
Od sierpnia 1349 do marca 1350 roku wojska Alfonsa XI oblegały twierdzę ("Piąte oblężenie Gibraltaru"). Atakujących zdziesiątkowała epidemia czarnej ospy. Wśród zmarłych był również sam król, po śmierci którego zaniechano dalszego oblężenia. W 1374 roku władztwo nad Gibraltarem ponownie przejęli Nasrydzi z Grenady. W 1410 roku garnizon wypowiedział posłuszeństwo emirowi Jusufowi III i zadeklarował wierność władcy Maroka Usmanowi III. Twierdza została odbita dzięki stronnikom emira w mieście ("Szóste oblężenie Gibraltaru"). W 1437 roku kolejną nieskuteczną próbę oblężenia ("Siódme oblężenie Gibraltaru") podjęli Kastylijczycy pod wodzą Enrique Péreza de Guzmán. Podczas ataku książę de Guzmán utonął w czasie ataku morskiego, gdy przeładowana łódź w której płynął na ratunek oddziałom lądowym, wywróciła się. Maurowie wyłowili jego ciało i zawiesili w koszu na jednej z baszt.
20 sierpnia 1462 roku miasto zostało ostatecznie zdobyte podczas rekonkwisty przez wojska chrześcijańskie pod wodzą syna Enrique Péreza de Guzmán – Juana Alonso de Guzmán, 1. księcia Medina-Sidonia ("Ósme oblężenie Gibraltaru").
Panowanie hiszpańskie.
Rządy Guzmánów.
Po podboju, Henryk IV na nowo nadał miastu liczne przywileje, którymi było obdarzane we wcześniejszych okresach panowania chrześcijańskiego. Henryk IV przyjął tytuł "Króla Gibraltaru", włączając jednocześnie miasto do comarki Campo de Gibraltar. W 1464 roku część możnych i duchowieństwa będących w opozycji do Henryka IV, na czele z arcybiskupem Toledo Alfonsem Carrillo i markizem de Villena Juanem Pacheco, zdetronizowali króla na rzecz jego przyrodniego brata Alfonsa księcia Asturii. W zamian za obietnicę nadania na własność Gibraltaru, Juan Alonso de Guzmán poparł Alfonsa. Lojalne wobec króla wojska stacjonujące w twierdzy nie chciały jej poddać księciu Medina-Sidonia. W kwietniu 1466 roku rozpoczęło się piętnastomiesięczne oblężenie ("Dziewiąte oblężenie Gibraltaru"), zakończone sukcesem w lipcu 1467 roku. Juan Alonso de Guzmán zdobył miasto, lecz zmarł rok później. Kontrolę nad miastem sprawował jego syn, Enrique de Guzmán 2. książę Medina-Sidonia. Henryk IV stłumiwszy rebelię powrócił na tron w 1469 roku i przyznał miasto księciom Medina-Sidonia. W 1474 roku de Guzmán w zamian za utrzymanie garnizonu wojskowego odsprzedał miasto Żydom którzy przyjęli chrześcijaństwo, tzw. "converso". Po dwóch latach wszyscy "converso" w liczbie 4350 osób zostali wygnani, a władzę ponownie przejęli Medina-Sidonia. 30 września 1478 roku Enrique de Guzmán otrzymał od królowej Izabeli I Kastylijskiej tytuł "Markiza Gibraltaru". Zdając sobie sprawę ze znaczenia militarnego tego miejsca, 2 grudnia 1501 roku Izabela Kastylijska zwróciła się z prośbą do Juana Alfonso Péreza de Guzmán, 3. księcia Medina-Sidonia, o włączenie miasta pod jurysdykcję korony, na co ten odpowiedział aprobatą. 2 stycznia 1502 roku nastąpiło przekazanie władzy w mieście, w imieniu królowej zarząd sprawował Garcilaso de la Vega. 10 lipca 1502 roku królowa nadała miastu herb, który jest używany do dzisiaj. Królowie Katoliccy potwierdzili również przywileje nadane przez Henryka IV, a także przekazali fundusze na przebudowę miasta.
W składzie korony.
W tym okresie Gibraltar oznaczał nie tylko sam półwysep, ale też okoliczne miasta: La Línea de la Concepción, San Roque, Los Barrios i Algeciras. Wschodnia granica przebiegała wzdłuż rzeki Rio Guadiaro, a północna w pobliżu Castellar de la Frontera, Jimena de la Frontera, Alcalá de los Gazules, Medina-Sidonia i Tarify. Po upadku Grenady i włączeniu jej terytorium w skład państwa hiszpańskiego, Marbella przejęła od Gibraltaru status głównego portu południowego wybrzeża Półwyspu Iberyjskiego. Niegościnne tereny wokół miasta nie zachęcały do osiedlania się w nim. Aby zwiększyć populację, król Ferdynand Aragoński polecił by wszyscy skazańcy z dawnego Emiratu Grenady mieli możliwość odbywania kary w garnizonie Gibraltaru, jako alternatywę dla więzienia. Mimo pozornej nieatrakcyjności, Juan Alfonso Pérez de Guzmán, 3. książę Medina-Sidonia próbował odzyskać miasto w 1506 roku ("Dziesiąte oblężenie Gibraltaru"). Przebywający w Sewilli Guzmán miał nadzieję, że jego stronnicy w Gibraltarze zdołają opanować garnizować, tak się jednak nie stało. Wieści o planach księcia Medina-Sidonia szybko dotarły do mieszkańców Skały, a wszyscy mieszkańcy zostali zobligowani do obrony garnizonu. Wojska Mediny oblegały miasto, nie próbując go szturmować. Po obu stronach nie doszło do rozlewu krwi. Za namową arcybiskupa Sewilli, książę Medina zrezygnował z próby zdobycia miasta i powrócił do swojej twierdzy w Sewilli. Wypłacił również rekompensaty wszystkim, którzy ponieśli straty materialne w czasie oblężenia.
Pomimo ciągłych zagrożeń zewnętrznych, fortyfikacje popadły w ruinę. W 1540 roku wykorzystali to piraci berberyjscy pod wodzą pochodzącego z Sardynii Ali Hamata, porucznika floty Hajraddina Barbarossy. Sformował on małą flotyllę w skład której weszło 900 chrześcijańskich niewolników i 2000 Turków, którymi dowodził generał Caramani, dawny niewolnik na hiszpańskiej galerze. Wiedząc że południowe wybrzeże Półwyspu Iberyjskiego jest w tym czasie nie chronione, ponieważ Hiszpanie patrolowali okolice Balearów, 24 sierpnia 1540 roku 16 statków z załogą wyruszyło z Algieru w kierunku Morza Alborańskiego, w celu splądrowania fortu. We wrześniu 1540 roku flota zakotwiczyła na południowym krańcu półwyspu. Plądrowanie rozpoczęło się od ograbienia Sanktuarium Matki Bożej patronki Europy, następnie piraci udali się do miasta w celu zdobycia zamku, gdzie opór stawili im mieszkańcy. Po wzięciu do niewoli jeńców, spaleniu wielu domostw i zabiciu wszystkich którzy stanęli im na drodze, 12 września zarządzono odwrót do Vélez de la Gomera w Afryce Północnej. Wzięci do niewoli jeńcy mieli być wykupieni za kwotę 7000 dukatów. Na wieść o ataku, flota Bernardino de Mendozy wyruszyła z Kartageny w poszukiwaniu Turków. 1 października 1540 roku statki Mendozy i Hamata stoczyły bitwę morską w pobliżu Alborán. Hiszpanie wygrali bitwę, opanowali 16 łodzi, a jedną zatopili. W czasie bitwy zginął Caramani, a Hamat dostał się do niewoli. W walce życie straciło ponad 700 muzułmanów, 427 wzięto do niewoli, uwolniono 837 chrześcijańskich niewolników. Hiszpańskie straty wyniosły 137 zabitych i ponad 500 rannych, w tym Mendoza.
Po tym wydarzeniu cesarz Karol V Habsburg nakazał rozbudowę murów miejskich okalających miasto. Jeszcze w 1540 roku rozpoczęto prace konstrukcyjne nad, jak ówcześnie go nazywano, "Murem św. Benedykta" ("Muralla de San Benito"). W 1552 roku włoski inżynier Giovanni Battista Calvi przystąpił do rozbudowy murów obronnych. Calvi zaprojektował mur o długości 280 metrów, biegnący w osi wschód-zachód w bliskiej odległości od wybrzeża, a mający swój koniec w przepaści. Druga część muru, tym razem z północy na południe przebiegała od szczytu urwiska i zygzakiem przechodziła w dół, aż do grzbietu Skały Gibraltarskiej. Następca Karola V - Filip II Habsburg polecił w 1558 roku by Giovan Giacomo Paleari Fratino kontynuował prace. Fratino chciał, by prace nad zygzakiem zostały wstrzymane, a on sam powinien zostać zburzony, lecz na takie radykalne zmiany nie pozwolił główny inżynier królewski Tibúrcio Spannocchi. Zygzak ukończono w 1599 roku.
Wody Zatoki Gibraltarskiej w dalszym ciągu, przez wiele lat były niebezpieczne z powodu pojawiających się tam notorycznie piratów berberyjskich. Z tego powodu, wielu mieszkańców południowego krańca Hiszpanii było porwanych i sprzedanych w niewolę. Sytuacji nie poprawiła niewielka eskadra hiszpańskich galer, która została zakotwiczona w porcie w celu zwalczania napadów. Problem nasilił się po 1606 roku, po wygnaniu Morysków z Hiszpanii. Gibraltar był jednym z miejsc, z którego wielu wypędzonych ewakuowało się do Afryki Północnej, a następnie dołączało siłą lub dobrowolnie do piratów.
25 kwietnia 1607 roku w czasie trwającej wojny osiemdziesięcioletniej, miała miejsce bitwa morska w Zatoce Gibraltarskiej. Flota niderlandzka doszczętnie zniszczyła stacjonujące w wodach zatoki okręty hiszpańskie. Kolejna bitwa morska między siłami holendersko-duńskimi i hiszpańskimi rozegrała się 10 sierpnia 1621 roku i zakończyła się zwycięstwem Hiszpanów. Pierwsza militarna obecność Anglików datowana jest na rok 1620, kiedy zezwolono im na użycie portu jako bazy w walkach przeciwko piratom berberyjskim, którzy zaczęli urządzać wyprawy łupieżcze na Wyspy Brytyjskie. Angielski Parlament próbował w tym czasie przeforsować pomysł wypowiedzenia wojny Hiszpanii. Flota mająca w założeniu odpierać ataki piratów berberyjskich została wysłana w kierunku Hiszpanii. Pomysłowi stanowczo sprzeciwił się król Jakub I Stuart i ekspedycja została zawrócona. Po objęciu władzy przez Karola I w 1625 roku, wysłano flotę w celu „zdobycia lub złupienia” miasta na hiszpańskim wybrzeżu. Jako jedną z możliwych lokalizacji wskazywano Gibraltar, ale ostatecznie wybrano Kadyks. Wyprawa zakończyła się ostatecznie niepowodzeniem. Anglicy wylądowali w okolicach miejskich winnic, ale zostali ewakuowani w przeciągu czterech dni od zejścia na ląd, z powodu masowego pijaństwa wśród żołnierzy.
Obecność wrogów Hiszpanii w tym rejonie, skłoniła króla Hiszpanii Filipa IV do wzmocnienia twierdzy. Wybudowano nowy falochron zwany "Południowym" ("South Mole") oraz platformę dla strzelców, której użyteczność była ograniczona do minimum, z powodu braku wystarczającej liczby żołnierzy. Z powodu złych warunków sanitarnych i przeludnienia, w 1649 roku na Gibraltarze wybuchła zaraza tyfusu, która pochłonęła ¼ populacji. Flota angielska powróciła na Gibraltar w latach 1651–1652 oraz 1654–1655, jako tymczasowy sojusznik Hiszpanów przeciwko Francji i Holandii.
W 1654 roku Oliver Cromwell wysłał dwie ekspedycje okrętów wojennych, w kierunku Hispanioli celem zdobycia bazy wypadowej na Karaiby, oraz Gibraltaru pod pozorem obrony wybrzeża przed atakami piratów berberyjskich. Anglikom nie udało się zdobyć Hispanioli, ale w maju 1654 roku przejęli kontrolę nad Jamajką. Druga flota zakotwiczyła w okolicach Kadyksu i bez sukcesu próbowała przejąć statki płynące z hiszpańskich kolonii. Wraz z nastaniem zimy, wojska zostały zawrócone do Anglii. W 1693 roku podczas Wojny Dziewięcioletniej, w której Anglia i Hiszpania były sojusznikami, resztki sił angielsko-holenderskich którym dowodził George Rooke, schroniły się w mieście po przegranej bitwie w Zatoce Lagos. Jedenaście lat później Rooke powrócił na Gibraltar aby go zdobyć.
Wojna o sukcesję hiszpańską.
Po bezpotomnej śmierci Karola II Habsburga, rozpoczęła się wojna o sukcesję hiszpańską. Admirał Rooke objął dowództwo nad flotą angielską w rejonie Atlantyku. Otrzymał również rozkaz atakowania francuskich i hiszpańskich miast nadmorskich, z tym że wybór celu należał do niego. Rooke postanowił zaatakować Gibraltar z trzech powodów. Miasto miało słabo obsadzony garnizon, było ważnym punktem strategicznym, a jego zdobycie mogło zachęcić mieszkańców południowej Hiszpanii do buntu przeciw Filipowi V. Połączone siły morskie pod dowództwem Rooke’a i lądowe Georga von Hessen-Darmstadt rozpoczęły atak na miasto 1 sierpnia 1704 roku ("Jedenaste oblężenie Gibraltaru"). Po ciężkim ostrzale artyleryjskim 2 sierpnia do ataku przystąpiły oddziały lądowe. Obrońcy Gibraltaru byli dobrze zaopatrzeni w żywność i amunicję, ale atakujący mieli znaczną liczebną przewagę. Hiszpanie nie utrzymali pozycji i rankiem 4 sierpnia gubernator Diego de Salinas poddał miasto. 9 października 1704 roku wojska francusko-hiszpańskie w sile 7 tys. żołnierzy zaczęły oblegać Gibraltar ("Dwunaste oblężenie Gibraltaru"). Garnizon angielsko-holenderski liczył 2 tys. osób. W grudniu 1704 roku na pomoc obleganym przybyło 2,2 tys. żołnierzy pod dowództwem Johna Leake’a. Siły francuskie wycofały się spod murów miejskich 31 marca 1705 roku. Wojna została rozstrzygnięta w 1713 roku przez szereg traktatów i umów. Zgodnie z postanowieniami pokoju utrechckiego Gibraltar został przekazany Wielkiej Brytanii jako wieczysta kolonia.
Panowanie brytyjskie.
Hiszpańskie próby odzyskania miasta.
Pomimo późniejszego znaczenia, Gibraltar był początkowy postrzegany przez Wielką Brytanię jako karta przetargowa. Kwestie obronne w dalszym ciągu były zaniedbywane. W latach 1713-1728 rząd w Londynie próbował siedmiokrotnie oddać miasto w zamian za ustępstwa hiszpańskie, ale Parlament odrzucał za każdym razem taką możliwość z powodu protestów społecznych. Hiszpania pomimo utraty Gibraltaru oraz pozostałych posiadłości w basenie Morza Śródziemnego, nie zrzekła się pretensji do nich. W 1717 roku hiszpańska flota niespodziewanie przeprowadziła udany desant na Sardynię, a rok później zajęła Sycylię, wyspy będące po ustaleniach Traktatu Utrechckiego pod kontrolą austriacką. Sukcesy Madrytu skłoniły Wielką Brytanię do złożenia Hiszpanii propozycji zwrotu Gibraltaru, w zamian za gwarancję pokoju. Po fiasku rokowań wybuchła wojna Hiszpanii z koalicją angielsko-francusko-austriacką. Sukcesom Hiszpanii położyła kres klęska korpusu ekspedycyjnego wysłanego do Szkocji, w celu pomocy Jakobitom w walce z Anglikami. Wojnę zakończył Traktat Haski z 1720 roku.
W styczniu 1727 roku Hiszpania ogłosiła jednostronne unieważnienie zapisów pokoju utrechckiego odnoszących się do Gibraltaru. Wybuchła wojna angielsko-hiszpańska, a miesiąc później siły hiszpańskie rozpoczęły oblężenie Gibraltaru ("Trzynaste oblężenie") i bombardowanie miasta, powodując poważne szkody poprzez intensywny ostrzał artyleryjski. Obrońcy wytrzymali napór wojsk nieprzyjacielskich i Hiszpanie odwołali oblężenie w czerwcu. Na mocy porozumień traktatu w Sewilli z 1729 roku, została ustalona strefa neutralna między brytyjskim obszarem Gibraltaru a hiszpańską miejscowością La Línea de la Concepción o długości 600 toises (ok. 1140 m) – szeroką na "„więcej niż odległość dwóch strzałów armatnich między Hiszpanami a Brytyjczykami”". W czasie wojny o niepodległość Stanów Zjednoczonych, w którą militarnie zaangażowana była Wielka Brytania, Hiszpania podęła próbę odzyskania Gibraltaru. W latach 1779-1783 połączone siły hiszpańsko-francuskie przeprowadziły wielkie oblężenie Gibraltaru, zakończone niepowodzeniem.
XIX wiek.
W lipcu 1801 roku na wodach w pobliżu Gibraltaru stoczono dwie bitwy morskie, znane jako bitwy pod Algeciras. W pierwszej bitwie zwycięstwo odniosły połączone floty francusko-hiszpańskie, w drugiej natomiast triumfowali brytyjczycy wspomagani przez statki portugalskie. W czasie kolejnych lat wojen napoleońskich, Gibraltar posłużył admirałowi Horatio Nelsonowi jako baza wypadowa przed bitwą pod Trafalgarem. 28 października 1805 roku, tydzień po bitwie, poważnie uszkodzony okręt HMS Victory wraz z ciałem poległego w czasie bitwy admirała Nelsona, dotarł do Gibraltaru. Wiceadmirał Cuthbert Collingwood przekazał informację o śmierci Nelsona gubernatorowi Gibraltaru Henry’emu Foxowi, a następnie informacja ta została wydrukowana na łamach Gibraltar Chronicle, która była pierwsza gazetą na świecie informującą o triumfie brytyjskiej floty w bitwie. Skutkiem brytyjskiej wiktorii pod Trafalgarem było umocnienie się pozycji Gibraltaru, jako głównej bazy marynarki wojennej koalicji antyfrancuskiej w czasie wojny na Półwyspie Iberyjskim. W 1808 roku pod pretekstem wzmocnienia francusko-hiszpańskiej armii okupacyjnej w Portugalii, armia napoleońska przeprowadziła inwazję na Hiszpanię, a wojska cesarskie zapuściły się aż pod miasto San Roque, bezpośrednio zagrażając brytyjskiej posiadłości. Gdy w 1810 roku francuski marszałek Nicolas Jean de Dieu Soult zagroził bezpieczeństwu Gibraltaru, brytyjskie dowództwo wojskowe Gibraltaru oraz hiszpański
komendant San Roque uzgodnili, że hiszpańskie umocnienia graniczne oraz fortyfikacje zostaną przez angielskich inżynierów zniwelowane, aby uniemożliwić wojskom francuskim zdobycie dogodnych pozycji do szturmu na Skałę. Francuzi zrezygnowali z ataku na Gibraltar, gdyż uznali ją za twierdzę niemożliwą do zdobycia. Na przełomie 1811 i 1812 roku wojska napoleońskie próbowały oblegać niedalekie miasto Tarifa, lecz zrezygnowały po miesiącu. W końcowym etapie wojen napoleońskich terytorium nie było już niepokojone przez obce wojska.
Na początku XIX wieku liczba mieszkańców Gibraltaru szybko wzrastała. Dużą część imigrantów stanowili mieszkańcy Republiki Genui, zajętej przez wojska francuskie. W 1813 roku prawie co trzeci mieszkaniec Gibraltaru pochodził z Półwyspu Apenińskiego, 20 proc. miało korzenie portugalskie, 16,5 proc. hiszpańskie, 15,5 proc. stanowili Żydzi, 13 proc. pochodziło z Wysp Brytyjskich, 4 proc. stanowili potomkowie przybyszów z Minorki. Z powodu złych warunków sanitarnych panujących w mieście, w 1804 roku wybuchły zarazy żółtej febry i cholery. W ich wyniku zmarła ponad ⅓ mieszkańców Gibraltaru oraz wielu żołnierzy stacjonujących w garnizonie. Na początku XIX wieku Gibraltar zaczął pełnić rolę bazy wypadowej Royal Navy, umożliwiając brytyjskim statkom skuteczną blokadę portów w Tulonie, Kartagenie i Kadyksie. W latach 1807-1814 do portu w Gibraltarze zawijały statki z posiłkami dla antyfrancuskiej koalicji walczącej w wojnie na Półwyspie Iberyjskim. W 1814 roku gubernatorem Gibraltaru został mianowany generał George Don. Za jego rządów poprawiono warunki sanitarne oraz wdrożono program budowy kanalizacji, przebudowano szpital św. Bernarda który od tej pory przyjmował cywilów, a także wybudowano Katedrę Świętej Trójcy, która miała służyć społeczności protestanckiej.
W 1830 roku rząd w Londynie zmienił status terytorium z "Miasta i garnizonu Gibraltar w Królestwie Hiszpanii" na "Kolonię królewską Gibraltar". Odpowiedzialność za administrację od Ministerstwa Wojny przejęło nowo powstałe Biuro Kolonialne. W tym samym czasie powołano Królewską Policję Gibraltaru.
Recesja gospodarcza Gibraltaru rozpoczęła się po rozpowszechnieniu napędu parowego. Pierwszy parowiec przybył do tamtejszego portu w 1823 roku. Pojawienie się statków nowego typu zmieniło strukturę handlu w basenie Morza Śródziemnego. Gibraltar z dochodowego portu przeładunkowego przekształcił się w miejsce napraw oraz nawęglania statków wizytujących port. Chociaż na Gibraltar zawijało większość brytyjskich statków płynących dalej do Aleksandrii oraz w kierunku Przylądka Horn, nie wpłynęło to znacząco na poprawę finansów miasta. W tym czasie wzrosło zapotrzebowanie na siłę roboczą spoza Gibraltaru. Miejscowi robotnicy nie nadążali z uzupełnianiem zapasów na statkach wizytujących tutejsze stocznie. Robotnicy z pobliskiego La Línea de la Concepción stopniowo zaczęli zajmować tereny po zniszczonych hiszpańskich umocnieniach, i w ciągu kilkunastu kolejnych lat powstała na nich dzielnica nędzy. Z powodu zastoju gospodarczego liczba ludności Gibraltaru prawie się nie zmieniła w latach 1830-1880, w przeciwieństwie do przygranicznego La Linea gdzie liczba ludności w tym samym okresie się podwoiła.
Relacje brytyjsko-hiszpańskie były w XIX wieku na ogół przyjazne. Szeregowi żołnierze brytyjscy mieli zakaz przekraczania granicy, ale zezwolono na to oficerom oraz cywilom, wśród których część posiadała posiadłości po hiszpańskiej stronie granicy. W 1812 roku brytyjscy oficerowie z udziałem hiszpańskich ziemian zorganizowali pierwsze cyckliczne polowanie na lisy zwane "Royal Calpe Hunt". Od 1906 roku patronat nad polowaniem objęli władcy Wielkiej Brytanii i Hiszpanii - Edward VII oraz Alfons XIII Burbon. Tradycja wspólnych polowań przetrwała do 1939 roku.
W 1865 roku powołano Radę Komisarzy Sanitarnych, a prace nad rozbudową sieci – kanalizacyjnej i wodociągowej oraz nad systemem odwadniającym pomogły uniknąć kolejnych epidemii. W 1857 roku utworzono miejską gazownię, w 1870 roku na Skałę doprowadzono linię telegraficzną, w 1897 roku Gibraltar na stałe został podłączony do sieci elektrycznej.
Pod koniec XIX i na początku XX wieku Gibraltar coraz bardziej tracił na znaczeniu. Gospodarka kolonii podupadła, ale ze względów militarnych w 1889 roku Londyn zadecydował o rozbudowie portu i stoczni. W pracach brało udział 2,2 tys. robotników i przeprowadzono je kosztem 5 mln funtów. Zgodnie z reformą morską której patronował admirał John Arbuthnot Fisher, Gibraltar stał się siedzibą Floty Atlantyckiej. 17 marca 1891 roku amerykański statek transatlantycki "Utopia" zderzył się na wodach Zatoki z brytyjskim okrętem wojennym "Anson". W wyniku katastrofy życie straciło 576 pasażerów "Utopii".
Gdy jeszcze w połowie XIX wieku większość mieszkańców Skały stanowili przybysze, już według spisu z 1891 roku 75 proc. z 19011 mieszkańców Gibraltaru stanowiły osoby urodzone w tej kolonii. Dwa rozporządzenia królewskie z 1873 oraz 1885 roku wspominały o tym, że żadne dziecko, którego rodzic nie jest mieszkańcem Gibraltaru, nie może się urodzić na tym terytorium. Również cudzoziemcy bez specjalnego zezwolenia nie mogli uzyskać stałego prawa pobytu. Na 14244 osób urodzonych w kolonii przypadało 711 Brytyjczyków, 695 Maltańczyków oraz 960 poddanych brytyjskich z innych dominiów. Gibraltar zamieszkiwało również 1869 Hiszpanów (z czego 1341 stanowiły kobiety), Portugalczycy, Włosi, Francuzi oraz Marokańczycy.
I wojna światowa i lata międzywojenne.
Wartość bazy morskiej została szybko uwidoczniona, kiedy kilka minut po przystąpieniu Wielkiej Brytanii do I wojny światowej, niemiecki liniowiec został przejęty przez brytyjski torpedowiec. Następnego dnia ten sam los spotkał kolejne 3 wrogie statki. Pomimo iż Gibraltar nie był główną areną walk, w przeciwieństwie do okresu II wojny światowej, odgrywał ważną rolę w Wojnie podwodnej. Baza morska była intensywnie wykorzystywana przez okręty alianckie do zaopatrzenia i napraw. Wody Zatoki Gibraltarskiej były miejscem formowania się konwojów alianckich, a niemieckie łodzie podwodne podkradały się do Cieśniny w poszukiwaniu celów. 9 listopada 1918 roku w pobliżu Przylądka Trafalgar niemiecka łódź podwodna zatopiła brytyjski okręt wojenny HMS „Britannia”.
Przywrócenie pokoju oznaczało zmniejszenie wydatków na rozwój kolonii, lecz jej budżet został podreperowany w wyniku dużego wzrostu ruchu statków liniowych i wycieczkowych do Gibraltaru. Brytyjskie statki płynące do i z Południowej Afryki czy Indii, zatrzymywały się na wodach Zatoki, podobnie jak jednostki francuskie, włoskie, greckie płynące do Ameryki. W 1922 roku powołano Radę Wykonawczą oraz wybrano Radę Miasta, ciało doradcze gubernatora, co było krokiem w kierunku samostanowienia terytorium. W 1939 roku na przesmyku łączącym Gibraltar z Hiszpanią otworzono port lotniczy.
Wybuch hiszpańskiej wojny domowej dotknął także Gibraltar, pomimo że Wielka Brytania nie brała udziału w konflikcie. Kolonia stała się miejscem schronienia dla około 10 tys. hiszpańskich uciekinierów, co przyczyniło się do jej poważnego przeludnienia. Royal Navy patrolowała wody Zatoki, aby zapobiec dostawom sprzętu wojskowego dla walczących stron. W maju 1937 roku jeden z okrętów biorących udział w patrolu, HMS „Hunter” wpłynął na minę ustawioną przez wojska walczące po stronie nacjonalistów. Śmierć poniosło 8 marynarzy, a 24 zostało rannych. Wojna przyczyniła się do podziału społeczności – z jednej strony władze brytyjskie, kościoły anglikański i rzymskokatolicki wspierały nacjonalistów, a klasa robotnicza stanęła po stronie Republiki.
II wojna światowa i ewakuacja cywilów.
Początkowo II wojna światowa nie wpływała znacząco na życie mieszkańców kolonii, Hiszpania oraz Włochy pozostawały neutralne i nie zagrażały Brytyjczykom. Sytuacja zmieniła się w 1940 roku po niemieckim ataku na Francję oraz włoskiej inwazji na ten kraj. Rząd brytyjski w obawie przed możliwością przystąpienia Hiszpanii do wojny po stronie państw Osi, ewakuował całą ludność cywilną i zastąpił ją personelem wojskowym.
Na początku czerwca 1940 roku około 13,5 tys. osób ewakuowano statkami do Casablanki we Francuskim Maroko. Po francuskiej kapitulacji w lipcu 1940 roku, nowe proniemieckie władze Vichy szukały sposobu na pozbycie się ze swojego terytorium ewakuowanych. Sposobność ku temu nadarzyła się szybko, ponieważ do Casablanki zawitało 15 brytyjskich statków towarowych pod dowództwem komandora Crichtona, na których przybyło 15 tys. ewakuowanych z Dunkierki francuskich żołnierzy. Francuzi po przyjęciu swoich żołnierzy, zażądali od Brytyjczyków aby zabrali wszystkich ewakuowanych z Gibraltaru. Wobec odmowy spełnienia tych żądań, statki zostały internowane. Crichton widząc jednak masy Gibraltarczyków koczujących w porcie, zdecydował się wbrew rozkazom Admiralicji aby nie negocjować z Francuzami, zabrać ich na pokład. W tym samym czasie zakończyła się operacja Catapult i do Casablanki dotarły informację o zatopieniu przez brytyjską flotę francuskich okrętów. W ataku na port Al-Marsa al-Kabir śmierć poniosło 1297 francuskich marynarzy. Wobec takiego stanu rzeczy sytuacja się zaogniła, ewakuantom pozwolono w drogę powrotną zabrać jedynie bagaż podręczny, a cały swój dobytek musieli zostawić w Casablance.
Po dobiciu do Skały, gubernator Gibraltaru generał Clive Gerard Liddell nie zezwolił mieszkańcom Gibraltaru zejść na ląd. Obawiał się tego, że raz ewakuowani nie będą chcieli się zgodzić na ewentualną kolejną. Pozostali na Gibraltarze mieszkańcy, gdy dowiedzieli się o sytuacji zorganizowali protest na Placu Johna Mackintosha, a następna ich delegacja udała się do gubernatora. Po otrzymaniu dyspozycji z Londynu, Liddell zezwolił na lądowanie. Cała operacja zakończyła się 13 lipca 1940 roku. Niedługo później na prośbę gubernatora, który uważał, że wszyscy cywile powinni być na czas wojny wysiedleni z Gibraltaru, rozpoczęto kolejną ewakuację. Wobec braku wystarczającej liczby wolnych miejsc dla Gibraltarczyków, jedynie około 10 tys. z nich wysłano Londynu. Pozostałą część wysłano na Maderę, Jamajkę oraz do Indii Zachodnich.
Pierwszy atak lotniczy na terytorium Gibraltaru w czasie II wojny światowej miał miejsce 18 lipca 1940 roku. Lotnictwo Vichy w odpowiedzi na wcześniejsze zatopienie floty w ramach operacji Catapult zbombardowało miasto, nie wyrządzając jednak większych strat. Kolejne francuskie ataki miały miejsce 24 oraz 25 września 1940 roku. Były to zarazem ostatnie naloty przeprowadzone przez lotnictwo podporządkowane rządowi w Vichy.
Podjęto decyzję o refortyfikacji kolonii i wydrążono w Skale Gibraltarskiej 48 km tuneli. Zainstalowano również kilka dział przeciwlotniczych. Na przełomie 1939 i 1940 roku rozpoczęto pracę nad przebudową lotniska. Wydłużono pas startowy do 1417 metrów. Do opanowania przez aliantów północnej Afryki i Sycylii w 1943 roku było to jedyne, oprócz lotnisk na Malcie, lądowisko dla samolotów kursujących na trasie Anglia – Egipt (pomijając krótkie okresy, gdy alianci mieli w posiadaniu lotniska w Libii). Gibraltar był też jednym z dwóch głównych portów które obsługiwały wojskowe konwoje transatlantyckie. Od listopada 1942 do sierpnia 1945 roku między Stanami Zjednoczonymi a Gibraltarem w 189 konwojach kursowało 11 119 statków. Między grudniem 1942 a marcem 1945 roku przetransportowano na tej trasie 536 134 żołnierzy.
Gibraltar był atakowany w czasie wojny kilkukrotnie, zarówno jawnie, jak i skrycie. Jeszcze w 1940 roku został zbombardowany przez lotnictwo francuskie wierne rządowi Vichy. Sporadycznie zdarzały się ataki lotnictwa niemieckiego i włoskiego. Hiszpania w czasie konfliktu pozostawała neutralna, lecz po cichu wspierała hitlerowskie Niemcy. Adolf Hitler bezskutecznie próbował namówić Francisco Franco do przystąpienia do wojny po stronie Państw Osi. Niemcy przygotowały na tę okazję plan zajęcia Gibraltaru pod kryptonimem operacja Felix, lecz nie został on zrealizowany. Zagrożenie dla Gibraltaru znacznie spadło w 1943 roku, po kapitulacji Włoch.
Lata powojenne.
Pierwsi cywile powrócili na Gibraltar już w kwietniu 1944 roku, a ostatni z ewakuowanych w lutym 1951 roku. Problemem dla powracających był brak miejsca do zakwaterowania. Garnizon wojskowy przeniesiono na południe półwyspu, aby zwolnić cywilom miejsce. Tymczasowo zaadaptowano dla nich również wojskowe baraki. Przyjęto program budowy domów, ale z powodu braków materiałów budowlanych, postęp prac był bardzo powolny. Głosy na temat przyszłości Gibraltaru nasiliły się w 1946 roku, kiedy ONZ wpisało go na listę terytoriów niesamodzielnych wymagających dekolonizacji. 27 kwietnia 1951 roku miała miejsce eksplozja na statku RFA "Bedenham". W jej wyniku śmierć poniosło 13 osób, a uszkodzeniu uległo wiele budynków w mieście m.in. Katedra, rezydencja gubernatora oraz wiele odbudowywanych po wojnie domów. 1 maja 1954 roku w geście protestu przeciwko planowanej wizycie królowej Elżbiety II, z okazji 250 rocznicy zdobycia Gibraltaru, zamknięto hiszpański konsulat.
Po zakończeniu wojny, na Gibraltarze rozpoczęto próby wprowadzenia cywilnej samorządności. Wybory do Rady Miasta w 1945 roku wygrało Stowarzyszenie na Rzecz Rozwoju Praw Obywatelskich kierowane przez Joshuę Hassana. Jego ugrupowanie zdobyło wszystkie miejsca w Radzie. W 1947 roku kobiety uzyskały prawo głosu, a w 1950 roku stworzono Radę Legislacyjną. W 1955 roku powołano do życia kolejne ugrupowanie polityczne, Partię Wspólnoty (Commonwealth Party). W tym samym roku Hassan został wybrany burmistrzem miasta.
Referendum i nowa konstytucja.
Zgodnie z rezolucją 2070 przyjętą przez Zgromadzenie Ogólne ONZ 16 grudnia 1965 roku, władze brytyjskie i hiszpańskie rozpoczęły rozmowy na temat przyszłości Gibraltaru. 18 maja 1966 roku hiszpański minister spraw zagranicznych Fernando Castiella przedstawił 3-punktową propozycję dotyczącą rozwiązania sprawy Gibraltaru. Hiszpania domagała się anulowania zapisów pokoju utrechtckiego, obecność wojsk brytyjskich miałaby być uregulowana odrębną umową, a mieszkańcy Gibraltaru mieli otrzymać gwarancję zachowania swojej odrębności kulturowej, gospodarczej i brytyjskiego obywatelstwa po przejściu Gibraltaru pod hiszpańskie zwierzchnictwo.
10 września 1967 roku przeprowadzono referendum w którym do wyboru były dwie opcje: Gibraltar staje się częścią Hiszpanii zgodnie z propozycją z maja 1966 roku lub pozostaje dobrowolnie pod zwierzchnictwem brytyjskim. Mieszkańcy opowiedzieli się za pozostaniem Gibraltaru jako terytorium zamorskiego Wielkiej Brytanii. W głosowaniu wzięło udział 12 672 osób, za opcją brytyjską wypowiedziało się 12 138 osób (99,64%), za hiszpańską 44 (0,36%), głosy nieważne 55. Hiszpania nie uznała wyników referendum. Był to pierwszy akt samostanowienia mieszkańców Gibraltaru. Od 1992 roku 10 września obchodzony jako święto narodowe.
Następstwem referendum było rozpoczęcie prac nad nową konstytucją. Od 16 lipca do 24 lipca 1968 roku obradowała Konferencja Konstytucyjna pod przewodnictwem Malcolma Shepherda, 2. barona Shepherd. Wzięli w niej udział Joshua Hassan, Aurelio Montegriffo i Abraham Serfaty ze Stowarzyszenia na Rzecz Rozwoju Praw Obywatelskich; Robert Peliza, Maurice Xiberras i radca prawny Frederick Bennet z ramienia Partii Integracji z Wielką Brytanią; oraz Peter Isola. Konstytucja weszła w życie 30 maja 1969 roku i zakładała m.in. powołanie 17-osobowego parlamentu (15 osób wybieranych w głosowaniu, 2 mianowanych przez gubernatora) oraz zmianę nazwy terytorium z "Kolonii królewskiej Gibraltar" na "Miasto Gibraltar".
Zamknięcie granicy.
W odpowiedzi na wynik referendum i wprowadzenie konstytucji, Hiszpania zaczęła wprowadzać restrykcje w handlu oraz ruchu granicznym między swoim terytorium a Gibraltarem. Od 6 maja 1968 roku hiszpańscy pogranicznicy z La Línea blokowali ruch pieszy. Ograniczenie nie dotyczyło hiszpańskich robotników pracujących po brytyjskiej stronie granicy. 6 czerwca 1969 dyktator Franco nakazał całkowite zamknięcie granicy lądowej, a w październiku zerwano połączenia telefoniczne i telegraficzne. Pracę w Gibraltarze straciło 4666 hiszpańskich robotników, co stanowiło ⅓ wszystkich osób pracujących na terytorium.
Śmierć Francisco Franco w 1975 roku doprowadziła do powolnej normalizacji stosunków hiszpańsko-brytyjskich. Hiszpania złożyła wniosek o członkostwo we Wspólnocie Europejskiej oraz w NATO, a do pozytywnego ich rozpatrzenia niezbędne było poparcie Wielkiej Brytanii. 10 kwietnia 1980 roku podpisano dwustronne Porozumienie Lizbońskie, o usunięciu przez Hiszpanię nałożonych wcześniej restrykcji i podjęciu negocjacji w sprawie statusu Gibraltaru. Otwarcie przejścia granicznego wielokrotnie przekładano z "„powodów technicznych”".
Przełom nastąpił po wygranej socjalistów w wyborach parlamentarnych w październiku 1982 roku. 15 grudnia 1982 roku nastąpiło częściowe otwarcie granicy dla pieszych. Mogli ją przekraczać wyłącznie mieszkańcy Gibraltaru legitymujący się brytyjskim paszportem oraz obywatele hiszpańscy. Dodatkowo hiszpańskie służby celne nie zezwalały na transfer jakichkolwiek dóbr na terytorium Hiszpanii.
Z powodu nierealizowania wcześniejszych postanowień, doszło do dwustronnych rozmów w Brukseli (tzw. "proces brukselski"). 27 listopada 1984 roku ogłoszono porozumienie, na mocy którego Hiszpania zgodziła się na całkowite otwarcie granicy, a w zamian Wielka Brytania zobowiązała się do poparcia hiszpańskiej kandydatury we Wspólnocie Europejskiej oraz zgodziła się rozpocząć rozmowy na temat niepodległości Gibraltaru. Porozumienie było mocno krytykowane przez władze Gibraltaru oraz jego mieszkańców. Przedstawiciele lokalnych władz zostali włączeni w skład delegacji Wielkiej Brytanii, pomimo swoich żądań aby Gibraltar miał w rozmowach swoją reprezentację. 5 lutego 1985 nastąpiło pełne otwarcie przejścia granicznego. Utrzymano jednak w mocy ograniczenia komunikacji lotniczej i morskiej z Gibraltarem.
Operacja Flavius.
Od końca 1987 roku Brytyjczycy wiedzieli, że Irlandzka Armia Republikańska planuje zamach na personel wojskowy w Gibraltarze. W listopadzie 1987 roku potwierdziły się przypuszczenia brytyjskiego wywiadu, gdy odkryto, że kilku terrorystów podróżowało na południe Hiszpanii, a jeden z nich został rozpoznany przed siedzibą gubernatora Gibraltaru, w czasie uroczystości zmiany warty. Podejrzewano, że terroryści użyją samochodu-pułapki do ataku na żołnierzy. W grudniu 1987 roku zawieszono ceremonię, aby uzyskać pewność co do celu ataku. Wierzono, że ich podejrzenia się potwierdziły, kiedy w lutym 1988 roku zaraz po wznowieniu uroczystości, zauważono osobę kojarzoną z IRA.
Po wznowieniu ceremonii, trzech członków IRA – Seán Savage, Daniel McCann i Mairéad Farrell, udało się do Malagi, gdzie wynajęli samochód i skierowali się na Gibraltar. Ich aktywność była monitorowana od dłuższego czasu przez brytyjskie służby specjalne, więc decyzję o wysłaniu na miejsce SAS podjęto niemal natychmiast, po osobistej aprobacie przez ówczesną premier Wielkiej Brytanii Margaret Thatcher. Wedle przyjętej przed akcją taktyki, oficerowie SAS mieli pomóc gibraltarskiej policji aresztować podejrzanych, jeśli ci pojawiliby się w pobliżu pałacu gubernatora.
6 marca 1988 o 12.45 czasu środkowoeuropejskiego Savage wjechał nierozpoznany na Gibraltar białym Renault 5. Półtorej godziny później, oficer MI5 rozpoznał go w pobliżu rzekomego miejsca planowanego ataku. O 14.30 również McCann i Farrell przekroczyli granicę i byli od samego początku śledzeni. O 14.50 cała trójka spotkała się i oddaliła od miejsca zaparkowania samochodu. Jeden z żołnierzy biorących udział w akcji sprawdził auto Savage’a i stwierdził, że mogą w nim znajdować się ukryte ładunki wybuchowe. Po otrzymaniu tej informacji komendant miejscowej policji Joseph Canepa, który nadzorował operację, nakazał aresztowanie podejrzanych i jednocześnie przekazał o 15.40 dowództwo nad operacją dowódcy brygady SAS. Dwie minuty później siły specjalnie otrzymały rozkaz zatrzymania 3 osób, idących Winston Churchill Avenue w kierunku granicy z Hiszpanią. Śledzeni zorientowali się, że zostali zdekonspirowani i postanowili się rozdzielić, Savage skierował się na południe.
W tym samym czasie w pobliżu na Smith Dorrien Avenue pojawił się radiowóz z inspektorem Luisem Revagliattem i trójką umundurowanych podwładnych, niemający pojęcia o przeprowadzanej akcji. W czasie gdy SAS śledziło podejrzanych na Winston Churchill Avenue, policjanci dostali rozkaz natychmiastowego powrotu do komendy. Uruchomili syrenę dźwiękową, aby jak najszybciej przejechać pod prąd przez rondo, na którym łączą się Churchill i Dorrien Avenue. Zaskoczeni tą sytuacją McCann i Farrell zaczęli wykonywać nerwowe ruchy. W późniejszych zeznaniach żołnierze stwierdzili, że podejrzewali śledzonych o zamiar zdalnego odpalenia bomby i aby temu zapobiec oddali w ich kierunku strzały. Savage znajdował się w tym czasie niecałe 100 metrów od nich i również został ostrzelany. Cała trójka zginęła, a jedna z kul oddana do Farrella raniła przypadkowego przechodnia.
Chwilę po zdarzeniu żołnierze założyli wojskowe berety, aby mogli zostać rozpoznani. Na miejscu niemal natychmiast pojawił się Revagliatte z ludźmi. 25 minut później o 16.05 dowódca SAS przekazał ponownie dowództwo nad operacją policji. Zaraz po strzelaninie ewakuowano siedzibę gubernatora i saperzy przystąpili do pracy. Cztery godziny później władze ogłosiły, że zagrożenie zostało zażegnane, a auto zostało odholowane na lawecie. W tym czasie personel SAS opuścił już Gibraltar na pokładzie samolotu RAF. Przy zabitym Farrellu znaleziono kluczyki do samochodu. Po dwóch dniach wspólnej pracy policji brytyjskiej i hiszpańskiej odnaleziono w oddalonej o 80 km Marbelli Forda Fiestę z dużym ładunkiem semtexu, amunicją i dwoma zapalnikami czasowymi.
Kilka minut po akcji brytyjskie ministerstwo obrony wydało oświadczenie, że samochód-pułapka został odnaleziony na Gibraltarze, a trójka podejrzanych została zastrzelona przez gibraltarską policję. Wieczorem BBC i ITN podały informację, że IRA była powiązana ze strzelaniną. Następnego dnia rano BBC Radio 4 podało, że bomba zawierała kawałki metalu i odłamki. Minister obrony Ian Stewart potwierdził, że w akcję był zaangażowany personel wojskowy a bomba została zneutralizowana. Wszystkie 11 ogólnobrytyjskich dzienników podało informację o znalezieniu bomby, a 8 podało jej wagę – 230 kg. IRA wydała 7 marca oświadczenie, że cała trójka należała do IRA i miała dostęp do 64 kg semtexu.
Wycofanie wojska.
Po otwarciu granicy zredukowano obecność wojskową i zamknięto stocznię marynarki wojennej. Gibraltar opuściło także lotnictwo wojskowe, chociaż lotnisko pozostaje nadal oficjalnie bazą RAF. W 1990 roku oficjalnie zlikwidowano garnizon wojskowy, obecny na Skale od 1704 roku. Granic terytorium strzegą żołnierze rekrutowani spośród jego mieszkańców, sformowani w British Forces Gibraltar. Jedynymi żołnierzami brytyjskimi spoza terytorium stacjonujący na Skale, są marynarze z Gibraltar Squadron, jednostki Royal Navy. Są odpowiedzialni za patrolowanie wód terytorialnych wokół miasta. Gibraltar ze względu na dogodny klimat i ukształtowanie terenu, stał się bazą treningową dla brytyjskich wojsk. Cięcia na wydatki wojskowe wpłynęły na gospodarkę, zależnej w dużej mierze od dotacji z ministerstwa obrony. To skłoniło rząd terytorium do zmiany orientacji gospodarczej i położono większy nacisk na wspieranie turystyki i samowystarczalność.
Kolejne referenda i zmiana konstytucji.
Ponowne referendum odbyło się w 2002 roku, gdy rządy brytyjski i hiszpański po 12 miesiącach tajnych rozmów doszły do porozumienia w sprawie przyszłości Gibraltaru. Po zakończeniu rozmów, minister spraw zagranicznych Wielkiej Brytanii Jack Straw przedstawił koncepcję ustanowienia brytyjsko-hiszpańskiego kondominium w Gibraltarze („wspólny podział suwerenności”). W odpowiedzi na tę deklarację, rząd Gibraltaru postanowił zorganizować referendum w tej sprawie. 7 listopada 2002 Gibraltarczycy odrzucili propozycję przytłaczającą większością głosów. Przeciwko opowiedziało się 98,48% głosujących, za 1,03%, głosy nieważne 0,49%. Tylko 187 mieszkańców terytorium było za wspólnym podziałem suwerenności. Straw nazwał wynik głosowania "„ekscentrycznym”". Szef ministrów Gibraltaru Peter Caruana odpowiedział na głosy oburzenia płynące z Londynu, że koncepcja wspólnego dzielenia suwerenności jest politycznym "„ślepym zaułkiem”".
W 2007 roku przyjęto nową niekolonialną konstytucję Gibraltaru. 30 listopada 2006 roku mieszkańcy w referendum poparli zmiany w ustawie zasadniczej. Za nową konstytucją opowiedziało się 60,24% głosujących (7299 osób), przeciw było 37,75% (4574 osób), głosy nieważne 2,01% (244 osoby). Najważniejsze zmiany to powołanie Parlamentu Gibraltaru w miejsce Izby Zgromadzeń, 2 członków Izby mianowanych do tej pory przez gubernatora miało być wybieranych w wyborach powszechnych, przeniesienie części uprawnień gubernatora na wybieranych samorządowców.
Historia najnowsza.
W lipcu 2013 roku w wodach Zatoki Gibraltarskiej Brytyjczycy umieścili około 70 betonowych bloków, w celu utworzenia sztucznej rafy będącej siedliskiem dla ryb. Władze w Madrycie twierdziły, że utworzenie rafy ma na celu uniemożliwienie połowu ryb przez hiszpańskie kutry. Pod koniec czerwca 2014 roku jeden z bloków został usunięty przez hiszpańskich nurków. 
Mieszkańcy Gibraltaru w referendum dotyczącym dalszego członkostwa Wielkiej Brytanii w Unii Europejskiej, które odbyło się 23 czerwca 2016 roku, opowiedzieli się w zdecydowanej większości za pozostaniem w UE. Za pozostaniem w Unii Europejskiej opowiedziało się 19 322 osób (95,9 proc. głosujących), przeciw głosowały 823 osoby (4,1 proc.).

</doc>
<doc id="3244610" url="https://pl.wikipedia.org/wiki?curid=3244610" title="Podivín (stacja kolejowa)">
Podivín (stacja kolejowa)

Podivín – stacja kolejowa w Podivínie, w kraju południowomorawskim, w Czechach. Znajduje się na wysokości 165 m n.p.m.
Jest zarządzana przez Správę železnic. Na stacji istnieje możliwość zakupu biletów i rezerwacji miejsc.

</doc>
<doc id="3244611" url="https://pl.wikipedia.org/wiki?curid=3244611" title="Michael Spielmann">
Michael Spielmann

Michael Spielmann (ur. 23 stycznia 1970 w Berlinie Wschodnim) – niemiecki łyżwiarz szybki reprezentujący NRD.
Kariera.
Największy sukces w karierze Michael Spielmann osiągnął 11 marca 1989 roku w Inzell, kiedy zwyciężył w biegu na 1500 m w ramach Pucharu Świata. Jeszcze czterokrotnie stawał na podium zawodów tego cyklu, trzykrotnie zajmując drugie miejsce i raz trzecie. Najlepsze wyniki osiągnął w sezonie 1988/1989, kiedy był czwarty w klasyfikacjach końcowych 1500 m oraz 5000/10 000 m. W 1987 roku zdobył brązowy medal w wieloboju podczas mistrzostw świata juniorów w Strömsund. Na rozgrywanych rok później mistrzostwach świata juniorów w Seulu w tej samej konkurencji zdobył złoto. Wśród seniorów najlepszy wynik osiągnął w 1989 roku, zajmując piąte miejsce na wielobojowych mistrzostwach świata w Oslo. Zajmował tam kolejno piętnasty na 500 m, siódmy na 5000 m, piąty na 1500 m oraz czwarty na dystansie 10 000 m. W 1994 roku wystartował na igrzyskach olimpijskich w Lillehammer, gdzie jego najlepszym wynikiem było dwudzieste miejsce w biegu na 1500 m. W 1999 roku zakończył karierę.

</doc>
<doc id="3244612" url="https://pl.wikipedia.org/wiki?curid=3244612" title="Odznaka &quot;Za wierną służbę&quot;">
Odznaka &quot;Za wierną służbę&quot;



</doc>
<doc id="3244613" url="https://pl.wikipedia.org/wiki?curid=3244613" title="Witold Gadomski">
Witold Gadomski



</doc>
<doc id="3244616" url="https://pl.wikipedia.org/wiki?curid=3244616" title="II British Grand Prix">
II British Grand Prix



</doc>
<doc id="3244617" url="https://pl.wikipedia.org/wiki?curid=3244617" title="Jean Pichette">
Jean Pichette

Jean Pichette (ur. 19 lipca 1963 w Lévis) – kanadyjski łyżwiarz szybki.
Kariera.
Pierwszy sukces w karierze Jean Pichette osiągnął w 1981 roku, kiedy zdobył srebrny medal w wieloboju podczas mistrzostw świata juniorów w Elverum. Na rozgrywanych rok później mistrzostwach świata juniorów w Innsbrucku w tej samej konkurencji był trzeci. Wśród seniorów jego najlepszym wynikiem było zwycięstwo w biegu na 1500 m podczas zawodów Pucharu Świata 13 marca 1988 roku w Inzell. Było to jego jedyne podium w zawodach tego cyklu. Najlepsze wyniki osiągnął w sezonie 1987/1988, kiedy był jedenasty w klasyfikacji końcowej 1500 m. Był też między innymi piąty podczas wielobojowych mistrzostw świata w Medeo w 1988 roku. Był tam kolejno trzynasty na 500 m, trzeci na 5000 i 1500 m oraz piętnasty na dystansie 10 000 m. W 1984 roku wystartował na igrzyskach olimpijskich w Sarajewie, zajmując 38. miejsce na 5000 m. Na rozgrywanych cztery lata później igrzyskach w Calgary jego najlepszym wynikiem było dziesiąte miejsce w biegu na 1500 m. W 1988 roku zakończył karierę.

</doc>
<doc id="3244618" url="https://pl.wikipedia.org/wiki?curid=3244618" title="Grand Prix Belgii 1949">
Grand Prix Belgii 1949

Grand Prix Belgii 1949 (oryg. XI Grand Prix de Belgique) – jeden z wyścigów Grand Prix rozegranych w 1949 roku, a pierwszy spośród tzw. Grandes Épreuves.
Lista startowa.
Wyścig.
Źródło: statsf1
Najszybsze okrążenie.
Źródło: silhouet.com

</doc>
<doc id="3244619" url="https://pl.wikipedia.org/wiki?curid=3244619" title="Włodzimierz Batóg">
Włodzimierz Batóg

Włodzimierz Jan Batóg (ur. 1966 w Kielcach) – polski historyk, doktor habilitowany nauk humanistycznych, profesor nadzwyczajny w Instytucie Historii Uniwersytetu Jana Kochanowskiego w Kielcach. Specjalizuje się w historii najnowszej i historii Stanów Zjednoczonych.
W 1991 ukończył studia historyczne w Wyższej Szkole Pedagogicznej w Kielcach. Rozprawę doktorską pt. "Tak zwana „wywrotowa działalność” Komunistycznej Partii USA w świetle przesłuchań przed komisjami Kongresu Stanów Zjednoczonych (1950–1954)", której promotorem był Piotr Radzikowski, obronił w 1999 roku na Wydziale Humanistycznym macierzystej uczelni. W latach 2002–2003 przebywał na stypendium Fulbrighta w Boston College w USA. Stopień naukowy doktora habilitowanego uzyskał w 2009 roku na Uniwersytecie Humanistyczno–Przyrodniczym Jana Kochanowskiego w Kielcach w oparciu o rozprawę pt. "Protesty studentów uniwersytetów Ivy League przeciw wojnie wietnamskiej 1965–1970".

</doc>
<doc id="3244622" url="https://pl.wikipedia.org/wiki?curid=3244622" title="Frits Schalij">
Frits Schalij

Frits Schalij (ur. 14 sierpnia 1957 w Weesp) – holenderski łyżwiarz szybki, dwukrotny medalista mistrzostw Europy.
Kariera.
Pierwszy sukces w karierze Frits Schalij osiągnął w 1985 roku, kiedy zdobył srebrny medal podczas mistrzostw Europy w Eskilstunie. Rozdzielił tam na podium swego rodaka Heina Vergeera oraz Olega Bożjewa z ZSRR. Schalij był tam szósty na 500 m, trzeci na 5000 m, drugi na 1500 m oraz czwarty na dystansie 10 000 m. W tym samym roku był też czwarty na wielobojowych mistrzostwach świata w Hamar, przegrywając walkę o medal z innym Holendrem, Hilbertem van der Duimem. Rok wcześniej wywalczył brązowy medal na mistrzostwach Europy w Larviku, plasując się za van der Duimem i Rolfem Falk-Larssenem z Norwegii. Schalij tylko w jednym z biegów był w pierwszej trójce - na dystansie 1500 m zajął drugie miejsce. W 1984 roku wystartował na igrzyskach olimpijskich w Sarajewie, zajmując dziesiąte miejsce na 1500 m i siedemnaste na 5000 m. Kilkukrotnie startował w zawodach Pucharu Świata, jednak nigdy nie stanął na podium. Najlepsze wyniki osiągnął w sezonie 1986/1987, kiedy zajął 21. miejsce w klasyfikacji końcowej 1500 m. Sześciokrotnie zdobywał medale mistrzostw Holandii, lecz nigdy nie zwyciężył. W 1987 roku zakończył karierę.

</doc>
<doc id="3244623" url="https://pl.wikipedia.org/wiki?curid=3244623" title="Karol Maszkowski">
Karol Maszkowski

Karol Maszkowski (ur. 15 stycznia 1831 w Dubnie, zm. 2 września 1886 we Lwowie) – polski matematyk, rektor Akademii Technicznej (1875-1876). Radny miasta Lwowa.
Życiorys.
Urodził się w rodzinie Jana Maszkowskiego i Józefy z domu Simath, jego braćmi byli Marceli i Rafał Maszkowscy. Po ukończeniu gimnazjum we Lwowie w 1848 wyjechał do Wiednia, gdzie przez cztery lata studiował na Politechnice, a następnie do 1854 wykładał w wyższej szkole realnej w Innsbrucku. Przez dwa kolejne lata mieszkał w Krakowie, gdzie również był wykładowcą w Instytucie Technicznym. W 1856 powrócił do Lwowa, otrzymał etat wykładowcy w wyższej szkole realnej, skąd usunięto to w 1862 za organizację i udział w manifestacjach patriotycznych. Mimo negatywnego nastawienia władz został na zlecenie Galicyjskiego Towarzystwa Gospodarczego docentem geometrii, arytmetyki i mechaniki w Wyższej Szkole Rolnej w Dublanach. Uczestniczył w powstaniu styczniowym, a także przekazał znaczący dar na skarb narodowy. W 1867 opuścił uczelnię w Dublanach ponieważ został powołany do kierowania Katedrą Geometrii Wykreślnej na Wydziale Budownictwa Akademia Techniczna. Stanowisko to piastował aż do śmierci, w latach 1875-1876 był rektorem uczelni.
Dorobek naukowy.
Był prekursorem lwowskiej szkoły geometrii wykreślnej, w 1875 napisał pracę pt. "Perspektywa rzutowa jako wynik rzutów prostokątnych na płaszczyzny ukośne względem siebie położone". Przedstawił tam nowatorską metodę perspektywy rzutowej, która pozwalała prościej uzyskiwać obrazy utworów przestrzennych. W 1879 nawiązując do ustaleń paryskiego Towarzystwa Nauk Ścisłych ogłosił zasady perspektywy wolnej. Ponadto był autorem podręcznika akademickiego do geometrii wykreślnej, który ukazał się drukiem po raz pierwszy w 1875, po raz drugi w 1883. Wcześniej, w 1862 opublikowano przetłumaczony przez niego podręcznik Frantza Matzka "Siedmiocyfrowe pospolite logarytmy". Opublikował także prace dotyczące reformy szkolnictwa stopnia średniego (1879), wpływu techniki na cywilizację (1880), meteorologii (1881) oraz pracę naukową o liniach krzywych płaskich (1883).
Działalność społeczna.
W 1867 był współzałożycielem Polskiego Towarzystwa Pedagogicznego, od 1868 do 1871 pełnił tam funkcję prezesa, zainicjował i redagował wydawane przez Towarzystwo czasopismo "Szkoła". W 1868 zorganizował pierwszy galicyjski zjazd pedagogów. Należał do komisji, która egzaminowała nauczycieli szkół średnich, należał do grona inicjatorów i organizatorów lwowskiej szkoły przemysłowej i szkoły przemysłu artystycznego. Uczestniczył w pracach Galicyjskiego Towarzystwa Gospodarczego, razem z Romanem Gostkowskim tworzył podwaliny Polskiego Towarzystwa Politechnicznego oraz wydawanego przez nie czasopisma "Dźwignia". Również z inicjatywy Karola Maszkowskiego powstało Towarzystwo Rzemieślnicze "Gwiazda".
Życie prywatne.
Jego żoną była pochodząca z Włoch Marica Ferro (1838-1913), para miała dwóch synów i dwie córki - Stanisława (1863–1892), który był lekarzem i Karola (1868-1938), starsza córka Hermina (1860–1922) była żoną profesora Karola Skibińskiego, młodsza Aniela (1870–1911) była śpiewaczką.

</doc>
<doc id="3244625" url="https://pl.wikipedia.org/wiki?curid=3244625" title="Yep Kramer">
Yep Kramer

Yep Gerardus Kramer (ur. 15 listopada 1957 w Nieuweschoot) – holenderski łyżwiarz szybki, srebrny medalista mistrzostw Europy.
Kariera.
Największy sukces w karierze Yep Kramer osiągnął w 1983 roku, kiedy zdobył srebrny medal podczas mistrzostw Europy w Hadze. Rozdzielił tam na podium swego rodaka Hilberta van der Duima oraz Bjørna Arne Nylanda z Norwegii. Kramer był tam szósty na 500 m, trzeci na 5000 i 1500 m oraz siódmy na dystansie 10 000 m. W tym samym roku był też czwarty na wielobojowych mistrzostwach świata w Oslo, przegrywając walkę o medal z Aleksandrem Baranowem z ZSRR. Kramer tylko w jednym z biegów był w pierwszej trójce - na dystansie 5000 m zajął drugie miejsce. Był też między innymi szósty na mistrzostwach świata w Göteborgu w 1984 roku i siódmy na mistrzostwach Europy w Larviku w tym samym roku. W 1980 roku wystartował na igrzyskach olimpijskich w Sarajewie, zajmując dziewiąte miejsce na 5000 m, a w biegu na 1500 m przewrócił się i nie ukończył rywalizacji. Na rozgrywanych cztery lata później igrzyskach w Sarajewie był dziewiąty na dystansie 10 000 m. Kilkukrotnie startował w zawodach Pucharu Świata, przy czym raz stanął na podium: 15 grudnia 1985 roku w Eindhoven był drugi na 5000 m. Najlepsze wyniki osiągnął w sezonie 1985/1986, kiedy zajął 18. miejsce w klasyfikacji końcowej 5000/10 000 m. Trzykrotnie zdobywał medale mistrzostw Holandii, lecz nigdy nie zwyciężył. W 1992 roku zakończył karierę.
Jego syn, Sven Kramer, również został panczenistą.

</doc>
<doc id="3244631" url="https://pl.wikipedia.org/wiki?curid=3244631" title="Siergiej Bieriezin (łyżwiarz)">
Siergiej Bieriezin (łyżwiarz)

Siergiej Jewgienjewicz Bieriezin (ros. Сергей Евгеньевич Березин, ur. 11 marca 1960 w Gorkim) – rosyjski łyżwiarz szybki reprezentujący ZSRR, brązowy medalista mistrzostw świata juniorów.
Kariera.
Największy sukces w karierze Siergiej Bieriezin osiągnął w 1980 roku, kiedy zdobył brązowy medal w wieloboju podczas mistrzostw świata juniorów w Elverum. W tym samym roku wystartował na igrzyskach olimpijskich w Lake Placid, zajmując piętnaste miejsce w biegu na 5000 m i dziesiąte na dwukrotnie dłuższym dystansie. Na rozgrywanych cztery lata później igrzyskach w Sarajewie upadł w biegu na 5000 m i rywalizację zakończył na 32. pozycji. Brał też udział w igrzyskach olimpijskich w Calgary w 1988 roku, gdzie jego najlepszym wynikiem było dziewiąte miejsce w biegu na 10 000 m. Ponadto w 1983 roku zajął szóste miejsce na wielobojowych mistrzostw świata w Oslo. W 1988 roku zakończył karierę.

</doc>
<doc id="3244644" url="https://pl.wikipedia.org/wiki?curid=3244644" title="Kościół Matki Bożej od Zdrowia w Kotorze">
Kościół Matki Bożej od Zdrowia w Kotorze

Kościół Matki Boskiej Uzdrowienia Chorych (serb. "Crkva Svete Gospe od zdravlja") – mała świątynia katolicka zbudowana w 1518 roku, na zboczu klifu, piętrzącego się nad starówką Kotoru. Kościół znajduje się w połowie drogi do Twierdzy Świętego Jana

</doc>
<doc id="3244648" url="https://pl.wikipedia.org/wiki?curid=3244648" title="Burmistrz Brczka">
Burmistrz Brczka



</doc>
<doc id="3244653" url="https://pl.wikipedia.org/wiki?curid=3244653" title="Grand Prix Włoch 2014">
Grand Prix Włoch 2014

Grand Prix Włoch 2014 (oficjalnie Formula 1 Gran Premio d’Italia 2014) – trzynasta eliminacja Mistrzostw Świata Formuły 1 w sezonie 2014, która odbyła się w dniach 5–7 września na torze Autodromo Nazionale di Monza w Monzy.
Lista startowa.
Źródło: Wyprzedź Mnie!
Wyniki.
Sesje treningowe.
Źródło: Wyprzedź Mnie!
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
Źródło: Racing–Reference.info
!Nr
!Kierowca
!Okrążenia
!Suma

</doc>
<doc id="3244654" url="https://pl.wikipedia.org/wiki?curid=3244654" title="Formula 1 Gran Premio d’Italia 2014">
Formula 1 Gran Premio d’Italia 2014



</doc>
<doc id="3244656" url="https://pl.wikipedia.org/wiki?curid=3244656" title="Formula 1 Gran Premio d'Italia 2014">
Formula 1 Gran Premio d'Italia 2014



</doc>
<doc id="3244675" url="https://pl.wikipedia.org/wiki?curid=3244675" title="Mirosław Wójcik">
Mirosław Wójcik

Mirosław Wójcik (ur. 1960) – polski literaturoznawca, doktor habilitowany nauk humanistycznych, profesor nadzwyczajny w Instytucie Filologii Polskiej Uniwersytetu Jana Kochanowskiego w Kielcach. Specjalizuje się w historii literatury polskiej oraz życiu i twórczości Emila Zegadłowicza.
Życiorys.
W latach 1982–1987 odbył studia w Wyższej Szkole Pedagogicznej w Kielcach. Rozprawę doktorską pt. "Człowiek-nikt. Prozatorska twórczość Edwarda Stachury w kontekście idei buddyzmu zen", której promotorem był Jan Błoński, obronił w 1994 na Wydziale Filologicznym Uniwersytetu Jagiellońskiego. Stopień naukowy doktora habilitowanego uzyskał w 2006 w Instytucie Badań Literackich PAN w oparciu o rozprawę pt. "Pan na Gorzeniu. Życie i twórczość Emila Zegadłowicza".
Wybrane publikacje.
Monografie:
Opracowania:

</doc>
<doc id="3244706" url="https://pl.wikipedia.org/wiki?curid=3244706" title="Gioacchino Colombo">
Gioacchino Colombo

Gioacchino Colombo (ur. 9 stycznia 1903 w Legnano, zm. 27 kwietnia 1987 w Mediolanie) – włoski inżynier i konstruktor silników.
Życiorys.
W latach 20. i na początku lat 30. był asystentem Vittorio Jano w Alfie Romeo. W 1937 Colombo zaprojektował na prośbę Enzo Ferrariego silnik 158 do Alfy Romeo Alfetta. Po II wojnie światowej Ferrari poprosił Colombo o zaprojektowanie pierwszego silnika Ferrari V12. Silnik ten został zastąpiony jednostką 4,5 litra projektu Aurelio Lamprediego. W 1950 roku Colombo wrócił do Alfy Romeo. Kierowcy Alfy Romeo – Giuseppe Farina i Juan Manuel Fangio – zdobyli tytuły w klasyfikacji Mistrzostw Świata Formuły 1 odpowiednio w latach 1950 i 1951. W 1953 roku Colombo przeszedł do Maserati, dla którego zaprojektował model 250F. Dwa lata później został pracownikiem Bugatti, ale program uczestnictwa francuskiej firmy w Formule 1 zakończył się niepowodzeniem.
Silnik Ferrari V12 projektu Colombo był używany do 1966 roku.

</doc>
<doc id="3244709" url="https://pl.wikipedia.org/wiki?curid=3244709" title="Siergiej Bieriezin">
Siergiej Bieriezin



</doc>
<doc id="3244719" url="https://pl.wikipedia.org/wiki?curid=3244719" title="Okręg wyborczy Durack">
Okręg wyborczy Durack

Okręg wyborczy Durack – jednomandatowy okręg wyborczy do Izby Reprezentantów Australii. Decyzję o jego powstaniu ogłoszono w 2008, zaś pierwsze wybory odbyły się w nim w 2010. Liczy 1 587 758 km2 powierzchni, co daje mu pozycję zdecydowanie największego pod względem terytorium okręgu do australijskiego parlamentu. Nie jest jednak największym okręgiem w historii Australii, ponieważ zlikwidowany w roku 2010 okręg Kalgoorlie, obejmujący po części te same tereny, liczył 2 295 354 km2. 
Charakterystyka.
Okręg obejmuje ogromne, bardzo słabo zaludnione obszary północnej i zachodniej części stanu Australia Zachodnia. Ogółem zajmuje 62% lądowej powierzchni stanu i jest większy niż np. całe Terytorium Północne. Największym miastem na jego terenie jest Geraldton. Okręg uznawany jest za bastion Liberalnej Partii Australii, która wygrała w nim wybory w latach 2010 i 2013, a wcześniej dominowała w istniejącym na tym terenie dawnym okręgu Kalgoorlie. 
Zbiorowym patronem okręgu jest rodzina Durack, od pokoleń zasłużona dla rozwoju najsłabiej zaludnionej części Australii Zachodniej. 

</doc>
<doc id="3244732" url="https://pl.wikipedia.org/wiki?curid=3244732" title="XI Grand Prix de Belgique">
XI Grand Prix de Belgique



</doc>
<doc id="3244735" url="https://pl.wikipedia.org/wiki?curid=3244735" title="Live at River Plate (album)">
Live at River Plate (album)

Live at River Plate – album koncertowy australijskiego zespołu AC/DC. Został nagrany 4 grudnia 2009 roku podczas koncertu w Buenos Aires i wydany 19 listopada 2012. "Film" z koncertu został wydany na DVD i Blu-Ray rok wcześniej.

</doc>
<doc id="3244765" url="https://pl.wikipedia.org/wiki?curid=3244765" title="MVP Finałów PLK">
MVP Finałów PLK

MVP Finałów PLK – nagroda przyznawana co sezon przez Polską Ligę Koszykówki najlepszemu zawodnikowi rozgrywek finałowych ligi.
Zaczęto ją przyznawać oficjalnie od sezonu 1997/98. Trzykrotnie nagrodę zdobywał Adam Wójcik. Tylko raz zdarzyło się, że przyznano ją dwóm zawodnikom. Miało to miejsce w 1998 roku, kiedy wręczano ją po raz pierwszy, jej laureatami zostali wtedy wspólnie Adam Wójcik oraz Dominik Tomczyk. 
Tylko raz w historii miał miejsce przypadek, kiedy to tytuł MVP został przyznany zawodnikowi drużyny przegranej. Miało to miejsce w 1998 roku, kiedy jej zdobywcą wraz ze zwycięzcą finałów Adamem Wójcikiem został także Dominik Tomczyk, którego zespół Pekaes Pruszków przegrał finały ze Śląskiem Wrocław 3-4.
Do tej pory (2018) jej laureatami było zaledwie pięciu Polaków - Adam Wójcik (trzykrotnie), Filip Dylewicz (dwukrotnie), Dominik Tomczyk, Maciej Zieliński, Kamil Łączyński i aż ośmiu Amerykanów, trzej Litwini oraz jeden Bośniak. 

</doc>
<doc id="3244766" url="https://pl.wikipedia.org/wiki?curid=3244766" title="Atletico Arezzo">
Atletico Arezzo



</doc>
<doc id="3244783" url="https://pl.wikipedia.org/wiki?curid=3244783" title="MLB All-Star Game 2012">
MLB All-Star Game 2012

MLB All-Star Game 2012 – 83. Mecz Gwiazd ligi MLB, który odbył się 10 lipca 2012 roku na stadionie Kauffman Stadium w Kansas City. Spotkanie zakończyło się zwycięstwem National League All-Stars 8–0. Frekwencja wyniosła 40 933 widzów.
Najbardziej wartościowym zawodnikiem został wybrany Melky Cabrera z San Francisco Giants, który na trzy podejścia do odbicia zdobył dwupunktowego home runa i single'a.

</doc>
<doc id="3244793" url="https://pl.wikipedia.org/wiki?curid=3244793" title="Øyvind Tveter">
Øyvind Tveter

Øyvind Tveter (ur. 28 marca 1954 w Larviku) – norweski łyżwiarz szybki.
Kariera.
Największe sukcesy w karierze Øyvind Tveter osiągnął w 1980 roku, kiedy zajął piąte miejsce w biegach na 5000 i 10 000 m podczas igrzysk olimpijskich w Lake Placid. W tym samym roku zajął szóste miejsce na wielobojowych mistrzostwach świata w Heerenveen. W poszczególnych biegach był tam dwunasty na 500 m, trzynasty na 5000 m, piętnasty na 1500 m oraz drugi na dystansie 10 000 m. Zajął ponadto siódme miejsce na rozgrywanych w 1981 roku mistrzostwach świata w Oslo i mistrzostwach Europy w Deventer. Wielokrotnie zdobywał medale mistrzostw Norwegii, w tym złote w maratonie w latach 1990-1991. W 1985 roku zakończył karierę.
Jego brat, Bjørn Tveter, również był panczenistą.

</doc>
<doc id="3244806" url="https://pl.wikipedia.org/wiki?curid=3244806" title="Geoff Ansell">
Geoff Ansell

Geoff Ansell – brytyjski kierowca wyścigowy.
Kariera.
W wyścigach samochodowych Ansell poświęcił się startom w wyścigach Grand Prix. Startował głównie w wyścigach rozgrywanych w Wielkiej Brytanii. W 1948 roku odniósł zwycięstwo w British Empire Trophy.

</doc>
<doc id="3244808" url="https://pl.wikipedia.org/wiki?curid=3244808" title="Geoffrey Ansell">
Geoffrey Ansell

Geoff Ansell

</doc>
<doc id="3244831" url="https://pl.wikipedia.org/wiki?curid=3244831" title="Klubowe Mistrzostwa Świata 2000">
Klubowe Mistrzostwa Świata 2000



</doc>
<doc id="3244832" url="https://pl.wikipedia.org/wiki?curid=3244832" title="Walerij Bganba">
Walerij Bganba

Walerij Ramszuchowicz Bganba (ur. 26 kwietnia 1953 we wsi Bzipi, rejon gagrski, Abchaska Autonomiczna Socjalistyczna Republika Radziecka) – abchaski polityk. Tymczasowy prezydent Abchazji od 1 czerwca 2014 do 25 września 2014. Przewodniczący Zgromadzenia Ludowego Abchazji (parlamentu) od 3 kwietnia 2012. Premier Abchazji od 18 września 2018 do 23 kwietnia 2020. Od 13 stycznia do 23 kwietnia 2020 pełnił obowiązki prezydenta Abchazji po rezygnacji Raula Chadżymby.

</doc>
<doc id="3244834" url="https://pl.wikipedia.org/wiki?curid=3244834" title="Raymond Mays">
Raymond Mays

Raymond Mays (ur. 1 sierpnia 1899 roku w Bourne, zm. 6 stycznia 1980 roku w Bourne) – brytyjski kierowca wyścigowy.
Kariera.
W wyścigach samochodowych Mays poświęcił się startom w wyścigach Grand Prix. W 1935 roku był klasyfikowany w Mistrzostwach Europy AIACR. Z dorobkiem 37 punktów został wówczas sklasyfikowany na 27 miejscu w końcowej klasyfikacji kierowców. W 1939 uplasował się na trzydziestej pozycji. W sezonie 1937 odniósł zwycięstwo w wyścigu British Empire Trophy.
Brytyjczyk został zgłoszony do wyścigu inaugurującego Mistrzostwa Formuły 1. Ostatecznie został jednak wycofany z Grand Prix Wielkiej Brytanii 1950.
W swojej karierze startował także w wyścigach górskich. Zdobył dwa tytuły w Mistrzostwach Wielkiej Brytanii - w 1947 i 1948 roku.

</doc>
<doc id="3244835" url="https://pl.wikipedia.org/wiki?curid=3244835" title="Bjørn Tveter">
Bjørn Tveter

Bjørn Tveter (ur. 13 czerwca 1944 w Sandefjord) – norweski łyżwiarz szybki.
Kariera.
Największy sukces w karierze Bjørn Tveter osiągnął w 1972 roku, kiedy zajął czwarte miejsce w biegu na 1500 m podczas igrzysk olimpijskich w Sapporo. W biegu tym walkę o brązowy medal przegrał z Göranem Claesonem ze Szwecji. Na rozgrywanych cztery lata wcześniej igrzyskach w Grenoble na tym samym dystansie był piąty. W 1968 roku był też siódmy na wielobojowych mistrzostwach świata w Göteborgu. W poszczególnych biegach był piąty na 500 m, ósmy na 5000 m, trzeci na 1500 m oraz dziewiąty na dystansie 10 000 m. W tej samej konkurencji był ósmy na rozgrywanych dwa lata później mistrzostwach świata w Oslo i mistrzostwach Europy w Innsbrucku. W 1972 roku zakończył karierę.
Jego brat, Øyvind Tveter, również był panczenistą.

</doc>
<doc id="3244843" url="https://pl.wikipedia.org/wiki?curid=3244843" title="Wałerij Bganba">
Wałerij Bganba



</doc>
<doc id="3244853" url="https://pl.wikipedia.org/wiki?curid=3244853" title="Aleksander Ankwab">
Aleksander Ankwab



</doc>
<doc id="3244855" url="https://pl.wikipedia.org/wiki?curid=3244855" title="The Bicentennial Elvis Experience">
The Bicentennial Elvis Experience



</doc>
<doc id="3244856" url="https://pl.wikipedia.org/wiki?curid=3244856" title="Jerzy Pomianowski (dziennikarz)">
Jerzy Pomianowski (dziennikarz)

Jerzy Pomianowski (ur. 22 kwietnia 1932 w Warszawie) – dziennikarz motoryzacyjny.
Życiorys.
Jerzy Pomianowski urodził się w rodzinie katolickiej o silnych tradycjach narodowych (rodzice związani z Sokołem, ONR i Ozon). Podczas Powstania Warszawskiego został poważnie ranny przy budowie barykady. Ukończył Gimnazjum i Liceum im. Kr. Władysława IV oraz Szkołę Główną Planowania i Statystyki (SGPiS). Studiował też na Politechnice Warszawskiej (wydział mechaniczny) oraz w Wyższej Szkole Muzycznej (klasa fortepianu).
Uprawiał sporty lotnicze, był instruktorem pilotem szybowcowym i samolotowym oraz skoczkiem spadochronowym. Przez wiele lat konkurował w brydżu sportowym oraz samochodowych rajdach
dziennikarzy. W 1957 r. na zaproszenie Lotniczego Związku Jugosławii uczył w Belgradzie latania na szybowcach syna prezydenta Tito – Miszę Broza
W 1997 kandydował do Sejmu z listy Unii Prawicy Rzeczypospolitej.
Praca zawodowa.
Jako dziennikarz:
Osiągnięcia.
W sportach lotniczych
W sporcie brydżowym
W sporcie samochodowym
Nagrody za twórczość
Publikacje.
Książki
Zrealizowane fabularne scenariusze filmowe (współautor – Tadeusz Rejniak)

</doc>
<doc id="3244858" url="https://pl.wikipedia.org/wiki?curid=3244858" title="Cappella Musicae Antiquae Orientalis">
Cappella Musicae Antiquae Orientalis

Cappella Musicae Antiquae Orientalis – chór mieszany, działający w Poznaniu, powstały w 1984.
Wykonywana muzyka: a cappella, muzyka cerkiewna mistrzów rosyjskich i ukraińskich od XVIII do XX wieku. Od 2004 r. Capella Musicae Antiquae Orientalis jest współorganizatorem festiwalu Dni Muzyki Cerkiewnej w Rydzynie.
Osiągnięcia i nagrody:

</doc>
<doc id="3244859" url="https://pl.wikipedia.org/wiki?curid=3244859" title="Krzysztof Bracha">
Krzysztof Bracha

Krzysztof Bracha (ur. 7 czerwca 1959 we Wrocławiu) – polski historyk, mediewista, profesor nauk humanistycznych.
Życiorys.
W 1978 ukończył II LO im. Jana Śniadeckiego w Kielcach. W latach 1980–1984 odbył studia z zakresu historii w Instytucie Historii Wyższej Szkoły Pedagogicznej w Kielcach. Doktoryzował się w 1994 w Instytucie Historii im. Tadeusza Manteuffla Polskiej Akademii Nauk w Warszawie na podstawie pracy "Problematyka traktatu Mikołaja z Jawora De superstitionibus (1405 r.)", której promotorem był Stanisław Bylina. Stopień naukowy doktora habilitowanego uzyskał w 2007 na Akademii Świętokrzyskiej w oparciu o rozprawę pt. "Nauczanie kaznodziejskie w Polsce późnego średniowiecza. Sermones dominicales et festivales z tzw. kolekcji Piotra z Miłosławia". Postanowieniem Prezydenta RP z 14 sierpnia 2014 otrzymał tytuł naukowy profesora nauk humanistycznych.
W 1984 rozpoczął pracę w Wyższej Szkole Pedagogicznej w Kielcach, przekształconej następnie w Akademię Świętokrzyską i Uniwersytet Jana Kochanowskiego. Początkowo zatrudniony był na stanowisku asystenta, a później adiunkta (1995) i profesora (2008). Związany jest z Zakładem Historii Średniowiecznej w Instytucie Historii na Wydziale Humanistycznym.
Od 2008 zatrudniony jako profesor nadzwyczajny w Zakładzie Badań Źródłoznawczych i Edytorstwa Instytutu Historii im. Tadeusza Manteuffla Polskiej Akademii Nauk w Warszawie. 
Nadto był stypendystą naukowym: Deutscher Akademischer Austauschdienst (Historisches Seminar, Ruprecht-Karls-Universität Heidelberg: 1990–1991, pod kierownictwem prof. Jürgena Miethke), Institut für Europäische Geschichte, Abteilung für Religionsgeschichte w Moguncji pod kierownictwem prof. Rolfa Decot (2000), Fundacji Lanckorońskich z Brzezia (Rzym, 2003) oraz Polnische Historische Mission na Julius-Maximilians-Universität Würzburg (2015).
Zajmuje się historią wieków średnich, historią kultury popularnej tego okresu (magia, czary, przesądy, słowiańska i germańska demonologia ludowa, kulty pątnicze), inkwizycją w Heidelbergu w XV w., edytorstwem średniowiecznych łacińskich źródeł pastoralnych, kaznodziejstwem w Polsce i w Europie Środkowej późnego średniowiecza, dziedzictwem kulturowym łysogórskiego opactwa benedyktynów na Świętym Krzyżu w średniowieczu. Autor ponad 200 publikacji w m.in. „Studiach Historycznych”, „Kwartalniku Historycznym”, „Przeglądzie Historycznym", „Quaestiones Medii Aevi Novae”, „Przeglądzie Humanistycznym”, „Medieval Sermon Studies”, „Studiach Źródłoznawczych”, „Sobótce”, „Mitteilungen des Instituts für Österreichische Geschichtsforschung”; "Zeitschrift für Religions- und Geistesgeschichte". 
Członek: Heidelberg Alumni International; International Medieval Sermons Studies Society; Polska Grupa Commission Internationale d'Histoire Ecclésiastique Comparée (CIHEC) przy Polskiej Akademii Umiejętności w Krakowie; Corresponding Fellow of the Centre for Medieval Studies at Charles University and the Czech Academy of Sciences in Prague.
W 2021 otrzymał Nagrodę Miasta Kielce. Od 2022 r. przewodniczący Społecznej Rady Kultury Prezydenta Miasta Kielc oraz przewodniczący "Stowarzyszenia Per crucem", które zajmuje się wspieraniem dziedzictwa kulturowego Świętego Krzyża w ramach współpracy z klasztorem Misjonarzy Oblatów MN. Członek jednego z zespołów doradczych w Ministerstwie Edukacji i Nauki. 
Żonaty z historyk Lidią Michalską-Brachą.

</doc>
<doc id="3244860" url="https://pl.wikipedia.org/wiki?curid=3244860" title="Okrąg Carlyle’a">
Okrąg Carlyle’a

Okrąg Carlyle’a – okrąg w kartezjańskim układzie współrzędnych, ilustrujący związek pomiędzy danym równaniem kwadratowym a jego pierwiastkami. Nazwa pochodzi od Thomasa Carlyle’a, szkockiego pisarza i historyka.
Okręgi Carlyle’a pozwalają konstrukcyjnie znajdować rozwiązania równań kwadratowych, wykorzystywane są m.in. przy konstruowaniu wielokątów foremnych.
Definicja.
Dane niech będzie równanie kwadratowe
w którym formula_2 i formula_3 są ustalonymi liczbami.
"Okręgiem Carlyle’a" tego równania nazywamy okrąg, dla którego odcinek o końcach w punktach formula_4 i formula_5 jest średnicą.
Własności.
Jeśli okrąg przecina oś "OX", to współrzędne punktów przecięcia są pierwiastkami rzeczywistymi tego równania. W szczególności dotyczy to przypadku, gdy okrąg jest styczny do osi "OX".
Jeśli okrąg jest rozłączny z osią "OX", to równane nie ma pierwiastków rzeczywistych.
Własności te wynikają stąd, że okrąg Carlyle’a ma w układzie kartezjańskim równanie:
Jego punkty przecięcia z osią "OX" są rozwiązaniami powyższego równania dla formula_7 tzn. równania
Z kolei to równanie po uporządkowaniu jest równoważne równaniu:

</doc>
<doc id="3244861" url="https://pl.wikipedia.org/wiki?curid=3244861" title="Chór Męski Arion w Poznaniu">
Chór Męski Arion w Poznaniu

Chór Męski Arion – chór męski działający w Poznaniu (siedziba w Zamku Cesarskim), powstały w 1912 z inicjatywy Karola Schroetera. 
Historia.
Chór powstał w kręgu Zrzeszenia Kupców Podróżujących i Przedstawicieli Handlowych. Zebranie konstytucyjne odbyło się 21 września 1912 w Resursie Kupieckiej przy Świętym Marcinie 68. Przewodniczącym został inicjator założenia – Karol Schroeter. Wkrótce, na wniosek wiceprezesa Wojciecha Żnińskiego, kołu śpiewaczemu nadano nazwę "Arion" (od 1932 "Chór Męski Arion"). Podstawowym celem działania chóru było "kultywowanie polskiej pieśni patriotycznej i ludowej oraz przez pieśń i pracę organizacyjną propagowanie idei wyzwolenia narodowego i społecznego wśród najszerszych warstw społeczeństwa", a także "pielęgnowanie towarzyskości". Wysoki poziom artystyczny chór uzyskał pod kierownictwem najpierw Józefa, a potem Mieczysława Fibaków. Działalność została zahamowana od 1915 powołaniami do pruskiego wojska, a następnie udziałem członków w powstaniu wielkopolskim. 
W latach 20. XX wieku chór przeżywał ponowną falę rozwoju. W 1923 ze stanowiska prezesa ustąpił Karol Schroeter, a zastąpił go Zygmunt Jaworski. Mimo trudności finansowych i częstych zmian dyrygentów, zespół zaliczono do chórów I kategorii (21 czerwca 1930). W latach okupacji hitlerowskiej chór został zdelegalizowany i oficjalnie zawiesił działalność, w praktyce koncertując w mieszkaniach prywatnych jako "Ósemka" (w rzeczywistości było wtedy 28 członków). Po zakończeniu II wojny światowej chór wznowił działalność w trudnych warunkach (utrata praktycznie wszystkich nut i instrumentów). 
Początkowo zespołem kierował Edward Starczewski, następnie Stefan Stuligrosz, a potem, od 1946 do 1971 Witalis Dorożała. Chór rozwinął współpracę ze spółdzielnią wydawniczą Czytelnik, co dawało mu możliwość koncertowania w wielu miastach Wielkopolski. Uświetnił też Krajową Naradę Działaczy Kulturalno-Oświatowych w Warszawie w 1948. W 1949 zwyciężył m.in. w konkursie na najlepsze wykonanie pieśni radzieckiej, w konkursie radiowym "Nasze chóry śpiewają", a w 1951 w czasie współzawodnictwa chórów męskich. W 1952 otrzymał Odznakę Honorową I stopnia za wybitne osiągnięcia na polu upowszechniania polskiej kultury muzycznej. W 1958 uznano go za chór wzorcowy (wraz z krakowskim "Echem" i warszawską "Harfą"). 
Chór borykał się z problemami lokalowymi, próby przeprowadzając gościnnie w różnych salach, m.in. w szkole na ul. Różanej. Od 1952 do 1960 próby odbywały się w lokalu Związku Zawodowego Pracowników Budowlanych przy ul. Szkolnej 1. Od 1962 otrzymał pomieszczenia w Pałacu Kultury (Zamku Cesarskim). 
W 1967 chór zainicjował cykl koncertów "Muzyka o zmierzchu", w 1970 "Muzyka i Architektura" (na tle zabytkowych budynków Wielkopolski), a w 1975 "Moje pieśni". Zespół brał udział w obchodach centralnych, m.in. w Festiwalu XX-lecia PRL, gdzie zdobył Złoty Laur XX-lecia Polski Ludowej. W 1970 zdobył statuetkę Trygława na Festiwalu Pieśni Chóralnej w Międzyzdrojach. Wyjeżdżał też za granicę, m.in. zdobył wyróżnienie na Konkursie Chórów im. Beli Bártoka w Debreczynie (1961). Chór uświetniał takie uroczystości jak: 550. rocznica Bitwy pod Grunwaldem, Tysiąclecie Państwa Polskiego, przewiezienie urny z sercem gen. Jana Henryka Dąbrowskiego z Krakowa do Poznania, 60. rocznica powstania wielkopolskiego i odsłonięcie poznańskiego pomnika Tadeusza Kościuszki. 
Repertuar.
Wykonywana muzyka: a capella lub z towarzyszeniem fortepianu, muzyka świecka, sakralna, ludowa, popularna, operowa, pieśni patriotyczne.

</doc>
<doc id="3244862" url="https://pl.wikipedia.org/wiki?curid=3244862" title="Rajd Australii 2014">
Rajd Australii 2014

Rajd Australii 2014 (23rd Coates Hire Rally Australia) – 23 Rajd Australii rozgrywany w Australii od 11 do 14 września 2014 roku. Był dziewiątą rundą Rajdowych Mistrzostw Świata w roku 2014. Rajd był rozgrywany na nawierzchni szutrowej. Jego bazą było miasto Coffs Harbour.
Klasyfikacja generalna po 10 rundach.
Punkty otrzymuje 10 pierwszych zawodników, którzy ukończą wyścig według klucza:
Przyznawane są także punkty za odcinek specjalny zwany Power Stage: za zwycięstwo 3, drugie miejsce 2 i trzecie 1 punkt.

</doc>
<doc id="3244863" url="https://pl.wikipedia.org/wiki?curid=3244863" title="Chór Mieszany Hasło">
Chór Mieszany Hasło

Chór Mieszany Hasło – chór mieszany związany z poznańskim środowiskiem kolejarskim, powstały w 1922 (do 1992 chór męski).
Wykonywana muzyka: a capella, z towarzyszeniem fortepianu, organów, gitary i akordeonu, muzyka ludowa, patriotyczna i religijna. Koncertował w Belgii, Niemczech i Francji.
Osiągnięcia i nagrody:

</doc>
<doc id="3244864" url="https://pl.wikipedia.org/wiki?curid=3244864" title="Trybunał inkwizycji w Bergamo">
Trybunał inkwizycji w Bergamo

Trybunał inkwizycji w Bergamo – sąd inkwizycyjny, mający swą siedzibę w Bergamo, w Republice Weneckiej. Był kierowany przez dominikanów i od połowy XVI wieku należał do struktur inkwizycji rzymskiej. Istniał jako samodzielny trybunał od 1498 do 1797 roku.
Historia.
Historia inkwizycji w Bergamo sięga samych początków tej instytucji. Pierwszy znany inkwizytor Lombardii, dominikanin Alberico, działał właśnie w tym mieście (1232). Po roku 1252 Bergamo znalazło się w granicach prowincji inkwizytorskiej Lombardii i Marchii Genueńskiej, w której nominacji dokonywać miał miejscowy prowincjał zakonu dominikanów. W 1267 Bergamo przyjęło statuty antyheretyckie, do czego przyczynili się dominikanie: Daniele da Giussano, Aldobrandino da Reggio oraz Enrico da Cagli. Na początku XIV wieku utworzony został wspólny okręg inkwizytorski dla Bergamo i Brescii, które dotąd podlegały inkwizytorom z mediolańskiego konwentu S. Eustorgio. W 1305 inkwizytorem Bergamo i Brescii został dominikanin Valentino da Solere, który w 1308 brał udział w przesłuchaniach templariuszy.
W XV wieku konwenty dominikańskie w Brescii i Bergamo stały się ośrodkami ruchu obserwanckiego w zakonie dominikańskim. W 1459 weszły w skład utworzonej wówczas Kongregacji Lombardzkiej, autonomicznej struktury w zakonie, niezależnej od władzy prowincjała. Wikariusz generalny Kongregacji Lombardzkiej przejął z rąk prowincjała Lombardii Górnej prawo mianowania inkwizytorów Brescii i Bergamo. W tym samym stulecia oba ośrodki znalazły się w granicach Republiki Weneckiej.
W lipcu 1498 generał zakonu dominikanów Gioacchino Torriani rozdzielił okręg Brescii i Bergamo na dwa samodzielne trybunały. Pierwszym inkwizytorem trybunału w Bergamo był prawdopodobnie Domenico di Frassino da Lodi, aczkolwiek jako pierwszy w źródłach tytułowany jest w ten sposób Cristoforo Alzani da Bergamo, mianowany 18 września 1498. W 1512 Bergamo zostało ponownie połączone w jeden okręg wraz z Brescią oraz Cremoną, ale trwało to zapewne nie dłużej niż do 1515.
Na przełomie XV i XVI wieku inkwizytorzy Bergamo zaangażowani byli głównie w procesy o czary, wytaczane na ogół jednak nie w samym Bergamo, lecz na terenach wiejskich.
W 1542 papież Paweł III, w celu walki z reformacją oraz koordynowania działalności inkwizycji we Włoszech, powołał do życia Kongregację Rzymskiej i Powszechnej Inkwizycji (Święte Oficjum). Kongregacja wszczęła dochodzenie w sprawie wielu katolickich hierarchów podejrzanych o sprzyjanie protestantyzmowi. Jednym z głównych podejrzanych był ówczesny biskup Bergamo Vittore Soranzo. Aktywny udział w zbieraniu przeciw niemu dowodów miał lokalny inkwizytor Domenico Adelasio, który swą gorliwość w tym zakresie przypłacił ostatecznie wygnaniem przez sprzyjające Soranzo władze weneckie. W związku z dochodzeniem przeciw Soranzo dwukrotnie (w 1550 i 1551) przebywał w Bergamo w charakterze komisarza Świętego Oficjum inkwizytor Como Michele Ghislieri OP, późniejszy papież Pius V. Konsekwencją dochodzeń inkwizycyjnych wobec Vittore Soranzo było ostatecznie pozbawienie go stanowiska biskupiego w 1558. Już wcześniej nastąpiło faktyczne przejęcie zarządu diecezją przez wikariusza generalnego jako komisarza Świętego Oficjum.
Od 1548 w trybunale inkwizycyjnym w Bergamo zasiadali przedstawiciele miejscowych władz świeckich. W tej postaci trybunał ten funkcjonował aż do upadku Republiki Weneckiej w wyniku inwazji rewolucyjnej Francji i proklamowania przez rewolucjonistów Republiki Cisalpińskiej (1797). Nie zachował się żaden dokument formalnie znoszący trybunał w Bergamo, jednak najprawdopodobniej do jego likwidacji doszło w lipcu 1797.
Organizacja.
Siedzibą trybunału w Bergamo był konwent dominikański S. Stefano. Na jego czele stał zawsze inkwizytor wywodzący się z prowincji lombardzkiej zakonu dominikanów. Jego jurysdykcji podlegała diecezja Bergamo. Podlegało mu 17 wikariuszy i 4 wikariuszy rejonowych.
Archiwum.
Archiwum inkwizycji w Bergamo w przeważającej mierze zaginęło podczas rewolucji w 1797. Do czasów współczesnych zachowały się zaledwie dwa tomy dokumentacji procesowej, przechowywane w archiwum diecezjalnym w Bergamo, oraz korespondencja z Kongregacją Świętego Oficjum, przechowywana w watykańskim archiwum tej instytucji.
Inkwizytorzy Bergamo (1498–1797).
Katalogi inkwizytorów Bergamo zostały ułożone najpierw w 1666 przez dominikanina Vincenzo Marię Fontanę, a potem w latach 20. XVIII wieku przez innych dominikańskich historyków: Ermenegildo Todeschiniego (1723) i Domenico Francesco Muzio (1729), jednak później nie było już żadnych aktualizacji. Z tego względu, dla ostatnich kilkudziesięciu lat działalności inkwizycji w Bergamo nie jest możliwe precyzyjne ustalenie dat urzędowania poszczególnych inkwizytorów:

</doc>
<doc id="3244865" url="https://pl.wikipedia.org/wiki?curid=3244865" title="Gmina Barmash">
Gmina Barmash

Gmina Barmash (alb. "Komuna Barmash") – gmina położona w południowo-wschodniej części Albanii. Administracyjnie należy do okręgu Kolonja w obwodzie Korcza. W 2011 roku populacja gminy wynosiła 480 osób, 244 kobiety oraz 236 mężczyzn.
W skład gminy wchodzi dziesięć miejscowości: Barmash, Leshnje, Shalës, Gozhdorazhdë, Sanjollas, Kamnik, Bënjëz, Radimisht, Arrëz, Rajan.

</doc>
<doc id="3244867" url="https://pl.wikipedia.org/wiki?curid=3244867" title="Grand Prix Szwajcarii 1949">
Grand Prix Szwajcarii 1949

Grand Prix Szwajcarii 1949 (oryg. IX Großer Preis der Schweiz) – jeden z wyścigów Grand Prix rozegranych w 1949 roku, a trzeci spośród tzw. Grandes Épreuves.
Wyniki.
Kwalifikacje.
Źródło: silhouet.com
Wyścig.
Źródło: statsf1
Najszybsze okrążenie.
Źródło: silhouet.com

</doc>
<doc id="3244868" url="https://pl.wikipedia.org/wiki?curid=3244868" title="Lady Violet">
Lady Violet

Lady Violet właśc. Francesca Messina (ur. 10 września 1972 we Florencji) – włoska piosenkarka muzyki eurodance. Popularność zdobyła takimi utworami jak: "Inside to Outside" i "Beautiful World".

</doc>
<doc id="3244869" url="https://pl.wikipedia.org/wiki?curid=3244869" title="Simone Zaza">
Simone Zaza

Simone Zaza (ur. 25 czerwca 1991 w Policoro) – włoski piłkarz występujący na pozycji napastnika w hiszpańskiej Valencii oraz w reprezentacji Włoch. Wychowanek Stella Azzurra Bernalda, w swojej karierze reprezentował także barwy takich zespołów, jak Atalanta BC, UC Sampdoria, Juve Stabia, Viareggio, Ascoli, Juventus F.C. oraz Sassuolo.

</doc>
<doc id="3244870" url="https://pl.wikipedia.org/wiki?curid=3244870" title="Poznański Chór Polihymnia">
Poznański Chór Polihymnia

Poznański Chór Polihymnia – chór mieszany działający w Poznaniu, powstały w 1983 z inicjatywy prof. Janusza Dzięcioła. 
Wykonywana muzyka: muzyka różnych epok - od Średniowiecza do współczesności. Chór współpracował z Filharmonią Poznańską przy realizacji "Requiem" Mozarta, "IX Symfonii" Beethovena, "Symfonii Psalmów" Strawińskiego i "Veni Creator" Szymanowskiego. Koncertował w Niemczech, Austrii, Belgii, Francji, Hiszpanii, Holandii, Rosji i we Włoszech.
Osiągnięcia i nagrody:

</doc>
<doc id="3244871" url="https://pl.wikipedia.org/wiki?curid=3244871" title="Ludwik Szenderowski">
Ludwik Szenderowski

Ludwik Szenderowski senior (ur. 24 sierpnia 1873, zm. 23 maja 1933) – pionier ruchu ewangelicznych chrześcijan w Polsce, duchowny i do śmierci lider tej wspólnoty religijnej w II Rzeczypospolitej.
Życiorys.
Pochodził z rodziny agronoma. Ukończył szkołę techniczną w Kijowie i pracował na kolei. W trakcie pobytu w Rosji związał się w 1908 z Ogólnorosyjskim Związkiem Ewangelicznych Chrześcijan założonym przez Jana Prochanowa. Po I wojnie światowej został przełożonym Zboru Ewangelicznych Chrześcijan w Warszawie. W 1924 objął po Karolu Władysławie Strzelcu funkcję prezesa Związku Słowiańskich Zborów Ewangelicznych Chrześcijan i Baptystów i pełnił ją do 1927. W 1927 po zalegalizowaniu tego związku wyznaniowego został z jego ramienia duszpasterzem w Wojsku Polskim. W latach 1931–1932 redagował czasopismo „Ewangeliczny Chrześcijanin”. 
Donosił przedwojennym władzom na inne wyznania ewangelikalne, zwłaszcza zielonoświątkowców i domagał się od władz, aby zabroniły im działalności.
Był ojcem Ludwika Szenderowskiego juniora (1905–1993), który po nim przejął stanowisko zwierzchnika Związku Słowiańskich Zborów Ewangelicznych Chrześcijan i Baptystów.
Został pochowany na cmentarzu reformowanym przy ul. Żytniej w Warszawie (kwatera U-2-1).

</doc>
<doc id="3244874" url="https://pl.wikipedia.org/wiki?curid=3244874" title="Żeński Chór Kameralny Canto-Cantare">
Żeński Chór Kameralny Canto-Cantare

Chór Kameralny WSJO Canto-Cantare – chór żeński (kameralny) działający w Poznaniu, powstały w 1996 roku przy poznańskim VI Liceum Ogólnokształcącym im. Ignacego Jana Paderewskiego.
Historia.
Powstał jako chór żeński, będący kontynuacją corocznej działalności uczennic szkoły, które każdego roku, w okresie Bożego Narodzenia, pod kierownictwem nauczycielki muzyki, Ewy Maćkowiak-Sibilskiej, występowały z koncertami świątecznymi dla "Młodzieżowego Ruchu Miłośników Muzyki Pro Sinfonika" oraz charytatywnymi na rzecz "Hospicjum Palium" Jacka Łuczaka. Od grudnia 2016 roku dyrygentką chóru jest absolwentka poznańskiej Akademii Muzycznej, Joanna „Sykula” Sykulska. W październiku 2017 roku chór poszerzył działalność o głosy męskie. W 2018 wraz z zespołem KakofoNIKT wystąpił w drugiej edycji Festiwalu Sonus Ex Machina.
Repertuar.
Wykonywana muzyka: klasyka chóralna świecka i religijna od baroku do współczesności, stylizowane pieśni ludowe, utwory patriotyczne.

</doc>
<doc id="3244879" url="https://pl.wikipedia.org/wiki?curid=3244879" title="Jan Petrasz">
Jan Petrasz

Jan Petrasz (ur. 3 marca 1871 w Bolesławiu, zm. 1958 w Argentynie) – polski duchowny baptystyczny, pierwszy prezes Związku Zborów Słowiańskich Baptystów w Polsce.
Życiorys.
Urodził się w rodzinie pasterza. Kształcił się w szkole niemieckiej na Ukrainie. W wieku 22 lat wstąpił do zakonu franciszkanów, z którego został usunięty. W Stanisławowie zajmował się werbunkiem robotników do budowy dróg. Wyjechał na Węgry, gdzie związał się z ruchem baptystycznym. Ukończył studia w baptystycznym seminarium teologicznym w Hamburgu, po czym w 1908 został ordynowany na kaznodzieję polskojęzycznego przy niemieckim zborze baptystycznym w Poznaniu. Jest uznawany za pierwszego polskiego duchownego baptystycznego. Pełnił posługę religijną na Górnym Śląsku, w powiecie stanisławowskim i we Lwowie. W latach 1921–1923 pełnił funkcję prezesa nowo utworzonego Związku Zborów Słowiańskich Baptystów w Polsce. W 1928 wyemigrował na stałe do Argentyny, gdzie też zmarł.

</doc>
<doc id="3244880" url="https://pl.wikipedia.org/wiki?curid=3244880" title="Kajzerwald">
Kajzerwald

 
Kajzerwald – dzielnica Lwowa, w rejonie szewczenkowskim (część zachodnia) i łyczakowskim (część wschodnia) obejmująca południową część Zniesienia. Jej granice wyznaczają ulice Maksyma Krywonosa (Teatyńska), Opryszkiwśka (Kisielki), Piskowa (Piaskowa), Iwana Krypjakewycza (J. Galla), Starozniesieńska, Ołeksy Dowbusza (św. Wojciecha), Metropolity Łypkiwśkego (Helanki).
Położenie.
Kajzerwald obejmuje pagórkowaty teren, który posiada strome stoki, liczne niewielkie doliny i wąwozy. Od zachodu sąsiaduje z Wysokim Zamkiem, od których oddziela go jedynie ulicy Opryszkiwśka, a od wschodu masyw Czartowskiej Skały. Jego środkową część zajmuje położony równoleżnikowo zalesiony grzbiet wzniesienia, który jest częścią europejskiego działu wodnego oraz tzw. Lwowskiego plateau, jego wysokość w kilku miejscach dochodzi do 360–370 m n.p.m. Oddziela on położony na południe Łyczaków od znajdującego się na południe Zniesienia. Kajzerwald rozgranicza leżący na południe Lwowskie plateau należący do Opola lwowskiego będącego częścią Podola od znajdującego się na północ Pobuża. Grzbiet ten od zachodu zaczyna się Lwią Górą (Łysą,Piaskową) o wysokości 395 m n.p.m. a od wschodu łagodnie przechodzi w północną część rejonu łyczakowskiego.
Historia.
Najstarsza nazwa tego obszaru to Wzgórze Brodzkie, ponieważ u jego podnóża rozpościerało się tzw. przedmieście brodzkie. Następną nazwą była Alembekowska Pasieka, pochodziła ona od nazwiska właścicieli, rodziny Alembeków (pierwotnie Alnpech) i obejmowała jedynie część lasu i folwark. W drugiej połowie XVIII ziemię tą kupił burmistrz lwowski Franciszek Longchamps de Bérier, a następnie we wschodniej części sąsiadującej z Krzywczycami wybudował swoją posiadłość. Od spolszczonej formy jego nazwiska majątek ten zaczęto nazywać Lonszanówką. Podczas pobytu we Lwowie cesarz Józef II Habsburg został zaproszony przez burmistrza do jego posiadłości, która podobała mu się tak bardzo, że podczas kolejnego pobytu również tu przebywał. Przed cesarskimi wizytami las był porządkowany a nawet ustawiano w nim rzeźby w modnym wówczas stylu. Na jego cześć cały kompleks leśny nazwano wówczas „Kaiserwald” (Cesarski las, Cesarski lasek), co wkrótce spolszczono na Kajzerwald. W 1908 uruchomiono w zachodniej części lunapark, ale działał on jedynie do 1914. W latach 1910–1930 znajdowała się tu skocznia narciarska. Na początku lat 60. XX wieku władze miasta postanowiły na terenie pomiędzy Lonszanówką a Krzywczycami wybudować skansen budownictwa ludowego oraz park rekreacyjno-sportowy, który zawierałby m.in. skocznię narciarską, tory bobslejowe, w pobliżu miał stanąć monumentalny pomnik Tarasa Szewczenki. Z całego założenia pozostał tylko zrealizowany w latach 1966–1971 skansen budownictwa ludowego „Szewczenkowski Gaj”. Obecnie teren leśny Kajzerwaldu pełni funkcje rekreacyjne, jest też przez lwowian wykorzystywany do uprawiania sportów zimowych.

</doc>
<doc id="3244913" url="https://pl.wikipedia.org/wiki?curid=3244913" title="Bronisław Spałek">
Bronisław Spałek

Bronisław Spałek (ur. 1883, zm. 1942 w Warszawie) – polski duchowny baptystyczny, prezes Związku Zborów Słowiańskich Baptystów w Polsce.
Życiorys.
Urodził się w okolicach Wielunia. Przed I wojną światową mieszkał na Ukrainie i wykonywał zawód kołodzieja. Tam też związał się z ruchem baptystycznym. Macierzysty zbór skierował go na studia do Niemiec, gdzie ukończył seminarium teologiczne w Hamburgu.
W latach 1922-1931 pełnił urząd pastora zboru słowiańskich baptystów w Warszawie. Był współzałożycielem Towarzystwa Wydawniczego „Kompas” w Łodzi i Stowarzyszenia Wzajemnej Pomocy Baptystów. W 1926 został wybrany na prezesa Związku Zborów Słowiańskich Baptystów w Polsce, W latach 1935-1939 był duszpasterzem baptystycznego domu opieki w Narewce w województwie białostockim, skąd musiał uchodzić przed wkraczającymi wojskami sowieckimi.

</doc>
<doc id="3244921" url="https://pl.wikipedia.org/wiki?curid=3244921" title="Parafia św. Anakleta w Peterborough">
Parafia św. Anakleta w Peterborough

Parafia św. Anakleta w Peterborough – parafia rzymskokatolicka, należąca do diecezji Port Pirie, erygowana w 1887 roku.

</doc>
<doc id="3244964" url="https://pl.wikipedia.org/wiki?curid=3244964" title="Grand Prix Francji 1949">
Grand Prix Francji 1949

Grand Prix Francji 1949 (oryg. XXXVI Grand Prix de l'ACF) – jeden z wyścigów Grand Prix rozegranych w 1949 roku, a czwarty spośród tzw. Grandes Épreuves.
Wyniki.
Wyścig.
Źródło: statsf1
Najszybsze okrążenie.
Źródło: silhouet.com

</doc>
<doc id="3244981" url="https://pl.wikipedia.org/wiki?curid=3244981" title="Giorgi Jgerenaia">
Giorgi Jgerenaia



</doc>
<doc id="3245041" url="https://pl.wikipedia.org/wiki?curid=3245041" title="Karol Władysław Strzelec">
Karol Władysław Strzelec

Karol Władysław Strzelec (ur. 1869, zm. 15 września 1962 w Cleveland) – duchowny baptystyczny, wiodący inicjator Związku Zborów Słowiańskich Baptystów w Polsce i pierwszy prezes Zjednoczenia Ewangelicznych Chrześcijan i Baptystów w Polsce.
Życiorys.
Urodził się na Wołyniu. Wyjechał do USA, gdzie związał się z ruchem baptystycznym. Ukończył studia w "Rochester Theological Seminary" w Rochester. W 1889 został ordynowany na pastora czeskiego zboru w Detroit. Następnie założył zbór polskojęzyczny w mieście Pond w stanie Wisconsin.
W 1919 przybywa do Polski jako przedstawiciel "American Baptist Foreign Mission Society" (Amerykańskie Baptystyczne Towarzystwo Misji Zagranicznej) i jest czołowym inspiratorem współpracy baptystów niemieckojęzycznych i słowiańskich w II Rzeczypospolitej: uczestniczy w tworzeniu Związku Zborów Słowiańskich Baptystów w Polsce, Stowarzyszenia Wzajemnej Pomocy Baptystów i Towarzystwa Wydawniczego „Kompas” w Łodzi. Organizuje zagraniczną pomoc charytatywną dla Polski oraz środki na baptystyczną działalność misyjną. Z Pawłem Hulką-Laskowskim wspólnie wydaje protestanckie czasopismo społeczno-religijne „Nowe Drogi”.
W 1923 zostaje wybrany pierwszym prezesem Zjednoczenia Ewangelicznych Chrześcijan i Baptystów w Polsce, lecz już 1924 powraca do USA.
Przez resztę życia prowadzi działalność duszpasterską, m.in. w zborze w Cleveland oraz jako prezes Zjednoczenia Polskich Baptystów w USA i Kanadzie.

</doc>
<doc id="3245042" url="https://pl.wikipedia.org/wiki?curid=3245042" title="Dreadnoughtus">
Dreadnoughtus

Dreadnoughtus – rodzaj wymarłego dinozaura, zauropoda z grupy tytanozaurów, żyjącego u schyłku późnej kredy (cały kampan i mastrycht) na terenie obecnej Patagonii w Argentynie. 
W obrębie rodzaju wyróżniono jeden gatunek: "Dreadnoughtus schrani". Wielkość badanego osobnika oszacowano na 26 m długości i 59,3 ton wagi. 

</doc>
<doc id="3245087" url="https://pl.wikipedia.org/wiki?curid=3245087" title="Grand Prix Włoch 1949">
Grand Prix Włoch 1949

Grand Prix Włoch 1949 (oryg. XIX Gran Premio d’Italia) – jeden z wyścigów Grand Prix, który rozegrano w 1949 roku na torze Autodromo Nazionale di Monza, we Włoszech. Zawody były piątymi w sezonie spośród Grandes Épreuves, prestiżowych wyścigów klasy Grand Prix.
Lista startowa.
Kwalifikacje.
Źródło: silhouet.com
Wyścig.
Źródło: statsf1
Najszybsze okrążenie.
Źródło: silhouet.com

</doc>
<doc id="3245098" url="https://pl.wikipedia.org/wiki?curid=3245098" title="Mistrz Haftowanego Listowia">
Mistrz Haftowanego Listowia

Mistrz Haftowanego Listowia (nl: Meester van het Geborduurd Gebladerte) – flamandzki malarz aktywny w Brukseli w latach 1480-1500.
W 1926 roku, niemiecki historyk sztuki, Max Jakob Friedländer, z licznych anonimowych obrazów przedstawiających Madonnę z Dzieciątkiem, wyodrębnił część, mającą podobnie wykonane roślinne elementy ozdobne, występujące w scenerii pejzażowej; wyróżniały się "sposobem malowania roślin - przenoszonych z wzorników, z charakterystycznymi kreseczkami rozbieleń, przypominającymi nitki haftu". Te cechy pozwoliły na nadanie anonimowemu artyście lub zespołowi artystów wspólne miano Mistrza Haftowanego Listowia.
Styl Mistrza Haftowanego Listowia nawiązywał do tradycji malarskiej Hugo van der Goesa oraz Gerarda Davida ale głównie do prac Rogera van der Weydena; niektóre "Madonny" anonimowego mistrza były kopią prac Weydena ("Madonna Durán"). Obecnie znanych jest przynajmniej sześć wersji Madonny z Dzieciątkiem: trzy z nich znajdują się w Stanach Zjednoczonych, w Philadelphia Museum of Art, Minneapolis Institute of Art i Clark Art Institute a pozostałe w muzeach Europejskich w Brugii, Paryżu i Lille.

</doc>
<doc id="3245125" url="https://pl.wikipedia.org/wiki?curid=3245125" title="Łużna (gromada)">
Łużna (gromada)

Łużna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łużna z siedzibą GRN w Łużnej utworzono – jako jedną z 8759 gromad na obszarze Polski – w powiecie gorlickim w woj. rzeszowskim na mocy uchwały nr 20/54 WRN w Rzeszowie z dnia 5 października 1954. W skład jednostki wszedł obszar dotychczasowej gromady Łużna ze zniesionej gminy Łużna w tymże powiecie. Dla gromady ustalono 27 członków gromadzkiej rady narodowej.
1 stycznia 1960 do gromady Łużna włączono obszar zniesionej gromady Staszkówka w tymże powiecie.
31 grudnia 1961 do gromady Łużna włączono obszar zniesionej gromady Wola Łużańska w tymże powiecie.
1 stycznia 1969 do gromady Łużna włączono wieś Biesna ze zniesionej gromady Siedliska w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie gorlickim reaktywowano gminę Łużna (od 1999 gmina należy nadal do powiatu gorlickiego, lecz w woj. małopolskim).

</doc>
<doc id="3245126" url="https://pl.wikipedia.org/wiki?curid=3245126" title="Moszczenica (gromada w powiecie gorlickim)">
Moszczenica (gromada w powiecie gorlickim)

Moszczenica – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Moszczenica z siedzibą GRN w Moszczenicy utworzono – jako jedną z 8759 gromad na obszarze Polski – w powiecie gorlickim w woj. rzeszowskim na mocy uchwały nr 20/54 WRN w Rzeszowie z dnia 5 października 1954. W skład jednostki wszedł obszar dotychczasowej gromady Moszczenica ze zniesionej gminy Łużna w tymże powiecie. Dla gromady ustalono 27 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie gorlickim utworzono gminę Moszczenica (od 1999 gmina należy nadal do powiatu gorlickiego, lecz w woj. małopolskim).

</doc>
<doc id="3245127" url="https://pl.wikipedia.org/wiki?curid=3245127" title="Bobowa (gromada)">
Bobowa (gromada)

Bobowa – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bobowa z siedzibą GRN w Bobowej (wówczas wsi) utworzono – jako jedną z 8759 gromad na obszarze Polski – w powiecie gorlickim w woj. rzeszowskim na mocy uchwały nr 20/54 WRN w Rzeszowie z dnia 5 października 1954. W skład jednostki weszły obszary dotychczasowych gromad Bobowa, Brzana i Stróżna ze zniesionej gminy Bobowa w tymże powiecie. Dla gromady ustalono 27 członków gromadzkiej rady narodowej.
31 grudnia 1961 do gromady Bobowa włączono obszar zniesionej gromady Jankowa w tymże powiecie.
1 stycznia 1969 do gromady Bobowa włączono wieś Sędziszowa ze zniesionej gromady Siedliska w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie gorlickim reaktywowano gminę Bobowa (od 1999 gmina należy nadal do powiatu gorlickiego, lecz w woj. małopolskim).

</doc>
<doc id="3245129" url="https://pl.wikipedia.org/wiki?curid=3245129" title="Jan Wicik">
Jan Wicik

Jan Wicik (ur. 14 maja 1906 w Szarleju, obecnie dzielnica Piekar Śląskich, zm. 22 czerwca 1995 w Chorzowie) – konstruktor lotniczy, powstaniec śląski.
Życiorys.
W trakcie nauki w Śląskich Technicznych Zakładach Naukowych w Katowicach ukończył szkolenie szybowcowe oraz kurs spadochronowy.
Jako piętnastolatek był kurierem w III powstaniu śląskim.
W 1922 roku zamieszkał w Chorzowie Starym oraz podjął pracę w biurze konstrukcyjnym inżyniera Cyrusa Sobolewskiego.
Dwa lata później powołany do wojska, służył w 2. Pułku Lotniczym w Krakowie, jako konstruktor awionetek. Samolot jego konstrukcji, pilotowany przez sierżanta Działowskiego, odniósł sukces w I Rajdowych Awionetkowych Ogólnopolskich Zawodach Sportowych.
Dwa lata po odbyciu służby wojskowej podjął pracę w modelarni huty "Pokój" w Nowym Bytomiu (obecnie Ruda Śląska). Udzielał się także jako instruktor w młodzieżowej modelarni lotniczej.
Już na emeryturze, na którą przeszedł w 1971 roku, zaprojektował trzy modele lotni napędzanych mięśniami. Wśród pasjonatów lotnictwa nazywany był "Latającym Dziadkiem". Brał udział w zlotach i zawodach lotniarzy. regularnie uczestniczył w obozach lotniarskich organizowanych w Olsztynie.
Jego pasją było także kajakarstwo, aż do późnych lat życia wielokrotnie uczestniczył w spływach kajakowych po Dunajcu.
Zmarł 22 czerwca 1995 roku w Chorzowie.

</doc>
<doc id="3245131" url="https://pl.wikipedia.org/wiki?curid=3245131" title="Zacharie Boucher">
Zacharie Boucher

Zacharie Boucher (ur. 7 marca 1992 w Saint-Pierre) – francuski bramkarz, grający w zespole Angers SCO.
Kariera klubowa.
Od 2007 roku został przeszkolony w szkole piłkarskiej Le Havre AC. W 2011 zadebiutował w drużynie zawodowej Le Havre AC na szczeblu Ligue 2.
21 stycznia 2014 roku podpisał 3-letni kontrakt z pierwszoligowym Toulouse FC. W 2015 roku odszedł do AJ Auxerre. W 2018 roku został wypożyczony do Angers SCO.

</doc>
<doc id="3245134" url="https://pl.wikipedia.org/wiki?curid=3245134" title="Stanisław Wideł">
Stanisław Wideł

Stanisław Wideł (ur. 14 sierpnia 1896 w Marcinkowicach, powiat nowosądecki, zm. 19 czerwca 1942 w Auschwitz-Birkenau) – major piechoty Wojska Polskiego.
Życiorys.
Ukończył szkołę powszechną oraz gimnazjum w Nowym Sączu.
W sierpniu 1914, jako osiemnastolatek zgłosił się jako ochotnik do Legionów Polskich. Otrzymał przydział do 3. Pułku Piechoty Legionów, późniejszego 15. Pułku Strzelców. W maju 1918 roku, po bitwie pod Kaniowem, dostał się do niemieckiej niewoli, gdzie przetrzymywano go do końca roku.
Po powrocie wstąpił do Wojska Polskiego, został przydzielony do baonu zapasowego 1. Pułku Strzelców Podhalańskich. Mianowany podporucznikiem, dowodził plutonem w I batalionie tego pułku. We wrześniu 1919 ranny na froncie galicyjsko-wołyńskim. Po powrocie do zdrowia podjął służbę, m.in. jako adiutant, a następnie dowódca III batalionu w 75 Pułku Piechoty.
Od września 1937 dowodził Chorzowskim Batalionem Obrony Narodowej, który zorganizował od podstaw z ochotników, działających w polskich organizacjach społecznych. Tuż przed wybuchem wojny, batalion liczył ponad pół tysiąca ludzi, w tym 20 oficerów oraz ponad 120 podoficerów. Uzbrojony był w typową dla tamtego okresu broń powtarzalną – karabiny (kb) i karabinki (kbk), ponadto 18 ciężkich karabinów maszynowych (ckm) oraz dwa moździerze. Na stopień majora został mianowany ze starszeństwem z 19 marca 1938 i 5. lokatą w korpusie oficerów piechoty. W 1939 obowiązki dowódcy batalionu łączył z funkcją komendanta 75 Obwodu Przysposobienia Wojskowego w Chorzowie.
Tydzień przed wybuchem II wojny światowej, po zarządzeniu mobilizacji, batalion ON został zreorganizowany; jego żołnierze walczyli w ramach batalionów specjalnych Grupy Fortecznej Obszaru Warownego „Śląsk”.
Niespełna trzy tygodnie po wybuchu wojny, mianowany komendantem obwodu Służby Zwycięstwa Polski Nowy Sącz, organizował zbrojny ruch oporu w sądeckiem. W marcu 1941 roku został aresztowany oraz osadzony w krakowskim więzieniu na Montelupich. Stamtąd został przewieziony do obozu koncentracyjnego w Auschwitz, a następnie, w czerwcu 1942 roku, rozstrzelany.

</doc>
<doc id="3245136" url="https://pl.wikipedia.org/wiki?curid=3245136" title="Jewgienij Fiodorow (polityk)">
Jewgienij Fiodorow (polityk)

Jewgienij Aleksiejewicz Fiodorow (, ur. 11 maja 1963 w Leningradzie) – rosyjski polityk i działacz społeczny, rzeczywisty państwowy doradca Federacji Rosyjskiej, kandydat nauk ekonomicznych.
Życiorys.
Ukończył szkołę wojskową imienia generała Aleksandra Komarowskiego. W latach 1985–1988 brał udział w wojnie afgańskiej. Do 2001 roku pełnił funkcje zastępcy Ministra Federalnej Agencji Energii Atomowej Federacji Rosyjskiej. W grudniu 2003 roku został wybrany na deputowanego do Dumy Państwowej z ramienia stanowiącej zaplecze polityczne Putina partii Jedna Rosja. Następnie został powołany na członka Rady Generalnej tej partii.
Znane występy.
21 stycznia 2011 na antenie radia Finam FM Jewgienij Fiodorow ogłosił, że 95% przemysłu rosyjskiego należy do ośrodków finansowych offshore. W tym wywiadzie Fiodorow powiedział, że Rosja zaczęła gromadzić kapitał poza granicami już na początku lat 90. XX wieku, a nie za czasów Putina. Rosyjscy oligarchowie powstali dzięki tzw. „chłopcom z Chicago”, którzy pracowali we wszystkich ministerstwach i urzędach Rosji tych lat. Ci ekonomiści z kręgu „Chicago Boys” zajmowali całe piąte piętro Federalnej Agencji Zarządzania Majątkiem Federalnym Rosji i postanawiali, kto ma zostać oligarchą.
21 lutego 2011 na antenie stacji Finam FM wziął udział w dyskusji z Aleksiejem Nawalnym na temat „Czy Jedna Rosja jest partią złodziei i sprzedawczyków, czy uczciwych, pryncypialnych patriotów?” (). Większość słuchaczy (99%) zgodziła się z określeniem Nawalnego: "Jedna Rosja to partia żuli i złodziei". W dyskusji zabrało głos 1354 osób.

</doc>
<doc id="3245137" url="https://pl.wikipedia.org/wiki?curid=3245137" title="Maison Saint-Gabriel">
Maison Saint-Gabriel



</doc>
<doc id="3245138" url="https://pl.wikipedia.org/wiki?curid=3245138" title="Nizar Qabbani">
Nizar Qabbani



</doc>
<doc id="3245141" url="https://pl.wikipedia.org/wiki?curid=3245141" title="Uniwersytety w Australii">
Uniwersytety w Australii

Szkolnictwo wyższe w Australii zostało podzielone, w ustawie Higher Education Support Act 2003, na trzy grupy:
Uniwersytety.
Poniższa lista przedstawia uniwersytety w Australii według stanów.

</doc>
<doc id="3245143" url="https://pl.wikipedia.org/wiki?curid=3245143" title="Bitwa o las Hurtgen">
Bitwa o las Hurtgen



</doc>
<doc id="3245148" url="https://pl.wikipedia.org/wiki?curid=3245148" title="Gmina Çlirim">
Gmina Çlirim

Gmina Çlirim (alb. "Komuna Çlirim") – gmina położona w południowo-wschodniej części Albanii. Administracyjnie należy do okręgu Kolonja w obwodzie Korcza. W 2011 roku populacja gminy wynosiła 355 osób, 159 kobiety oraz 196 mężczyzn, z czego Albańczycy stanowili ponad 69% mieszkańców. 
W skład gminy wchodzi dwanaście miejscowości: Çlirim, Qesarakë, Kaltanj, Qytezë, Selenicë e Pishës, Luaras, Lenckë, Kurtes, Orgockë, Qinam-Radovickë, Radovickë, Psar i Zi.

</doc>
<doc id="3245149" url="https://pl.wikipedia.org/wiki?curid=3245149" title="Gmina Mollas (okręg Kolonja)">
Gmina Mollas (okręg Kolonja)

Gmina Mollas (alb. "Komuna Mollas") – gmina położona w południowo-wschodniej części Albanii. Administracyjnie należy do okręgu Kolonja w obwodzie Korcza. W 2011 roku populacja gminy wynosiła 1 520 osób, 745 kobiety oraz 755 mężczyzn, z czego Albańczycy stanowili ponad 88,8% mieszkańców. Gmina graniczy z Grecją i leży w północnym Pindos.
W skład gminy wchodzi czternaście miejscowości: Bezhani, Blushi, Boshanji, Butka, Helmësi, Kozeli, Mileci, Mollasi, Pepellashi, Qafzezi, Qinami, Skorovoti, Shtika, Vodica.

</doc>
<doc id="3245150" url="https://pl.wikipedia.org/wiki?curid=3245150" title="Gmina Novoselë (okręg Kolonja)">
Gmina Novoselë (okręg Kolonja)

Gmina Novoselë (alb. "Komuna Novoselë") – gmina położona w południowo-wschodniej części Albanii. Administracyjnie należy do okręgu Kolonja w obwodzie Korcza. W 2011 roku populacja gminy wynosiła 355 osób, 163 kobiety oraz 192 mężczyzn, z czego Albańczycy stanowili ponad 91% mieszkańców. Gmina leży w północnym Pindos.
W skład gminy wchodzi dziesięć miejscowości: Novoselë, Mesiçkë, Kagjinas, Zharkanj, Piskal, Vitisht, Shijan, Kaduç, Dermar, Mbreshtan.

</doc>
<doc id="3245151" url="https://pl.wikipedia.org/wiki?curid=3245151" title="Gmina Qendër Leskovik">
Gmina Qendër Leskovik

Gmina Qendër Leskovik (alb. "Komuna Qendër Leskovik") – gmina położona w południowo-wschodniej części Albanii. Administracyjnie należy do okręgu Kolonja w obwodzie Korcza. W 2011 roku populacja gminy wynosiła 416 osób, 188 kobiety oraz 228 mężczyzn, z czego Albańczycy stanowili 86,54% mieszkańców, a Grecy 5,05%. Gmina leży w północnym Pindos.
W skład gminy wchodzi czternaście miejscowości: Pobickë, Cerckë, Radat, Radovë, Postenan, Lashovë, Peshtan, Poda, Kovaçisht, Vrepckë, Gërmenj, Radanj, Glinë, Gjinakarë.

</doc>
<doc id="3245152" url="https://pl.wikipedia.org/wiki?curid=3245152" title="Podwójna wizja">
Podwójna wizja

Podwójna wizja (tytuł oryg. Shuang tong) – chińsko–hongkoński dreszczowiec kryminalny w reżyserii Chena Kuo-Fu, którego premiera odbyła się 20 maja 2002 roku.
Film oraz jego obsada otrzymali dziewięć nominacji i dwie nagrody. Był najdroższym filmem wyprodukowanym w Republice Chińskiej.
Obsada.
Źródło: Filmweb

</doc>
<doc id="3245153" url="https://pl.wikipedia.org/wiki?curid=3245153" title="Shuang tong">
Shuang tong



</doc>
<doc id="3245156" url="https://pl.wikipedia.org/wiki?curid=3245156" title="Ludwik Miksa">
Ludwik Miksa

Ludwik Miksa (ur. 10 lipca 1883 w Kętach, zm. 17 lipca 1956 w Nowym Jorku) – duchowny baptystyczny, prezes Związku Zborów Słowiańskich Baptystów w Polsce.
Życiorys.
W 1904 związał się w Bratysławie z ruchem baptystycznym. W 1919 ukończył studia w baptystycznym seminarium teologicznym w Hamburgu. W latach 1919-1921 był pastorem zboru w Katowicach, a w latach 1921-1933 w Ostrzeszowie. W 1925 został wybrany na stanowisko prezesa Związku Zborów Słowiańskich Baptystów w Polsce, które zajmował do wybuchu II wojny światowej w 1939. Równocześnie w latach 1925-1939 był redaktorem naczelnym miesięcznika „Słowo Prawdy”. W latach 1935-1939 prowadził wykłady w baptystycznym seminarium teologicznym w Łodzi.
W lipcu 1939 udał się na obrady Światowego Kongresu Baptystycznego w USA, skąd nie powrócił do kraju ze względu na wybuch wojny. Odtąd prowadził działalność duszpasterską w zborach słowiańskich w USA i Kanadzie, zwłaszcza w polskim zborze w Nowym Jorku.
Życie osobiste.
W 1921 poślubił Fridę z d. Stolzenberg, która zmarła w 1938. Małżeństwo było bezdzietne. Do końca życia pozostał wdowcem.

</doc>
<doc id="3245158" url="https://pl.wikipedia.org/wiki?curid=3245158" title="Leeton">
Leeton

Leeton – miasto w Australii, w stanie Nowa Południowa Walia.

</doc>
<doc id="3245160" url="https://pl.wikipedia.org/wiki?curid=3245160" title="Powiesić go wysoko">
Powiesić go wysoko



</doc>
<doc id="3245164" url="https://pl.wikipedia.org/wiki?curid=3245164" title="Gotfryd Fryderyk Alf">
Gotfryd Fryderyk Alf

Gotfryd Fryderyk Alf (ur. 1831, zm. 1898) – pionier ruchu baptystycznego w Królestwie Kongresowym, niemiecki duchowny baptystyczny i przywódca powstającej denominacji tego wyznania w zaborze rosyjskim.
Życiorys.
Z wykształcenia był wiejskim nauczycielem. Uczył we wsi Adamów koło Pułtuska. Należał do środowiska niemieckich neopietystów w Kościele Luterańskim, zajmował stanowisko kantora, odpowiedzialnego za prowadzenie nabożeństw w czasie niebecności duchownego. Efektem jego poszukiwań religijnych było nawiązanie kontaktu z baptystami z Prus Wschodnich, w wyniku czego 28 listopada 1858 w grupie 26 osób przyjął chrzest w obrządku baptystycznym z rąk Wilhelma Weissa. Odtąd stał się głównym propagatorem tej odmiany chrześcijaństwa na terenie Królestwa Kongresowego. Udał się na studia w baptystycznym seminarium teologicznym w Hamburgu. W 1859 został ordynowany na duchownego.
Był pastorem zboru w Kicinie. W 1896 został pozbawiony przez władze carskie prawa wykonywania posługi. Osiadł w miejscowości Mogielnica w gminie Siedliszcze k. Lublina, gdzie oddał się pracy na własnym gospodarstwie. Tam też zmarł i został pochowany.
Pisma.
Jego spuścizna pisarska w części została zamieszczona w publikacji Albert W. Wardin, "Gotfryd Fryderyk Alf. Pionier ruchu baptystycznego na ziemiach polskich", Warszawa 2003.

</doc>
<doc id="3245220" url="https://pl.wikipedia.org/wiki?curid=3245220" title="Tang Ruizong">
Tang Ruizong

 Tang Ruizong (), imię osobiste Li Dan (), znany również jako Li Xulun (), Li Lun (), Wu Lun () i Wu Dan () (ur. 22 czerwca 662, zm. 13 lipca 716) – cesarz Chin z dynastii Tang, panujący w latach 684-690 (formalnie, faktycznie władzę sprawowała jego matka, Wu Zetian, która ostatecznie odsunęła go od władzy i ogłosiła się cesarzem), jako następca brata Zhongzonga i ponownie w latach 710-712, ósmy syn cesarza Gaozonga i czwarty cesarzowej Wu Zetian.
Jego drugie panowanie było następstwem zamachu stanu i otrucia cesarza Zhongzonga przez żonę, cesarzową Wei. Próba umieszczenia na tronie najmłodszego syna pary cesarskiej, Li Chongmao, jako cesarza Shanga nie powiodła się i nowym władcą został Ruizong. Wobec ciągłych napięć na dworze, uznając prognozy astrologów za przychylne dla zmiany cesarza, abdykował w 712 r. na rzecz syna Xuanzonga i po roku sprawowania władzy jako "cesarz-emeryt", w czasie którego zlikwidował wrogie synowi koterie, faktycznie usunął się ze sceny.

</doc>
<doc id="3245229" url="https://pl.wikipedia.org/wiki?curid=3245229" title="Atanazy Grygoryj Wełykyj">
Atanazy Grygoryj Wełykyj

Atanazy Grygoryj Wełykyj (ur. 5 listopada 1918 we wsi Turynka koło Żółkwi, zm. 24 grudnia 1982 w Rzymie) – ukraiński historyk kościoła greckokatolickiego, bazylianin.
Życiorys.
Po ukończeniu gimnazjum w 1933 wstąpił do nowicjatu do zakonu bazylianów. Pierwszego marca 1934 i przyjął imię Hawryła, które w 1941 zmienił na Atanazego. W latach 1935–1938 uczył się w Samborze i Dobromilu. Podczas wojny Atanazy Wełykyj przebywał w Ołomuńcu, a następnie w Pradze. W Pradze rozpoczął w 1941 studia na niemieckim Uniwersytecie Praskim Karola na wydziale teologicznym. 
W 1943 wysłano go na przymusowe roboty do Niemiec. W latach 1944–1945 ukończył jeden semestr teologii w Uniwersytecie w Würzburgu. Studia teologiczne kontynuował od 1948 na Gregoriańskim Uniwersytecie (Gregorianum) w Rzymie. Doktorat uzyskał w 1948 na podstawie dysertacji "Die Lehre der Väter des dritten Jahrhunders von der Gottesliebe und Gottesfurcht". Równolegle ze studiami na Uniwersytecie Karola w Pradze był też słuchaczem Ukraińskiego Wolnego Uniwersytetu w Pradze na wydziale filozofii – studiował tam historię i ukrainoznawstwo (w 1944 – doktorat na podstawie pracy "Ihumen Danyło Pałomnyk tajoho twir"). W latach 1946–1949 uczęszczał na zajęcia w Papieskim Instytucie Orientalnym w Rzymie (Pontificio Istituto Orientale), który zakończył licencjatem. 
Ojciec Atanazy Wełykyj sprawował również funkcję wicerektora Kolegium św. Jozafata w Rzymie w latach 1948–1960 i był prorektorem w latach 1960–1963. Od 1948 do 1976 pracował w ukraińskiej sekcji Radia Watykańskiego, a w latach 1954–1963 był jej kierownikiem. W latach 1960–1964 był przewodniczącym Ukrainśkoho Bohosłowśkoho Towarystwa. W 1960 został sekretarzem Komisji Kościołów Wschodnich i w latach 1963–1965 w tym charakterze pracował przy II Soborze Watykańskim. W latach 1963–1976 sprawował funkcję protoarchimandryty zakonu bazyliańskiego.

</doc>
<doc id="3245247" url="https://pl.wikipedia.org/wiki?curid=3245247" title="Łukasz Chryzoberges">
Łukasz Chryzoberges

Łukasz Chryzoberges, gr. Λουκάς Χρυσοβέργης, "Loukas Chrysobergēs" – patriarcha Konstantynopola w latach 1156–1169.
Życiorys.
W okresie patriarchatu Chryzobergesa doszło do dwóch poważnych kontrowersji teologicznych. Diakon Soterich Panteugen, patriarcha-elekt antiocheński stwierdził, że ofiary eucharystycznej nie można składać Trójcy Świętej, powodowałoby to bowiem, że jeden Chrystus jednocześnie dokonuje ludzkiej czynności składania ofiary i boskiej przyjmowania jej, co oznaczałoby nestoriańskie rozdzielenie i personalizację Jego dwóch natur. Zwołany przez Chryzobergesa synod w latach 1156–1157 przyjął rozwiązanie wypracowane przez Mikołaja z Metony, który wskazał, opierając się w swej odpowiedzi na koncepcjach Leoncjusza z Bizancjum i Maksyma Wyznawcy, że to właśnie unia hipostatyczna powoduje, że Bóg składa po ludzku akt ofiarny, jednak z natury pozostaje Bogiem, a więc jednocześnie przyjmuje ofiarę. Przestrzegał też, by dzieła Chrystusa nie redukować do prawniczego rozumienia ofiary, ujmowanej jako wymiana. Bóg niczego od nas nie potrzebuje, "Nie idziemy do Niego [by złożyć ofiarę]; to raczej On zstąpił do nas i przyjął naszą naturę, nie jako warunek pogodzenia się, lecz aby spotkać nas otwarcie w ciele".
W okresie jego patriarchatu doszło też do kontrowersji chrystologicznej na tle wyjaśnienia, jakie dał Demetriusz z Lampi (we Frygii) do słów Jezusa z Ewangelii: "bo Ojciec większy jest ode mnie" (J 14, 28). Zwołany przez Chryzobergesa w 1166 r. synod uznał wyjaśnienie Demetriusza za heretyckie i potępił jego samego i jego zwolenników. Nadal też musiał przeciwstawiać się szerzącym się herezjom bogomilskiej, paulicjańskiej i monofizyckiej.
Chryzoberges zaangażował się również działania mające na celu podniesienie dyscypliny kościelnej. W grudniu 1157 rozszerzył zakaz patriarchy Jana IX Agapeta sprawowania przez duchownego zawodu adwokata w sądach świeckich, na wszystkie świeckie zawody. W zachowanym kanonie pisał: "Możemy zaobserwować, że niektórzy duchowni, wbrew prawu kanonicznemu, zajmują się sprawami światowymi. Niektórzy zajęli stanowiska kuratorów lub opiekunów arystokratycznych domów i posiadłości, inni pojęli się zbierania podatków publicznych ... Nakazujemy tym ludziom, aby powstrzymali się od wszystkich wymienionych zawodów i poświęcili się służbie kościelnej".
Twórczość.
Chryzoberges napisał poemat dydaktyczny zatytułowany "Dieta" ("Perí diájtas"). W napisanym wierszem politycznym utworze zawarł przepisy na sporządzanie dań postnych przeznaczonych na różne dni kalendarza liturgicznego.

</doc>
<doc id="3245248" url="https://pl.wikipedia.org/wiki?curid=3245248" title="1,2-Diaminoetan">
1,2-Diaminoetan



</doc>
<doc id="3245249" url="https://pl.wikipedia.org/wiki?curid=3245249" title="1,2-diaminoetan">
1,2-diaminoetan



</doc>
<doc id="3245265" url="https://pl.wikipedia.org/wiki?curid=3245265" title="Grupa metylidenowa">
Grupa metylidenowa

Grupa metylidenowa – dwuwalencyjna organiczna grupa alkilidenowa powstała formalnie przez usunięcie dwóch atomów wodoru z cząsteczki metanu, która przyłączona jest do reszty związku chemicznego poprzez wiązanie podwójne.

</doc>
<doc id="3245266" url="https://pl.wikipedia.org/wiki?curid=3245266" title="Metyliden">
Metyliden



</doc>
<doc id="3245277" url="https://pl.wikipedia.org/wiki?curid=3245277" title="Ippolito Maria Beccaria">
Ippolito Maria Beccaria

Ippolito Maria Beccaria (ur. 1550 w Mondovì, zm. 3 sierpnia 1600 w Neapolu) – włoski duchowny katolicki, dominikanin, generał zakonu w latach 1589–1600. Hipolit Maria Beccaria był synem Henryka Beccarii oraz Katarzyny Donzelli. Przyjął habit dominikański w Santa Maria delle Grazie. Studiował na Uniwersytecie Bolońskim, na którym następnie uzyskał tytuł profesora teologii. Był przełożonym klasztoru w bazylice św. Sabiny. Pełnił funkcję inkwizytora w Mediolanie w 1587–88, a w latach 1588–89 pełnił urząd komisarza generalnego Kongregacji Świętego Oficjum. 21 maja 1589 roku został wybrany generałem Zakonu Kaznodziejskiego. W 1594 przybył do Lwowa. Zmarł 3 sierpnia 1600 roku w Neapolu.

</doc>
<doc id="3245284" url="https://pl.wikipedia.org/wiki?curid=3245284" title="Faruk asz-Szara">
Faruk asz-Szara

Faruk asz-Szara (ur. 10 grudnia 1938 w Damaszku) – syryjski dyplomata i polityk związany z partią Baas, w latach 1984-2006 minister spraw zagranicznych Syrii. Od 2006 wiceprezydent Syrii.
Życiorys.
Pochodzi z rodziny sunnickiej. Ukończył studia w zakresie filologii angielskiej na Uniwersytecie Damasceńskim w latach 60. XX wieku, po czym wyjechał do Londynu na studia w zakresie prawa międzynarodowego. Zakończył je uzyskaniem tytułu Master of Arts. Po ukończeniu studiów pracował jako menadżer w syryjskich państwowych liniach lotniczych. W 1976 został ambasadorem Syrii we Włoszech i pozostawał na tym stanowisku przez cztery lata. W 1980 został wiceministrem spraw zagranicznych, którym pozostawał do 1984, przez pewien czas sprawując również obowiązki ministra informacji. W 1984 prezydent Hafiz al-Asad mianował go ministrem spraw zagranicznych. Ciesząc się jego znacznym zaufaniem, asz-Szara kierował syryjską dyplomacją do lutego 2006, pozostając na stanowisku także po śmierci al-Asada i objęciu władzy przez jego syna Baszszara, który pod jego opieką uczył się prowadzenia polityki zewnętrznej. Na początku lat 90. XX wieku asz-Szara prowadził tajne rokowania syryjsko-izraelskie. Publicznie domagał się od Izraela zwrotu wzgórz Golan, twierdząc, że jakikolwiek kompromis w kwestii ich przynależności do Syrii nie jest możliwy. Wielokrotnie krytykował politykę amerykańską na Bliskim Wschodzie.
Faruk asz-Szara cieszył się znaczną samodzielnością w obrębie syryjskiego systemu władzy i szacunkiem w części aparatu partyjnego Baas. Jako specjalista od spraw polityki zagranicznej mógł podejmować w jej zakresie autonomiczne decyzje, nawet niezgodne z poglądami Baszszara al-Asada. Zdarzało się, że w publicznych wystąpieniach zmieniał stanowisko Syrii w sprawach zagranicznych wyrażone wcześniej przez prezydenta lub korygował jego wypowiedzi.
Wpływy asz-Szary znacznie spadły w lutym 2006, gdy Baszszar al-Asad przeniósł go na formalnie wyższe, lecz w praktyce łączące się z mniejszymi uprawnieniami stanowisko wiceprezydenta, a na nowego ministra spraw zagranicznych powołał Walida al-Mu’allima. Na stanowisku wiceprezydenta asz-Szara zastąpił wpływowego Abd al-Halima Chaddama, co było jedną z najważniejszych zmian personalnych wprowadzonych przez nowego syryjskiego prezydenta. Były minister spraw zagranicznych nadal reprezentował jednak Syrię w czasie podróży zagranicznych.
Po wybuchu protestów przeciwko władzy autorytarnej w Syrii w marcu 2011, podczas arabskiej wiosny, został mianowany przewodniczącym komitetu ds. dialogu narodowego. Publicznie wzywał do demokratyzacji ustroju Syrii, chociaż krytykował również antyrządowe demonstracje. Był jedynym wysokim syryjskim działaczem państwowym, który sugerował kompromis między opozycją i rządem al-Asada.
Podczas wojny domowej w Syrii w mediach pojawiały się informacje o śmierci asz-Szary w bombardowaniu w pobliżu granicy syryjsko-jordańskiej podczas ucieczki z kraju, o jego umieszczeniu w areszcie domowym lub o przejściu na stronę Wolnej Armii Syrii. Informacje te zostały zdementowane przez samego polityka, który stwierdził, że nigdy nie miał zamiaru opuszczać Syrii.
Żonaty, ma dwoje dzieci.

</doc>
<doc id="3245289" url="https://pl.wikipedia.org/wiki?curid=3245289" title="Kasprzyk (nazwisko)">
Kasprzyk (nazwisko)

Kasprzyk – polskie nazwisko występujące głównie w województwie małopolskim.
Pochodzenie nazwiska.
Nazwisko wywodzące się od Kaspra, imienia notowanego w Polsce od XIV w., pochodzącego od perskiego "ganzabara" („stróż skarbca”) od "*ganzah" (“skarb”) +‎ "*barah" (“brzemię”), od praindoeuropejskiego "*bʰer-" („brać”). Tę samą etymologię posiadają nazwy geograficzne Kasprowy Wierch i osiedle Kasprusie w Zakopanem oraz biblijny Kasper. Najczęstsze występowanie nazwiska odnotowuje się w Krakowie.
Warianty nazwiska.
Kasper, Kaspar, Kasprzak, Kasparian, Kasparek, Kasperek, Kasprowicz, Kasperski, Kasprack, Kaspari, Kasperczyk

</doc>
<doc id="3245290" url="https://pl.wikipedia.org/wiki?curid=3245290" title="Song gaoseng chuan">
Song gaoseng chuan

Song gaoseng chuan (język chiński 宋高僧傳, pinyin "Sòng gāosēng zhuàn"; język koreański 송고승전 "Song kosŭng chŏn"; język japoński "Sō kōsōden"; język wietnamski "Tống cao tăng truyền"; pol. "Biografie wybitnych mnichów Song") – jedno z głównych dzieł do poznania historii wczesnego buddyzmu w Chinach i chanu poprzez biografie.
Tekst.
Dzieło to powstało w 988 roku i zostało napisane przez historyka buddyjskiego Zanninga na żądanie dworu cesarskiego. Należy do tego samego nurtu, co wcześniejsza praca "Xu gaoseng zhuan" napisana przez Daoxuana w roku 667.
Praca ta była całkowicie inna od późniejszych tekstów pisanych z pozycji sekciarskich i napisanych dla promowania linii przekazu. "Song gaoseng chuan" jest napisane wykorzystując podział na kategorie, takie jak np. Tłumacze, Komentatorzy, Czyniący Cuda czy Praktykujący Medytację (chan). Dzieło to wykazuje pewne zmiany, które zaszły w ciągu trzystu lat dzielących oba teksty. O ile w "Xu gaoseng zhuan" dwie kategorie Tłumaczy i Komentatorów dotyczyły aż 42% (295) mnichów z ogólnej liczby biografii 705 osób, to w "Song gaoseng chuan" Tłumacze i Komentatorzy zawierają 21% (138) z 656 biografii mnichów. Wyraźnie widać, że nastąpiła zmiana ze sposobu stania się "wybitnym" z uczoności na korzyść tych, którzy zajmowali się praktyką, wiarą i zdobywaniem zasług.
Pewna zmiana nastąpiła w kategorii Praktykujących Medytację, czyli mnichów chan. W "Xu gaoseng chuan" stanowili 134 osoby, czyli 19%. Natomiast w "Song gaoseng chuan" - 132 osoby, czyli 20.1%. W innych kategoriach, takich jak Wyjaśniacze Dyscypliny, Promotorzy Pracy Zasług i Różni Przywołujący Cnoty nastąpił także wyraźny wzrost przewyższając liczbę tłumaczy. Te zmiany stały się zwłaszcza wyraźne w biografiach mnichów z X wieku. Znalazły tam swoje odzwierciedlenie zarówno np. rosnąca regionalizacja Chin, co było związane z upadkiem dynastii Tang, jak i zmiany w społeczeństwie chińskim wynikające z politycznych wstrząsów, zmiany w charakterze elit itp. Te zmiany wpłynęły na styl praktykowanego buddyzmu i utorowały drogę do nowego rodzaju buddyjskiej elity.
Czyny i zdarzenia związane z poszczególnymi mnichami zostały zapisane według standardowej kategorii "znawstwo" bez względu na ich przynależność do różnych szkół. Ta kategoria wskazywała na zasadniczą tożsamość mnicha, znak mnisiej "wybitności".
Tak jak do innych tekstów z gatunku "gaoseng chuan" tak do biografii w "Song gaoseng chuan" należy podchodzić krytycznie. Część z nich ma wyraźnie hagiograficzny charakter. Jednym z głównych źródeł były inskrypcje nagrobne (chiń. "taming") komponowane jako rodzaj eulogii upamiętniających zmarłych buddyjskich nauczycieli.
Praca ta doczekała się krytycznych uwag od Juefana Huihonga (1071-1128), który uważał, że stworzenie aż 10 kategorii mnichów było spowodowane arbitralną chęcią klasyfikowania. Dlatego też występują nietrafne zaklasyfikowania mnichów. Niektórzy, jak np. Yunmen Wenyan, jeden z głównych mistrzów chan, w ogóle został pominięty.
W "Song gaoseng chuan" pojawia się po raz pierwszy termin "yulu" ("zapisane wypowiedzi"), który stanie się wkrótce odrębnym gatunkiem literatury chan.
Autor.
Zanning (919-1001) był buddyjskim uczonym oraz urzędnikiem na dworze królewskim w Wuyue. Służył jako administrator sanghi. Był mnichem związanym ze szkołą Winai (chiń. "lu"). Mimo tego zaakceptował ważność szkoły chan w Wuyue, a nawet uznał ją za najwyższe wyrażenie buddyzmu, całkowicie zgodne z ortodoksyjnymi buddyjskimi naukami. Ponieważ w Wuyue przeważała linia przekazu fayan, Zanning popierał głównie tę szkołę interpretacji chanu.
Według niego dwie wielkie tradycje buddyjskiej medytacji - chan i tiantai - zdominowały historię chińskiego buddyzmu. I chociaż podejścia do medytacji szkoły chan i szkoły "guan" (tiantai) różnią się, to są one również wysoce zgodne i powinny być wdziane w harmonii. Łączenie tradycji medytacji chan i tiantai było w Wuyue powszechne. Chan przeważał, ale zainspirowane przez mnichów chan ożywienie góry Tiantai jako centrum życia religijnego, spowodowało zwiększone zainteresowanie doktryną tiantai.
Zanning był także naturalnie zainteresowany chanem jako instytucją winai. Szczególnie niepokoiło go roszczenie chanu do bycia oddzielną instytucją, co było jednym z elementów jego aspiracji do doktrynalnej niezależności. Według niego nie było żadnych podstaw dla odróżnienia się niezależnych klasztorów chan od regularnych klasztorów winai, gdyż ci, którzy specjalizowali się w praktyce medytacji i ci, którzy specjalizowali się w studiach doktrynalnych, żyli w tych samych klasztorach, ale w oddzielnych ich częściach. Zanning taktownie zaaprobował nawet innowacje chanistyczne przypisywane Baizhangowi Huaihaiowi, które dotyczyły ogólnych spraw doktrynalnych i również bardziej szczegółowych, gdyż zbiegły się one z założeniem winai, że reformy nie znalezione w oryginalnych monastycznych regułach są dopuszczalne jeśli przyczyniają się do czystości praktykujących.
Zanning uważał także, iż sutry Śakjamuniego reprezentują zasadnicze nauki buddyjskie, a słowa Bodhidharmy są tylko uzupełniające. Prawdziwa spuścizna chanu leży w tym, ze powinien być praktykowany razem ze studiami doktryny buddyjskiej, w żadnym wypadku nie niezależnie. Wypowiadał się krytycznie o autonomii chanu, zarówno z punktu widzenia doktrynalnego jak i instytucjonalnego.
Takie rozumienie chanu wprowadził w okres dynastii Song. Było ono wtedy wygłaszane jako oficjalne stanowisko rządowe, dzięki temu, że Zanning piastował najwyższe stanowisko buddyjskie na dworze Songów i pisma wychodzące stamtąd miały potwierdzenie cesarskie. Po śmierci Zanninga nie przeprowadzono żadnego oficjalnego ataku na takie widzenie chanu. Tak więc wizja chanu propagowana przez Zanninga i Fayana Wenyi istniała przez jakiś czas, aż rosnąca w siłę linia linji narzuciła swoje odmienne rozumienie, chociaż wchłonęła szkołę fayan.
Innym jego dziełem było "Dasong seng shilue" ("Zarys historii sanghi wielkiej dynastii Song").

</doc>
<doc id="3245291" url="https://pl.wikipedia.org/wiki?curid=3245291" title="Rebelia sunnicka w Iraku (2014)">
Rebelia sunnicka w Iraku (2014)



</doc>
<doc id="3245293" url="https://pl.wikipedia.org/wiki?curid=3245293" title="Ofensywa Państwa Islamskiego w Syrii">
Ofensywa Państwa Islamskiego w Syrii

Ofensywa Państwa Islamskiego w Syrii – kampania wojenna prowadzona w Syrii przez organizację terrorystyczną Państwo Islamskie, która doprowadziła w czerwcu 2014 do powstania samozwańczego kalifatu na terenach zajętych przez dżihadystów.
Działania ISIS były prowadzone na trzech frontach. Operację toczono na ziemiach zajętych przez pozostałych syryjskich opozycjonistów, którzy byli dawnymi sojusznikami ISIS. Na tym polu głównym sukcesem terrorystów był podbój muhafazy Dajr az-Zaur. Umożliwiło to podjęcie ofensywy w Iraku, która stała się drugim frontem. Trzecim frontem kampanii wojennej IS były działania wymierzone syryjskim siłom zbrojnym. Jej celem było zajęcie obiektów i miejsc o charakterze strategicznym. Terroryści zaatakowali pole naftowe Asz-Sza'jr, Bazę 17. Dywizji, Bazę 93. Brygady, Bazę 121. Pułku Artylerii, Bazę Al-Kuwajrs oraz Bazę Sił Powietrznych Tabka. Wszystkie powyższe punkty zostały zajęte przez dżihadystów, jedynie pole naftowe Asz-Sza'jr zostało odbite przez armię syryjską.
Tło.
Państwo Islamskie w Iraku i Lewancie (ISIS) to sunnickie ugrupowanie ekstremistyczne, wywodzące się z Iraku, gdzie pod nazwą Państwa Islamskiego w Iraku (IS), od 2004 prowadziło rebelię przeciwko zachodnim okupantom i szyickiemu rządowi. Wykorzystując fakt eskalacji wojny domowej w sąsiedniej Syrii, radykałowie zaczęli przenikać przez granicę. Od tego momentu do Syrii ściągali dżihadyści z wielu krajów, by walczyć o kalifat na ziemiach Syrii. W kwietniu 2013, dowódca Islamskiego Państwo w Iraku (ISI) Abu Bakr al-Baghdadi, przemianował nazwę ugrupowania na Islamskie Państwo w Iraku Lewancie, zaznaczając terytorialne roszczenia na Irak, Syrię i Liban. Powołując ISIS ogłosił fuzję z syryjskimi radykałami z ugrupowania Dżabhat an-Nusra, na co nie godziło się jego dowództwo. Jednak mając wspólny cel – walkę z siłami rządowymi Baszszar al-Asada – ugrupowania współpracowały ze sobą.
Wojna domowa w Syrii radykalizowała się, a ISIS wraz z Dżabhat an-Nusra, walczyli przeciwko prozachodnim rebeliantom zrzeszonym wokół Wolnej Armii Syrii, wówczas głównej siły opozycyjnej. ISIS przystąpiło do wojny przeciwko Kurdom i wypowiedziało wojnę chrześcijanom. Dżihadysci dokonywali licznych masakr na cywilach i jeńcach, nie respektując żadnych konwencji wojennych.
Symbolicznym początkiem dążenia do wojennej ścieżki na drodze ISIS z syryjską opozycją zbrojną była zbrodnia z 11 lipca 2013 na Kamalu al-Hammamim z Najwyższej Rady Wojskowej Wolnej Armii Syrii. Al-Hammami należał do 30 najważniejszych postaci powstańczej Armii. Dowództwo militarnego ciała opozycji ogłosiło, iż zabójstwo al-Hammamiego równało się z wypowiedzeniem wojny. We wrześniu 2013 po ataku ISIS na Azaz, kontrolowaną przez Wolną Armię Syrii, szereg ugrupowań opozycyjnych wyraziło swoją dezaprobatę wobec działań ISIS. Sześć ugrupowań rebelianckich (Ahrar asz-Szam, Liwa at-Tauhid, Dżajsz al-Islam, Liwa Sukur asz-Szam, Brygady Furkan i Liwa al-Hakk) wchodzących w skład Syryjskiego Frontu Wyzwolenia Islamu oraz Syryjskiego Frontu Islamskiego, wezwało na początku października 2013 ISIS do opuszczenia Azazu. Ugrupowania te były trzonem powołanego później Frontu Islamskiego.
Na początku listopada 2013 lider Al-Ka’idy Ajman az-Zawahiri po raz kolejny nakazał rozwiązanie ISIS i powrót bojowników dawnego ISI do Iraku, z kolei filią światowej Al-Ka’idy w Syrii obwołał ugrupowanie Dżabhat an-Nusra. Zmarginalizowany ISIS porzucił sojusz z Dżabhat an-Nusra, wdając się w nimi w bratobójcza walkę. Front Islamski, powstał 22 listopada 2013 i był porozumieniem Syryjskiego Frontu Wyzwolenia Islamu oraz Syryjskiego Frontu Islamskiego. Sojusz ugrupowań pod względem bojowników znacznie przewyższał liczebnie Wolną Armię Syrii i był odpowiedzią na rosnące w siłę Islamskie Państwo w Iraku i Lewancie.
Wkrótce przeciwko ISIS wystąpiła cała syryjska zbrojna opozycja z Dżabhat an-Nusra, Frontem Islamskim i ugrupowaniami związanymi wokół Wolnej Armii Syrii na czele. Początkowo koalicja wypierała ISIS z zajętych terenów. po czterech dni walk rebelianci, którzy przeciwstawili się ISIS, zdobyli 80% ich terytoriów w muhafazie Idlib, a także 65% terytoriów w muhafazie Aleppo kontrolowanych uprzednio przez Islamskie Państwo w Iraku i Lewancie. Jednak z czasem walki stały się coraz bardziej zacięte. Pierwszą sukcesem ISIS była obrona Ar-Rakki, swojego głównego bastionu w Syrii. Wyparto z niej bojowników Dżabhat an-Nusra oraz Ahrar asz-Szam. W ciągu dwóch tygodni walk między rywalizującymi bojownikami śmierć poniosło ponad 1000 osób. Po rozpoczęciu kontrofensywy ISIS, ugrupowanie zostało potępione przez Ajmana az-Zawahiriego. Lider światowej Al-Ka’idy apelował o zakończenie bratobójczych walk.
W lutym i marcu 2014 Dżabhat an-Nusra i Front Islamski przeprowadziły drugą ofensywę wymierzoną w ISIS, w efekcie której dżihadysci zostali zmuszeni do ucieczki ze swoich pozycji w muhafazie Dajr az-Zaur. Jednak zmiana sytuacji nastąpiła po bitwie o Markadę w dniach 21–29 marca 2014, kiedy to ISIS pokonało ekstremistów z Dżabhat an-Nusra i zaczęło ich powoli wypierać z muhafazy. Po porażce ISIS w bitwie o przejście graniczne Abu Kamal z 11 kwietnia 2014, ISIS przegrupowało się i podjęło szeroko zakrojoną ofensywę.
Ofensywa ISIS przeciwko pozostałym formacjom opozycyjnym.
Ofensywa ISIS w muhafazie Dajr az-Zaur.
Mimo porażki w Abu Kamal, 30 kwietnia 2014 ISIS rozpoczęło kontrofensywę w Dajr az-Zaur, przeciwko rebeliantom z Dżabhat an-Nusra, Frontu Islamskiego oraz Wolnej Armii Syrii. Na początku maja 2014 Dżabhat an-Nusra ogłosiło, iż wstrzymuje bezpośrednie ataki przeciwko ISIS, wedle instrukcji Ajmana az-Zawahiriego, jednakże zastrzegli obronę muzułmanów w przypadku działań wrogich dżihadystów. Mimo tego 5 maja 2014 odbyła się krwawa bitwa o As-Subhę w muhafazie Dajr az-Zaur. W wygranej przez islamskie bataliony walce, zginęło 69 rebeliantów i 23 dżihadystów ISIS oraz pięciu cywilów. Do 10 maja 2014 ISIS przejęło całkowitą kontrolę nad wschodnim pasem mufahafazy Dajr az-Zaur. W ciągu dziesięć dni walk zginęło 230 osób, a 100 tys. cywilów zostało przesiedlonych. Tymczasem do 12 maja 2014 w walkach między ugrupowaniami islamskimi zginęło 4766 osób, w tym 505 cywilów, 2377 islamistów (ok. 1000 bojowników Frontu Islamskiego i 500 Dżabhat an-Nusra) oraz 1845 dżihadystów ISIS i 39 niezidentyfikowanych osób.
W maju 2014 na froncie Dajr az-Zaur walczyło 3 tys. dżihadystów ISIS. 16 maja 2014 w ataku samobójczym na bazę islamskich bojowników w miejscowości Asz-Szahil zginęło 14 osób. Za atakiem stało ISIS. 22 maja 2014 Islamskie Państwo w Iraku Lewancie ogłosiło zdobycie kontroli nad terminalem naftowym Al-Charrat. W walkach zginęło 26 rebeliantów Dżabhat an-Nusra. Większość z nich została zabita po pojmaniu. 2 czerwca 2014 ISIS zdobyło kontrolę nad miastem Al-Bisira i 16 okolicznymi wsiami. Do 5 czerwca 2014 ISIS przejęło całkowitą kontrolę nad zachodnim pasem granicznym muhafazy Dajr az-Zaur (nie wliczając przejścia granicznego w Abu Kamal). Stało się możliwe po ostatecznym ataku czeczeńskiego i afgańskiego oddziału dżihadystów na pozycje frakcji Dżabhat an-Nusra.
Ponadto po zajęciu zachodniego pasa granicznego muhafazy Dajr az-Zaur, ISIS skierowało swoje uderzenie na południe osd stolicy mufafazy. 9 czerwca 2014 ekstremiści zajęli miasta Choszam oraz Hatla wzdłuż Eufratu, dziesięć dni później leżące bardziej na południe Muhassan, Al-Bu Amr oraz Al-Bu Lajl, z kolei 25 czerwca 2014 Haridżi a także Tall Duman. W efekcie ISIS kontrolowało całe południowe przedpole Dajr az-Zaur. Sześciotygodniowa ofensywa ISIS kosztowała życie 600 islamistów i spowodowała ucieczkę z domostw 130 tys. ludzi. Do połowy czerwca 2014 w walkach międzyfrakcyjnych życie straciło 6 tys. osób.
Podjęcie kampanii irackiej i proklamowanie Państwa Islamskiego (czerwiec 2014).
Konsekwencją majowych sukcesów w Dajr az-Zaur, było podjęcie w czerwcu 2014 przez Islamskie Państwo w Iraku i Lewancie szeroko zakrojoną ofensywę w Iraku. Operacja islamistów była możliwa dzięki swobodnym przekraczaniu granicy iracko-syryjskiej. Ofensywa dżihadystów w Iraku rozpoczęła się od ataku na Sammarrę i zdobyciu 10 czerwca 2014 Mosulu po sześciodniowej bitwie. Armia iracka początkowo podjęła walkę z dżihadystami i wspierającymi ich baasisami, jednak po upadku Mosulu i dopuszczaniu się masowych egzekucji na szyitach i zbrodni wojennych przez islamistów, całe dywizje irackiego wojska dezerterowały. Po opanowaniu irackiej prowincji Niniwa ISIS skierowało się do prowincji Salah ad-Din, gdzie zajęto miasto Tikrit oraz po dziesięciodniowej bitwie strategiczną rafinerię ropy naftowej w Bajdżi. Po rozpoczęciu kampanii irackiej Islamskie Państwo Iraku i Lewantu ogłosiło, iż wstrzymało operacje zbrojne na terytorium Syrii, aby skoncentrować się na ściąganiu z północnego Iraku zdobytej broni.
Na czas czerwcowej ofensywy w Iraku, dżihadyści nieco zmniejszyli tempo ofensywy w Dajr az-Zaur, jednak zdołali zająć przedpole stolicy muhafazy. Ponadto w dniach 19-21 czerwca 2014 w ramach kampanii irackiej, toczyła bitwa między ISIS o siłami irackimi o kontrolę nad iracką częścią przejścia granicznego Abu Kamal – Al-Ka'im. Sunniccy rebelianci opanowali przejście graniczne, zabijając 34 funkcjonariuszy irackich sił bezpieczeństwa. Pełna kontrola nad przejściem granicznym znacznie ułatwiła dżihadystom transport broni i ciężkiego sprzętu na front wojny z rządem w Bagdadzie, zwłaszcza, iż kontrolujący syryjską stronę granicy ugrupowanie Dżabhat an-Nusra, oficjale ugrupowanie powiązane z Al-Ka’idą, zadeklarowali 25 czerwca 2014 lojalność wobec Islamskiego Państwo w Iraku i Lewancie. Zjednoczenie dotyczyło przejścia granicznego Abu Kamal – Al-Ka'im, gdzie garnizon Dżabhat an-Nusra przeszedł na stronę ISIS. Mimo tego między rywalizującymi ugrupowaniami doszło do walk. Dżabhat an-Nusra wraz z innymi islamskimi brygadami usiłowała bronić przygranicznych pozycji, jednak ostatecznie zostali pobici przez dżihadystów tworzących kalifat. Abu Kamal padło 1 lipca 2014.
29 czerwca 2014, pierwszego dnia ramadanu, Islamskie Państwo w Iraku i Lewancie ogłosiło powstanie kalifatu pod nazwą „Państwo Islamskie” (IS; „Islamic State”) na ziemiach przez siebie kontrolowanych. Nowa nazwa dotyczyła też ugrupowania z którego usunięto wyrazy „Irak” oraz „Lewant”. Na czele kalifatu stanął wybrany przez szurę, lider ugrupowania, szejk Abu Bakr al-Baghdadi. W domniemaniu kalif stał się przywódcą wszystkich muzułmanów na świecie. Władze USA, że deklaracja suwerenności IS „nie ma znaczenia”. Islamskie ugrupowanie militarne Dżajsz al-Islam wchodzące w skład Frontu Islamskiego, odrzuciło deklarację o utworzeniu kalifatu, argumentując, że „gang al-Baghdadiego żyje świecie fantazji”, a deklaracja suwerenności to jedynie element „wojny psychologicznej”. W dniu ogłoszenia deklaracji o ustanowieniu kalifatu, w kontrolowanych miastach przez IS miały miejsce parady zwycięstwa. Z kolei w mieście Dajr Hafir na wschodzie muhafazy Aleppo, ukrzyżowano ośmiu bojowników wrogiego ugrupowania.
Podbój muhafazy Dajr az-Zaur przez IS (lipiec 2014).
Po zawojowaniu północno-zachodniego Iraku, Państwo Islamskie wznowiło kontrofensywę w Syrii. Na przełomie czerwca i lipca 2014 skierowali swoje uderzenie od południowej przedpola Dajr az-Zaur na południe wzdłuż Eufratu. Do 3 lipca 2014 Państwo Islamskie przejęło kontrolę nad 44-tysięcznym miastem Al-Majadin i Asz-Szahil oraz szeregiem innych miejscowości w muhafazie Dajr az-Zaur nad Eufratem oraz największym polem naftowym Syrii, Al-Umara, po wycofaniu się stamtąd sił Dżabhat an-Nusra. Po ofensywie IS z początku lipca 2014, dżihadyści kontrolowali wszystkie miasta wzdłuż Eufratu od Dajr az-Zaur po Abu Kamal. 14 lipca 2014 bojówki dżihadystów wyparły rebeliantów Dżabhat an-Nursa z kontrolowanych przez nich wschodnich dzielnic Dajr az-Zaur. W trakcie walk dżihadyści dokonali egzekucji dowódcy Dżabhat an-Nursa w Dajr az-Zaur. Tym samym, po odwrocie większości innych grup rebelianckich, cała wschodnia część miasta była kontrolowana przez dżihadystów IS. Eufrat stanowił linię frontu, gdyż po drugiej stronie stacjonowały siły rządowe. Ponadto niemal cała muhafaza znalazła się pod kontrolą Państwa Islamskiego. Państwo Islamskie zawojowało innych rebeliantów, a wojsko syryjskie kontrolowało jedynie zachodnią cześć stolicy muhafazy wraz z lotniskiem oraz jej przedpola.
4 lipca 2014 doszło do pierwszej zbrojnej operacji sił amerykańskich na terytorium Syrii. Amerykańscy komandosi próbowali uwolnić zakładników przetrzymywanych przez Państwo Islamskie w Al-Ukrajriszi pod Ar-Rakką. Jednak ich akcja zakończyła się niepowodzeniem, a przetrzymywanych zakładników zaczęto zabijać na przełomie sierpnia i września 2014, po rozpoczęciu przez USA operacji lotniczej w Iraku.
Po wyparciu syryjskich bojówek z muhafazy Dajr az-Zaur, Państwo Islamskie w sierpniu 2014 ponowiło kampanię w północnym Iraku, dopuszczając się masakr na jazydach i chrześcijanach co spowodowało podjęcie lotniczej interwencji Stanów Zjednoczonych na terytorium Iraku, podbitym przez Państwo Islamskie. W odwecie na bombardowania pozycji Państwo Islamskiego, dżihadyści 19 sierpnia 2014 dokonali na terenie Pustyni Syryjskiej egzekucji na amerykańskim reporterze wojennych Jamesie Foleyu, porwanym w muhafazie Idlib w listopadzie 2012. Foleya nie udało się uwolnić amerykańskim komandosom podczas lipcowej akcji w Ukajriszy. Oprawcy Amerykanina, zażądali od Baracka Obamy zaprzestania bombardowań, w przeciwnym razie zagrażając egzekucją kolejnego zakładnika, Stevena Joela Sotloffa. Video z egzekucji Stevena Sotloffa zostało opublikowane przez Państwo Islamskie 2 września 2014. Tymczasem podczas trwania kampanii irackiej, na zajętych terytoriach w muhafazie Dajr az-Zaur, w pierwszej połowie sierpnia 2014, dżihadyści egzekucji na 700 członkach plemion zamieszkiwanych pustynne tereny, przeciwstawiających się ekspansji Państwa Islamskiego.
Operacje ISIS we Wschodniej Ghucie i pod Aleppo.
Uformowany sojusz pod nazwą Ahl asz-Szam w muhafazie Aleppo, składający się z Frontu Islamskiego, Dżabhat an-Nusra oraz Armii Mudżahedinów, przeprowadził w dniach 22-23 czerwca 2014 operację na terenach wiejskich pod Aleppo, przechwytując z rąk ISIS wiele wiosek pod Ar-Raj i Achtarin, wykorzystując zaangażowanie ekstremistów w Iraku i na wschodzie Syrii. Ponadto w rejonie walk zauważono amerykańskie pojazdy wojskowe Humvee zdobyte przez dżihadystów w Iraku.
W dniach 27–30 czerwca 2014 wybuchły starcia między bojówkami Państwa Islamskiego a siłami ugrupowania Dżajsz al-Islam we mieście Mida oraz Hammurijja, leżącej we Wschodniej Ghucie pod Damaszkiem, na północ od Al-Mlihy, gdzie syryjscy rebelianci bez udziału IS zmagali się z siłami rządowymi. W trakcie walk o Midę ekstremiści IS pojmali wówczas 25 bojowników wrogiego ugrupowania i zlikwidowali nieznaną część z nich. Zahran Allusz, dowódca Armii Islamu, wezwał swoich zwolenników do przeciwstawienia się IS. W wyniku zaciętych walk siły Państwa Islamskiego wycofały się z Midy, tracąc 15 ludzi. Poległo też 14 sunnickich rebeliantów. Z kolei 9 lipca 2014 Państwo Islamskie dokonało w Ghucie udanego zamachu bombowego na lokalnego dowódcę Dżajsz al-Islam, Abu Muhammada Haruna, który zginął na miejscu.
Równolegle, walcząca na terenie prowincji Idlib brygada Dawud, licząca ponad 1000 bojowników i wchodząca dotąd w skład Frontu Islamskiego, pod wrażeniem sukcesów Państwa Islamskiego przeszła na jego stronę. Pod pretekstem udzielenia pomocy bojownikom walczącym w Aleppo, wycofała się do muhafazie Ar-Rakka, zabierając ze sobą 10 zdobytych czołgów i setkę innych pojazdów wojskowych. 21 lipca 2014 Dżabhat an-Nursa przejął kontrolę nad miastem Harim w mufahazie Idlib z rąk Ruchu Hazzam, powiązanym z Wolną Armią Syrii i podlegającemu Syryjskiej Radzie Dowództwa Rewolucyjnego. Oba ugrupowania współpracowały, jednak po zajeździe z Harimu, Ruch Hazzam ogłosił, iż kończy współpracę wojskową.
Wobec porażek Frontu Islamskiego wobec Państwa Islamskiego, Ahrar asz-Szam czynił poszukiwania nowych sojuszników, by móc rywalizować ze ściągającymi dżihadystami do kalifatu. W związku z tym 3 sierpnia 2014 podpisano ugodę z 17 innymi ugrupowaniami powołującymi Syryjską Radę Dowództwa Rewolucyjnego. W skład niej wchodziły rozłamowcy z Frontu Islamskiego (Dżajsz al-Islam oraz Liwa Sukur asz-Szam), Wolnej Armii Syrii (Syryjski Front Rewolucyjny oraz Ruch Hazzam), a także mniejsze ugrupowania takie jak Armia Mudżahedinów czy Andżad asz-Szam.
25 lipca 2014 IS odbiło z rąk armii syryjskiej wioski Ar-Rahmanijja, At-Ta'ana oraz Al-Makbala, leżące na wschód od Aleppo. Ponadto doszło do walk wokół oblężonej przez IS bazy wojskowej Al-Kuwejrs. 13 sierpnia 2014 Państwo Islamskie po przeprowadzonej kontrofensywie zajęło kilka miejscowości w tym Turkmin Barih oraz Achtarin, leżące 50 km na północnych wschód od Aleppo. Miejscowości te były kontrolowane od końca czerwca 2014 przez Dżabhat an-Nusra oraz Front Islamski. W walkach zginęło 40 rebeliantów i 12 ekstremistów IS. Wielu wrogich bojowników Państwu Islamskiemu, zostało pozbawionych życia podczas egzekucji. Ponadto do niewoli wzięto 50 bojowników. 16 sierpnia 2014 IS uderzyło na wioski leżące pod bastionem umiarkowanych rebeliantów Marija. Po zajęciu wioski Tall Malid w dniu 18 sierpnia 2014, Syryjska Rada Dowództwa Rewolucyjnego wysłała posiłki do obrony Mariji. Do walk z ziem kurdyjskich przybyło ugrupowanie Dżabhat al-Akrad, które wspólnie z Ruchem Hazzam i Frontem Islamskim podjęło kontrofensywę przeciwko IS na terenach wiejskich między Mariją i Azaz. W efekcie podjęcia kontrofensywy, wyparto dżihadystów z kilkunastu wiosek, a w boju z 27 sierpnia 2014, śmierć poniosło 43 ekstremistów.
9 września 2014 zamachowiec-samobójca z ISIS dokonał ataku podczas spotkania dowództwa Ahrar asz-Szam w Ram Hamdan w muhafazie Idlib, zabijając lidera ugrupowania Hasana Abuda i 28 członków kierownictwa. Abud był znany z krytyki Państwa Islamskiego. Kolejnego dnia rada rebeliantów wybrała nowe dowództwo. Liderem został Haszim asz-Szajch, zwany także jako Abu Dżabir. Natomiast nowym dowódcą wojskowym został Abu Salih. Zapowiedziano także, że grupa będzie nadal walczyć z syryjskimi siłami rządowymi i dżihadystami z Państwa Islamskiego.
Ofensywa dżihadystów przeciwko siłom rządowym.
Bitwa o pole naftowe Asz-Sza'jr (lipiec 2014).
Wieczorem 16 lipca 2014 ekstremiści z Państwa Islamskiego dokonali zmasowanego ataku na pole naftowe Asz-Sza'jr, leżące na pustyni, na północny zachód od miasta Palmyra w muhafazie Hims. Atak rozpoczął się od operacji zamachowców-samobójców, którzy wysadzili się w powietrze w obrębie wojskowych punktów kontrolowanych rozlokowanych na pustyni. Wybuchła wówczas zacięta, 12-godzinna walka, w czasie której IS zajęło osiem punktów kontrolnych. Punkty były bronione przez 370 członków Narodowych Sił Obronnych. W bitwie zginęło 270 osób, w tym członkowie NDF, ochroniarze pól naftowych oraz 11 pracujących tam ludzi. Poległo również 40 islamistów. 200 osób zginęło podczas masowych egzekucji, które określono mianem masakry na siłach prorządowych.
Po szturmie na pole naftowe, dżihadyści ujawnili nagranie video, na którym zaprezentowali zdobyty sprzęt wojskowy i leżące na pustyni 50 ciał ofiar walk. Ostatnie jednostki syryjskie wycofały się z pól Asz-Sza'jr do 19 lipca 2014, z powodu silnego ostrzału ze strony islamistów. Tego dnia w walkach z ekstremistami i omyłkowymi nalotami na własne pozycje śmierć poniosło 65 żołnierzy.
20 lipca 2014 ruszyło kontrnatarcie sił rządowych na utracone pozycje. Wybuchły ciężkie walki z dżihadystami, które przyniosły nowe ofiary. Kolejnego na pole Asz-Sza'jr przybyło wsparcie z bazy sił powietrznych Tijas z miasta Hims. Ostatecznie armia odzyskała kontrolę nad polami naftowymi 26 lipca 2014, całkowicie wypierając bojowników. Podczas odwrotu żołnierze zabili dziesiątki dżihadystów i przejęli od nich utracony sprzęt, w tym co najmniej 15 czołgów i dziesiątki rakiet, które były używane przez IS do obrony pola.
Uderzenia ISIS na bazy Sił Zbrojnych Syrii.
Wieczorem 23 lipca 2014, w kontrolowanej przez Państwo Islamskie Ar-Rakce, batalion islamski o sile 640 bojowników, przypuściło szturm na bazę 17. Dywizji Syryjskich Arabskich Sił Zbrojnych. Był to ostatni przyczółek armii syryjskiej na terenie islamskiego bastionu, leżący na północ od miasta. Atak na bazę nastąpił z trzech stron, a bramy zostały sforsowane przez dwóch zamachowców-samobójców. Eksplozje spowodowały śmierć 19 żołnierzy. Baza padła 26 lipca 2014. Wówczas ok. 300 żołnierzy uciekło w kierunku 91. Bazy oraz okolicznych wsi. Pokonani wojskowi udali się również do Bazy Tabka, znajdującej się 55 km na zachód od Ar-Rakki, nad zbiornikiem retencyjnym Al-Asad. 50 żołnierzy zostało pojmanych przez dżihadystów. Ścięto im głowy, które porozrzucano po ulicach miasta, lub nabijano na pale. W trakcie bitwy o 17. Bazę śmierć poniosło 28 islamistów i łącznie 105 żołnierzy.
24 lipca 2014, kilka godzin po rozpoczęciu szturmu na 17. Bazę, Państwo Islamskie zaatakowało również 121. Bazę Pułku Artylerii, a także punkt kontrolny Banurama pod Al-Hasaką. Ponadto czterech napastników przebranych w mundury Narodowych Sił Obronnych, zaatakowało biuro Partii Baas w Al-Hasace, zabijając tamtejszego lidera politycznego. Czterech bojowników IS ostatecznie wysadziło się w powietrze, zabijając 12 osób. 25 lipca 2014 w trakcie walk o 121. Bazę śmierć poniosło 11 żołnierzy i 17 islamistów, którzy wcześniej dokonali zamachu na punkt Banurama, pozbawiając życia pięciu wojskowych. 27 lipca 2014 rebelianci zdołali przejąć kontrolę nad 121. Bazą. Po sukcesie dżihadystów bojówki prorządowe wraz z kurdyjskimi Powszechnymi Jednostkami Ochrony (YPG) nasiliły patrole wojskowe w Al-Hasace. 31 lipca 2014 IS wycofało się za obrzeża miasta, z potencjalnego ostrzału, prowokowanego przez siły rządowe. W wyniku błyskawicznej kontrofensywy syryjskich sił zbrojnych, wyparto radykałów z wiosek Al-Humur, As-Slalijji, Al-Fallaha, Al-Ma'ruf i Al-Makbara, spychając rebeliantów aż pod Asz-Szadadi, znajdujące się 45 km na południe od Al-Hasaki.
26 lipca 2014, Państwo Islamskie dokonało szturmu na oblężoną bazę Al-Kuwijrs. Intensywne walki o bazę trwały do 2 sierpnia 2014. Islamistom nie udało się sforsować linii obronnych sił rządowych, z powodu silnego ostrzału.
7 sierpnia 2014 Państwo Islamskie kontynuowało swoją ofensywę. Zaatakowano bowiem Bazę 93. Brygady. Przebieg skoordynowanego ataku, był podobny do poprzednich – zamachowiec-samobójca forsował bramę bazy, po czym do szturmu przystępowało komando islamistów. Już kolejnego dnia, załoga bazy poddała się, a rebelianci szykowali atak na ostatnią warownię sił rządowych w muhafazie Ar-Rakka, jaką była Baza Sił Powietrznych Tabka.
Bitwa o Bazę Sił Powietrznych Tabka (sierpień 2014).
Szturm na bazę rozpoczął się wieczorem 18 sierpnia 2014 i nastąpił dzień po serii nalotów w wykonaniu syryjskich sił powietrznych na pozycje islamistów w Ar-Rakce, w pobliżu Bazy Tabka, a także na zajęte przez IS miasta muhafazy Dajr az-Zaur. W 26 nalotach zginęło 31 rebeliantów i ośmiu cywilów. Atak rozpoczął się od strony zajętych wcześniej przez Państwo Islamskie wiosek, uderzeniem dwóch zamachowców-samobójców. Następnie na teren bazy, który liczył garnizon składający się z 1400 żołnierzy, przedostało się ok. 200 bojowników. Wówczas rozpoczęła się krwawa bitwa o kontrolę nad poszczególnymi partiami bazy. Przełom nastąpił 22 sierpnia 2014, kiedy rebelianci zajęli punkt kontrolny Al-Tajjara, jednak nie udało się złamać linii oporu obrońców bazy. Walczący żołnierze byli na bieżąco wspierani przez posiłki, przerzucane droga powietrzną. W ciągu pięciu dni walk o bazę śmierć poniosło według różnych danych od 70 do 200 rebeliantów, w tym ich dowódca Umar Abd ar-Rahman oraz 14 żołnierzy.
Wieczorem 22 sierpnia 2014, islamiści podjęli kolejny szturm z wykorzystaniem zamachowców-samobójców, jednak armia przy wykorzystaniu lotnictwa odparła go. Terroryści przystąpili wówczas do oblężenia bazy. Linie obrony garnizonu bazy sił powietrznych zostały przełamane 24 sierpnia 2014. Wówczas rebelianci zajęli duże części bazy. Manewr islamistów został przeprowadzony podczas odwrotu armii z oblężonej bazy do wsi Isrijja, gdzie gromadzili się dżihadyści. W bazie obsadzony został niewielki garnizon, który nie poradził sobie ze zmasowanym atakiem, przeprowadzonym jeszcze tego samego dnia, który pozbawił życia 170 żołnierzy. Kolejnego dnia lotnictwo dokonało siedmiu nalotów na islamistów, którzy przedostali się na teren bazy. Nie spowodowało to jednak odwrotu dżihadystów, którzy przechwycili w bazie samoloty MiG-21B, systemy pocisków ziemia-powietrze 9K38 Igła oraz kierowane pociski rakietowe AIM-9 Sidewinder.
W trakcie bitwy o bazę Takba zginęło ponad 200 żołnierzy i 346 rebeliantów Państwa Islamskiego. Z bazy zdołało uciec 700 żołnierzy, jednak 500 wojskowych dostało się w ręce dżihadystów. 160 z nich zostało zamordowanych w dniach 27–28 sierpnia 2014, przez co bilans zabitych żołnierzy zwiększył się do 360.
Międzynarodowa interwencja przeciwko Państwu Islamskiemu.
W trakcie kampanii lotniczej na terytorium Iraku, 10 września 2014, prezydent Stanów Zjednoczonych Barack Obama ogłosił strategię walki z Państwem Islamskim. Obama zapowiedział kontynuacje nalotów na Irak, mimo gróźb Państwa Islamskiemu egzekucji kolejnych zachodnich zakładników i rozszerzenie ich na Syrię. Obama wykluczył operację lądową. W zamian ogłosił plan dozbrajania i pomocy szkoleniowej dla sił kurdyjskich i irackich walczących z Państwem Islamskim oraz umiarkowanych rebeliantów syryjskich. Następnie Stany Zjednoczone przystąpiły do formowania koalicji międzynarodowej, która podjęła by kampanię lotniczą przeciwko Państwu Islamskiemu.
19 września 2014 do nalotów na terytorium Iraku przyłączyła się Francja. Z kolei operacja lotnicza na terytorium Syrii rozpoczęła się 23 września 2014. Udział w nalotach bez oficjalnej zgody rządu w Damaszku wzięły Stany Zjednoczone, Katar, Arabia Saudyjska, Bahrajn, Zjednoczone Emiraty Arabskie oraz Jordania. Wśród celów bombardowanych przez lotnictwo koalicji, znalazły się bazy zajęte przez dżihadystów w trakcie letniej ofensywy.

</doc>
<doc id="3245294" url="https://pl.wikipedia.org/wiki?curid=3245294" title="Altchemnitz">
Altchemnitz

Altchemnitz, Chemnitz-Altchemnitz – dzielnica miasta Chemnitz w Niemczech, w kraju związkowym Saksonia. 

</doc>
<doc id="3245300" url="https://pl.wikipedia.org/wiki?curid=3245300" title="Chemnitz-Altchemnitz">
Chemnitz-Altchemnitz



</doc>
<doc id="3245337" url="https://pl.wikipedia.org/wiki?curid=3245337" title="MV Goya">
MV Goya



</doc>
<doc id="3245339" url="https://pl.wikipedia.org/wiki?curid=3245339" title="Teodor (Rafalski)">
Teodor (Rafalski)

Teodor, imię świeckie Aleksandr Porfirjewicz Rafalski (ur. 21 października 1895 w powiecie łuckim, zm. 5 maja 1955 w Sydney) – biskup Rosyjskiego Kościoła Prawosławnego poza granicami Rosji.
Życiorys.
Był synem kapłana prawosławnego, Porfirija Rafalskiego, wywodził się z rodziny, w której mężczyźni tradycyjnie wstępowali do stanu duchownego. Ukończył seminarium duchowne w Żytomierzu w 1914, a następnie studia na wydziale fizyczno-matematycznym Uniwersytetu Kijowskiego. Święcenia diakońskie przyjął 12 maja 1920 jako mężczyzna żonaty, zaś osiem dni później został wyświęcony na kapłana przez biskupa krzemienieckiego Dionizego. W dwudziestoleciu międzywojennym pozostał w Polsce i służył w jurysdykcji Polskiego Autokefalicznego Kościoła Prawosławnego, w diecezji wołyńskiej. Był proboszczem parafii przy soborze Objawienia Pańskiego w Ostrogu, katechetą w instytucie pedagogicznym i w miejscowym gimnazjum. Kolejno był odznaczany kolejnymi nagrodami cerkiewnymi, uzyskując ostatecznie godność mitrata, najwyższą, jaką mógł osiągnąć biały duchowny. W 1928 ukończył studia w zakresie teologii prawosławnej na Uniwersytecie Warszawskim. 
Po śmierci małżonki, co miało miejsce po 1939, złożył wieczyste śluby mnisze. 25 czerwca 1942 został w Ławrze Poczajowskiej wyświęcony na biskupa rówieńskiego (według innego źródła – taganroskiego). Działając w jurysdykcji Ukraińskiego Autonomicznego Kościoła Prawosławnego tymczasowo zarządzał eparchią rostowską, w 1943 był również w eparchii taganroskiej.
W styczniu 1944 wyjechał do Niemiec razem z wycofującymi się z Polski Niemcami. W 1945 przeszedł w jurysdykcję Rosyjskiego Kościoła Prawosławnego poza granicami Rosji. W roku następnym, 2 grudnia, otrzymał nominację na pierwszego ordynariusza nowo utworzonej eparchii Sydney, Australii i Nowej Zelandii. Do Australii dotarł jednak dopiero trzy lata później. W 1949 został podniesiony do godności arcybiskupiej. W Sydney w 1953 dokonał konsekracji soboru katedralnego. Zmarł półtora roku później i został pochowany w sąsiedztwie świątyni.

</doc>
<doc id="3245352" url="https://pl.wikipedia.org/wiki?curid=3245352" title="Chie Nakamura">
Chie Nakamura

 – japońska seiyū pochodząca z Tokio, pracuje dla Axlone. Najbardziej znana z roli Sakury Haruno w anime "Naruto".

</doc>
<doc id="3245358" url="https://pl.wikipedia.org/wiki?curid=3245358" title="Kościół św. Mikołaja BM w Tarczynie">
Kościół św. Mikołaja BM w Tarczynie

Kościół świętego Mikołaja w Tarczynie – rzymskokatolicki kościół parafialny znajdujący się w mieście Tarczyn, w województwie mazowieckim. Należy do dekanatu tarczyńskiego archidiecezji warszawskiej.
Historia i architektura.
Gotycka świątynia, która jest najcenniejszym zabytkiem miasta, została wzniesiona na początku XVI wieku. Kościół został wybudowany na miejscu poprzedniej niewielkiej budowli ufundowanej zapewne w XII wieku. Obecna świątynia została poddana gruntownej przebudowie, przedłużona i zbarokizowana w latach: 1623–1630 dzięki staraniom Gabriela Prowancjusza Władysławskiego, sekretarza królewskiego i jednocześnie proboszcza warszawskiego i tarczyńskiego. Chociaż budowla została przebudowana w XVII wieku, bryła kościoła do dnia dzisiejszego posiada wiele cech gotyckich. Świątynia miała 2 kaplice: św. Anny z 1511 roku – ufundowaną przez Jana i Mariana Mokronowskich oraz św. Stanisława ufundowaną przez księdza Abrahama Chełkowskiego. W czasie pożaru Tarczyna w 1704 roku budowla została zniszczona. Została odbudowana w 1714 roku, jednak w późniejszych latach świątynia była kilkakrotnie przebudowywana. W 1823 roku został skasowany skarbiec za zakrystią. W czasie urzędowania księdza W. Dobrowolskiego została rozebrana kaplica św. Stanisława, a kaplica św. Anny została przeznaczona na kruchtę. Przed 1918 rokiem przebudowana została zakrystia, a budowla została wymalowana. W 2012 roku część tynków została wymieniona i odnowiono świątynię a także wykonano rekonstrukcję i remont polichromii.

</doc>
<doc id="3245373" url="https://pl.wikipedia.org/wiki?curid=3245373" title="Zaburzenia odżywiania u chińskich kobiet">
Zaburzenia odżywiania u chińskich kobiet

Zaburzenia odżywiania u chińskich kobiet – "bulimia nervosa" i "anorexia nervosa" są szeroko rozpowszechnione w krajach zachodnich, takich jak Stany Zjednoczone, ale ostatnie badania wykazały, że są wzrastającym zjawiskiem także w krajach azjatyckich, takich jak Chiny. Wpływa na to kilka czynników, m.in. chińska kultura i zjawisko westernizacji. Badacze rozpatrują te przyczyny, aby wiedzieć jak leczyć oba zaburzenia oraz im zapobiegać.
Tło.
Zaburzenia odżywiania, początkowo uważane za rozpowszechnione tylko w kulturach zachodnich, takich jak Stany Zjednoczone, występują obecnie także u chińskich kobiet. W przeszłości było to niespotykane zjawisko. Kształty ciał chińskich kobiet, w tym ich okrągłe i lekko pulchne twarze, były oznaką piękna i zdrowia. Niezadowolenie z wyglądu zewnętrznego i zaburzenia odżywiania, kiedyś niespotykane w Chinach, są teraz prawie tak powszechne jak w krajach zachodnich.
Przyczyny.
Kulturowe.
W Chinach wielu tradycjonalistów trzyma się kolektywistycznej tradycji kulturowej (albo konfucjanizmu). Uczą się funkcjonować raczej jako współzależna całość niż jako unikalne i niezależne jednostki. Ta zależność zaczyna się w rodzinie, gdzie narzucona zostaje hierarchia rodzic-dziecko, a dzieci są uczone bycia uległymi i posłusznymi. To może rodzić w dziecku uczucie buntu, a w rezultacie prowadzić do zaburzeń odżywiania u niektórych z nich. Dziecko pragnie mieć pewną kontrolę, ale nie chce okazywać rodzicom braku szacunku poprzez dążenie do niezależności. Dlatego ograniczanie jedzenia lub kompulsywne jedzenie i prowokowanie wymiotów są, w pewien sposób, ich metodą podejmowania decyzji.
Kilka badań potwierdziło, że kulturowe czynniki skutkujące buntem były przyczyną zaburzeń odżywiania. Ulrike Schmidt, profesor zajmująca się zaburzeniami odżywiania, przestudiowała trzy przypadki pacjentów chińskiego pochodzenia, którzy odżywiali się kompulsywnie i prowokowali wymioty. Pierwsza osoba, pacjentka A, dorastała w Anglii. Kiedy była nastolatką, rodzice oczekiwali od niej pomocy przy prowadzeniu biznesu, jako że nie mówili biegle go angielsku. Oprócz tego oddawała im ona większość swoich zarobków i oczekiwano od niej uczestniczenia w życiu rodzinnym. Dr Schmidt odkryła, że symptomy bulimii pacjentki A zaistniały, ponieważ szukała ona niezależności, a jednocześnie chciała pozostać posłuszna rodzicom. Ten wniosek potwierdza tezę, że lojalność i niezależność wchodzą ze sobą w konflikt, który prowadzi do zaburzeń odżywiania.
Co więcej, Dr Schmidt doszła do wniosku, że matka pacjentki A opiekowała się nią, kiedy ta zaczęła tracić na wadze. W rezultacie, pacjentka A wykorzystała to by zrekompensować sobie braki z dzieciństwa. Ta zależność pomiędzy sprzecznymi uczuciami związanymi z dorastaniem a chęcią pozostania młodym, jest drugą badaną przyczyną pojawiania się zaburzeń odżywiania wśród młodych chińskich kobiet. Joyce L. C. przeprowadziła badania w Shenzhen i doniosła, że niektóre chińskie kobiety zmagają się z dorastaniem, więc traktują zaburzenia odżywienia jako sposób na kontrolę. Jedna z badanych dziewczyn opowiedziała o swoich uczuciach:
Ona traktowała bulimię jako sposób na schowanie się przez rzeczywistością i pofolgowanie sobie. Ze względu na normy społeczne obowiązujące w Chinach, uwidacznia się to, że niektóre kobiety traktują zaburzenia odżywiania jako drogę ucieczki od stresu i zmartwień.
Westernizacja.
Zaburzenia odżywiania w Chinach były traktowane głównie jako wynik westernizacji miast poprzez mass media. Zachodnie media gloryfikują szczupłe, piękne kobiety. Te nierealistyczne standardy skłaniają kobiety do tego, aby traciły na wadze poprzez diety, ćwiczenia i razie potrzeby, także operacje plastyczne. Wzorce te prowadzą do niezadowolenia z ciała, a w końcowym rezultacie do zaburzeń odżywiania.
Wielu badaczy zajmowało się westernizacją jako przyczyną zaburzeń odżywiania wśród chińskich kobiet i jest to jedna z głównych przyjmowanych obecnie teorii. Lee i Lee w badaniach nad różnymi poziomami społeczno-ekonomicznego rozwoju w trzech chińskich wspólnotach, porównali skłonność do zaburzeń odżywiania wśród dziewczyn w szkole średniej. Odkryli oni, że osoby płci żeńskiej w miastach o wyższych dochodach, chociaż były szczuplejsze niż te w mniej nowoczesnych miastach, pragnęły niższego wskaźnika masy ciała (BMI), wykazywały większy poziom niezadowolenia z ciała i ogólnie miały więcej symptomów związanych z czynnikami ryzyka dla zaburzeń odżywiania. Z tych badań wynika, że westernizacja jest prawdopodobnie przyczyną zwiększonego występowania zaburzeń odżywiania. Niektóre badania sugerują jednak inne czynniki wpływające na wzrost tego zjawiska wśród chińskich kobiet. Zachodnie media mogą być więc jedną z przyczyn, ale niekoniecznie tą pierwszorzędną.
Zmiany społeczne.
Kolejnym czynnikiem, który odkryli naukowcy i który może przyczyniać się do zwiększenia zaburzeń odżywiania wśród chińskich kobiet są społeczno-kulturowe czynniki, które obejmują: role związane z płcią, możliwości ekonomiczne, wartości religijne i kulturowe uprzedmiotowienie kobiet. Kiedy pojawia się destrukcyjna zmiana społeczna, jest większe prawdopodobieństwo wystąpienia zaburzenia odżywiania właśnie u kobiet. Naomi Wolf miała to na myśli mówiąc: „Im więcej prawnych i materialnych przeciwności pokonały kobiety, tym bardziej surowo, poważniej i okrutniej obciążyły nas ideały kobiecego piękna”. Podczas gdy kobiety szukają równości, pojawia się skrajność w rozumieniu idealnego kształtu ciała.
To było obserwowane w wielu przypadkach w historii kultur zachodnich i niezachodnich. Na przykład w Ameryce w latach 20 i 70 XX wieku, kiedy rola kobiet najbardziej uległa przemianie, „modelki w amerykańskich magazynach były najbardziej smukłe i najmniej kształtne”. Badania wykazały, że w opozycji do kultury zachodniej, kobiety koreańskie od czasu ekonomicznych, społecznych i politycznych zmian w latach 1980-2000, są bardziej rozczarowane swoimi ciałami. W innym badaniu, Jaehee Jung i Gordon B. Forbes odkryli, że pośród studentek uniwersytetów z Korei i Stanów Zjednoczonych, u Koreanek występowało większe ryzyko wystąpienia zaburzeń odżywiania niż u Amerykanek. Badacze doszli do wniosku, że powodem tego były ówczesne zmiany społeczne dotyczące kobiet w Korei. Ponieważ obie grupy kobiet miały taki sam dostęp do zachodnich mediów, ta teoria konkuruje z teorią westernizacji jako przyczyną większej liczby zaburzeń odżywiania.
Leczenie.
Wiele osób ma trudności z szukaniem leczenia w Chinach, ponieważ przyjmowanie pomocy od terapeuty jest postrzegane jako piętno na godności leczonej osoby. Wynika to z myślenia, że jeżeli dana osoba potrzebuje pomocy, to dlatego, iż sama nie umie sobie pomóc i jest to hańbiące. Dlatego docieranie do tych, który mają zaburzenia odżywiania, może być trudne. Co więcej, większości pacjentów z tego rodzaju symptomami początkowo trudno znaleźć motywację, aby przezwyciężyć swoje zaburzenia, ponieważ nie są pewni czy chcą się zmienić. Jednocześnie są świadomi tego, że muszą, bo to pomoże im w życiu. Terapeuta zaczynający leczyć nowego pacjenta musi dopilnować, aby nawiązać z nim kontakt i stworzyć profesjonalną, ale pomocną więź terapeuta-klient, ponieważ to właśnie pomoże pacjentowi.
Terapia rodzinna.
Popularną metodą pomocy dla osób z zaburzeniami odżywiania jest zaangażowanie rodziny. Badacze odkryli, że w zachodnich krajach, np. w Anglii, terapia rodzinna była użyteczna i efektywna. Jednakże w Chinach, ze względu na różnice kulturowe, niektórzy nieletni pacjenci odmawiają pomocy i nie ufają terapeucie, ponieważ traktują terapię jako kolejny sposób na kontrolowanie ich przez rodziców. W "case study" przeprowadzonym przez Joyce L. C. Ma, leczyła ona 17-letnią dziewczynę, która nie akceptowała jej pomocy. Dziewczyna powiedziała:
„To spotkania mojego ojca, nie moje. To mój ojciec ma problem, a nie ja. On zaaranżował wszystko dla mnie. Zrobił za dużo. Mam dosyć jego wtrącania się w moje życie. Wiedziałam, że te sesje też były umówione przez niego. Nie chcę być więcej do jego dyspozycji, dlatego odmawiam spotkania z Tobą.” Aby pacjent był gotowy przyjąć pomoc, terapeuta musi najpierw stworzyć z nim więź, a wtedy on może wyrazić swoje potrzeby i przyczyny swojego zaburzenia.
Terapia rodzinna w Chinach okazała się skuteczna, ponieważ rodziny mogą rozmawiać o problemach w swoim gronie. To w rezultacie wzmacnia pacjenta i stwarza podstawy na których mogą się opierać. Stworzenie tego rodzaju terapeutycznej więzi jest jednak trudne dla niektórych Chińczyków ze względu na ich kolektywną kulturę, w której dzieci boją się powiedzieć coś przeciwko swoich rodzicom, aby nie przynieść im wstydu. Gdy terapeucie uda się przez to przejść, wyleczenie zaburzeń odżywiania będzie o wiele łatwiejsze niż podczas indywidualnej terapii

</doc>
<doc id="3245375" url="https://pl.wikipedia.org/wiki?curid=3245375" title="Parafia Wszystkich Świętych w Port Augusta">
Parafia Wszystkich Świętych w Port Augusta

Parafia Wszystkich Świętych w Port Augusta – parafia rzymskokatolicka, należąca do diecezji Port Pirie, erygowana w 1869 roku.
Parafia na swoim terytorium posiada dwa kościoły: 
Historia.
Pierwszy kościół w tej parafii został zbudowany w 1882 roku. Kamień węgielny pod pierwszy kościół został położony przez ówczesnego biskupa diecezji Adelaide, Christophera Augustine'a Reynolds'a.

</doc>
<doc id="3245400" url="https://pl.wikipedia.org/wiki?curid=3245400" title="Parafia Najświętszej Maryi Panny Królowej Aniołów w Port Lincoln">
Parafia Najświętszej Maryi Panny Królowej Aniołów w Port Lincoln

Parafia Najświętszej Maryi Panny Królowej Aniołów w Port Lincoln – parafia rzymskokatolicka, należąca do diecezji Port Pirie, erygowana w 1869 roku.

</doc>
<doc id="3245414" url="https://pl.wikipedia.org/wiki?curid=3245414" title="Seria GP2 – Monza 2014">
Seria GP2 – Monza 2014

Runda GP2 na torze Autodromo Nazionale di Monza – dziewiąta runda mistrzostw serii GP2 w sezonie 2014.
Wyniki.
Kwalifikacje.
Źródło: Wyprzedź Mnie!
Główny wyścig.
Wyścig.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma
Sprint.
Wyścig.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="3245422" url="https://pl.wikipedia.org/wiki?curid=3245422" title="Parafia św. Rafała w Quorn-Carrieton">
Parafia św. Rafała w Quorn-Carrieton

Parafia św. Rafała w Quorn-Carrieton – parafia rzymskokatolicka, należąca do diecezji Port Pirie, erygowana w 1886 roku.

</doc>
<doc id="3245437" url="https://pl.wikipedia.org/wiki?curid=3245437" title="Parafia św. Teresy od Dzieciątka Jezus w Renmark">
Parafia św. Teresy od Dzieciątka Jezus w Renmark

Parafia św. Teresy od Dzieciątka Jezus w Renmark – parafia rzymskokatolicka, należąca do diecezji Port Pirie, erygowana w 1914 roku.

</doc>
<doc id="3245451" url="https://pl.wikipedia.org/wiki?curid=3245451" title="Obcokrajowcy z największą liczbą goli w polskiej ekstraklasie piłkarskiej">
Obcokrajowcy z największą liczbą goli w polskiej ekstraklasie piłkarskiej

Obcokrajowcy z największą liczbą goli w polskiej ekstraklasie piłkarskiej – lista zawiera nazwiska zawodników urodzonych poza Polską, którzy strzelili przynajmniej 25 goli w polskiej ekstraklasie piłkarskiej.
"Stan na 31 marca 2023 r."

</doc>
<doc id="3245452" url="https://pl.wikipedia.org/wiki?curid=3245452" title="Seria GP3 – Monza 2014">
Seria GP3 – Monza 2014

Runda GP3 na torze Autodromo Nazionale di Monza – siódma runda mistrzostw serii GP3 w sezonie 2014.
Wyniki.
Kwalifikacje.
Źródło: Autosport
Wyścig 1.
Wyścig.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma
Wyścig 2.
Wyścig.
Źródło: Wyprzedź Mnie!
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="3245465" url="https://pl.wikipedia.org/wiki?curid=3245465" title="Parafia św. Kanizjusza w Snowtown">
Parafia św. Kanizjusza w Snowtown

Parafia św. Kanizjusza w Snowtown – parafia rzymskokatolicka, należąca do diecezji Port Pirie, erygowana w 1900 roku.
Parafia na swoim terytorium posiada cztery kościoły: 

</doc>
<doc id="3245477" url="https://pl.wikipedia.org/wiki?curid=3245477" title="Jan Baran (żołnierz)">
Jan Baran (żołnierz)

Jan Baran ps. „Dąbrowa” (ur. 17 grudnia 1896 w Łysowie, zm. 11 kwietnia 1967) – działacz ZWZ, żołnierz AK, jeden z najbliższych współpracowników Hubala.
Życiorys.
Jego rodzicami byli Jan i Antonina z domu Krzymowska /herbu Ślepowron/. W latach 1903 – 1909 chodził do szkoły w Józefinie gm. Łopuszno pow. Końskie. Po ukończeniu szkoły w 1909 r. mieszkał z rodzicami i pomagał ojcu, który był gajowym pracując w służbie ochrony lasu.
Służbę wojskową po powołaniu rozpoczął w 13 Pułk Ułanów Wileńskich, gdy już trwała wojna z bolszewikami. W tym czasie zastępcą dowódcy pułku był ppłk Jerzy Dąmbrowski. Odbywał również służbę w Komendzie Placu w Ozorkowie, jako Szef kancelarii u Dowódcy Placu, następnie w Baonie Zapasowym 79 pp w Brześciu nad Bugiem i w Grodnie. Do rezerwy przeszedł 24 kwietnia 1921 r. w stopniu plutonowego. Po wyjściu do cywila w kwietniu 1921 r. wstąpił do Policji Państwowej w Wilnie powiatu Stara Wilejka i przesłużył do końca 1924 r. Po zwolnieniu się z Policji wrócił w rodzinne strony i 1 stycznia 1925 r. rozpoczął pracę w charakterze dozorcy zrębowego leśnictwa Salachowy Bór i Radoszyce. 1 października 1926 r. podjął obowiązki gajowego leśnictwa Radoszyce.
W październiku 1939 r. do gajówki w Zychach, gdzie gajowym był Jan Baran, przybył major Hubal wraz z ułanami. Gajowy zakwaterował u siebie majora Hubala, natomiast pozostali ułani zostali zakwaterowani według wskazań gajowego u zaufanych gospodarzy ze wsi Zychy. Wybierając gajówkę Zychy na dłuższy postój major Hubal postanowił, że będzie to miejsce, w którym rozpocznie organizację i rozbudowę swego oddziału. Pomagał mu gajowy Jan Baran, który kontaktował go z okolicznymi oficerami i podoficerami rezerwy, nauczycielami, duchowieństwem, pracownikami gminy, jak np: Jan Stoiński, Józef Liśkiewicz, Józef Wyrwa, Jan Pacek, Stanisław Wilk, Alfons Krysiński, Stanisław Bednarski, Józef Sadowski, ks. Adam Łukawski i Pawłowski. Za pośrednictwem tych ludzi major Hubal nawiązał kontakty w całym powiecie koneckim. Gajówka Zychy stała się pierwszym tajnym ośrodkiem ruchu podziemnego na tym terenie, skąd wychodziły instrukcje organizacyjne i szkoleniowe. Hubal mianował Jana Barana pierwszym dowódcą kadrowej drużyny strzeleckiej w Zychach, który przyjął pseudonim „Dąbrowa”. Do oddziału dołączyło kilka osób, m.in. Marianna Cel ps. "Tereska".
W związku z tym, iż oddział się rozrastał, a Niemcy skupiali na tych terenach coraz więcej wojsk, major Hubal podjął decyzję o opuszczeniu gajówki w Zychach z całym Oddziałem w godzinach wieczornych 31 października 1939 r. Następnego dnia w wyniku donosu Niemcy aresztowali Jana Barana oraz 16 mieszkańców Zych za udzieloną pomocą oddziałowi majora Hubala. Wyrokiem Sądu Polowego 372. Dywizji Piechoty Wehrmachtu z Tomaszowa Mazowieckiego na sesji wyjazdowej tzw. posiedzeniu publicznym w Sali Straży Pożarnej w Końskich odbytym 26 i 27 marca 1940 r. Jan Baran został skazany na 8 miesięcy więzienia.
Jan Baran ps. ”Dąbrowa” na wolność wyszedł 22 listopada 1940 r. i podjął działalność konspiracyjną w ZWZ i w AK. Wymieniony jako zakonspirowany członek AK w terenie, po ogłoszeniu 15 sierpnia 1944 r. przez komendanta okręgu AK Kielce rozkazu o koncentracji oddziałów z okręgu „Jodła” w lasach koło Przysuchy w celu udzielenia pomocy walczącej stolicy, stawił się wraz z siedmioma akowcami z Wisów i Zych na zbiórkę w Jóźwikowie. Następnie został wcielony z pozostałymi do 3 Pułku Piechoty Legionów Armii Krajowej.
Po wojnie Jan Baran znów pracował jako gajowy w Zychach do grudnia 1947 r. i w tym też miesiącu decyzją przełożonych został przeniesiony do Nadleśnictwa Smardzewice na leśniczego Leśnictwa Ciebłowice. 
Po latach został zaproszony wraz z 35 Hubalczykami na 30 kwietnia 1966 r. do Zarządu Głównego ZBoWiD w Warszawie na uroczystość nadania pośmiertnie majorowi Henrykowi Dobrzańskiemu Złotego Krzyża Orderu Virtuti Militari IV klasy, który odebrała córka majora, Krystyna Dobrzańska-Sobierajska.

</doc>
<doc id="3245490" url="https://pl.wikipedia.org/wiki?curid=3245490" title="Parafia św. Augustyna w Spalding">
Parafia św. Augustyna w Spalding

Parafia św. Augustyna w Spalding – parafia rzymskokatolicka, należąca do diecezji Port Pirie, erygowana w 1942 roku.

</doc>
<doc id="3245501" url="https://pl.wikipedia.org/wiki?curid=3245501" title="Štětí (stacja kolejowa)">
Štětí (stacja kolejowa)

Štětí – stacja kolejowa w Štětí, w kraju usteckim, w Czechach. Znajduje się na wysokości 185 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3245513" url="https://pl.wikipedia.org/wiki?curid=3245513" title="Mistrzostwa Europy U-21 w Piłce Nożnej 2015 (eliminacje)">
Mistrzostwa Europy U-21 w Piłce Nożnej 2015 (eliminacje)

Eliminacje do Mistrzostw Europy U-21 w Piłce Nożnej 2015 – to zawody reprezentacji młodzieżowych w których grają zawodnicy poniżej 21 roku życia z poszczególnych krajów europejskich. Mecze w ramach rozgrywek odbywają się od marca 2013 roku do września 2014 i mają na celu wyłonienie najlepszych młodzieżowych drużyn w Europie, które wezmą udział w Mistrzostwach Europy, które odbędą się w roku 2015 w Czechach. Grupy w których rywalizują poszczególne drużny zostały ustalone w wyniku losowania, które odbyło się 31 stycznia 2013 w mieście Nyon.
Drużyny podzielono na dziesięć grup, z czego w dwóch jest sześć drużny a w pozostałych po pięć. Do kolejnej rundy zakwalifikują się zwycięzcy grup oraz cztery najlepsze drużyny wśród drużyn które zajęły drugie miejsce. Wszystkie zakwalifikowane drużyny zostaną rozlosowane w pary i rozegrają dwumecz, którego zwycięzca będzie uczestniczył w Mistrzostwach Europy w Czechach.
Losowanie grup.
Wszystkie uczestniczące 52 zespoły zostały podzielone na pięć koszyków zgodnie z rankingiem UEFA reprezentacji U-21. W koszykach od A do D znalazło się po dziesięć drużyn a w ostatnim, koszyku E dwanaście zespołów.
Grupy.
Zasady ustalania kolejności w tabeli:
Ranking drużyn z drugich miejsc.
Ze względu na to, że niektóre grupy składają się z pięciu zespołów, mecze drużyn które zajmują szóste miejsca w liczniejszych grupach nie są uwzględniane.
Zasady ustalania kolejności w tabeli:
Runda play-off.
W rundzie play-off zmierzy się 14 drużyn (10 zwycięzców grup i 4 najlepsze zespoły z drugich miejsc), które zostaną rozlosowane w 7 par. Następnie drużyny rozegrają ze sobą dwumecz, a ich zwycięzcy awansują do finałów Mistrzostw Europy, które będą rozgrywane w Czechach. Mecze fazy play-off odbędą się 8 i 14 października 2014 roku.
Najlepsi strzelcy.
Klasyfikacja najlepszych strzelców eliminacji do Mistrzostw Europy U-21 w piłce nożnej 2015.

</doc>
<doc id="3245514" url="https://pl.wikipedia.org/wiki?curid=3245514" title="Dixieland">
Dixieland

Dixieland – styl w muzyce jazzowej, określany czasem jako "Hot jazz", "Early jazz" ("wczesny jazz"). Powstał w Nowym Orleanie na początku XX w., skąd został przeniesiony do Chicago i Nowego Jorku przez zespoły nowoorleańskie w drugiej dekadzie XX w. Najsłynniejsze standardy dixielandowe to "When the Saints Go Marching In" i "Basin Street Blues".
W skład zespołu dixielandowego wchodzi: "front line" — trąbka (albo kornet), puzon, klarnet oraz sekcja rytmiczna, na którą składają się co najmniej dwa z instrumentów: gitara lub banjo, kontrabas, tuba, fortepian, perkusja. Typowe brzmienie jest uzyskiwane, gdy jeden z instrumentów (zazwyczaj trąbka) odtwarza melodię, rozpoznawalną frazę lub jej wariacje, natomiast pozostałe instrumenty "front line" improwizują na ten sam temat. Brzmienie powstające w ten sposób jest bardziej polifoniczne niż to uzyskiwane przez big bandy, lub zespoły bebop.
Najsłynniejszym artystą związanym ze stylem dixieland jest pochodzący z Nowego Orleanu Louis Armstrong, który jednak działał również w wielu innych gatunkach jazzu.
Zespołem, który przez całą swoją karierę grał muzykę dixieland to Original Dixieland Jazz Band (również jako "Original Dixieland Jass Band"), działający w latach 1916/1917-1925, a później 1936-1938.
Schyłek popularności muzyki dixielandowej związany jest z nadejściem ery swingu w latach 30. XX wieku. Cały czas jednak jest wykonywana przez, często amatorskie, zespoły jazzu tradycyjnego, głównie ze Stanów Zjednoczonych.

</doc>
<doc id="3245518" url="https://pl.wikipedia.org/wiki?curid=3245518" title="Rataje nad Sázavou (przystanek kolejowy)">
Rataje nad Sázavou (przystanek kolejowy)

Rataje nad Sázavou – przystanek kolejowy w miejscowości Rataje nad Sázavou, w kraju środkowoczeskim, w Czechach. Znajduje się na wysokości 310 m n.p.m. Położony jest na wschód od innego przystanku kolejowego Rataje nad Sázavou zastávka.
Jest zarządzany przez Správę železnic. Na przystanku nie ma możliwości zakupu biletu, a obsługa podróżnych odbywa się w pociągu.

</doc>
<doc id="3245527" url="https://pl.wikipedia.org/wiki?curid=3245527" title="Janovice nad Úhlavou (stacja kolejowa)">
Janovice nad Úhlavou (stacja kolejowa)

Janovice nad Úhlavou – stacja kolejowa w Janovicach nad Úhlavou, w kraju pilzneńskim, w Czechach. Znajduje się na wysokości 415 m n.p.m.
Na stacji istnieje możliwość zakupu biletów na wszystkiego rodzaju pociągi oraz rezerwacji miejsc. 

</doc>
<doc id="3245550" url="https://pl.wikipedia.org/wiki?curid=3245550" title="Jemnice (stacja kolejowa)">
Jemnice (stacja kolejowa)

Jemnice – stacja kolejowa w miejscowości Jemnicach, w kraju Wysoczyna, w Czechach Znajduje się na wysokości 480 m n.p.m.
Na stacji istnieje możliwość zakupu biletu i rezerwacji miejsc.

</doc>
<doc id="3245564" url="https://pl.wikipedia.org/wiki?curid=3245564" title="Louis Gérard">
Louis Gérard

Louis Gérard (ur. 16 kwietnia 1899 w Arras, zm. w 10 maja 2000 w Saint-Cyr-sur-Mer) – francuski kierowca wyścigowy.
Kariera.
W swojej karierze wyścigowej Gérard poświęcił się startom w wyścigach Grand Prix oraz w wyścigach samochodów sportowych. W 1939 roku Francuz był klasyfikowany w Mistrzostwach Europy AIACR. Z dorobkiem 28 punktów uplasował się wówczas na szesnastej pozycji w klasyfikacji generalnej. Startował również w wyścigach rozgrywanych według reguł Formuły 1, ale nie zaliczanych do klasyfikacji generalnej. W Grand Prix Paryża 1951 był ósmy.
W latach 1937-1939, 1949 Gérard pojawiał się w stawce 24-godzinnego wyścigu Le Mans. W pierwszym sezonie startów odniósł zwycięstwo w klasie 3, a w klasyfikacji generalnej był czwarty. Dwa lata później ponownie był najlepszy w klasie 3 i stanął na drugim stopniu podium klasyfikacji generalnej. Po wojnie uplasował się na drugim miejscu w klasie S 3.0.

</doc>
<doc id="3245566" url="https://pl.wikipedia.org/wiki?curid=3245566" title="Louis Gerard">
Louis Gerard

Louis Gérard

</doc>
<doc id="3245570" url="https://pl.wikipedia.org/wiki?curid=3245570" title="Rožmitál pod Třemšínem (stacja kolejowa)">
Rožmitál pod Třemšínem (stacja kolejowa)

Rožmitál pod Třemšínem – stacja kolejowa w Rožmitál pod Třemšínem, w kraju środkowoczeskim, w Czechach. Znajduje się na wysokości 520 m n.p.m.
Jest zarządzana przez Správę železnic. Na stacji nie ma możliwości zakupu biletów, a obsługa podróżnych odbywa się w pociągi.

</doc>
<doc id="3245573" url="https://pl.wikipedia.org/wiki?curid=3245573" title="Herb gminy Domaradz">
Herb gminy Domaradz

Herb gminy Domaradz przedstawia w polu błękitnym lilię Św. Józefa srebrną o łodydze złotej, skrzyżowaną z takimż pasterałem.
Symbolika.
Wizerunek lilii Św. Józefa nawiązuje do wezwania kościołów parafialnych w Baryczy (Parafia św. Józefa w Baryczy) i Golcowej (Parafia św. Barbary w Golcowej). Lilia jest atrybutem Św. Józefa. Kościół w Golcowej nosi dodatkowe wezwanie, Narodzenia NMP. Lilia jest także atrybutem Marii. Pastorał to atrybut Św. Mikołaja, patrona kościoła parafialnego w Domaradzu (Parafia św. Mikołaja w Domaradzu).
Historia.
W procesie tworzenia herbu gminy Domaradz rozważano wykorzystanie oprócz atrybutów patronów lokalnych kościołów także inicjału "D", który był obecny na pieczęciach gminy Domaradz w XIX wieku. Ostatecznie motyw ten porzucono. Herb został przyjęty Uchwałą Nr XL/279/2010 rady Gminy Domaradz z dnia 29 października 2010r. po uzyskaniu pozytywnej opinii Komisji Heraldycznej.
Opracowanie historyczne herbu stworzył Włodzimierz Chorązki, projekt graficzny wykonał Marcin Paluch.

</doc>
<doc id="3245593" url="https://pl.wikipedia.org/wiki?curid=3245593" title="Robert Brunet">
Robert Brunet

Robert Brunet (ur. 8 marca 1903 roku, zm. 30 listopada 2001 roku) – francuski kierowca wyścigowy.
Kariera.
W swojej karierze wyścigowej Brunet poświęcił się startom w wyścigach Grand Prix oraz w wyścigach samochodów sportowych. W latach 1937, 1939, 1949 Francuz pojawiał się w stawce 24-godzinnego wyścigu Le Mans. W pierwszym sezonie startów uplasował się na siódmej pozycji w klasie 5, a w klasyfikacji generalnej był 25. Po wojnie odniósł zwycięstwo w klasie S 5.0, plasując się jednocześnie na piątym miejscu w klasyfikacji generalnej.

</doc>
<doc id="3245599" url="https://pl.wikipedia.org/wiki?curid=3245599" title="Kraslice (stacja kolejowa)">
Kraslice (stacja kolejowa)

Kraslice – stacja kolejowa w Kraslicach, w kraju karlowarskim, w Czechach. Znajduje się na wysokości 525 m n.p.m.
Jest zarządzana przez PDV Railway. Na stacji nie ma możliwości zakupu biletów, a obsługa podróżnych odbywa się w pociągu.

</doc>
<doc id="3245601" url="https://pl.wikipedia.org/wiki?curid=3245601" title="Jane Sutherland">
Jane Sutherland

Jane Sutherland (ur. 26 grudnia 1853 w Nowym Jorku, zm. 25 lipca 1928 w Kew na przedmieściach Melbourne) – australijska malarka impresjonistyczna i pedagog, jedna z prekursorek malarstwa pejzażowego w tym kraju.
Życiorys.
Jane Sutherland urodziła się 26 grudnia 1853 w Nowym Jorku jako najstarsza z trzech córek rzeźbiarza okrętowego, George'a Sutherlanda i Jane Sutherland, z domu Smith, obojga Szkotów z pochodzenia; małżeństwo miało poza tym pięciu synów. Rodzina Sutherland powróciła do Szkocji przed wyjazdem do Sydney w 1864 roku. Później, w 1870 roku przeprowadziła się do Melbourne, gdzie zamieszkała przy 1 Lytton Street, Carlton. George Sutherland dostał pracę jako nauczyciel rysunku w miejscowym Departamencie Edukacji. W latach 1875–1878 wystawiał w Victorian Academy of Arts.
Jane Sutherland studiowała w National Gallery School of Design, najpierw pod kierunkiem Thomasa Clarka (w latach 1871–1875), a później Oswalda Rose Campbella (1877–1881) i Fredericka McCubbina (1886). Uczęszczała jednocześnie do szkoły malarskiej, w której kształciła się pod kierunkiem Eugena von Guerarda (1877) i George'a Folingsby (1882–1885). Uczestnictwo w zajęciach przez okres czternastu lat wskazuje na jej przekonanie co do studiów i wagę, jaką przywiązywała do swego zawodu. Doceniony został jej dorobek studencki; w październiku 1883 roku na dorocznej wystawie prac studenckich Sutherland otrzymała nagrodę im. Roberta Wallena w wysokości pięciu gwinei. Była bardzo lubiana przez swoich kolegów, została zaproszona przez Toma Robertsa i Fredericka McCubbina do ośrodka artystycznego Box Hill Camp, gdzie w 1887 roku namalowała "Przeszkodę w Box Hill". W 1878 roku wystawiała w Victorian Academy of Arts, a później także w Australian Artists' Association, gdzie w 1887 roku w ramach Winter Exhibition zaprezentowała "Przeszkodę w Box Hill" (nr kat.32, cena 10 gwinei).
Od 1888 roku miała przez kilka lat wspólną pracownię z Clarą Southern i Jane Price w Grosvenor Chambers, przy 9 Collins Street w Melbourne, gdzie swoje studio miał również Tom Roberts; wszystkie trzy artystki ściśle współpracowały ze sobą często malując razem w plenerze w różnych miejscach w okolicach Melbourne. Sutherland malowała również z Tomem Robertsem, Frederickiem McCubbinem i Walterem Withersem w plenerach Heidelbergu, Eaglemont, Templestowe oraz Box Hill.
W 1894 roku została wybrana, jako jedna z pierwszych kobiet do Buonarotti Society. Była również jedną z dwóch pierwszych kobiet, które zostały wybrane w 1900 jako członkinie rady Victorian Artists' Society (drugą była May Vale). W latach 1899, 1903 i 1906 wysyłała swoje obrazy na wystawy federalne organizowane przez South Australian Society of Arts, a w 1907 roku do Australian Exhibition of Women's Work w Melbourne.
Jane Sutherland, Clara Southern, May Vale i Jane Price wystawiały również razem w Private Exhibition of Pictures, zorganizowanej w listopadzie 1905 roku w domu Fredericka McCubbina przy Shipley Street w South Yarra.
Wcześniej, w 1904 roku Jane Sutherland doznała łagodnego udaru mózgu. W kolejnych latach w poruszaniu się pomagał jej młodszy brat William, dzięki czemu mogła nadal tworzyć niewielkie prace olejne i pastele, w tym liczne pejzażowe widoki rzeki Yarra w okolicach Kew i Bellingham, sceny z jej ogrodu i intymne portrety. Jedną z prac pastelowych namalowanych w tym czasie, był "Portret Margaret Sutherland jako młodej dziewczyny" (ok.1905) . Wspomagana przez kuzynkę i koleżankę Jean Goodlet Sutherland, również uczestniczyła w wystawach i udzielała lekcji sztuki. Śmierć brata w 1911 roku oznaczała kres jej możliwości jeśli chodzi o poruszanie się i kontynuowanie kariery artystycznej. W 1913 roku przeniosła się z siostrami, Julią i Jessie, do domu przy Highfield Grove w Kew, gdzie z powodu swego inwalidztwa spędziła resztę życia. Tam też zmarła 25 lipca 1928 roku. Została pochowana w sekcji prezbiteriańskiej Box Hill Cemetery.
Twórczość i działalność.
Sutherland była czołową artystką w grupie tych malarzy z Melbourne, którzy zerwali z XIX-wieczną tradycją pracy w studio na rzecz szkicowania i malowania bezpośrednio z natury. Towarzyszyła takim artystom, jak Roberts, McCubbin i Walter Withers pracując z nimi w plenerze w ośrodkach pozamiejskich (Alphington, Templestowe i Box Hill). Uznawana za czołową artystkę Heidelberg School .
Jej liryczne pejzaże, takie jak "Dziewczyna w Paddock" (ok. 1890), "Zbieracze grzybów" (ok. 1895) i "Polowi naturaliści" (ok. 1896) często przedstawiają kobiety wiejskie podczas pracy lub dzieci podczas zabawy w obrębie swojskiego krajobrazu.
Paleta Sutherland składała się ze zmieszanych błękitów, pigmentów spalonej słońcem ziemi, alizaryny i fioletu oraz ulubionych przez nią odcieni fiołkoworóżowych i purpurowych, rozwiniętych między innymi w dwóch ostatnich obrazach. Zakres kolorów, którymi charakteryzują prace Sutherland wyraźnie kontrastuje z bardziej naturalistyczną paletą barw stosowanych w czasie przez wielu jej kolegów, w tym w obrazie Robertsa "Strzyżenie owiec" i bywało często postrzegane jako odzwierciedlenie „kobiecej estetyki”; jednak może równie odzwierciedlać jej zainteresowanie artystycznymi eksperymentami i innowacjami. Inni artyści tego okresu, w tym McCubbin w późnym okresie swej twórczości oraz impresjoniści francuscy tworzyli obrazy o kolorystyce zdominowanej przez błękity, zgaszone fiolety i róże, które były postrzegane raczej jako innowacyjne, niż kobiece.
Takie obrazy jak "Rozmarzenie" (ok. 1895), są typowe dla jej prac o charakterze narracyjnym, z których wiele zostało namalowanych w delikatnych, pastelowych kolorach.
Sutherland, utalentowana artystka o zdecydowanych przekonaniach, stała się liderką i pionierką ruchu malarstwa plenerowego. Jej kariera została w szczytowym okresie przerwana w wyniku choroby. Trwałym dorobkiem Sutherland pozostała jej inspirująca rola w działaniach na rzecz poprawy pozycji zawodowej kobiet-artystek.

</doc>
<doc id="3245629" url="https://pl.wikipedia.org/wiki?curid=3245629" title="Mount Moriah">
Mount Moriah



</doc>
<doc id="3245652" url="https://pl.wikipedia.org/wiki?curid=3245652" title="František Sutnar">
František Sutnar

František Sutnar – czechosłowacki kierowca wyścigowy.
Kariera.
W swojej karierze wyścigowej Sutnar poświęcił się startom w wyścigach samochodów sportowych. W 1949 roku Czechosłowak odniósł zwycięstwo w klasie S 750 24-godzinnego wyścigu Le Mans, a w klasyfikacji generalnej był piętnasty.

</doc>
<doc id="3245655" url="https://pl.wikipedia.org/wiki?curid=3245655" title="Otto Krattner">
Otto Krattner

Otto Krattner – czechosłowacki kierowca wyścigowy.
Kariera.
W swojej karierze wyścigowej Krattner poświęcił się startom w wyścigach samochodów sportowych. W 1949 roku Czechosłowak odniósł zwycięstwo w klasie S 750 24-godzinnego wyścigu Le Mans, a w klasyfikacji generalnej był piętnasty.

</doc>
<doc id="3245656" url="https://pl.wikipedia.org/wiki?curid=3245656" title="Leonid Bieda">
Leonid Bieda

Leonid Ignatjewicz Bieda (ros. Леонид Игнатьевич Беда; ur. 16 sierpnia 1920 w Nowopokrowce k. Kustanaju, zm. 26 grudnia 1976 w Mińsku) – radziecki lotnik wojskowy, generał porucznik lotnictwa, dwukrotny Bohater Związku Radzieckiego (1944 i 1945).
Życiorys.
Urodził się na terytorium obecnego północnego Kazachstanu w rodzinie ukraińskiej, w 1940 skończył Uralski Instytut Pedagogiczny i klub lotniczy w Uralsku. W sierpniu 1940 został wcielony do Armii Czerwonej, w 1942 skończył Czkałowską Wojskową Szkołę Lotniczą w guberni orenburskiej. Od sierpnia 1942 walczył na frontach II wojny światowej jako lotnik, od stycznia 1943 starszy lotnik, potem nawigator i dowódca eskadry, pomocnik dowódcy 505 pułku lotniczego. Do kwietnia 1944 wykonał 109 lotów bojowych. Walczył pod Stalingradem, na Froncie Południowym, 4 Froncie Ukraińskim i 3 Froncie Białoruskim, brał udział w operacji melitopolskiej, operacji krymskiej, operacji białoruskiej i nadbałtyckiej. Podczas wojny wykonał 214 lotów bojowych na Ił-2. Dekretem Prezydium Rady Najwyższej ZSRR z 26 października 1944 został uhonorowany Złotą Gwiazdą Bohatera ZSRR i Orderem Lenina. 29 czerwca 1945 ponownie otrzymał ten tytuł i gwiazdę. 
W 1945 skończył kurs dokształcający dla dowódców w szkole lotniczej w Lipiecku, do 1947 służył w jednostkach lotniczych Białoruskiego Okręgu Wojskowego. W 1950 skończył Wojskową Akademię Lotniczą w Monino. Był dowódcą pułku i zastępcą dowódcy dywizji lotniczej w Turkiestańskim Okręgu Wojskowym. W 1957 skończył Akademię Sztabu Generalnego Sił Zbrojnych ZSRR im. K. Woroszyłowa w Moskwie. Dowódca dywizji powietrznej w Lidzie (1966-1968), I zastępca dowódcy (1968-1972), następnie dowódca 26 Armii Lotniczej Białoruskiego Okręgu Wojskowego. Deputowany do Rady Najwyższej Białoruskiej SRR. Mieszkał w Mińsku. Zginął w wypadku samochodowym w obwodzie brzeskim wraz z przewodniczącym Prezydium Rady Najwyższej Białoruskiej SRR Fiodorem Surganowem. Pochowany na Cmentarzu Wschodnim w Mińsku.
Jego imieniem nazwano ulice w Kustanaju, Mińsku i Lidzie. W Kustanaju znajduje się jego popiersie. W domu, w którym mieszkał (przy ul. Janka Kupały 7) wmurowano tablicę pamiątkową.

</doc>
<doc id="3245657" url="https://pl.wikipedia.org/wiki?curid=3245657" title="Gonitwa (film 2011)">
Gonitwa (film 2011)

Gonitwa (ang. "The Cup") – australijski film dramatyczny z 2011 roku w reżyserii Simona Wincera. Wyprodukowana przez wytwórnię Film Victoria, Ingenious Broadcasting, Screen Australia, Silver Lion Films i Village Roadshow. W roli młodego dżokeja Damiena Olivera zagrał australijski aktor Stephen Curry.
Premiera filmu miała miejsce 13 października 2011 roku w Australii.
Opis fabuły.
Akcja filmu rozgrywa się w 2002 roku. Młody dżokej Damien Oliver (Stephen Curry) przygotowuje się do Melbourne Cup, najbardziej prestiżowej gonitwy w Australii. Dzień przed zawodami dowiaduje się o tragicznej śmierci swojego brata. Mimo to postanawia wziąć udział w gonitwie.
Obsada.
Źródło: Filmweb
i inni.

</doc>
<doc id="3245660" url="https://pl.wikipedia.org/wiki?curid=3245660" title="Parafia św. Kanuta w Streaky Bay">
Parafia św. Kanuta w Streaky Bay

Parafia św. Kanuta w Streaky Bay – parafia rzymskokatolicka, należąca do diecezji Port Pirie, erygowana w 1914 roku.
Parafia na swoim terytorium posiada trzy kościoły: 

</doc>
<doc id="3245662" url="https://pl.wikipedia.org/wiki?curid=3245662" title="Parafia św. Tomasza Morusa w Waikerie">
Parafia św. Tomasza Morusa w Waikerie

Parafia św. Tomasza Morusa w Waikerie – parafia rzymskokatolicka, należąca do diecezji Port Pirie, erygowana w 1946 roku.
Parafia na swoim terytorium posiada trzy kościoły: 

</doc>
<doc id="3245663" url="https://pl.wikipedia.org/wiki?curid=3245663" title="Aleksander Kodelski">
Aleksander Kodelski

Aleksander Kodelski (ur. w 1898, zm. 28 grudnia 1972 w Warszawie) – polski inżynier architekt, działacz społeczny, przedstawiciel modernizmu.
Życiorys.
Aleksander Kodelski w 1927 ukończył studia na Wydziale Architektury Politechniki Warszawskiej. Projektował zarówno budynki mieszkalne, jak i gmachy użyteczności publicznej, głównie na terenie Warszawy. Był mężem Anny Kodelskiej – również architektki, z którą często pracował. Ich córką była prof. Teresa Kodelska-Łaszek (zm. 2021) – sanitariuszka powstania warszawskiego, olimpijka z Oslo (Oslo 1952 – narciarstwo), pracownik naukowy SGH.W 1928 uczestniczył w pracach projektowych przy zespole obiektów sportowych przy ul. Łazienkowskiej w Warszawie, Zaprojektował wówczas Stadion Wojska Polskiego (wspólnie z Maksymilianem Dudryk-Darlewskim) oraz pawilon i modernistyczną wieżę do skoków przy basenie pływackim (wraz z Romualdem Raksimowiczem). W 1935 został prezesem i dyrektorem technicznym spółki „Towarzystwo Budowy i Eksploatacji Kolei Linowej Zakopane (Kuźnice) – Kasprowy Wierch”, budującej kolej linową na Kasprowy Wierch. Oprócz funkcji zarządczej podjął się również – wraz z żoną – zaprojektowania budynków stacyjnych oraz gmachu obserwatorium astronomicznego. W tym samym roku został pierwszym prezesem Ligi Popierania Turystyki.
Został pochowany na cmentarzu Wojskowym na Powązkach w Warszawie (kwatera IIC28-8-4).

</doc>
<doc id="3245667" url="https://pl.wikipedia.org/wiki?curid=3245667" title="Parafia Matki Bożej Wspomożenia Wiernych w Whyalla">
Parafia Matki Bożej Wspomożenia Wiernych w Whyalla

Parafia Matki Bożej Wspomożenia Wiernych w Whyalla – parafia rzymskokatolicka, należąca do diecezji Port Pirie, erygowana w 1930 roku.

</doc>
<doc id="3245668" url="https://pl.wikipedia.org/wiki?curid=3245668" title="Marat Gelman">
Marat Gelman

Marat Aleksanrowicz Gelman (; ur. 24 grudnia 1960 roku w Kiszyniowie, obecnie Mołdawia) – rosyjski marszand i menedżer artystyczny, publicysta, technolog polityczny, jeden z doradców Wiktora Janukowycza w trakcie pomarańczowej rewolucji.
Życiorys.
W 1983 roku ukończył Moskiewski Instytut Łączności. W 1990 roku otworzył w Moskwie prywatną galerię, która istniała do kwietnia 2012 roku i cieszyła się opinią jednej z czołowych rosyjskich galerii sztuki współczesnej. Od czerwca 2002 do lutego 2004 roku pełnił funkcję zastępcy dyrektora generalnego stacji telewizyjnej Pierwyj kanał. Był członkiem Społecznej Izby Federacji Rosyjskiej III kadencji (2010-2012). Głównie dzięki staraniom senatora i biznesmena Siergieja Gordiejewa udało się Gelmanowi założyć w uralskim Permie muzeum sztuki współczesnej, który został uznany przez Financial Times za „jedną z najbardziej spektakularnych galerii sztuki współczesnej w Rosji”. To jedyne w Rosji prowincjonalne muzeum sztuki współczesnej nazwano PERMM. Przez kilka lat Marat Gelman piastował tam stanowisko dyrektora i do 2012 roku otwarcie popierał putinowską Jedną Rosją, jednak w 2013 roku zaprosił do Permu krasnojarskiego malarza Wasilija Słonowa z jego satyrycznymi rysunkami wyśmiewającymi Zimowe Igrzyska Olimpijskie w Soczi. Po tej skandalizującej wystawie Marat Gelman został zwolniony z funkcji dyrektora Permskiego Muzeum Sztuki Współczesnej.
Życie prywatne.
Jest synem Aleksandra Gelmana.

</doc>
<doc id="3245669" url="https://pl.wikipedia.org/wiki?curid=3245669" title="Parafia św. Michała w Woomera">
Parafia św. Michała w Woomera

Parafia św. Michała w Woomera – parafia rzymskokatolicka, należąca do diecezji Port Pirie.
Administratorem parafii jest ks. John Folkman, który wykonuje swoje obowiązki w imieniu parafii w Roxby Downs.

</doc>
<doc id="3245676" url="https://pl.wikipedia.org/wiki?curid=3245676" title="Marat Gielman">
Marat Gielman



</doc>
<doc id="3245684" url="https://pl.wikipedia.org/wiki?curid=3245684" title="Tatuaż (film 2003)">
Tatuaż (film 2003)

Tatuaż (ang. "In the Cut") – amerykańsko-australijski film kryminalny z gatunku thriller z 2003 roku w reżyserii Jane Campion, powstały na podstawie powieści Susanny Moore pt. "In the Cut", wydanej w 1995 roku. Wyprodukowana przez wytwórnię Screen Gems. Główne role w filmach zagrali Meg Ryan, Mark Ruffalo i Jennifer Jason Leigh. Film otrzymał negatywne oraz mieszane recenzje od krytyków.
Premiera filmu miała miejsce 9 września 2003 roku. W Polsce premiera filmu odbyła się 30 stycznia 2004 roku.
Opis fabuły.
Akcja filmu rozgrywa się w Nowym Jorku. Frannie (Meg Ryan), nauczycielka literatury, po dramatycznych przejściach z narzeczonym nie ufa mężczyznom. W okolicy, w której mieszka, dochodzi do morderstwa. Kobieta poznaje prowadzącego śledztwo detektywa Giovanniego A. Malloya (Mark Ruffalo) i nawiązuje z nim romans. Wkrótce dochodzi do kolejnych zabójstw.
Obsada.
i inni.

</doc>
<doc id="3245690" url="https://pl.wikipedia.org/wiki?curid=3245690" title="Aleksandr Priesniakow">
Aleksandr Priesniakow

Aleksandr Wasiljewicz Priesniakow, ros. Александр Васильевич Пресняков (ur. w Skopinie, zm. 27 kwietnia 2010 w Teodozji) – radziecki generał porucznik lotnictwa, Bohater Związku Radzieckiego (1944).
Życiorys.
, po ukończeniu szkoły pracował w Szkole Lotnictwa Polarnego Głównej Dyrekcji Północnego Morskiego Szlaku w mieście Mikołajów. W 1939 skończył szkołę lotnictwa wojskowego, brał udział w napaści ZSRR na Finlandię 1939-1940. Po napaści Niemiec na ZSRR brał udział w walkach jako pilot MBR-2 samodzielnej eskadry lotniczej frontu bałtyckiego. W ciągu pierwszych dwóch tygodni walk wykonał 14 lotów bojowych, atakując i bombardując kolumny wroga i bazy marynarki. 1 stycznia 1942 jego samolot został zestrzelony, 3 dni później Priesniakow powrócił do służby. Do końca stycznia 1942 wykonał w sumie około 100 lotów bojowych. Od marca 1942 w siłach powietrznych Floty Bałtyckiej. Na początku 1944 wykonał 222 loty bojowe, zatapiając 2 transportowce, 2 trałowce i 5 samolotów wroga. 22 lipca 1944 nadano mu tytuł Bohatera ZSRR i Złotą Gwiazdę. Później zniszczył jeszcze 3 transportowce przeciwnika. W sumie podczas wojny wykonał ponad 370 lotów bojowych.
1961-1968 zastępca dowódca sił powietrznych Floty Oceanu Spokojnego. Od 1969 szef oddziału w Instytucie Lotnictwa im. Czkałowa. Od 1982 na emeryturze. Później był przewodniczącym miejskiej rady weteranów wojny, pracy i służby wojskowej w Teodozji. Członek Komunistycznej Partii Ukrainy. Otrzymał honorowe obywatelstwo miasta Teodozji, gdzie mieszkał i zmarł.
Odznaczenia.
I medale.

</doc>
<doc id="3245691" url="https://pl.wikipedia.org/wiki?curid=3245691" title="Filmografia i lista występów Judy Garland">
Filmografia i lista występów Judy Garland



</doc>
<doc id="3245693" url="https://pl.wikipedia.org/wiki?curid=3245693" title="Grand Prix des Nations (wyścig samochodowy)">
Grand Prix des Nations (wyścig samochodowy)

Grand Prix des Nations – wyścig samochodowy, odbywający się w latach 1946, 1948, 1950 na torze Circuit des Nations w Genewie.
W latach 1948, 1950 wraz z wyścigiem Formuły 1 niezaliczanym do klasyfikacji generalnej, tego samego dnia odbywał się wyścig Formuły 2 - Grand Prix Genewy (ofic. Grand Prix de Genève).

</doc>
<doc id="3245694" url="https://pl.wikipedia.org/wiki?curid=3245694" title="Circuit des Nations">
Circuit des Nations

Grand Prix des Nations (wyścig samochodowy)

</doc>
<doc id="3245695" url="https://pl.wikipedia.org/wiki?curid=3245695" title="Grand Prix Genewy">
Grand Prix Genewy

Grand Prix des Nations (wyścig samochodowy)

</doc>
<doc id="3245708" url="https://pl.wikipedia.org/wiki?curid=3245708" title="Urszula Oettingen">
Urszula Oettingen

Urszula Marta Oettingen (ur. 6 grudnia 1957 w Tarnowie) – polska historyk, doktor habilitowany nauk humanistycznych.
Życiorys.
W 1976 ukończyła I Liceum Ogólnokształcące im. Kazimierza Brodzińskiego w Tarnowie. W latach 1976–1980 odbyła studia z zakresu historii na Uniwersytecie Jagiellońskim. Rozprawę doktorską pt. "Cmentarze I wojny światowej w województwie kieleckim", której promotorem był Janusz Bogdanowski, obroniła w 1989 na macierzystej uczelni. Stopień naukowy doktora habilitowanego uzyskała w 2013 na Uniwersytecie Kardynała Stefana Wyszyńskiego w Warszawie w oparciu o rozprawę zatytułowaną "Towarzystwo Ochotniczej Straży Ogniowej w Kielcach 1873–1918. Studium działalności w latach niewoli narodowej".
Od 1981 do 1990 pracowała w Biurze Dokumentacji Zabytków Urzędu Wojewódzkiego w Kielcach, natomiast w latach 1990–1995 była starszym inspektorem w kieleckim oddziale Państwowej Służby Ochrony Zabytków. Od 1988 do 1995 współpracowała z Austriackim Czerwonym Krzyżem przy renowacji cmentarzy z okresu I wojny światowej na ziemiach polskich. W 1994 podjęła pracę na stanowisku adiunkta w Instytucie Historii Wyższej Szkoły Pedagogicznej w Kielcach, przekształconej następnie w Akademię Świętokrzyską i Uniwersytet Jana Kochanowskiego.
Jej zainteresowania badawcze dotyczą czasów I wojny światowej i Legionów Polskich, a także społeczeństwa polskiego w wiekach XIX i XX oraz miejsc pamięci narodowej. Autorka publikacji w m.in. „Spotkaniach z Zabytkami”, „Studiach Historycznych” i „Między Wisłą a Pilicą”.
Odznaczenia i wyróżnienia.
Została odznaczona m.in. Złotym Krzyżem Zasługi (2001) oraz odznaczeniem Austriackiego Czerwonego Krzyża. Uhonorowano ją Nagrodą Miasta Kielce (2002). W 2019 została laureatką nagrody honorowej „Świadek Historii” przyznanej przez Instytut Pamięci Narodowej. W 2021 otrzymała odznaczenie za zasługi dla Polskiego Czarnego Krzyża.

</doc>
<doc id="3245728" url="https://pl.wikipedia.org/wiki?curid=3245728" title="Ryōka Yuzuki">
Ryōka Yuzuki

 – japońska seiyū, pracuje dla 81 Produce. W 2007 znalazła się na liście nominowanych do nagrody Seiyū Awards w kategorii najlepsza osobowość radiowa.

</doc>
<doc id="3245740" url="https://pl.wikipedia.org/wiki?curid=3245740" title="Międzynarodowe Towarzystwo Gier Dynamicznych">
Międzynarodowe Towarzystwo Gier Dynamicznych

Międzynarodowe Towarzystwo Gier Dynamicznych (ISDG) – międzynarodowa, niedochodowa, profesjonalna organizacja zajmująca się rozwojem matematycznej teorii gier dynamicznych.
Historia.
Międzynarodowe Towarzystwo Gier Dynamicznych zostało założone 9 sierpnia 1990 roku w Helsinkach (Finlandia) podczas trwania 4. Międzynarodowego Sympozjum Gier Dynamicznych i ich Zastosowań, które odbyło się na Technicznym Uniwersytecie Helsińskim. Międzynarodowe Towarzystwo Gier Dynamicznych jest kierowane przez radę wykonawczą, na czele której stoi prezydent. Pierwszym prezydentem towarzystwa był profesor Tamer Başar.
Prezydentami towarzystwa w ostatnich latach byli:
Znacząca aktywność Towarzystwa to warsztaty i konferencje poświęcone grom dynamicznym. Sztandarowe spotkania to Międzynarodowego Sympozja Gier Dynamicznych i ich Zastosowań
Nagroda Isaacsa.
Rada wykonawcza Międzynarodowego Towarzystwa Gier Dynamicznych podjęła decyzję w 2003 roku o ustanowieniu nagrody dla uczonych mających "wybitny wkład do teorii i zastosowań gier dynamicznych". Nagroda ta przyznawana jest od 2004 roku dwóm naukowcom na każdym sympozjum tego towarzystwa. Nagroda nosi imię Rufusa Isaacsa, uważanego za ojca gier różniczkowych. Lista nagrodzonych osób:

</doc>
<doc id="3245754" url="https://pl.wikipedia.org/wiki?curid=3245754" title="Tarzan i Zaginione Miasto">
Tarzan i Zaginione Miasto

Tarzan i Zaginione Miasto (ang. "Tarzan and the Lost City") – amerykańsko-niemiecko-australijski film przygodowy akcji z 1998 roku w reżyserii Carla Schenkela na podst. powieści o Tarzanie Edgara Rice'a Burroughsa. Wyprodukowana przez wytwórnię Warner Bros. Główne role w filmach zagrali Casper Van Dien, Jane March i Steven Waddington.
Fabuła.
Suffolk, rok 1913. John Clayton, syn brytyjskiego lorda Greystoke wychowany przez małpy w afrykańskiej dżungli jako Tarzan, przygotowuje się do ślubu z ukochaną Jane Porter. Niespodziewanie ma wizję rabunku, którego dopuszczają się poszukiwacze skarbów podczas pogrzebu wodza zaprzyjaźnionej afrykańskiej wioski. John, mimo protestów Jane, wyrusza do Afryki Środkowej. Spotyka się z szamanem wioski – Mugambe, który opowiada o napaści ze strony ludzi Nigela Ravensa, który wykradł jeden z klejnotów prowadzących do legendarnego miasto Opar. Jeśli zostanie ono odkryte przybędą kolejni grabieżcy żądnych bogactw Afryki.
John nazywany przez Afrykańczyków Tarzanem został wezwany przez Mugambe, by jako lepiej znający białych ludzi, odnalazł Ravensa i odwiódł go poszukiwań. Będąc w obozie Ravensa, odkrywa iż ten zna przypadek Tarzana. Ravens ignoruje ostrzeżenia Johna i kontynuuje swą wyprawę. Obiecuje swym ludziom większą zapłatę w zamian za zabicie wielkiej małpy. Gdy część z nich podąża za jednym z goryli, atakuje i przepędza ich Tarzan.
Do Afryki dociera też Jane, która wraz z kapitanem Dooleyem kwateruje się w hotelu. Tam spotykają z Ravensem, który nie wie, że Jane jest narzeczoną Tarzana i bierze ją za kolejnego Europejczyka będącego pierwszy raz w Afryce. Nocą gdy Ravens zaprasza Jane na kolację, John uwalnia zwierzęta wyłapane przez Ravensa i dowiaduje się o obecności swej narzeczonej. Archer, jeden z ludzi Ravensa informuje o zajściu z gorylami. Ten łącząc fakty rozkazuje zabić Tarzana i porwać Jane. John jednoczy się z Jane i umykają Wilkesowi, prawej ręce Ravensa. Jednak Ravens rezygnuje z planów wobec Tarzana i kontynuuje swą ekspedycję.
Podczas podróży John i Jane uwalniają słonicę i jej młode z kłusowniczej pułapki. W podzięce słonie zanoszą ich do miejsca, w którym John wychowywał się. Relaksując się w chatce rodziców Johna słyszą niepokojące dźwięki. Ekspedycja Ravensa ostrzeliwuje łódź Dooleya i biorą w niewolę lokalnych tubylców. Dzień później John i Jane spotykają z plemieniem Mugambe. Mimo przestrogi Johna o przewadze Ravensa plemię jest zdecydowane na walkę z nimi. Mugambe informuje też o śmierci Dooleya i jego załoganta. John chce powstrzymać Ravensa, gdy dowiaduje o użyciu przez niego karabinu maszynowego nieznanym Afrykańczykom.
Droga do Opar robi się coraz bardziej niebezpieczna, jednak Ravens zdeterminowany. Słyszy strzelającą Jane do lwa i z kilkoma ludźmi chce zlokalizować źródło dźwięku. Jane udaje się umknąć wrogom, ale atakuje ją kobra. W porę John przyjmuje na siebie ukąszenie. Uciekając przez wrogami John osłabiony jadem mdleje przy drzewie, a Jane trafia w ręce Ravensa. Widząc rój pszczół przy ciele Tarzana uznaje go za martwego. W rzeczywistości to Mugambe zmienił się w pszczoły, leczy Johna z ran i zostawia mu łuk ze strzałami. John udaje się za wyprawą Ravensa z uprowadzoną Jane. Docierają do rzeźby będącej bramą do Opar. 
Plemię Mugambe atakuje wyprawę Ravensa, która przy pomocy karabinu maszynowego zyskuje przewagę. Gdy Ravens wchodzi ze swymi ludźmi i Jane do środka jaskini prowadzącej do Opar, plemię tarasuje wejście głazami. Poszukiwacze skarbów zmuszeni są iść w głąb jaskini. Przybyły Tarzan zamierza również wejść do środka mimo ostrzeżeń Kayi, wodza plemienia. Jaskinia jest zasiana licznymi pułapkami, z których ginie kilku poszukiwaczy, a karabin maszynowy jest stracony. John niespodziewanie osłaniany przez Kayę jednoczy się z Jane.
Za jaskinią znajduje się piramida Opar strzeżona przez Mugambe. Poszukiwacze z zaskoczeniem odkrywają nadnaturalne zdolności Opar, ale po chwili widzą kosztowności. Mugambe za pomocą kości tworzy wojowników wspomagających Claytonów i Kayę w walce z ludźmi Ravensa. John ściga Ravensa uciekającego do środka piramidy, gdzie obaj toczą walkę korzystając z oparskiego arsenału broni. Ranny Ravens dociera do sali tronowej i szczęśliwy osiada na tronie. Energia Opar jednak spala go żywcem. John zwraca Kayi klejnot i wraca z Jane do Anglii, by w końcu wziąć ślub.
Obsada.
Źródło: Filmweb

</doc>
<doc id="3245758" url="https://pl.wikipedia.org/wiki?curid=3245758" title="Linia kolejowa 151a Dunaföldvár – Solt">
Linia kolejowa 151a Dunaföldvár – Solt

Linia kolejowa Dunaföldvár – Solt – linia kolejowa na Węgrzech. Jest to linia jednotorowa, w całości niezelektryfikowana. Łączy stację Dunaföldvár i Solt. Obecnie jest wyłączona z użytku i rozebrana.
Historia.
Linia kolejowa została otwarta 15 stycznia 1940.

</doc>
<doc id="3245762" url="https://pl.wikipedia.org/wiki?curid=3245762" title="R3hab">
R3hab

R3hab (zapis stylizowany: R3HAB), właśc. Fadil El Ghoul (, ur. 2 kwietnia 1986 w Bredzie) – holenderski DJ i producent muzyczny pochodzenia marokańskiego.
Dyskografia.
Remiksy.
2019

</doc>
<doc id="3245766" url="https://pl.wikipedia.org/wiki?curid=3245766" title="Jay Hardway">
Jay Hardway

Jay Hardway, właśc. Jobke Heiblom (ur. 27 kwietnia 1991 w Drunen) − holenderski DJ i producent muzyczny.
Kariera muzyczna.
Działalność artystyczną rozpoczął w wieku czternastu lat, początkowo występując w małych lokalach i pubach. Z biegiem czasu skoncentrował swoją działalność na znacznie większych klubach dyskotekowych. Pod wpływem inspiracji twórczością takich wykonawców jak Tiësto, Afrojack, Laidback Luke oraz Vato Gonzalez, rozwijał swoje artystyczne predyspozycje. W 2012 roku, we współpracy z Martinem Garrixem, zrealizował utwór zatytułowany „Registration Code”, który został opublikowany bezpłatnie w serwisie SoundCloud. W marcu 2013 roku ukazał się kolejny utwór producentów, pt. „Error 404”, wydany już jako singel przez wytwórnię Doorn Records. Zdecydowany sukces duet osiągnął za sprawą singla „Wizard” wydanego przez Spinnin’ Records. Utwór uplasował się m.in. na szesnastym miejscu notowania Dutch Top 40 oraz na siódmej pozycji UK Singles Chart. W maju 2014 roku ukazał się solowy singel artysty, zatytułowany „Bootcamp”, do którego został zrealizowany teledysk. W sierpniu tego samego roku wydany został utwór „Freedom”, wyprodukowany we współpracy z Mikiem Hawkinsem.

</doc>
<doc id="3245770" url="https://pl.wikipedia.org/wiki?curid=3245770" title="N-Trance">
N-Trance

N-Trance – brytyjska grupa tworząca muzykę elektroniczną taką jak eurodance, trance oraz techno. Założona przez Kevina O'Toole i Dale Longworth 25 lutego 1990 roku. Zespół dotychczas wydał 3 albumy i sprzedał 5 milionów płyt na całym świecie. Wybrane utwory to „Set you Free”, „Forever”, „D.I.S.C.O” i „Da Ya Think I'm Sexy?”.
Single.
„Set You Free” (featuring Kelly Llorenna) (re-issue)„Stayin' Alive” (featuring Ricardo da Force)

</doc>
<doc id="3245784" url="https://pl.wikipedia.org/wiki?curid=3245784" title="Jezdovice">
Jezdovice

Jezdovice – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 246 mieszkańców.

</doc>
<doc id="3245789" url="https://pl.wikipedia.org/wiki?curid=3245789" title="Hodice">
Hodice

Hodice – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 720 mieszkańców.

</doc>
<doc id="3245790" url="https://pl.wikipedia.org/wiki?curid=3245790" title="Cerkiew św. Anny w Boratyńcu Ruskim">
Cerkiew św. Anny w Boratyńcu Ruskim

Cerkiew pod wezwaniem św. Anny – prawosławna cerkiew parafialna w Boratyńcu Ruskim. Należy do dekanatu Siemiatycze diecezji warszawsko-bielskiej Polskiego Autokefalicznego Kościoła Prawosławnego.
Historia.
Cerkiew została wzniesiona w latach 1994–1999, poświęcona przez metropolitę Sawę 22 października 2006. Pierwszym proboszczem został ks. prot. mgr Andrzej Opolski.
Architektura.
Budowla murowana, z białej cegły. Od frontu, nad przedsionkiem wieża-dzwonnica. Część nawowa na planie koła. Prezbiterium również na planie koła, mniejsze od części nawowej. Cerkiew posiada trzy kopuły – zwieńczające wieżę, część nawową i prezbiterium. Wnętrze ozdobione polichromią autorstwa Jarosława Wiszenki z Mielnika. W świątyni znajduje się współczesny ikonostas (wykonany w 1999).

</doc>
<doc id="3245791" url="https://pl.wikipedia.org/wiki?curid=3245791" title="Sedlejov">
Sedlejov

Sedlejov – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 301 mieszkańców.

</doc>
<doc id="3245792" url="https://pl.wikipedia.org/wiki?curid=3245792" title="Kněžice (Kraj Wysoczyna)">
Kněžice (Kraj Wysoczyna)

Kněžice – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 1355 mieszkańców.

</doc>
<doc id="3245794" url="https://pl.wikipedia.org/wiki?curid=3245794" title="Opatov (powiat Igława)">
Opatov (powiat Igława)

Opatov – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 199 mieszkańców.

</doc>
<doc id="3245795" url="https://pl.wikipedia.org/wiki?curid=3245795" title="Grigorij Sztern">
Grigorij Sztern

Grigorij Michajłowicz Sztern (ros. Григорий Михайлович Штерн; ur. w Smile, zm. 28 października 1941 w Kujbyszewie) – komandarm i generał pułkownik Armii Czerwonej, Bohater Związku Radzieckiego (1939).
Życiorys.
Urodzony w żydowskiej rodzinie lekarza z powiatu czerkaskiego guberni kijowskiej, w 1918 skończył gimnazjum, w 1919 wstąpił do Armii Czerwonej i RKP(b).
Podczas wojny domowej w Rosji był komisarzem wojskowym ("wojenkomem") sztabu 1 Brygady 2 Ukraińskiej Dywizji Strzeleckiej, komisarzem samodzielnego dywizjonu kawalerii 46 Dywizji Strzeleckiej i szefem wydziału politycznego tejże dywizji. Brał udział w walkach z "białymi" na froncie południowym. Od 1920 był komisarzem 408 i 21 Pułku Strzeleckiego. W grudniu 1923 został wysłany do Turkmenii z rozkazem walki z basmaczami w 2 Samodzielnej Turkiestańskiej Brygadzie Kawalerii.
Od czerwca 1924 szef wydziału politycznego tej brygady. Od października 1924 szef wydziału politycznego, a od maja 1925 komisarz 7 Samarskiej Dywizji Kawalerii w Białoruskim Okręgu Wojskowym. W 1926 skończył kursy wyższych dowódców Armii Czerwonej w Akademii Wojskowej im. M. Frunzego w Moskwie, a w 1929 wydział wschodni tej akademii. Od lipca 1926 do października 1927 dowódca i komisarz 9 Pułku Kawalerii 2 Dywizji Kawalerii. Od 1929 zastępca szefa 4 Wydziału 4 Zarządu Sztabu Armii Czerwonej. Od 1931 sekretarz Ludowego Komisarza Obrony ZSRR, od 1933 szef Zarządu Administracyjnego Ludowego Komisarza Wojskowych i Morskich Spraw ZSRR i Wojskowej Rady Rewolucyjnej ZSRR. Od 20 listopada 1935 dowódca dywizji - komdyw. Od marca 1936 dowódca i komisarz 7 Samarskiej Dywizji Strzeleckiej w Białoruskim Okręgu Wojskowym.
Od stycznia 1937 do kwietnia 1938 główny doradca wojskowy republikańskiego rządu w Hiszpanii podczas wojny domowej. Od 19 lutego 1938 komkor Armii Czerwonej.
Od kwietnia 1938 szef sztabu Samodzielnej Armii Dalekowschodniej odznaczonej Orderem Czerwonego Sztandaru, od sierpnia 1938 dowódca 39 Korpusu Strzeleckiego na Froncie Dalekowschodnim, od października 1938 do 1 lipca 1940 dowódca wojsk Dalekowschodniego Okręgu Wojskowego. Dowodził działaniami wojennymi korpusu w bitwie nad jeziorem Chasan. Od 9 lutego 1939 komandarm 2 rangi. Od maja do sierpnia 1939 był dowódcą sił ZSRR w bitwie nad rzeką Chałchin-Goł. Dekretem Prezydium Rady Najwyższej ZSRR z 29 sierpnia 1939 za męstwo i bohaterstwo w wykonywaniu zadań bojowych został uhonorowany Złotą Gwiazdą Bohatera Związku Radzieckiego.
Podczas wojny zimowej dowodził 8 Armią w Północnej Karelii w lutym i marcu 1940. 4 czerwca 1940 mianowany generałem pułkownikiem.
Od 22 czerwca 1940 dowódca Frontu Dalekowschodniego, od 14 stycznia 1941 szef Głównego Zarządu Obrony Przeciwlotniczej Głównego Komisariatu Obrony.
Od 21 marca 1939 do 7 czerwca 1941 był członkiem Komitetu Centralnego WKP(b). Od 1937 deputowany do Rady Najwyższej ZSRR.
W kwietniu 1941 przeniesiony służbowo do Moskwy i 7 czerwca 1941 aresztowany wraz z innymi dowódcami sił obrony przeciwlotniczej. Podczas przesłuchań i tortur przyznał się, że od 1931 był członkiem trockistowskiej konspiracji w Armii Czerwonej i niemieckim szpiegiem. Został skazany na śmierć i rozstrzelany wraz z 20 innymi skazańcami. Dekretem Prezydium Rady Najwyższej z 21 marca 1947 pośmiertnie pozbawiony tytułu Bohatera ZSRR i wszystkich odznaczeń.
25 sierpnia 1954 postanowieniem Naczelnej Prokuratury Wojskowej ZSRR został zrehabilitowany, a 2 stycznia 1959 przywrócono mu tytuł Bohatera Związku Radzieckiego i ordery.

</doc>
<doc id="3245798" url="https://pl.wikipedia.org/wiki?curid=3245798" title="Konrad Bajer">
Konrad Bajer

Konrad Bajer (ur. 13 października 1956, zm. 29 sierpnia 2014 w Warszawie) – polski fizyk, specjalista w zakresie mechaniki ośrodków ciągłych, doktor habilitowany nauk fizycznych, pracownik naukowy Uniwersytetu Warszawskiego.
Życiorys.
Studiował na Wydziale Fizyki Uniwersytetu Warszawskiego, w 1980 obronił pracę magisterską dotyczącą ścisłych rozwiązań równań Alberta Einsteina. Następnie rozpoczął pracę w Instytucie Geofizyki UW, którego dyrektorem był Krzysztof Haman. Od 1982 przez sześć lat przebywał w Trinity College w Cambridge, gdzie prowadził prace naukowe pod kierunkiem Georga Batchelora i Keitha Moffatta. Ich owocem była praca doktorska oraz opracowania dotyczące magnetohydrodynamiki i podstaw fizyki płynów. Po powrocie do kraju zaangażował się w projekty dotyczące procesu turbulencji w górnych warstwach atmosfery, został wybrany do Rady Międzynarodowej Unii Mechaniki Teoretycznej i Stosowanej. W roku 2005 uzyskał habilitację na podstawie pracy pt. "Wpływ wirów na procesy transportu".
W 2011 zainicjował i przewodniczył organizacji 13. Europejskiej Konferencji Turbulencyjnej. Stworzył międzyuczelniane seminarium dotyczące procesów spalania i zgazowania biomasy, należał do grupy inicjatywnej organizacji Centrum Nauki Kopernik, a po jego powstaniu zasiadał w jego Radzie Programowej. Pasjonował się prowadzeniem wykładów popularnonaukowych, wielokrotnie występował w mediach przybliżając wiedzę z zakresy fizyki osobom spoza środowiska naukowego.
Spoczywa na cmentarzu w Pyrach.

</doc>
<doc id="3245799" url="https://pl.wikipedia.org/wiki?curid=3245799" title="Aleksandr Presniakow">
Aleksandr Presniakow



</doc>
<doc id="3245802" url="https://pl.wikipedia.org/wiki?curid=3245802" title="Leonid Beda">
Leonid Beda



</doc>
<doc id="3245809" url="https://pl.wikipedia.org/wiki?curid=3245809" title="Spickard">
Spickard



</doc>
<doc id="3245810" url="https://pl.wikipedia.org/wiki?curid=3245810" title="Ksawery Orłowski">
Ksawery Orłowski

Ksawery Franciszek Orłowski (ur. 1 lutego 1862 w Jarmolińcach, zm. 27 października 1926 w Wersalu) – polski dyplomata.
Życiorys.
Urodził się w rodzinie ziemiańskiej w powiecie płoskirowskim guberni podolskiej. Po ukończeniu szkół zarządzał majątkiem rodzinnym w Jarmolińcach i posiadłościami w Bawarii, gdzie w 1903 otrzymał potwierdzenie tytułu hrabiowskiego. W 1897 wstąpił do służby dyplomatycznej Imperium Rosyjskiego. Był członkiem Konwentu Polonia. W latach 1897-1903 attaché, od 1901 radca poselstwa rosyjskiego w Monachium. W latach 1908-1910 członek Rady Państwa Imperium Rosyjskiego, wybrany w miejsce Władysława Jełowickiego, który podał się do dymisji.
Podczas I wojny światowej przebywał w Paryżu, prowadząc działalność polityczną na rzecz niepodległości Polski. W 1920 wstąpił do służby dyplomatycznej II Rzeczypospolitej, 27 czerwca 1920 mianowany na pierwszego posła RP w Brazylii. Funkcję pełnił do 3 września 1921, mianowany 1 września 1921 na posła nadzwyczajnego i ministra pełnomocnego w Madrycie, od 13 maja 1922 akredytowany jednocześnie w Lizbonie. Obie funkcje przestał sprawować 1 lipca 1923, formalnie odwołany 30 listopada 1924, przeszedł w stan spoczynku.
Był odznaczony krzyżami kawalerskimi Orderu Maltańskiego, bawarskiego Orderu św. Jerzego i hiszpańskiego Orderu Izabeli Katolickiej, rosyjskimi Orderem św. Anny II kl. i Orderem św. Włodzimierza IV kl., papieskim Orderem św. Sylwestra I kl. i innymi.

</doc>
<doc id="3245821" url="https://pl.wikipedia.org/wiki?curid=3245821" title="Aleksander Bortnikow">
Aleksander Bortnikow



</doc>
<doc id="3245835" url="https://pl.wikipedia.org/wiki?curid=3245835" title="Aleksander Gelman">
Aleksander Gelman



</doc>
<doc id="3245849" url="https://pl.wikipedia.org/wiki?curid=3245849" title="Noriko Munekata">
Noriko Munekata

 – japońska łyżwiarka szybka.
Kariera.
Największy sukces w karierze Noriko Munekata osiągnęła 3 grudnia 1994 roku w Heerenveen, kiedy zajęła trzecie miejsce w biegu na 3000 m w ramach Pucharu Świata. W zawodach tych wyprzedziły ją jedynie Niemka Gunda Niemann oraz Carla Zijlstra z Holandii. Było to jej jedyne podium w zawodach tego cyklu. Najlepsze wyniki osiągała w sezonie 1994/1995, kiedy była ósma w klasyfikacji końcowej 3000/5000 m. W 1994 roku zajęła też czwarte miejsce na wielobojowych mistrzostwach świata w Butte, przegrywając walkę o medal z Mihaelą Dascălu z Rumunii. W poszczególnych biegach zajęła kolejno dziesiąte miejsce na 500 m, była szósta na 3000 m oraz czwarta na dystansach 1500 i 5000 m. Była też między innymi ósma w biegu na 3000 m podczas dystansowych mistrzostw świata w Calgary. W 1998 roku brała udział w igrzyskach olimpijskich w Nagano, zajmując osiemnastą pozycję na tym samym dystansie. W 1998 roku zakończyła karierę.

</doc>
<doc id="3245885" url="https://pl.wikipedia.org/wiki?curid=3245885" title="Valentin Calafeteanu">
Valentin Calafeteanu

Valentin Calafeteanu (ur. 25 stycznia 1985 w Bukareszcie) – rumuński rugbysta występujący na pozycji , czterokrotny mistrz i pięciokrotny zdobywca Pucharu Rumunii, reprezentant kraju, uczestnik trzech Pucharów Świata.
Kariera klubowa.
W wieku ośmiu lat zaczął uczęszczać na treningi rugby w klubie RC Grivița Bukareszt, którego jego ojciec był zawodnikiem, a przez pewien czas uprawiał też piłkę nożną. Cztery lata później za namową chrzestnego przeszedł do zespołu Metrorex București, z którym zdobywał tytuły mistrzowskie we wszystkich kategoriach juniorskich.
W 2004 roku zainteresowanie zawodnikiem wyrazili włodarze Dinama. W tym klubie spędził pięć kolejnych lat zdobywając dwa tytuły mistrza kraju w latach 2007 i 2008 oraz Puchar Rumunii w drugim z nich. Z uwagi na kłopoty finansowe klubu przeszedł w 2010 roku do mającego duże aspiracje CSU Aurel Vlaicu Arad, po roku związał się zaś z RCM Timișoara. Już w pierwszym sezonie w jego barwach zdobył Puchar Rumunii, a w zakończonej na trzecim miejscu kampanii ligowej został najlepiej punktującym zawodnikiem, zwyciężył też w klasyfikacji na najwięcej celnych karnych. W kolejnych dwóch sezonach zespół zdobywał natomiast tytuły mistrza kraju (2012 i 2013), następnie brąz w 2014 i ponownie mistrzostwo okraszone tytułem najlepiej punktującego. Zespół z Timișoary puchar kraju zdobywał także w sezonach 2014, 2015 i 2016, a w tym ostatnim Calafeteanu został uznany najlepszym graczem finałowego pojedynku.
W latach 2004–2014 występował również w rumuńskiej drużynie związkowej, która uczestniczyła co roku w European Challenge Cup jako București Rugby. 
Po kontuzjach odniesionych podczas kariery pozostały mu wszczepione metalowe płytki oraz śruby.
Kariera reprezentacyjna.
Powoływany był do juniorskich zespołów reprezentacyjnych. Z kadrą U-19 zwyciężył w Dywizji B MŚ 2004, zaś w latach 2004–2005 występował w kadrze U-20, w pierwszym z nich triumfując w mistrzostwach Europy.
Uczestnik trzech seniorskich Pucharów Świata. W 2007 wystąpił we wszystkich czterech meczach (z Włochami, Szkocją, Portugalią i Nową Zelandią) swojej drużyny zdobywając dwa punkty. Znalazł się też w trzydziestce także cztery lata później, zagrał wówczas w trzech z czterech meczów swojej drużyny (z Argentyną, Anglią i Gruzją). Znalazłszy się w składzie w edycji 2015 ponownie rozegrał cztery spotkania (z Francją, Irlandią, Kanadą i Włochami) tym razem celnie kopiąc jednego karnego. Dwukrotnie zwyciężał w IRB Nations Cup – w 2012 i 2013.
Był również zawodnikiem reprezentacji rugby 7, z którą występował m.in. w ME 2004 będącymi jednocześnie turniejem eliminacyjnym do PŚ 2005, ME 2006 czy ME 2009.

</doc>
<doc id="3245907" url="https://pl.wikipedia.org/wiki?curid=3245907" title="Parafia Matki Bożej Gwiazdy Morza w Darwin">
Parafia Matki Bożej Gwiazdy Morza w Darwin

Parafia Matki Bożej Gwiazdy Morza w Darwin – parafia rzymskokatolicka, należąca do diecezji Darwin.
Pierwsza wzmianka o chrześcijanach zamieszkujących tereny miasta Darwin miała miejsce na łamach czasopisma "Northern Territory Times", kiedy to w wydaniu z dnia 15 lipca 1882 roku napisano: "Two Roman Catholic priests of the Order of the Sacred Heart ...came ashore and baptised some young children belonging to Catholic families" ("Dwaj katoliccy księża należący do wspólnoty Najświętszego Serca ...przybyli tutaj i ochrzcili kilkoro dzieci pochodzących z rodzin katolickich").

</doc>
<doc id="3245924" url="https://pl.wikipedia.org/wiki?curid=3245924" title="Otton Karol Liszka">
Otton Karol Liszka

Otton Karol Liszka (ur. 7 września 1886, zm. 19 czerwca 1957) – podpułkownik saperów Wojska Polskiego.
Życiorys.
Otton Liszka urodził się 7 września 1886 roku. 14 marca 1919 roku został przyjęty do Wojska Polskiego z byłej armii austro–węgierskiej, z zatwierdzeniem posiadanego stopnia kapitana ze starszeństwem z dniem 1 września 1915 roku, i przydzielony z dniem 1 listopada 1918 roku do dowództwa Pozycji Śląskiej. Do czerwca 1919 roku był oficerem do zleceń w referacie technicznym. Do września 1919 roku dowodził oddziałem saperskim na froncie. Do lipca 1920 roku pełnił służbę na stanowisku referenta w referacie zarządu budownictwa i demobilizacji na stacji zbornej, a do końca 1920 roku kierownika odcinka fortyfikacji i dowódcy saperów. 
14 czerwca 1921 roku został wcielony do Działu Budowlano-Kwaterunkowego Dowództwa Okręgu Generalnego „Kraków” w Krakowie. Jego oddziałem macierzystym był 5 pułk saperów. W 1921 roku zastępca kierownika rejonowego zarządu budownictwa i kwaterunku. W 1922 roku kierownik komisji likwidacyjnej budownictwa i kwaterunku. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 29. lokatą w korpusie oficerów inżynierii i saperów. 20 października 1923 roku został przeniesiony do 5 pułku saperów w Krakowie na stanowisko zastępcy dowódcy pułku. 31 grudnia 1925 roku został przydzielony do Zarządu Fortyfikacji Kraków na stanowisko kierownika. Z dniem 31 marca 1929 roku został przeniesiony z 5 Okręgowego Szefostwa Budownictwa w stan spoczynku. W 1934 roku pozostawał w ewidencji Powiatowej Komendy Uzupełnień Kraków Miasto. Był wówczas „przewidziany do użycia w czasie wojny”.
Zmarł 19 czerwca 1957. Został pochowany na Cmentarzu Rakowickim w Krakowie.

</doc>
<doc id="3245928" url="https://pl.wikipedia.org/wiki?curid=3245928" title="Zakład Usługowo Remontowy Tramwajów Śląskich">
Zakład Usługowo Remontowy Tramwajów Śląskich

Zakład Usługowo Remontowy – zakład należący do Tramwajów Śląskich zajmujący się remontem taboru i podzespołów tramwajowych, produkcją elementów torowych oraz utrzymaniem systemu łączności. Zakład znajduje się w Chorzowie przy ul. Inwalidzkiej 5. Do 2006 roku zakład pełnił funkcję zajezdni tramwajowej.
Historia.
Pod koniec XIX wieku rozpoczęto budowę linii tramwajowych w Hajdukach (obecnie Chorzów Batory). 7 września 1899 rozpoczęto eksploatację linii Hajduki – Katowice, a 19 listopada linii Hajduki – Królewska Huta (obecnie dzielnica Centrum Chorzowa).
Wraz z budową linii tramwajowych w Hajdukach wybudowano zajezdnię pomiędzy obecnymi ulicami Zamenhofa, Ratuszową, Trzyniecką i Długą. Na terenie zajezdni znajdowała się dwuczęściowa hala postojowa dla wagonów, pierwsza część przeznaczona była dla wagonów silnikowych i była zamykana, a druga część była przeznaczona dla wagonów doczepnych i była otwarta. W każdej części znajdowały się po 3 tory mające po 4 stanowiska. Na terenie zajezdni znajdowały się również tory odstawcze, warsztat, lakiernia, stolarnia i kuźnia. Obok zajezdni powstała elektrownia zasilająca sieć tramwajową.
W połowie 1929 roku rozpoczęto budowę nowych warsztatów głównych i zajezdni przy obecnej ulicy Inwalidów w niewielkiej odległości od starej zajezdni. 5 sierpnia 1930 roku gotowa była hala postojowo-przeglądowa, 8 listopada warsztaty, a 22 grudnia biura. W 1932 roku wybudowano jeszcze suszarnię piasku i skład soli oraz oddano do użytku windę towarową. Ogółem na terenie zajezdni powstało: 8-torowa hala warsztatu głównego ze składnicą i garażami, 8-torowa hala wagonowa, budynek administracyjny, budynek mieszkalny, lakiernia, suszarnia piasku i skład soli. Hala warsztatu wyposażona była w napędzaną elektrycznie przesuwnicę wagonów. Stara zajezdnia została sprzedana gazowni i w 1937 roku rozebrana.
Na początku XXI wieku podjęto decyzję, że chorzowska zajezdnia będzie zajmować się tylko naprawami tramwajów. Pomiędzy 15 czerwca a 12 sierpnia 2006 zajezdniom Zawodzie i Stroszek przekazano obsługę wszystkich relacji dotychczas obsługiwanych przez zajezdnię w Chorzowie Batorym:
6 maja 2022 dawna zajezdnia tramwajowa w Chorzowie-Batorym przy ul. Inwalidzkiej 5 została wpisana do rejestru zabytków (nr rej. A/980/2022).

</doc>
<doc id="3245929" url="https://pl.wikipedia.org/wiki?curid=3245929" title="Kelly Tripucka">
Kelly Tripucka

Peter Kelly Tripucka (ur. 16 lutego 1959 w Glen Ridge) – amerykański koszykarz polskiego pochodzenia, obrońca, uczestnik spotkań gwiazd NBA.
W swoim pierwszym sezonie notował średnio 21,6 punktu, 5,4 zbiórki, 3,3 asysty i 1,1 przechwytu. Już jako debiutant został wybrany do udziału w NBA All-Star Game. Po zakończeniu rozgrywek zaliczono go natomiast do składu najlepszych debiutantów, zajął też drugie miejsce w głosowaniu na debiutanta roku NBA.
Sezon 1982/83 okazał się najlepszym, pod względem statystycznym w jego karierze. Tripucka został trzecim strzelcem ligi ze średnią 26,5 punktu oraz jej liderem w kategorii czasu spędzanego średnio na parkiecie w każdym spotkaniu (38,8).
21 sierpnia 1986 roku został wysłany do Utah Jazz wraz z Kentem Bensonem, w zamian za Adriana Dantleya, oraz wybory drugiej rundy draftów 1987 (Norris Coleman) i 1990 roku (Phil Henderson). W Salt Lake City przyszło mu występować u boku duetu Stockton-Malone. Jego czas gry został znacznie ograniczony, w związku z czym średnia punktów spadła o przeszło połowę.
Po dwóch latach trafił do beniaminka NBA - klubu Charlotte Hornets. Tam ponownie mógł pokazać swoje strzeleckie umiejętności, uzyskując średnio 22,6 punktu. W trakcie swojej kariery z lidze pięciokrotnie uzyskiwał średnie co najmniej 20 punktów w meczu.
W 1991 roku opuścił NBA, aby rozegrać jeden sezon we Francji, w barwach CSP Limoges. Po powrocie do kraju zdecydował się zakończyć oficjalnie karierę sportową. W latach 1993-2001 komentował spotkania swojego byłego zespołu Detroit Pistons dla stacji FSN. Przez rok (2000/01) komentował spotkania New Jersey Nets w radiu, a następnie w telewizji (2003-05). W 2008 roku dołączył do zespołu komentatorów spotkań New York Knicks. komentował też spotkania akademickie w radiu Westwood One.
Jego synem jest Travis Tripucka - zawodnik futbolu amerykańskiego.
W 2001 roku Tripucka został wybrany do Polsko-Amerykańskiej Galerii Sław Sportu - National Polish-American Sports Hall of Fame. Jej członkiem jest również jego ojciec - Frank. Był on gwiazdą futbolu amerykańskiego na uczelni Notre Dame, gdzie jako quarterback Fighting Irish, został zaliczony do All-American. Jako zawodowiec występował w American Football League, w zespołach Detroit Lions, Chicago Cardinals oraz przez siedem lat w Kanadzie.
W 2008 roku zaliczono go do grona pięćdziesięciu najlepszych zawodników w historii klubu Detroit Pistons - 50 Greatest Pistons team.

</doc>
<doc id="3245930" url="https://pl.wikipedia.org/wiki?curid=3245930" title="Świat od zaraz">
Świat od zaraz

Świat od zaraz – singel Budki Suflera, wydany w styczniu 2000 roku. Pierwszy singel promujący album "Bal wszystkich świętych".
Tekst do utworu napisał Andrzej Mogielnicki, a kompozytorem jest Romuald Lipko. Utwór został nagrany w Studio Buffo. Realizacji nagrania podjął się Paweł Skura. Teledysk do utworu wyreżyserował Maciej Dejczer.
Piosenka utrzymywała się dwanaście tygodni na Liście Przebojów Programu Trzeciego, docierając do 31 miejsca.

</doc>
<doc id="3245931" url="https://pl.wikipedia.org/wiki?curid=3245931" title="Epitácio Lindolfo da Silva Pessoa">
Epitácio Lindolfo da Silva Pessoa

Epitácio Lindolfo da Silva Pessoa (ur. 23 maja 1865, zm. 13 lutego 1942) – brazylijski polityk, prezydent Brazylii.
Senator (1913-1919 i 1924-1930), minister przemysłu, transportu i robót publicznych (1900-1901), minister sprawiedliwości (1898-1901), prokurator generalny (1902-1905). Prezydent Brazylii od 28 lipca 1919 do 15 listopada 1922.
Kawaler m.in. portugalskiej Wstęgi Trzech Orderów (Chrystusa, Avis i Jakuba), polskiego Orderu Orła Białego, papieskiego Orderu Najwyższego Chrystusa, szwedzkiego Orderu Serafinów.

</doc>
<doc id="3245932" url="https://pl.wikipedia.org/wiki?curid=3245932" title="Epitácio da Silva Pessoa">
Epitácio da Silva Pessoa



</doc>
<doc id="3245938" url="https://pl.wikipedia.org/wiki?curid=3245938" title="Parafia Niepokalanego Serca Najświętszej Maryi Panny w Alice Springs">
Parafia Niepokalanego Serca Najświętszej Maryi Panny w Alice Springs

Parafia Niepokalanego Serca Najświętszej Maryi Panny w Alice Springs – parafia rzymskokatolicka, należąca do diecezji Darwin.
W dniu 28 lutego 1938 roku, do z Sydney do Alice Springs przybył Fr. George Henschke, który jeszcze tego samego dnia zorganizował i otworzył szkołę katolicką, do której jeszcze w tym samym roku uczęszczało 25 dzieci. Szkoła katolicka, obecnie nosząca imię Niepokalanego Serca Najświętszej Maryi Panny, w Alice Springs działa do dziś.

</doc>
<doc id="3245939" url="https://pl.wikipedia.org/wiki?curid=3245939" title="FC Pro Vasto">
FC Pro Vasto



</doc>
<doc id="3245942" url="https://pl.wikipedia.org/wiki?curid=3245942" title="Adelaide Parklands Terminal">
Adelaide Parklands Terminal

Adelaide Parklands Terminal - stacja kolejowa w Adelaide w stanie Australia Południowa, obsługująca cały przechodzący przez miasto pasażerski ruch międzystanowy. W praktyce oznacza to trzy transkontynentalne linie turystyczne obsługiwane przez firmę Great Southern Railway (GSR): The Ghan, The Overland oraz Indian Pacific. Jest to jedyna stacja w całej sieci GSR wspólna dla wszystkich trzech linii. 
Cała infrastruktura stacji czynna jest tylko w czasie postojów pociągów, co ma miejsce maksymalnie dwa razy w tygodniu dla każdej z linii. Obejmuje ona kawiarnię, sklep z pamiątkami, punkt obsługi podróżnych oraz kiosk. Przy stacji zlokalizowany jest bezpłatny parking. 

</doc>
<doc id="3245946" url="https://pl.wikipedia.org/wiki?curid=3245946" title="Guillermo Madrigal">
Guillermo Madrigal

Luis Guillermo Madrigal Gutiérrez (ur. 10 lutego 1993 w Los Mochis) – meksykański piłkarz występujący na pozycji napastnika, obecnie zawodnik Querétaro.
Kariera klubowa.
Madrigal jest wychowankiem zespołu CF Monterrey, do którego seniorskiej drużyny został włączony już jako siedemnastolatek przez szkoleniowca Víctora Manuela Vuceticha. W kwietniu 2011 wygrał z nią najbardziej prestiżowe rozgrywki północnoamerykańskiego kontynentu – Ligę Mistrzów CONCACAF, jednak w meksykańskiej Primera División zadebiutował dopiero 7 października 2011 w wygranym 3:2 spotkaniu z Estudiantes Tecos. W tym samym roku pojechał wraz z resztą ekipy do Japonii na Klubowe Mistrzostwa Świata, gdzie jednak zajął z Monterrey dopiero piąte miejsce. W wiosennym sezonie Clausura 2012 zdobył tytuł wicemistrza kraju, a także ponownie triumfował w północnoamerykańskiej Lidze Mistrzów. Dzięki temu po raz drugi miał okazję wziąć udział w Klubowych Mistrzostwach Świata, tym razem zajmując w nich trzecią lokatę. Premierowego gola w najwyższej klasie rozgrywkowej strzelił 30 marca 2013 w wygranej 3:0 konfrontacji z Pumas UNAM. W tym samym roku trzeci raz z rzędu wygrał ze swoim zespołem Ligę Mistrzów CONCACAF i wystąpił w Klubowych Mistrzostwach Świata, ponownie zajmując w nich z Monterrey piąte miejsce. Pełnił jednak wyłącznie funkcję gracza rezerwowego.
Nie potrafiąc wygrać rywalizacji o miejsce w składzie z zawodnikami takimi jak Humberto Suazo, Aldo de Nigris czy Dorlan Pabón, w styczniu 2014 Madrigal udał się na półroczne wypożyczenie do niżej notowanej drużyny Atlante FC z siedzibą w Cancún. Tam jednak, podobnie jak w Monterrey, był wyłącznie rezerwowym piłkarzem, a na koniec rozgrywek 2013/2014 spadł ze swoim zespołem do drugiej ligi. Po powrocie do Monterrey wciąż pełnił rolę rezerwowego, wobec czego w lipcu 2015 udał się na wypożyczenie po raz kolejny, tym razem do ekipy Querétaro FC, prowadzonej przez swojego byłego trenera z Monterrey – Víctora Manuela Vuceticha.
Kariera reprezentacyjna.
W 2009 roku Madrigal został powołany przez trenera José Luisa Gonzáleza Chinę do reprezentacji Meksyku U-17 na Mistrzostwa Świata U-17 w Nigerii. Tam był podstawowym piłkarzem swojej kadry narodowej, rozgrywając wszystkie cztery mecze, z czego trzy w wyjściowym składzie i strzelił gola w spotkaniu 1/8 finału z Koreą Południową (1:1, 3:5 po karnych). Jego drużyna zajęła wówczas drugie miejsce w grupie z bilansem dwóch zwycięstw i porażki, pokonując wówczas Brazylię (1:0) z Neymarem i Philippe Coutinho w składzie, lecz odpadła ze światowego czempionatu zaraz potem, w 1/8 finału, przegrywając we wspomnianym meczu z Koreańczykami w serii rzutów karnych.
W 2013 roku Madrigal znalazł się w ogłoszonym przez Sergio Almaguera składzie reprezentacji Meksyku U-20 na Mistrzostwa Ameryki Północnej U-20, podczas których pełnił jednak głównie rolę rezerwowego; wystąpił w czterech z pięciu możliwych spotkań, z czego tylko jedno w podstawowej jedenastce. Jego zespół, pełniący wówczas rolę gospodarzy turnieju, triumfował ostatecznie w tych rozgrywkach, pokonując w finale po dogrywce USA (3:1). W tym samym roku wziął udział w prestiżowym towarzyskim Turniej w Tulonie, dwukrotnie pojawiając się na boisku i ani razu nie wpisał się na listę strzelców, zaś jego drużyna zajęła trzecie miejsce w grupie i nie zakwalifikowała się do dalszych gier. Kilka tygodni później został powołany na Mistrzostwa Świata U-20 w Turcji. Podczas swojego drugiego już światowego czempionatu był jednak wyłącznie rezerwowym narodowego zespołu i zanotował tylko jeden z czterech możliwych meczów, natomiast Meksykanie zakończyli wówczas swój udział w młodzieżowym mundialu na 1/8 finału, przegrywając w nim z Hiszpanią (1:2).

</doc>
<doc id="3245949" url="https://pl.wikipedia.org/wiki?curid=3245949" title="Actor sequitur forum rei">
Actor sequitur forum rei

Actor sequitur forum rei (łac. "powód idzie za miejscem sądu pozwanego") – zasada rzymskiego procesu cywilnego określająca właściwość miejscową ("ratione loci"). Według tej paremii powód winien pozwać stronę przeciwną przed sąd (magistrat) tego miejsca, w którym pozwany (przeciwnik) ma stałe miejsce zamieszkania.
Paremię tą podaje Kodeks Justyniana:
Dopuszczalne były również odstępstwa od tej zasady. Wyjątkowo właściwy miejscowo mógł być sąd:
Istniała także możliwość ustalenia właściwości sądu sporu poprzez umowę stron o poddaniu sporu pod wybrany sąd – prorogacja sądu ("forum prorogatum")
Obecnie zasadę tę w polskim procesie cywilnym wyraża art. 27 § 1 Kodeksu postępowania cywilnego.

</doc>
<doc id="3245950" url="https://pl.wikipedia.org/wiki?curid=3245950" title="Grand Prix Comminges">
Grand Prix Comminges

Grand Prix Comminges, oficj. Grand Prix du Comminges – wyścig samochodowy, odbywający się w latach 1925-1936, 1939, 1947-1949, 1952 na torze Circuit automobile du Comminges w Saint-Gaudens w regionie Comminges, od którego pochodzi nazwa wyścigu. 
Od 2001 roku tydzień przed wyścigiem odbywają się wyścigi samochodów historycznych.

</doc>
<doc id="3245951" url="https://pl.wikipedia.org/wiki?curid=3245951" title="NoNoNo">
NoNoNo

NoNoNo – szwedzki zespół popowy powstały w 2012 roku w Sztokholmie.

</doc>
<doc id="3245955" url="https://pl.wikipedia.org/wiki?curid=3245955" title="Swietłana Bojko (łyżwiarka)">
Swietłana Bojko (łyżwiarka)

Swietłana Jurjewna Szurowa-Bojko (ros. Светлана Юрьевна Шурова-Бойко; ur. 8 lutego 1966 w Moskwie) – rosyjska łyżwiarka szybka reprezentująca ZSRR.
Kariera.
Największy sukces w karierze Swietłana Bojko osiągnęła 25 listopada 1990 roku w Berlinie, kiedy zajęła trzecie miejsce w biegu na 3000 m w ramach Pucharu Świata. W zawodach tych wyprzedziły ją jedynie dwie Niemki Gunda Kleemann oraz Heike Warnicke. Było to jej jedyne podium w zawodach tego cyklu. Najlepsze wyniki osiągała w sezonie 1989/1990, kiedy była dziewiąta w klasyfikacji końcowej 3000/5000 m. W 1988 roku wystartowała na igrzyskach olimpijskich w Calgary, zajmując czwarte miejsce w biegu na 5000 m. Walkę o brązowy medal przegrała wtedy z Gabi Zange z NRD. Na tych samych igrzyskach była też szósta w biegu na 3000 m. Na rozgrywanych cztery lata później igrzyskach w Albertville była piąta na 3000 m i szósta na 5000 m. W 1991 roku zajęła szóste miejsce podczas wielobojowych mistrzostw świata w Hamar. W poszczególnych biegach zajmowała 26. miejsce na 500 m, czwarte na 3000 m, siódme na 1500 m oraz trzecie na dystansie 5000 m. Na rozgrywanych rok wcześniej mistrzostwach Europy w Heerenveen zajęła czwarte miejsce, przegrywając walkę o podium z Heike Schalling. W 1992 roku zakończyła karierę.

</doc>
<doc id="3245958" url="https://pl.wikipedia.org/wiki?curid=3245958" title="Grand Prix Monzy">
Grand Prix Monzy

Grand Prix Monzy, oficj. Gran Premio di Monza – wyścig samochodowy, który odbywał się w latach 1922, 1929-1933, 1948–1952. Po 1950 roku nie był zaliczany do Mistrzostw Świata Formuły 1. Rozgrywany był w Monzy, nieopodal Mediolanu, na ulicznym torze Autodromo Nazionale di Monza.

</doc>
<doc id="3245963" url="https://pl.wikipedia.org/wiki?curid=3245963" title="Modestyn">
Modestyn

Modestyn, Herennius Modestinus – rzymski jurysta, uczeń Ulpiana. Jego aktywność przypada na połowę III wieku. Był ostatnim liczącym się prawnikiem okresu klasycznego w prawie rzymskim. Zaliczony do 5 największych jurystów w Konstytucji raweńskiej z 426 roku, co powodowało, że jego opinie miały moc prawa. Pisał przede wszystkim podręczniki i monografie, niestety wiele z jego twórczości znanych jest tylko z tytułu. Wyciągi jego opinii odnaleźć można w Digestach Justyniana. Znaczące dzieła to podręczniki: "Libri differentiarum" (9 ksiąg), "Regulae" (10 ksiąg), "Responsa" (19 ksiąg), "Pandectae" (12 ksiąg).

</doc>
<doc id="3245970" url="https://pl.wikipedia.org/wiki?curid=3245970" title="I liga polska w piłce siatkowej mężczyzn (2014/2015)">
I liga polska w piłce siatkowej mężczyzn (2014/2015)

I liga polska w piłce siatkowej mężczyzn 2014/2015 – 10. sezon rozgrywek siatkarskich organizowanych przez Polski Związek Piłki Siatkowej na drugim poziomie ligowym.
System rozgrywek.
Zmagania toczą się dwuetapowo:
Etap I (dwurundowa faza zasadnicza).
Przeprowadzona w formule ligowej, systemem kołowym (tj. "każdy z każdym – mecz i rewanż") Faza zasadnicza, klasyfikacja generalna – uwzględnia wyniki wszystkich rozegranych meczów, łącznie z meczami rozegranymi awansem. Punktacja: 3 pkt za wygraną 3:0 i 3:1, 2 pkt za wygraną 3:2, 1 pkt za porażkę 2:3, 0 pkt za przegraną 1:3 i 0:3.
Kolejność w tabeli po każdej kolejce rozgrywek (tabela) ustalana jest według liczby zdobytych punktów meczowych. W przypadku równej liczby punktów meczowych o wyższym miejscu w tabeli decyduje:
Jeżeli mimo zastosowania powyższych reguł nadal nie można ustalić kolejności, o wyższej pozycji w tabeli decydują wyniki meczów rozegranych pomiędzy zainteresowanymi drużynami w danym sezonie.
Etap II (faza play-off / play-out).
Przeprowadzona w systemem pucharowym. Do rundy play-off przystąpi 8 najlepszych drużyn po fazie zasadniczej. Zespoły z miejsc 9-10 zakończyły sezon, a 4 najsłabsze drużyny rywalizować będą o utrzymanie (w rundzie play-out).
Runda play-off
Runda 1
(O miejsca 1-8) - O tytuł mistrza KRISPOL 1. Ligi grają drużyny, które po zakończeniu fazy zasadniczej rozgrywek zajęły w tabeli miejsca od 1 do 8. Drużyny z miejsc 1-8; 2-7; 3-6; 4-5 utworzą pary meczowe, które zagrają o miejsca w 1/2 finału. Drużyny grają do dwóch zwycięstw. Gospodarzami pierwszych spotkań będą zespoły, które po fazie zasadniczej rozgrywek zajęły niższe miejsce w tabeli. Gospodarzami meczów rewanżowych będą zespoły, które po fazie zasadniczej zajęły wyższe miejsce tabeli. Jeżeli po zakończeniu drugiego spotkania stan rywalizacji w meczach będzie wynosił 1:1 to o wygraniu rywalizacji zadecyduje trzeci mecz rozegrany na parkiecie drużyny, która zajęła wyższe miejsce w tabeli po rundzie zasadniczej.
Runda 2
(O miejsca 1-4) - Zwycięzcy rywalizacji z rundy 1 zagrają w 1/2 finału o miejsca 1-4. W pierwszym półfinale zagrają zwycięzca rywalizacji 1-8 ze zwycięzcą rywalizacji 4-5. W drugim półfinale zagrają zwycięzca rywalizacji 2-7 ze zwycięzcą rywalizacji 3-6. Drużyny grają do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
Runda 3
(O miejsca 3-4) - Przegrany 1 półfinału gra z przegranym 2 półfinału. Drużyny grają dwumecz. Gospodarzami pierwszych spotkań będą zespoły, które po fazie zasadniczej rozgrywek zajęły niższe miejsce w tabeli. Gospodarzami meczów rewanżowych będą zespoły, które po fazie zasadniczej zajęły wyższe miejsce tabeli. Jeżeli po zakończeniu drugiego spotkania stan rywalizacji w meczach będzie wynosił 1:1 to, o wygraniu rywalizacji zadecyduje wygranie „złotego seta” do 15 punktów z dwoma punktami przewagi jednej z drużyn.
(O miejsca 1-2) - O tytuł mistrza KRISPOL 1. Ligi. Zwycięzca 1. półfinału gra ze zwycięzcą 2. półfinału do trzech wygranych meczów ze zmianą gospodarza po dwóch meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej).
Runda play-out
Zespoły, które po zakończeniu rundy zasadniczej zajęły miejsca 11-14 zagrają o utrzymanie w KRISPOL 1. Lidze. Drużyny z miejsc 11-14; 12-13 utworzą pary meczowe. Rywalizacja toczyć się będzie do trzech wygranych meczów ze zmianą gospodarza po dwóch rozegranych meczach. Gospodarzami pierwszego terminu (terminy są dwudniowe - dwumeczowe) będą zespoły, które po fazie zasadniczej rozgrywek zajęły wyższe miejsce w tabeli (ewentualny piąty mecz zostaje rozegrany również na parkiecie drużyny, która zajęła wyższe miejsce po rundzie zasadniczej). Zwycięzcy utrzymują się w lidze, natomiast przegrani spadają do II ligi.
O kolejności końcowej w przypadku odpadnięcia drużyn w tej samej rundzie i nie rozgrywania meczów o poszczególne miejsca decyduje kolejność po rundzie zasadniczej.

</doc>
<doc id="3245971" url="https://pl.wikipedia.org/wiki?curid=3245971" title="Hajk">
Hajk



</doc>
<doc id="3245972" url="https://pl.wikipedia.org/wiki?curid=3245972" title="Hayk">
Hayk



</doc>
<doc id="3245974" url="https://pl.wikipedia.org/wiki?curid=3245974" title="Alexander Orley">
Alexander Orley

Alexander Orley, także Asia Orley, właśc. Alexander Todd (ur. 23 grudnia 1911, zm. ok. 1 marca 1971) – amerykański kierowca wyścigowy.
Orley był Amerykaninem rosyjskiego pochodzenia mieszkającym w Europie. Przyjaźnił się z Zorą Arkusem-Duntovem, dla którego przed II wojną światową testował przerobione samochody MG. Orley planował wystartować tymi samochodami w kilku wyścigach Grand Prix, ale te plany nie zostały zrealizowane. Po wojnie, w 1949 roku, nabył samochód Veritas Meteor, który, napędzany silnikiem Bugatti zadebiutował w 1948 roku w wyścigu Eggberg. Orley prawdopodobnie umieścił w nim silnik BMW i używał go w różnych wyścigach przynajmniej do 1953 roku pod nazwą Orley Speciale.

</doc>
<doc id="3245975" url="https://pl.wikipedia.org/wiki?curid=3245975" title="Grand Prix Penya Rhin">
Grand Prix Penya Rhin

Grand Prix Penya Rhin, oficj. Penya Rhin Grand Prix – wyścig samochodowy, odbywający się w latach 1916-1919, 1921-1923, 1933-1936, 1946, 1948, 1950, 1954 na trzech różnych torach: Vilafranca, Montjuïc Circuit i Pedralbes Circuit.

</doc>
<doc id="3245976" url="https://pl.wikipedia.org/wiki?curid=3245976" title="Louis Adolphe Thiers">
Louis Adolphe Thiers



</doc>
<doc id="3245978" url="https://pl.wikipedia.org/wiki?curid=3245978" title="Mnichovo Hradiště (stacja kolejowa)">
Mnichovo Hradiště (stacja kolejowa)

Mnichovo Hradiště – stacja kolejowa w miejscowości Mnichovo Hradiště, w kraju środkowoczeskim, w Czechach. Jest ważnym węzłem kolejowym o znaczeniu regionalnym. Znajduje się na wysokości 230 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3245980" url="https://pl.wikipedia.org/wiki?curid=3245980" title="Natalja Połozkowa">
Natalja Połozkowa

Natalja Fiodorowna Połozkowa z d. Kozłowa (ros. Наталья Фёдоровна Полозкова z d. Козлова; ur. 2 kwietnia 1972 w Czelabińsku) – rosyjska łyżwiarka szybka reprezentująca ZSRR.
Kariera.
Największy sukces w karierze Natalja Połozkowa osiągnęła 16 stycznia 1993 roku w Davos, kiedy zwyciężyła w biegu na 1500 m w ramach Pucharu Świata. W zawodach tego cyklu jeszcze dwukrotnie stawała na podium, za każdym razem na najniższym stopniu: 7 marca 1993 roku w Inzell na 1500 m oraz 15 stycznia 1994 roku w Davos na 1000 m. Najlepsze wyniki osiągała w sezonie 1992/1993, kiedy była piąta w klasyfikacji końcowej 1500 m. W 1988 roku wystartowała na igrzyskach olimpijskich w Albertville, zajmując między innymi czwarte miejsce w biegu na 1500 m. Walkę o brązowy medal przegrała wtedy z Seiko Hashimoto z Japonii. Na rozgrywanych cztery lata później igrzyskach w Lillehammer jej najlepszym wynikiem było siódme miejsce na tym samym dystansie. Brała również udział w igrzyskach olimpijskich w Nagano w 1998 roku, gdzie była siedemnasta w biegu na 1000 m oraz dziesiąta na 1500 m. W 1991 roku zajęła ósme miejsce podczas wielobojowych mistrzostw świata w Hamar. W poszczególnych biegach zajmowała szóste miejsce na 500 m, jedenaste na 3000 m, ósme na 1500 m oraz czternaste na dystansie 5000 m. W tym samym roku była też szósta na mistrzostwach Europy w Sarajewie. W 2001 roku zakończyła karierę.

</doc>
<doc id="3245984" url="https://pl.wikipedia.org/wiki?curid=3245984" title="Natalia Połozkowa">
Natalia Połozkowa



</doc>
<doc id="3245985" url="https://pl.wikipedia.org/wiki?curid=3245985" title="Witalis Raczkiewicz">
Witalis Raczkiewicz

Witalis Jerzy Raczkiewicz (ur. 28 stycznia 1937 w Poznaniu, zm. 16 marca 2007 w Warszawie) – polski pianista, pedagog, prorektor filii Akademii Muzycznej w Białymstoku.
Życiorys.
Po ukończeniu średniej szkoły muzycznej w Poznaniu wyjechał do Warszawy, gdzie studiował w Państwowej Wyższej Szkole Muzycznej. W 1974 należał do grona założycieli filii Akademii Muzycznej im. Fryderyka Chopina w Białymstoku. Uzyskał tytuł profesora zwyczajnego, w latach 1981–1984 pełnił funkcję kierownika filii, a następnie od 1984 do 1985 dziekana i pełnomocnika rektora. Od 1996 do 1999 był prorektorem białostockiej filii, oraz wykładał na Wydziale Instrumentalno-Pedagogicznym. Dwukrotnie pełnił funkcję dyrektora, a trzykrotnie sekretarza jury Międzynarodowego Konkursu Pianistycznego im. Fryderyka Chopina. Współpracował z prof. Janem Ekierem w zakresie opracowania Wydania Narodowego Dzieł Fryderyka Chopina oraz wydania drukiem rond Fryderyka Chopina. Zainicjował powstanie Międzynarodowego Konkursu Duetów Fortepianowych w Białymstoku, był jego dyrektorem i jurorem. Został pochowany na cmentarzu Bródnowskim (kw. 22A, rząd 6, grób 3)
Prof. Witalis Jerzy Raczkiewicz jest patronem Państwowej Szkoły Muzycznej I-go stopnia w Gołdapi.
Odznaczenia.
W uznaniu zasług dla pracy pedagogicznej został odznaczony m.in. Złotym Krzyżem Zasługi i Krzyżem Kawalerskim Orderu Odrodzenia Polski, a także nagrodami Ministra Kultury i Sztuki i innymi.

</doc>
<doc id="3245986" url="https://pl.wikipedia.org/wiki?curid=3245986" title="Natalja Kozłowa">
Natalja Kozłowa



</doc>
<doc id="3245989" url="https://pl.wikipedia.org/wiki?curid=3245989" title="Jaroměřice nad Rokytnou (stacja kolejowa)">
Jaroměřice nad Rokytnou (stacja kolejowa)

Jaroměřice nad Rokytnou – stacja kolejowa w miejscowości Jaroměřice nad Rokytnou, w kraju Wysoczyna, w Czechach Znajduje się na wysokości 440 m n.p.m.
Na stacji istnieje możliwość zakupu biletu i rezerwacji miejsc.

</doc>
<doc id="3245990" url="https://pl.wikipedia.org/wiki?curid=3245990" title="Hlinsko v Čechách">
Hlinsko v Čechách

Hlinsko v Čechách – stacja kolejowa w miejscowości Hlinsko, w kraju pardubickim, w Czechach Znajduje się na wysokości 585 m n.p.m.
Stacja jest wyposażona w poczekalnię, kasy biletowe, na których można zakupić bilety na pociągi krajowe i międzynarodowe oraz zarezerwować miejsce w pociągu.

</doc>
<doc id="3245996" url="https://pl.wikipedia.org/wiki?curid=3245996" title="Varnsdorf (stacja kolejowa)">
Varnsdorf (stacja kolejowa)

Varnsdorf – stacja kolejowa w Varnsdorfie, w kraju usteckim, w Czechach. Jest ważnym węzłem kolejowym o znaczeniu regionalnym. Znajduje się na wysokości 340 m n.p.m.
Jest zarządzana przez Správę železnic. Na stacji nie ma możliwości zakupu biletu, a obsługa podróżnych odbywa się w pociągu.

</doc>
<doc id="3245997" url="https://pl.wikipedia.org/wiki?curid=3245997" title="Kōichi Tōchika">
Kōichi Tōchika

 – japoński seiyū. Pracuje dla agencji Haikyo.

</doc>
<doc id="3245998" url="https://pl.wikipedia.org/wiki?curid=3245998" title="Indywidualne Mistrzostwa Rosji na Żużlu 2014">
Indywidualne Mistrzostwa Rosji na Żużlu 2014

Indywidualne Mistrzostwa Rosji na Żużlu 2014 – zawody żużlowe, mające na celu wyłonienie medalistów indywidualnych mistrzostw Rosji w sezonie 2014. W finale zwyciężył broniący tytułu Grigorij Łaguta.

</doc>
<doc id="3245999" url="https://pl.wikipedia.org/wiki?curid=3245999" title="Kyuukyuu Sentai GoGo Five">
Kyuukyuu Sentai GoGo Five



</doc>
<doc id="3246000" url="https://pl.wikipedia.org/wiki?curid=3246000" title="Bakuryu Sentai Abaranger">
Bakuryu Sentai Abaranger



</doc>
<doc id="3246004" url="https://pl.wikipedia.org/wiki?curid=3246004" title="Bučovice (stacja kolejowa)">
Bučovice (stacja kolejowa)

Bučovice – stacja kolejowa w Bučovicach, w kraju południowomorawskim, w Czechach. Znajduje się na linii kolejowej Brno – Przerów, na wschód od Brna. Znajduje się na wysokości 220 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3246006" url="https://pl.wikipedia.org/wiki?curid=3246006" title="Erfenschlag">
Erfenschlag

Erfenschlag, Chemnitz-Erfenschlag – dzielnica miasta Chemnitz w Niemczech, w kraju związkowym Saksonia. 

</doc>
<doc id="3246010" url="https://pl.wikipedia.org/wiki?curid=3246010" title="Chemnitz-Erfenschlag">
Chemnitz-Erfenschlag



</doc>
<doc id="3246018" url="https://pl.wikipedia.org/wiki?curid=3246018" title="Helbersdorf">
Helbersdorf

Altchemnitz, Chemnitz-Helbersdorf – dzielnica miasta Chemnitz w Niemczech, w kraju związkowym Saksonia. 

</doc>
<doc id="3246020" url="https://pl.wikipedia.org/wiki?curid=3246020" title="Chemnitz-Helbersdorf">
Chemnitz-Helbersdorf



</doc>
<doc id="3246036" url="https://pl.wikipedia.org/wiki?curid=3246036" title="Železný Brod (stacja kolejowa)">
Železný Brod (stacja kolejowa)

Železný Brod – stacja kolejowa w Železným Brodzie, w kraju libereckim, w Czechach. Jest ważnym węzłem kolejowym o znaczeniu regionalnym. Znajduje się na wysokości 285 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3246038" url="https://pl.wikipedia.org/wiki?curid=3246038" title="Hutholz">
Hutholz

Hutholz, Chemnitz-Hutholz – dzielnica miasta Chemnitz w Niemczech, w kraju związkowym Saksonia.

</doc>
<doc id="3246040" url="https://pl.wikipedia.org/wiki?curid=3246040" title="Adolf Małysz">
Adolf Małysz

Adolf Małysz (ur. 1895, zm. 8 stycznia 1962) – działacz i duchowny zielonoświątkowy na Śląsku Cieszyńskim, w II Rzeczypospolitej prezes (zwierzchnik) pentekostalnej wspólnoty religijnej pn. Związek Stanowczych Chrześcijan, a od 1947 duchowny Zjednoczonego Kościoła Ewangelicznego.
Życiorys.
Syn Jerzego Małysza. Wychował się w Kościele Ewangelicko-Augsburskim. Od 1912 zatrudniony w hucie w Trzyńcu. Wśród współpracowników miał członków zboru stanowczych chrześcijan w Nieborach. Pod ich wpływem przyjął pobożność zielonoświątkową i pozyskał dla stanowczych chrześcijan swoich rodziców i inne osoby z rodzinnego Ustronia. Dzięki jego aktywności w 1913 roku w Ustroniu powstał zbór stanowczych chrześcijan. W 1920 został przełożonym zboru ustrońskiego i ożenił się (żona Zuzanna). W latach 1931–1935 pełnił dodatkowo funkcję prezesa Związku Stanowczych Chrześcijan.
W czasie II wojny światowej ze względu na odmowę podpisania Volkslisty 20 grudnia 1941 został wysłany wraz z rodziną na roboty do Niemiec, a jego dom został zarekwirowany.
Po zakończeniu okupacji powrócił do rodzinnego miasta i podjął na nowo pracę duszpasterza zboru w Ustroniu. Wobec stopniowego zbliżania się stanowczych chrześcijan do Związku Ewangelicznych Chrześcijan, który praktykował chrzest w wieku świadomym, w 1946 Adolf Małysz przyjął taki chrzest z rąk Stanisława Krakiewicza. W 1947 wraz z całym Związkiem Stanowczych Chrześcijan przystąpił do Zjednoczonego Kościoła Ewangelicznego (ZKE).
W związku z aresztowaniami duchownych ZKE w 1950 został uwięziony przez Urząd Bezpieczeństwa. W 1957 złożył urząd pastora zboru ustrońskiego, którego był założycielem.

</doc>
<doc id="3246044" url="https://pl.wikipedia.org/wiki?curid=3246044" title="Chemnitz-Hutholz">
Chemnitz-Hutholz



</doc>
<doc id="3246063" url="https://pl.wikipedia.org/wiki?curid=3246063" title="Kaßberg">
Kaßberg

Altchemnitz, Chemnitz-Kaßberg – dzielnica miasta Chemnitz w Niemczech, w kraju związkowym Saksonia. 

</doc>
<doc id="3246064" url="https://pl.wikipedia.org/wiki?curid=3246064" title="Wojciech Pietraszewski">
Wojciech Pietraszewski

Wojciech Pietraszewski (ur. 19 grudnia 1931 w Stanisławowie, zm. 1 listopada 1982 w Warszawie) – polski architekt i urbanista, docent doktor habilitowany.
Życiorys.
Ukończył studia na Politechnice Krakowskiej. Przez wiele lat działał w społecznym Towarzystwie Urbanistów Polskich, pełnił funkcję wiceprzewodniczącego Zarządu Oddziału TUP w Krakowie. Pracował naukowo w Akademii Ekonomicznej w Krakowie, na Politechnice Krakowskiej i Instytucie Geografii i Przestrzennego Zagospodarowania Polski Polskiej Akademii Nauk. Wojciech Pietraszewski był autorem wielu prac naukowych dotyczących planowania przestrzennego, urbanistyki i ekonomii społecznej.
Należał do zespołu architektów, którzy zaprojektowali wybudowaną w latach 1959–1960 kaplicę adoracji Najświętszego Sakramentu w bazylice Serca Jezusowego w Krakowie (współautorzy Lubosław Dormus i Jerzy Świecimski).
Został pochowany na cmentarzu Bródnowskim w Warszawie (kw. 24H, rząd 1, grób 17).

</doc>
<doc id="3246065" url="https://pl.wikipedia.org/wiki?curid=3246065" title="Chemnitz-Kaßberg">
Chemnitz-Kaßberg



</doc>
<doc id="3246066" url="https://pl.wikipedia.org/wiki?curid=3246066" title="Oblivion (singel Bastille)">
Oblivion (singel Bastille)

Oblivion – utwór brytyjskiego indie rockowego zespołu Bastille, który znalazł się na ich pierwszej kompilacji zatytułowanej "All This Bad Blood" oraz albumie studyjnym, zatytułowanym "Bad Blood". Utwór wydany został 8 września 2014 roku przez wytwórnię Virgin Records jako drugi singel z kompilacji. Produkcją singla zajął się Mark Crew wraz z Danem Smithem, który jest także twórcą tekstu. 15 lipca 2014 roku zespół podczas występu w London Somerset House potwierdził, że utwór „Oblivion” zostanie następnym singlem. Utwór został wykorzystany w dziewiątym odcinku czwartego sezonu serialu Pamiętniki wampirów.
Teledysk.
Teledysk swoją premierę miał 21 lipca 2014 roku na stronie MSN Music UK. Reżyserią zajął się Austin Peters, który również był reżyserem teledysków do singli „Flaws” i „Laura Palmer”. W teledysku wystąpiła brytyjska aktorka Sophie Turner.
Występy na żywo.
Po raz pierwszy zespół zaprezentował na żywo „Oblivion” we wrześniu 2012 roku podczas iTunes Festival. Zespół wykonał również ten utwór 25 stycznia 2014 roku podczas programu Saturday Night Live.

</doc>
<doc id="3246068" url="https://pl.wikipedia.org/wiki?curid=3246068" title="Karol Kaleta">
Karol Kaleta

Karol Kaleta (ur. 1889, zm. 1982) – polski przywódca i duchowny zielonoświątkowy na Śląsku Cieszyńskim, po obu stronach Olzy: w Polsce i w Czechosłowacji.
Życiorys.
Początkowo należał do Społeczności Chrześcijańskiej w Cieszynie, z której wystąpił i przyłączył się do Związku Stanowczych Chrześcijan, którego prezesem był w latach 1917-1920 i 1927-1931.
W latach był 1926-1968 przełożonym zboru stanowczych chrześcijan w Gródku na Zaolziu. Po II wojnie światowej opowiedział się za włączeniem zaolziańskiej części Związku Stanowczych Chrześcijan do Jednoty Czeskobraterskiej. Stało się to faktem w 1951.

</doc>
<doc id="3246070" url="https://pl.wikipedia.org/wiki?curid=3246070" title="Lutherviertel">
Lutherviertel

Altchemnitz, Chemnitz-Lutherviertel – dzielnica miasta Chemnitz w Niemczech, w kraju związkowym Saksonia. 

</doc>
<doc id="3246071" url="https://pl.wikipedia.org/wiki?curid=3246071" title="Chemnitz-Lutherviertel">
Chemnitz-Lutherviertel



</doc>
<doc id="3246074" url="https://pl.wikipedia.org/wiki?curid=3246074" title="Morgenleite">
Morgenleite

Altchemnitz, Chemnitz-Morgenleite – dzielnica miasta Chemnitz w Niemczech, w kraju związkowym Saksonia. 

</doc>
<doc id="3246076" url="https://pl.wikipedia.org/wiki?curid=3246076" title="Chemnitz-Morgenleite">
Chemnitz-Morgenleite



</doc>
<doc id="3246082" url="https://pl.wikipedia.org/wiki?curid=3246082" title="Reichenbrand">
Reichenbrand

Altchemnitz, Chemnitz-Reichenbrand – dzielnica miasta Chemnitz w Niemczech, w kraju związkowym Saksonia. 

</doc>
<doc id="3246083" url="https://pl.wikipedia.org/wiki?curid=3246083" title="Chemnitz-Reichenbrand">
Chemnitz-Reichenbrand



</doc>
<doc id="3246084" url="https://pl.wikipedia.org/wiki?curid=3246084" title="Referendum w Terytorium Północnym w 1998 roku">
Referendum w Terytorium Północnym w 1998 roku

Referendum w Terytorium Północnym w 1998 roku odbyło się w sobotę, 3 października i dotyczyło wyrażenia zgody na przekształcenie Terytorium Północnego z terytorium federalnego w siódmy stan Australii. Referendum zakończyło się wygraną zwolenników pozostania Terytorium przy dotychczasowym statusie, choć niewielką przewagą głosów.
Znaczenie referendum.
W 1911 Terytorium Północne zostało wyłączone spod jurysdykcji któregokolwiek ze stanów Australii i podporządkowane bezpośrednio władzom federalnym. W 1978 uzyskało ono autonomię, która zbliżyła zakres jego samodzielności do stanów, ale nie zrównała go z nimi w pełni. Najważniejszą różnicą jest to, iż prawodawstwo stanowe nie może być uchylane przez Parlament Australii, a jedynie przez sądy, a i to wyłącznie w przypadkach przewidzianych w konstytucji federalnej. Tymczasem prawo terytorialne Terytorium Północnego może być uchylane przez władze federalne w znacznie bardziej swobodny sposób. Przekształcenie Terytorium w stan zlikwidowałoby tę nierówność.
Czynniki wpływające na wynik.
Wśród powodów, dla których referendum zakończyło się porażką zwolenników zmiany statusu wymieniano dwa zasadnicze powody. Po pierwsze, w oczach znacznej części wyborców stało się ono plebiscytem nad osobą bardzo niepopularnego wówczas szefa ministrów Terytorium, Shane’a Stone’a. Pewna część elektoratu zagłosowała na „Nie” z powodu swojej niechęci do Stone’a, będącego liderem kampanii na „Tak”, nie zaś z powodów odnoszących się do meritum głosowania. Po drugie, władze federalne zaproponowały, aby nowy stan posiadał trzy miejsca w Senacie Australii, gdy tymczasem sześć dotychczasowych stanów ma po 12 miejsc. Dla części wyborców w Terytorium takie warunki były nie do przyjęcia. Z drugiej strony argumentowano, że gdyby Terytorium otrzymało tyle samo miejsc, co np. Nowa Południowa Walia, to jeden senator w tym stanie przypadałby na ok. 30 razy większą liczbę wyborców niż w Terytorium.

</doc>
<doc id="3246093" url="https://pl.wikipedia.org/wiki?curid=3246093" title="Schloßchemnitz">
Schloßchemnitz

Altchemnitz, Chemnitz-Schloßchemnitz – dzielnica miasta Chemnitz w Niemczech, w kraju związkowym Saksonia. 

</doc>
<doc id="3246096" url="https://pl.wikipedia.org/wiki?curid=3246096" title="Aleksandr Łoktionow">
Aleksandr Łoktionow

Aleksandr Dmitrijewicz Łoktionow, ros. Александр Дми́триевич Локтио́нов (ur. we wsi Wierchnij Lubaż w guberni kurskiej, zm. 28 października 1941 k. Kujbyszewa) – komandarm i generał pułkownik Armii Czerwonej, dowódca Sił Powietrznych ZSRR – zastępca Ludowego Komisarza Obrony ZSRR (1937-1940).
Życiorys.
Po wybuchu I wojny światowej wcielony do rosyjskiej armii, w 1916 skończył oranienburską szkołę podoficerską. W latach 1916-1917 jako dowódca kompanii i batalionu walczył na froncie zachodnim i południowo-zachodnim. Po rewolucji ludowej został członkiem komitetu pułkowego, później zastępcą dowódcy pułku. W 1918 wstąpił do Armii Czerwonej, brał udział w wojnie domowej jako dowódca batalionu, pułku i brygady strzeleckiej na frontach południowym i kaukaskim, walcząc z wojskami Antona Denikina. Jako dowódca pułku wyróżnił się podczas walk o Donieckie Zagłębie Węglowe, a jako dowódca brygady – w likwidacji desantu wojsk Siergieja Ułagaja na Kubaniu i w walkach o Krym z wojskami Piotra Wrangla. W 1921 wstąpił do RKP(b). Po zakończeniu wojny domowej od czerwca 1921 dowodził 97 Brygadą Strzelecką, następnie 33 Dywizją Strzelecką, od lipca 1923 był zastępcą dowódcy 2 Tulskiej Dywizji Strzeleckiej, od jesieni 1924 dowódca 2 Białoruskiej Dywizji Strzeleckiej. W 1923 ukończył wyższe kursy akademickie, w 1928 kursy dla wyższej kadry dowódczej przy Akademii Wojskowej im. Frunze w Moskwie, a w 1930 kursy partyjno-polityczne dla wyższych dowódców przy Wojskowo-Politycznej Akademii im. Nikołaja Tołmaczowa, po czym został dowódcą 4 Korpusu Strzeleckiego. Od 1933 zastępca dowódcy wojsk Białoruskiego Okręgu Wojskowego ds. lotnictwa, w maju 1935 przeniesiony na analogiczne stanowisko do Charkowskiego Okręgu Wojskowego. W 1935 mianowany komkorem, czyli dowódcą korpusu. W sierpniu 1937 mianowany dowódcą wojsk Środkowoazjatyckiego Okręgu Wojskowego, od listopada 1937 dowódca Sił Powietrznych ZSRR – zastępca Ludowego Komisarza Obrony ZSRR ds. lotnictwa. W 1938 mianowany komandarmem 2 rangi, od lipca 1940 pierwszy dowodzący wojskami nowo utworzonego Nadbałtyckiego Okręgu Wojskowego (powstałego po aneksji Litwy, Łotwy i Estonii przez ZSRR latem 1940). Od 1937 deputowany do Rady Najwyższej ZSRR, od XVIII Zjazdu WKP(b) kandydat na członka KC WKP(b). W grudniu 1940 odwołany ze stanowiska i przekazany do dyspozycji Ludowego Komisarza Obrony ZSRR. 19 czerwca 1941 aresztowany i osadzony w moskiewskim więzieniu NKWD, po ataku Niemiec na ZSRR ewakuowanego do Kujbyszewa (obecnie Samara). Poddany szykanom, później bez procesu rozstrzelany wraz z grupą innych generałów na rozkaz ludowego komisarza spraw wewnętrznych Ł. Berii. W 1955 pośmiertnie zrehabilitowany.

</doc>
<doc id="3246100" url="https://pl.wikipedia.org/wiki?curid=3246100" title="Chemnitz-Schloßchemnitz">
Chemnitz-Schloßchemnitz



</doc>
<doc id="3246111" url="https://pl.wikipedia.org/wiki?curid=3246111" title="Parafia Ducha Świętego w Casuarina">
Parafia Ducha Świętego w Casuarina

Parafia Ducha Świętego w Casuarina – parafia rzymskokatolicka, należąca do diecezji Darwin.
Parafia w Casuarina została erygowana w 1974 roku, a jej terytorium z parafii w Nightcliff.

</doc>
<doc id="3246116" url="https://pl.wikipedia.org/wiki?curid=3246116" title="Yorckgebiet">
Yorckgebiet

Chemnitz-Yorckgebiet – dzielnica miasta Chemnitz w Niemczech, w kraju związkowym Saksonia. 

</doc>
<doc id="3246119" url="https://pl.wikipedia.org/wiki?curid=3246119" title="Chemnitz-Yorckgebiet">
Chemnitz-Yorckgebiet



</doc>
<doc id="3246127" url="https://pl.wikipedia.org/wiki?curid=3246127" title="Borna-Heinersdorf">
Borna-Heinersdorf

Borna-Heinersdorf, Chemnitz-Borna-Heinersdorf – dzielnica miasta Chemnitz w Niemczech, w kraju związkowym Saksonia.

</doc>
<doc id="3246129" url="https://pl.wikipedia.org/wiki?curid=3246129" title="Parafia św. Franciszka z Asyżu w Humpty Doo">
Parafia św. Franciszka z Asyżu w Humpty Doo

Parafia św. Franciszka z Asyżu w Humpty Doo – parafia rzymskokatolicka, należąca do diecezji Darwin.
W niedzielnej mszy św. uczestniczy zwykle około 200 parafian.

</doc>
<doc id="3246130" url="https://pl.wikipedia.org/wiki?curid=3246130" title="Chemnitz-Borna-Heinersdorf">
Chemnitz-Borna-Heinersdorf



</doc>
<doc id="3246131" url="https://pl.wikipedia.org/wiki?curid=3246131" title="Lex Aebutia de formulis">
Lex Aebutia de formulis

Lex Aebutia de formulis – rzymska ustawa wydana między 149 a 126 rokiem p.n.e., uchwalona na wniosek urzędnika Sekstusa Aeliusa. Zgodnie z jej treścią postępowanie legisakcyjne zostało częściowo zastąpione przez postępowanie formułkowe.
Zakres reformy.
Współcześnie nie jest znany dokładny zakres reformy, jakiej dokonano uchwalając "lex Aebutia". W liczącym się zakresie postępowanie legisakcyjne funkcjonowało jeszcze, stopniowo wypierane w praktyce obrotu prawnego przez postępowanie formułkowe, przez ponad wiek, do ustaw julijskich z 17 r. p.n.e. (lex Iulia iudiciorum privatorum i lex Iulia iudiciorum publicorum). Przy ich pomocy cesarz August nieomal zupełnie usunął postępowanie legisakcyjne z rzymskiego systemu prawnego. W szczątkowej postaci przetrwało ono do III w. n.e.
Przyczyny reformy.
Po zwycięskich wojnach punickich państwo rzymskie weszło w okres dynamicznego rozwoju. Hamulcem dla gospodarki było jednak archaiczne postępowanie legisakcyjne. Cechował je krępujący formalizm oraz zupełny brak przystosowania do szerokiej wymiany handlowej. Reforma upraszczająca postępowanie i rozszerzająca dostępną ochronę praw prywatnych okazała się niezbędna.

</doc>
<doc id="3246141" url="https://pl.wikipedia.org/wiki?curid=3246141" title="Parafia św. Piotra Apostoła w Jabiru">
Parafia św. Piotra Apostoła w Jabiru

Parafia św. Piotra Apostoła w Jabiru – parafia rzymskokatolicka, należąca do diecezji Darwin.
Święty Piotr został ogłoszony patronem parafii 22 sierpnia 1982 roku, na trzy miesiące przed oficjalnym otwarciem kościoła parafialnego, które to miało miejsce 7 listopada 1982 roku. Obecnie w niedzielnej mszy św. uczestniczy zwykle około 50 parafian.

</doc>
<doc id="3246162" url="https://pl.wikipedia.org/wiki?curid=3246162" title="II Liceum Ogólnokształcące im. Powstańców Śląskich w Mysłowicach">
II Liceum Ogólnokształcące im. Powstańców Śląskich w Mysłowicach

II Liceum Ogólnokształcące im. Powstańców Śląskich w Mysłowicach (Potocznie nazywane "Dwójką") – szkoła ponadgimnazjalna utworzona w 1911 roku, znajdująca się przy ulicy Mikołowskiej 3 w Mysłowicach.
W 2013 roku w internetowym głosowaniu wybrana najlepszą szkołą ponadgimnazjalną w Mysłowicach.
Poprzednie nazwy szkoły.
Po wojnie szkoła kilka razy zmieniała nazwę i była siedzibą:
Budynek.
Budynek szkoły oddany został do użytku w 1912 roku, wybudowany według projektu Kocha. Prace budowlane rozpoczęły się w 1908 roku. Był to nieliczny przykład modernizmu w mieście. W oknach auli umieszczony jest zespół witraży, które wykonane zostały przez F. Müllera z Qedlinburga, przedstawiają one postacie młodych kobiet, symbolizujących kolejno: sztuki piękne, męstwo, sprawiedliwość, mądrość i opatrzność.
22 lipca 1966 roku spłonął dwuspadzisty dach, który odbudowano w formie pokrycia płaskiego. Tył budynku został rozbudowany, w tej części znajduje się między innymi biblioteka szkolna. Teren działki szkoły sąsiaduje natomiast z I Liceum Ogólnokształcącym im. Tadeusza Kościuszki.
W czerwcu 2012 roku do użytku oddano nowoczesną salę gimnastyczną, która połączyła II LO z Zespołem Szkół Ogólnokształcących. Jej budowa kosztowała 6,5 mln zł.
 Budynek wpisany jest do rejestru zabytków pod nr rej.: A/102/03 z 7.11. 2003
Kiedyś.
W czasach, gdy szkoła była siedzibą Studium Wychowawczyń Przedszkolnych uczennice mieszkały w internacie, który znajdował się na strychu budynku. Przyczyną pożaru w 1966 roku było zostawienie przez jedną z nich włączonego żelazka. W części, która dziś służy za sale lekcyjne wcześniej znajdowały się mieszkania dla nauczycieli.
W tamtym okresie patronką szkoły była działaczka oświatowa Stefania Sempołowska.
Obecnie.
Uczniowie liceum co roku osiągają wysokie wyniki zdawalności egzaminu maturalnego. W roku szkolnym 2012/2013 wprowadzono innowację- klasy mundurowe. Uczniowie mogą pobierać nauki w rozszerzeniu "policyjno-prawnym" lub "strażacko-pożarniczym". Oprócz tego istnieją klasy: biologiczno-chemiczne, kulturoznawczo-dziennikarskie, multimedialne i wojskowe.
Urząd Miasta Mysłowice zachęca absolwentów gimnazjów, by swoją dalszą naukę związali z rodzinnym miastem. Szkoły, w tym II LO promują się za pomocą billboardów, rozmieszczonych w mieście oraz podczas targów edukacyjnych, odbywających się w Centralnym Muzeum Pożarnictwa w Mysłowicach.
Inicjatywy.
W szkole co roku przeprowadzane zostają wybory, w których wybierany zostaje samorząd szkolny.
W 2012 roku po dłuższym czasie reaktywowana została gazetka szkolna „No! Bo…”. 8 kwietnia 2013 roku w szkole zaczęło nadawać radio o nazwie "Our Place". Jego działalność to wyłączna praca grupy uczniów.
W szkole działa także projekt naukowy „ZA KATEDRĄ…”. W wyniku jego działalności szkołę odwiedzili m.in. Adam Boniecki (ksiądz), Małgorzata Handzlik, Tadeusz Sławek, Irena Lipowicz, Marek Wójcik, Marek Michalak czy prof. dr hab. Ryszard Koziołek.
Co miesiąc w szkole odbywają się koncerty Filharmonii Śląskiej im. Henryka Mikołaja Góreckiego, w ramach projektów „Audycje szkolne” i „Młoda Filharmonia”.
Dwójka bierze udział w programach międzynarodowych "Comenius "oraz "Erasmus Plus "(pod hasłem „Stop Dyskryminacji! Tak dla integracji!”), współpracując z uczniami z Turcji, Włoch i Niemiec.
W marcu 2015 roku w szkole odbyła się I edycja Konkursu Wiedzy o Sejmie pod patronatem Marszałka Sejmu. Jego organizatorką jest poseł Ewa Kołodziej.
Współpraca.
II LO jest jedyną szkołą ponadgimnazjalną w Mysłowicach, która współpracuje z Wydziałem Prawa i Administracji oraz Wydziałem Nauk Społecznych Uniwersytetu Śląskiego w Katowicach.
W listopadzie 2014 szkoła podpisała porozumienie o współpracy ze Strażą Miejską oraz Miejskim Ośrodkiem Sportu i Rekreacji w Mysłowicach, na podstawie którego uczniowie klas mundurowych mogą uczestniczyć w zajęciach samoobrony i sztuk walki pod okiem wykwalifikowanych instruktorów.

</doc>
<doc id="3246164" url="https://pl.wikipedia.org/wiki?curid=3246164" title="Karol Śniegoń">
Karol Śniegoń

Karol Śniegoń (ur. 1892, zm. 1972) – polski duchowny zielonoświątkowy, prezes Związku Stanowczych Chrześcijan na Śląsku Cieszyńskim, prezes Zjednoczonego Kościoła Ewangelicznego w PRL.
Życiorys.
Wywodził się z Kościoła Ewangelicko-Augsburskiego. Włączył się w działalność Związku Stanowczych Chrześcijan, gdzie szybko znalazł się w ścisłym gronie kierowniczym i stał się następcą Jana Kajfosza i Karola Kalety na stanowisku prezesa Związku. Funkcję tę pełnił w latach 1920-1927, 1935-1938 i 1945-1947.
Po II wojnie światowej zabiegał o połączenie Związku Stanowczych Chrześcijan ze Związkiem Ewangelicznych Chrześcijan i Związkiem Wolnych Chrześcijan w Zjednoczony Kościół Ewangeliczny (ZKE). Po powstaniu ZKE w 1947 został jego wiceprezesem, zaś w latach 1950-1953 był prezesem ZKE. W czasie pełnienia przezeń tej funkcji Urząd Bezpieczeństwa dokonał we wrześniu 1950 masowych aresztowań duchownych ZKE. Sam też został uwięziony, podejrzewano go o wrogi stosunek do Polski Ludowej oraz o działalność szpiegowską. Na wolność wyszedł w 1951.
Przez wiele lat był pastorem zboru ZKE w Cieszynie.

</doc>
<doc id="3246167" url="https://pl.wikipedia.org/wiki?curid=3246167" title="Glösa-Draisdorf">
Glösa-Draisdorf

Glösa-Draisdorf, Chemnitz-Glösa-Draisdorf – dzielnica miasta Chemnitz w Niemczech, w kraju związkowym Saksonia.

</doc>
<doc id="3246168" url="https://pl.wikipedia.org/wiki?curid=3246168" title="Gloesa-Draisdorf">
Gloesa-Draisdorf



</doc>
<doc id="3246169" url="https://pl.wikipedia.org/wiki?curid=3246169" title="Chemnitz-Glösa-Draisdorf">
Chemnitz-Glösa-Draisdorf



</doc>
<doc id="3246173" url="https://pl.wikipedia.org/wiki?curid=3246173" title="Glösa">
Glösa

Niemcy:
Szwecja:

</doc>
<doc id="3246183" url="https://pl.wikipedia.org/wiki?curid=3246183" title="Gloesa">
Gloesa



</doc>
<doc id="3246200" url="https://pl.wikipedia.org/wiki?curid=3246200" title="Puchar Polski w piłce siatkowej mężczyzn (2014/2015)">
Puchar Polski w piłce siatkowej mężczyzn (2014/2015)

Puchar Polski w piłce siatkowej mężczyzn 2014/2015 – 58. sezon rozgrywek o siatkarski Puchar Polski odbywający się od 1932 roku.
System rozgrywek.
W pierwszych trzech rundach zespoły z II ligi rywalizują ze sobą, po czym dwa zwycięskie zespoły dołączają do zespołów z I ligi. Po kolejnych trzech rundach i wyłonieniu dwóch drużyn do gry przystępują drużyny z Plusligi. Gospodarzem w kolejnej rundzie jest zespół, który w poprzednim sezonie zajmował niższą pozycję w lidze.

</doc>
<doc id="3246201" url="https://pl.wikipedia.org/wiki?curid=3246201" title="Literał zmienny">
Literał zmienny



</doc>
<doc id="3246206" url="https://pl.wikipedia.org/wiki?curid=3246206" title="Honoré Wagner">
Honoré Wagner

Honoré Wagner (ur. 1 czerwca 1921, zm. 23 maja 1965 w Nürburgu) – luksemburski kierowca wyścigowy i licencjonowany pilot. Zginął w wypadku podczas wyścigu 1000 km Nürburgringu w 1965 roku, prowadząc Alfę Romeo Giulia TZ.

</doc>
<doc id="3246209" url="https://pl.wikipedia.org/wiki?curid=3246209" title="Theodor Zöckler">
Theodor Zöckler

Theodor Zöckler (ur. 5 marca 1867 w Greifswaldzie, zm. 18 września 1949 w Stade) – niemiecki duchowny luterański, działacz charytatywny, w II Rzeczypospolitej superintendent Kościoła Ewangelickiego Augsburskiego i Helweckiego Wyznania w Małopolsce.
Życiorys.
Działał w Stanisławowie. Początkowo (od 1891) był zaangażowany w akcję misyjną wśród Żydów, a w 1896 założył tam sierociniec. I wojnę światową spędził w Austrii. Po odzyskaniu przez Polskę niepodległości powrócił do Stanisławowa, gdzie zajmował się szkolnictwem i założył fabrykę maszyn rolniczych. W 1924 został superintendentem Kościoła Ewangelickiego Augsburskiego i Helweckiego Wyznania w Małopolsce. Na stanowisku tym zastąpił ks. Hermanna Fritschego. Urząd pełnił do wybuchu II wojny światowej.

</doc>
<doc id="3246212" url="https://pl.wikipedia.org/wiki?curid=3246212" title="Armia indyjska">
Armia indyjska



</doc>
<doc id="3246213" url="https://pl.wikipedia.org/wiki?curid=3246213" title="Łąkówka krasnobrzucha">
Łąkówka krasnobrzucha

Łąkówka krasnobrzucha ("Neophema chrysogaster") – gatunek średniej wielkości ptaka z rodziny papug wschodnich (Psittaculidae), podrodziny dam (Loriinae). Gniazduje jedynie w zachodniej Tasmanii, zimuje w południowej Australii. Krytycznie zagrożony wyginięciem.
Taksonomia.
Gatunek opisał po raz pierwszy John Latham w 1790. Nadał mu nazwę "Psittacus chrysogaster". Holotyp pochodził z bliżej nieokreślonej lokalizacji na Tasmanii. Obecnie (2020) IOC umieszcza gatunek w rodzaju "Neophema". Monotypowy.
Morfologia.
Długość ciała w przedziale 20–21 cm. Średnia masa ciała 42 g. Wymiary szczegółowe: długość skrzydła 106–113 mm, ogona 95–110 mm, dzioba 10–12 mm, zaś skoku 15–17 mm. Występuje nieznaczny dymorfizm płciowy. Samicę wyróżnia bardziej matowe upierzenie i mniejsza barwna plama na brzuchu. Ogólnie upierzenie trawiastozielone. Z przodu głowy pozioma niebieska kreska, kończąca się na oku; na jej skrajach kolor blednie. Wierzch głowy i kantarek żółtozielony. Krawędź skrzydła porastają pióra niebiesko-zielone. Wewnętrzne pokrywy skrzydłowe zielone, pozostałe niebieskie, z wyjątkiem granatowych pokryw lotek I rzędu. Lotki czarne, chorągiewki zewnętrzne niebieskie z wyraźnym żółtymi krawędziami. Bliższe ciału lotki II rzędu na chorągiewkach zewnętrznych zielono obrzeżone. Pierś zielona, barwa przechodzi w tył od żółtozieloną i żółtą (na pokrywach nadogonowych). Na brzuchu wyraźna pomarańczowa plama. Sterówki leżące z wierzchu niebieskie, boczne (przy złożonym ogonie niewidoczne od góry) żółte z niebieskawozielonymi nasadami. Dziób czarny, tęczówka ciemnobrązowa, nogi szare.
Zasięg występowania.
Gatunek wędrowny. Gniazduje jedynie w południowo-zachodniej Tasmanii, według danych z 2014, jedynie w okolicach wioski Melaleuca. Zimuje wzdłuż wybrzeża (do około 10 km od brzegu) od południowo-wschodniej Australii Południowej do południowej części Wiktorii. Ptak zimował również w Nowej Południowej Walii, ostatnia obserwacja (stan na 2014) miała miejsce w 2003, kiedy dostrzeżono dwa osobniki. Od końca lat 80. XIX w. do 1907 łąkówka krasnobrzucha występowała także w okolicach Sydney; stwierdzano wtedy lęgi. Część populacji zostaje na Tasmanii cały rok.
W sezonie lęgowym występuje głównie w lesie eukaliptusowym, gdzie rośnie np. "Eucalyptus nitida" czy "E. ovata"; do tego na wrzosowiskach. W zimie na zalesionych wybrzeżach; może przemieszczać się celem szukania pożywienia np. na słone mokradła i inne środowiska z obecnością halofitów, jak soliród ("Salicornia"), "Arthrocnemum" (komosowate), sit ("Juncus"), sodówka ("Suaeda").
Zachowanie.
Łąkówka krasnobrzucha odzywa się charakterystycznym brzęczeniem, powstającym poprzez powtarzanie ostrego "cziter–cziter". Prócz tego wydaje z siebie miększe, dzwoniące dźwięki. Migracje odbywają się głównie w nocy; stwierdzano drapieżnictwo ze strony sokołów wędrownych ("Falco peregrinus"), co wskazuje na aktywność wędrówkową również za dnia. "N. chrysogaster", zwłaszcza w lecie, odżywia się głównie nasionami traw, na przykład "Lepyrodia tasmanica" i "Eurychorda complanata".
Lęgi.
Okres lęgowy trwa od października do marca lub kwietnia (według autorów HBW od listopada do grudnia). Gniazdo mieści się w dziupli eukaliptusa na wysokości 8–25 m, niekiedy używanej kilka lat z rzędu; ptaki mogą połączyć się w parę na całe życie. W zniesieniu 3–6 jaj. Inkubacja trwa 21 dni. Wysiaduje jedynie samica, karmiona wówczas przesz samca. Młode są w pełni opierzone po 30 dniach od wyklucia.
Status i zagrożenia.
IUCN klasyfikuje gatunek jako krytycznie zagrożony wyginięciem (CR, "Critically Endangered"). Ranga utrzymuje się od 2000 roku; wcześniej, w latach 1994 i 1996, łąkówce krasnobrzuchej przypisano status zagrożonej (EN, "Endangered").
W roku 2010 szacowano, że gatunek wymrze na wolności w ciągu 3–5 lat. Prócz niewysokiego sukcesu lęgowego łąkówkom krasnobrzuchym zagraża niszczenie środowiska na zimowiskach poprzez dostosowywanie terenu do potrzeb rolnictwa. Do tego wprowadzone drobne ziarnojady konkurują o pokarm z tymi papugami. "N. chrysogaster" pada ofiarą kotów, szczurów; jaja lub pisklęta i młode mogą być zjadane przez kurawongi tasmańskie ("Strepera fuliginosa"), węże i lotopałanki karłowate ("Petaurus breviceps") – nawet, gdy lęg znajduje się w budce. Dodatkowym zagrożeniem jest PBFD. Podczas epidemii PBFD w 2015 zarażonymi okazało się 19 spośród 26 zbadanych piskląt wyklutych na wolności.
W sezonie lęgowym nie każda samica przystępuje do rozrodu; niekiedy niemal połowa zdawała się być bierna. W blisko 79% gniazd pisklęta dochodzą do etapu opierzenia. W latach 1990–2006 w okolicach Melaleuca średnia przeżywalność młodych wynosiła 56%, dorosłych – 65%. Młode dorastające w latach 1990–1999 przeżywały średnio 2,2 roku. W 2014 w naturze żyło około 50 ptaków, w maju 2014 w niewoli było ich 320. W niewoli sukces lęgowy niższy; występuje nierówny stosunek płci młodych, w latach 2007 do 2013 około 30% piskląt stanowiły samce. W naturze prawdopodobnie nastąpił spadek różnorodności genetycznej, który biorąc pod uwagę małą populację, może postępować. W latach 2005–2006 z niewyjaśnionych przyczyn umarło 40 młodych odchowanych w niewoli; prawdopodobnie wystąpiła infekcja wirusowa.
Od 1978 w Melaleuca ptaki są obrączkowane, a populacja monitorowana. W 1983 powołano "Orange-bellied Parrot Recovery Team". Regularnie podejmowane są badania terenowe w obszarach poza znanym zasięgiem gatunku. W okolicy Melaleuca, w Birchs Inlet, w latach 1991–1994 wypuszczono 38 osobników odchowanych w niewoli. W grudniu 2013 nieopodal Melaleuca 24 ptaki dołączyły do nowej populacji. Rozpoczęto program rozrodu w niewoli nadzorowany przez Zoos and Aquarium Association of Australia.
W czerwcu 2012 w ośrodkach w kontynentalnej części Australii i na Tasmanii znajdowało się około 200 ptaków; za cel programu uznano uzyskanie populacji 350 ptaków w latach 2016–2017. Na początku grudnia 2015 roku w ośrodku w Taroona (Tasmania) 14 ptaków zostało zabitych przez szczury; przez wcześniejsze 2 miesiące zginęły dwa inne ptaki. Według Matthew Grooma (w momencie zdarzenia "Minister for Environment, Parks and Heritage"; brak dokładnego polskiego odpowiednika) wieść o śmierci tych ptaków została poważnie przyjęta przez tasmański rząd.

</doc>
<doc id="3246223" url="https://pl.wikipedia.org/wiki?curid=3246223" title="Kleinolbersdorf-Altenhain">
Kleinolbersdorf-Altenhain

Kleinolbersdorf-Altenhain, Chemnitz-Kleinolbersdorf-Altenhain – dzielnica miasta Chemnitz w Niemczech, w kraju związkowym Saksonia.

</doc>
<doc id="3246226" url="https://pl.wikipedia.org/wiki?curid=3246226" title="Chemnitz-Kleinolbersdorf-Altenhain">
Chemnitz-Kleinolbersdorf-Altenhain



</doc>
<doc id="3246247" url="https://pl.wikipedia.org/wiki?curid=3246247" title="Grzegorz Chruścielewski">
Grzegorz Chruścielewski

Grzegorz Hipolit Chruścielewski (ur. 13 sierpnia 1922 w Warszawie, zm. 17 lutego 1979 tamże) – polski architekt.
Życiorys.
Jego rodzicami byli Stanisław i Felicja z domu Anders, wychował się na warszawskim Bródnie.
Podczas II wojny światowej walczył w strukturach Armii Krajowej, w VI Obwodzie Praga Warszawskiego Okręgu AK. Należąc do Praskiego Batalionu Saperów, awansował do stopnia kapitana. Uczestniczył w powstaniu warszawskim. Po zakończeniu działań wojennych rozpoczął studia na Wydziale Architektury Politechniki Warszawskiej, które ukończył w 1951. W 1952 został członkiem SARP, od 1955 przez rok był sekretarzem Oddziału Warszawskiego, od 1956 do 1958 był wiceprezesem tego oddziału.
Pochowany na cmentarzu Bródnowskim w Warszawie (kw. 23E-1-6).

</doc>
<doc id="3246250" url="https://pl.wikipedia.org/wiki?curid=3246250" title="Altenhain">
Altenhain

Niemcy:
Osoby:
Zobacz też:

</doc>
<doc id="3246252" url="https://pl.wikipedia.org/wiki?curid=3246252" title="Grand Prix Monako 1948">
Grand Prix Monako 1948

Grand Prix Monako 1948 (oryg. X Grand Prix Automobile de Monaco) – jeden z wyścigów Grand Prix rozegranych w 1948 roku, a pierwszy spośród tzw. Grandes Épreuves.
Lista startowa.
Kwalifikacje.
Źródło: silhouet.com
Wyścig.
Źródło: statsf1
Najszybsze okrążenie.
Źródło: silhouet.com

</doc>
<doc id="3246265" url="https://pl.wikipedia.org/wiki?curid=3246265" title="Ryszard Gerlicz">
Ryszard Gerlicz

Ryszard Michał Gerlicz herbu Lis z odmianą (ur. 1 kwietnia 1875 w Abramowie koło Zamościa, zm. 24 października 1952 we Wrocławiu) – radca prawny, świecki działacz Jednoty Warszawskiej Kościoła Ewangelicko-Reformowanego, prezes konsystorza tego Kościoła od listopada 1936 przez okres II wojny światowej do 1946 roku.
Rodzina.
Był synem Teofila Gerlicza h. Lis z odmianą (zm. 1895) i jego żony Karoliny z Bełdowskich h. Jastrzębiec (zm.1920). Pochodził z rodziny ziemiańskiej, od strony matki wyznającej kalwinizm od XVI wieku. Jego braćmi byli Wiesław Gerlicz, poseł na Sejm i Oskar Gerlicz inżynier-chemik, burmistrz Zgierza. Gerliczowie należeli do patronów budowy kościoła ewangelicko-reformowanego w Łodzi. Ryszard Michał Gerlicz był ożeniony z Antoniną z domu Pruską. Mieli syna Ryszarda.
Życiorys.
Ryszard Michał Gerlicz był radcą prawnym Związku Ziemian i twórcą umów zbiorowych o pracę z pracownikami rolnymi. Ponadto był świeckim działaczem Jednoty Warszawskiej Kościoła Ewangelicko-Reformowanego i prezesem konsystorza (zwierzchnikiem) tego Kościoła od listopada 1936 przez okres II wojny światowej do 1946 roku. Po 1945 r. nie chcąc dopuścić do zajęcia łódzkiego kościoła ewangelicko-reformowanego przez katolików zamieszkał w jego budynku na kilka miesięcy. 
Jest często mylony ze swoim synem i imiennikiem Ryszardem Gerliczem (1906-1973), który był inżynierem dróg i mostów. Ryszard Michał Gerlicz i jego żona Antonina spoczywają na Cmentarzu Świętej Rodziny we Wrocławiu, nr grobu P3_R24_N. Zaś jego syn Ryszard spoczywa na Cmentarzu Ewangelicko-Reformowanym w Warszawie.

</doc>
<doc id="3246266" url="https://pl.wikipedia.org/wiki?curid=3246266" title="Władimir Kurdiumow">
Władimir Kurdiumow

Władimir Nikołajewicz Kurdiumow, ros. Владимир Николаевич Курдюмов (ur. we wsi Ilmień w obwodzie woroneskim, zm. 14 lutego 1970 w Moskwie) – radziecki dowódca wojskowy, generał porucznik.
Życiorys.
Od 1912 służył w rosyjskiej armii, w 1915 skończył Aleksandrowską Uczelnię Wojskową, w 1918 wstąpił do Armii Czerwonej. Podczas I wojny światowej walczył na froncie zachodnim jako dowódca batalionu i porucznik. 
W 1917 wstąpił do SDPRR. Podczas wojny domowej w Rosji kolejno dowódca batalionu, szef sztabu 3. Brygady w 33. Dywizji Kubańskiej, dowódca brygady strzeleckiej, szef sztabu dywizji, szef oddziału operacyjnego 10. Armii i szef sztabu 2 Kaukaskiego Korpusu Strzeleckiego. Brał udział w walkach z „białymi” na zachodzie, południu i Kaukazie.
W 1925 skończył Akademię Wojskową im. Frunzego w Moskwie, w 1929 kursy dokształcające dla wyższego dowództwa przy tej akademii. Od sierpnia 1925 zastępca szefa wydziału wojskowo-akademickiego Departamentu Wojskowo-Uczelnianego Zarządu Armii Czerwonej. Od lipca 1927 szef 4. wydziału Departamentu Wojskowo-Uczelnianego Zarządu Armii Czerwonej. Zarządca wojskowy KUMNZ im. J. Marchlewskiego. Od 1929 attaché wojskowy przy przedstawicielstwie ZSRR w Estonii, Łotwie i Litwie, od sierpnia 1931 dowódca i komisarz 25 „Czapajewskiej” Dywizji Strzeleckiej, od 1935 dowódca i komisarz 1 Korpusu Strzeleckiego Leningradzkiego Okręgu Wojskowego. W 1937–1939 zastępca naczelnika, potem naczelnik Departamentu Szkolenia Bojowego Zarządu Armii Czerwonej, w 1939–1940 zastępca dowódcy 8 Armii w ramach Leningradzkiego Okręgu Wojskowego podczas wojny ZSRR z Finlandią, pod koniec tego konfliktu krótko dowódca 15 Armii, następnie przez miesiąc dowodzący wojskami Archangielskiego Okręgu Wojskowego. 4 czerwca 1940 mianowany generałem porucznikiem. VIII 1940 – VI 1941 szef Departamentu Szkolenia Bojowego.
Od 13 czerwca 1941 zastępca dowódcy Zachodniego Oddzielnego Okręgu Wojskowego. VIII-XI 1941 naczelnik tyłów - zastępca dowódcy Frontu Zachodniego, później do I 1942 dowodzący wojskami Południowo-Uralskiego Okręgu Wojskowego, a do VIII 1942 dowodzący wojskami Północnokaukaskiego Okręgu Wojskowego. W sierpniu 1942 dowodził 66. Armią, potem do grudnia 1942 był zastępcą dowódcy wojsk Frontu Zakaukaskiego ds. formowania i kompletowania wojsk. XII 1942 – VII 1943 zastępca dowódcy, a potem do IV 1944 dowódca wojsk Północnokaukaskiego Okręgu Wojskowego. IV 1944 – X 1946 dowódca wojsk Syberyjskiego (od 1945 Zachodniosyberyjskiego) Okręgu Wojskowego, w 1947 generalny inspektor piechoty, 1948–1949 zastępca głównego inspektora Sił Zbrojnych ds. Wojsk Lądowych.
W 1950 ukończył wyższe kursy akademickie w Akademii Sztabu Generalnego Sił Zbrojnych ZSRR im. K. Woroszyłowa. W okresie XII 1951 – VI 1956 był szefem Wyższych Kursów Akademickich przy Akademii Sztabu Generalnego Sił Zbrojnych im. K. Woroszyłowa w Moskwie.
W latach 1946–1950 był deputowanym do Rady Najwyższej ZSRR. 9 marca 1957 z powodów zdrowotnych przeszedł na emeryturę.
Odznaczenia.
I medale.

</doc>
<doc id="3246283" url="https://pl.wikipedia.org/wiki?curid=3246283" title="Jezioro Modre (Puszcza Zielonka)">
Jezioro Modre (Puszcza Zielonka)

Jezioro Modre (także: "jezioro Torne") – jezioro polodowcowe położone na terenie Parku Krajobrazowego Puszcza Zielonka, niedaleko leśniczówki Odrzykożuch (oddział leśny 7g) w województwie wielkopolskim (gmina Murowana Goślina). Projektowany użytek ekologiczny.
Jest to jezioro bezodpływowe, położone na wododziale rzek Główna i Trojanka. Ma powierzchnię 4,33 ha. Brzegi w większości niedostępne, porośnięte trzciną, olchą i wierzbami. Wyjątek stanowi drewniany pomost turystyczny, zbudowany na potrzeby ścieżki edukacyjnej "Kraina modrej przygody". Dno jeziora jest podwójne - na głębokości 0,5-1 m znajduje się zwarta masa pokładów torfowych, a pod nimi kolejna warstwa wody. Liczne są tutaj ślady żerowania bobrów. Przy pomoście istnieje wodowskaz oraz niewielka baza wędkarska. Ponadto funkcjonuje tu stacja nawadniająca na potrzeby pobliskiej szkółki leśnej "Odrzykożuch" (ujęcie wody, pompy i zraszacze). 

</doc>
<doc id="3246296" url="https://pl.wikipedia.org/wiki?curid=3246296" title="Igor Trubieckoj">
Igor Trubieckoj

Książę Igor Nikołajewicz Trubieckoj (ros. Игорь Николаевич Трубецкой; ur. 23 sierpnia 1912 roku w Paryżu, zm. 20 grudnia 2008 roku w Nicei) – radziecko-francuski kierowca wyścigowy.
Kariera.
W wyścigach samochodowych Trubieckoj poświęcił się startom w wyścigach Grand Prix. Był pierwszym kierowcą, który korzystał z samochodu Ferrari (podczas Grand Prix Monako 1948). W tym samym roku odniósł zwycięstwo w wyścigu Targa Florio w samochodzie Ferrari 166 Sport Allemano Spyder.

</doc>
<doc id="3246301" url="https://pl.wikipedia.org/wiki?curid=3246301" title="Igor Troubetzkoy">
Igor Troubetzkoy



</doc>
<doc id="3246303" url="https://pl.wikipedia.org/wiki?curid=3246303" title="Herman Georg Fritsche">
Herman Georg Fritsche



</doc>
<doc id="3246305" url="https://pl.wikipedia.org/wiki?curid=3246305" title="Igor Troubetskoy">
Igor Troubetskoy



</doc>
<doc id="3246363" url="https://pl.wikipedia.org/wiki?curid=3246363" title="Stanisław Hołuj">
Stanisław Hołuj

Stanisław Hołuj (ur. 5 kwietnia 1899 w Myślenicach, zm. 29 czerwca 1940 w Krzesławicach) – polski kierowca i motocyklista wyścigowy oraz żużlowiec.
Życiorys.
Hołuj urodził się 5 kwietnia 1899 roku jako syn Jana i Marii. W wieku 15 lat wstąpił do Pierwszej Kompanii Kadrowej. Kompania ta stała się później zalążkiem Legionów Polskich. Za służbę w Legionach otrzymał Medal Niepodległości. Po zakończeniu I wojny światowej został powołany do 12 pułku piechoty.
Po powrocie z wojska (ok. 1922) pomagał ojcu, który był właścicielem elektrowni, pracował także w krakowskiej rozgłośni radiowej. Następnie zainteresował się sportami motorowymi. Początkowo brał udział w wyścigach motocyklowych (na Harleyu Davidsonie) i żużlowych, a do jego sukcesów należało żużlowe mistrzostwo Śląska. Następnie uczestniczył w rajdach, wyścigach i wyścigach górskich. W 1930 roku zwyciężył w Wyścigu Tatrzańskim na motocyklu Rudge. W 1931 roku przerzucił się na wyścigi samochodowe, kupując samochód wyścigowy Bugatti hrabiego Mycielskiego (Bugatti T37A). Zajął trzecie miejsce w Grand Prix Lwowa 1931, najlepsze z polskich zawodników. W ostatnim Wyścigu Tatrzańskim w 1931 roku również zajął trzecie miejsce w klasyfikacji ogólnej, najlepsze z polskich zawodników. Amatorsko uprawiał także skoki narciarskie na zbudowanej przez siebie skoczni w Myślenicach.
23 czerwca 1940 roku został aresztowany przez Niemców za uczestnictwo w konspiracyjnej organizacji. Tego samego dnia został wywieziony do więzienia Montelupich. 29 czerwca został wywieziony do Krzesławic, gdzie tego samego dnia został rozstrzelany.
Był mężem Anny Konder, z którą miał dwójkę dzieci: Martę i Jacka.

</doc>
<doc id="3246380" url="https://pl.wikipedia.org/wiki?curid=3246380" title="Theodor Brauner">
Theodor Brauner

Theodor Brauner (ur. 24 grudnia 1867 w Schwenningdorf, zm. ok. 1946 w Halberstadt) – niemiecki duchowny staroluterański, superintendent generalny Kościoła Ewangelicko-Luterańskiego w Polsce Zachodniej a w czasie okupacji hitlerowskiej superintendent generalny Kościoła Ewangelicko-Luterańskiego Narodowości Niemieckiej w Zachodnim Kraju Warty.
Życiorys.
W 1892 objął stanowisko duszpasterskie w Berlinie, a kilka miesięcy później w Bydgoszczy. Ordynację otrzymał w 1894, a w 1896 został pastorem w Nakle. Od 1925 pracował w Toruniu. W 1932 w Rogoźnie wybrano go na zastępcę superintententa Kościoła Ewangelicko-Luterskiego w Polsce Zachodniej. Od 1 maja 1935 czyli momentu przejścia na emeryturę superintendenta Reinhold Büttnera był faktycznym zwierzchnikiem tego Kościoła w II Rzeczypospolitej. Po utworzeniu 16 listopada 1939 Kościoła Ewangelicko-Luterańskiego Narodowości Niemieckiej w Zachodnim Kraju Warty ("Evangelisch-lutherischen Kirche deutscher Nationalitaet im Warthegau-West") został jego superintendentem generalnym i funkcję tę pełnił do końca rządów III Rzeszy na tym terenie. Ewakuował się w głąb Niemiec przed wkraczającymi oddziałami Armii Czerwonej.

</doc>
<doc id="3246381" url="https://pl.wikipedia.org/wiki?curid=3246381" title="Chalid al-Azm">
Chalid al-Azm

Chalid al-Azm (ur. 1903, zm. 1965) – syryjski polityk związany z Blokiem Narodowym, a następnie z Partią Narodową, pięciokrotny premier niepodległej Syrii w grudniu 1946, od grudnia 1948 do marca 1949, od grudnia 1949 do marca 1950, od marca 1951 do sierpnia tegoż roku oraz od września 1962 do marca 1963.
Życiorys.
Pochodzenie i wczesna działalność.
Pochodził z arystokratycznej rodziny. Jego przodkowie pełnili w Turcji osmańskiej urząd gubernatora Syrii, zaś ojciec, Fawzi Pasza, był ministrem spraw religijnych. Przyszły premier niepodległej Syrii ukończył w 1923 studia prawnicze na Uniwersytecie Damasceńskim. Po uzyskaniu dyplomu administrował majątkami ziemskimi rodziny, zaś od 1925 był również radnym Damaszku. W połowie lat 30. XX wieku przystąpił do największej syryjskiej organizacji niepodległościowej, Bloku Narodowego, i został jednym z bliskich współpracowników jednego z jej przywódców, Szukriego al-Kuwatliego. Dzięki majątkowi rodziny al-Azm mógł finansować szereg inicjatyw Bloku. Pracował również jako menadżer w państwowej spółce produkującej cement.
W kwietniu 1941 francuskie władze mandatowe, poszukując kompromisu z rozwijającym się arabskim ruchem narodowym i chcąc zabezpieczyć własne wpływy na Bliskim Wschodzie, zgodziły się mianować przedstawiciela Bloku Narodowego premierem niesamodzielnej Republiki Syryjskiej. Urząd ten, obdarzony szerokimi prerogatywami, objął Chalid al-Azm, który zdecydował, że obejmie również urząd ministra spraw wewnętrznych. Do jego rządu weszli nie tylko przedstawiciele Bloku Narodowego, jednak organizacja w pełni popierała działalność gabinetu. Już we wrześniu jednak Francuzi uznali, że gabinet al-Azma nie gwarantował im pełnej lojalności i doprowadzili do utworzenia nowego rządu, na czele którego stał zwolennik francuskiej obecności w Syrii Tadż ad-Din al-Hasani. W 1943 al-Azm został po raz pierwszy wybrany na deputowanego parlamentu syryjskiego, na czteroletnią kadencję. W tym samym roku wszedł do rządu Sad Allaha al-Dżabiriego jako minister finansów i zaopatrzenia. W 1946 w drugim gabinecie al-Dżabiriego został ministrem sprawiedliwości.
W niepodległej Syrii.
Uzyskiwał reelekcję do parlamentu w kolejnych wyborach w 1947 i 1949. W tym okresie zdecydowanie pogorszyły się jego relacje z Szukri al-Kuwatlim, prezydentem Republiki Syryjskiej. Od stycznia 1945 nieformalnie przewodził opozycji antyprezydenckiej. Według niektórych komentatorów działania te motywowane były prywatną ambicją al-Azma, który sam pragnął sprawować najwyższy urząd w Syrii. W 1947 al-Azm jeszcze zaostrzył krytykę al-Kuwatliego, któremu zarzucał uzurpację władzy (w tym samym roku prezydent doprowadził do zmiany konstytucji, by móc kandydować na kolejną kadencję). W rezultacie prezydent wysłał go do Francji jako ambasadora, polecił mu także pozyskiwać dostawy broni dla formowanej armii niepodległej Syrii. Francja pozostała głównym dostawcą broni do Syrii do 1956, gdy al-Azm wynegocjował nowy kontrakt zbrojeniowy ze Stanami Zjednoczonymi.
Premier Syrii (1948-1949).
W maju 1948, po fali zamieszek w większych miastach Syrii i kryzysie rządowym, który zakończył się upadkiem gabinetu Dżamila Mardama, al-Azmowi powierzono misję utworzenia pozaparlamentarnego rządu ekspertów. Będąc premierem, Chalid al-Azm kierował również resortami spraw zagranicznych i obrony narodowej. Głównym zadaniem jego rządu była poprawa sytuacji gospodarczej kraju. W polityce zagranicznej jego rząd orientował się na Francję i Stany Zjednoczone, które miały udzielić Syrii kredytów umożliwiających rozwój ekonomiczny. We wrześniu 1948 uczestniczył w posiedzeniach Zgromadzenia Ogólnego ONZ poświęconych konfliktowi arabsko-żydowskiemu w Palestynie. Pogodził się z al-Kuwatlim i obydwaj wspólnie rządzili Syrią podczas I wojny izraelsko-arabskiej.
Al-Azm zdołał podpisać konwencję dotyczącą przebiegu Rurociągu transarabskiego i wypracować francusko-syryjską umowę walutową, jednak żaden z dokumentów nie został ratyfikowany przez parlament, gdyż w kraju doszło do zamachu stanu. Jego przywódca, pułkownik Husni az-Za’im, 30 marca 1949 uwięził prezydenta i premiera Syrii i wymusił na nich rezygnację ze stanowisk, a następnie osadził ich w więzieniu Mazza. Po pięciu miesiącach rządów az-Za’im został obalony i stracony po kolejnym zamachu stanu zorganizowanym przez Samiego al-Hinnawiego. Przywrócił on w Syrii rządy cywilne. Al-Azm ponownie został deputowanym do parlamentu i wszedł do rządu tymczasowego Haszima al-Atasiego jako minister finansów. Uzyskał także mandat deputowanego Zgromadzenia Konstytucyjnego, którego zadaniem było opracowanie nowej ustawy zasadniczej Syrii.
1949-1951.
Po pierwszym zamachu stanu Adiba asz-Sziszaklego, w 1950, Chalidowi al-Azmowi po raz trzeci powierzono misję utworzenia rządu. Powołano do niego głównie polityków Partii Narodowej. W okresie sprawowania przez niego urzędu premiera kontynuowana była debata nad kształtem nowej konstytucji, ogłoszonej ostatecznie 5 września 1950. Innym znaczącym wydarzeniem w okresie sprawowania przez niego urzędu był bojkot gospodarczy Libanu, który miał przyczynić się do podniesienia jakości rodzimej produkcji. Gabinet al-Azma był do 1951 trzykrotnie rekonstruowany. Rząd był stale krytykowany przez rozwijający się syryjski ruch socjalistyczny (który zarzucał premierowi bezkrytyczne promowanie interesów syryjskich arystokratów i kapitalistów), zagrażały mu ingerujące w politykę krajową siły zbrojne, zaś opozycyjna Partia Ludowa usiłowała wymusić na premierze podjęcie rozmów o unii Syrii z rządzonym przez Haszymitów Irakiem, czemu al-Azm był stanowczo przeciwny.
W listopadzie 1951 Adib asz-Sziszakli przeprowadził drugi zamach stanu, uwięził cały cywilny rząd i utworzył nowy, kierowany przez gen. Fauziego as-Silu i złożony z oficerów. Do końca rządów wojskowych, tj. do 1954, al-Azm nie był aktywny w polityce.
1955 - 1963.
W 1955, po protestach, które obaliły rządy asz-Sziszaklego, wystartował w wyborach prezydenckich, przegrał jednak z Szukrim al-Kuwatlim. W kolejnym roku wszedł do gabinetu Sabriego al-Asalego, utworzonego przez koalicję Partii Ludowej i partii Baas, jako minister obrony. Kilkakrotnie udawał się do ZSRR i odegrał znaczącą rolę w zawarciu sojuszu syryjsko-radzieckiego oraz pozyskaniu dla Syrii radzieckich kredytów. Jego udział w tych wydarzeniach sprawił, że prasa syryjska zaczęła nazywać go "czerwonym milionerem". Równocześnie al-Azm niechętnie odnosił się do naseryzmu i prezydenta Egiptu Gamala Abdel Nasera, w 1958 był w grupie deputowanych głosujących przeciwko unii Syrii i Egiptu i utworzeniu Zjednoczonej Republiki Arabskiej. Chalid al-Azm publicznie twierdził, że socjalizm arabski zaprowadzany przez Abdel Nasera w Egipcie zniszczy gospodarkę syryjską, która do tej pory rozwijała się na zasadach wolnorynkowych, jak również miejscowe tradycje demokratyczne. W okresie istnienia ZRA al-Azm przebywał na dobrowolnej emigracji w Libanie. Wrócił do Syrii po zamachu stanu Abd al-Karima an-Nahlawiego, po którym unia została zerwana. Brał udział w redagowaniu deklaracji o przywróceniu niezależności Syrii, w której Abdel Naser został oskarżony o zaprowadzenie w kraju bezwzględnej dyktatury, zdławienie demokratycznego życia politycznego w kraju i zniekształcenie idei narodowej Arabów. Al-Azm porównał okres Zjednoczonej Republiki Arabskiej do rządów francuskich w Syrii. W grudniu 1961 były premier zamierzał ubiegać się o urząd prezydencki, jednak wojsko, które faktycznie kontrolowało życie polityczne w państwie, uniemożliwiło mu zarejestrowanie kandydatury. Al-Azm wezwał wówczas swoich wyborców do oddania głosów na Nazima al-Kudsiego, który podzielał jego negatywny stosunek do naseryzmu. Sam został wybrany do parlamentu.
28 marca 1962 al-Azm został uwięziony po drugim zamachu stanu an-Nahlawiego, jednak już cztery dni później odzyskał wolność po przeprowadzonym w odpowiedzi przewrocie Abd al-Karima Zahr ad-Dina. We wrześniu tego samego roku po raz szósty został powołany na premiera Syrii. Sytuacja w kraju pozostawała skrajnie niestabilna, a niemal wszystkie zagadnienia polityki wewnętrznej i zagranicznej stanowiły przedmiot ostrych sporów między ugrupowaniami prawicowymi i lewicowymi. Al-Azm postanowił przeprowadzić reformę gospodarki przywracającą stan sprzed 1958 i odwołującą podjęte przez Abdel Nasera decyzje o nacjonalizacji syryjskiego przemysłu. Nigdy jednak nie wdrożył jej w życie. 8 marca 1963 jego rząd został obalony w zamachu stanu zorganizowanym przez Komitet Wojskowy partii Baas z Salahem Dżadidem, Hafizem al-Asadem i Muhammadem Umranem na czele. Nowe władze wydały nakaz jego aresztowani. Al-Azm schronił się w tureckiej ambasadzie w Damaszku, po czym zdołał zbiec do Libanu. Zamieszkał w Bejrucie. Jego majątek pozostawiony w Syrii został znacjonalizowany, przez co ostatnie lata przeżył w ubóstwie. W Syrii pozbawiono go również praw obywatelskich. Spisał trzytomowe wspomnienia, które wydała w 1973 jego żona. Chalid al-Azm zmarł w 1965 i został pochowany w Bejrucie.

</doc>
<doc id="3246475" url="https://pl.wikipedia.org/wiki?curid=3246475" title="Herman Voss">
Herman Voss

Herman Voss (ur. 21 września 1872 w Strzegomiu, zm. 6 maja 1938 we Wrocławiu) – niemiecki duchowny luterański, w okresie II Rzeczypospolitej prezydent (zwierzchnik) Ewangelickiego Kościoła Unijnego na polskim Górnym Śląsku.
Życiorys.
Odbył studia teologiczne na uniwersytecie w Halle. Ordynowany w 1899. Pełnił posługę w parafiach w Głuszycy, Legnicy i Mirsku. W 1904 rozpoczął pracę w Katowicach, gdzie szybko został I proboszczem. Pełnił funkcję superintendenta diecezji pszczyńskiej. Po przyznaniu Polsce wschodniej części Górnego Śląska z diecezji tej utworzono Ewangelicki Kościół Unijny na Polskim Górnym Śląsku, a ks. Herman Voss został jego prezydentem (zwierzchnikiem). Jego działalność była postrzegane przez władze państwowe jako przesadnie proniemiecka i niekorzystna dla interesów polskich i z polecenia wojewody śląskiego Michała Grażyńskiego został pozbawiony urzędu prezydenta Kościoła.
Wyróżnienia.
Uniwersytet Wrocławski w uznaniu zasług w działalności kościelnej nadał mu w 1920 doktorat "honoris causa".

</doc>
<doc id="3246525" url="https://pl.wikipedia.org/wiki?curid=3246525" title="Igor Trołbeckoj">
Igor Trołbeckoj



</doc>
<doc id="3246554" url="https://pl.wikipedia.org/wiki?curid=3246554" title="Aleksander Łoktionow">
Aleksander Łoktionow



</doc>
<doc id="3246557" url="https://pl.wikipedia.org/wiki?curid=3246557" title="Iwan Smorodinow">
Iwan Smorodinow

Iwan Wasiljewicz Smorodinow, ros. Иван Васильевич Смородинов (ur. we wsi Mataki w Tatarstanie, zm. 8 listopada 1953 w Moskwie) – radziecki dowódca wojskowy, generał pułkownik, zastępca szefa Sztabu Generalnego Armii Czerwonej (1938-1939).
Życiorys.
W 1909 skończył szkołę gospodarstwa wiejskiego, w I 1915 wcielony do carskiej armii, od V 1915 na froncie północnym jako żołnierz 1 Kaukaskiej Dywizji Piechoty. Za waleczność i odwagę został awansowany na feldfebla. 
Po rewolucji lutowej został członkiem komitetu pułkowego i związał się z bolszewikami. Jesienią 1917 został p.o. szefa sztabu 184 Dywizji Piechoty, w 1918 wstąpił do Armii Czerwonej i IX 1918 został oficerem przy dowództwie Prawobrzeżnej Grupy Wojsk, wkrótce potem p.o. szefem sztabu Samodzielnej Symbirskiej Brygady. Od marca 1919 zastępca szefa oddziału operacyjnego sztabu 5 Armii, wkrótceszef tego oddziału (do lutego 1920). II-VI 1920 szef sztabu 35 Dywizji Strzeleckiej. 23 VI - 4 IX 1920 tymczasowy szef sztabu 5 Armii, od jesieni 1921 szef sztabu wydziału mobilizacji Wschodniosyberyjskiego Okręgu Wojskowego, członek Rady Miejskiej w Irkucku, od IX 1922 szef sztabu Ludowej Armii Rewolucyjnej i floty Republiki Dalekowschodniej, wkrótce został szefem sztabu 5 Armii. W 1924 skończył wyższe kursy wojskowo-akademickie dla wyższego dowództwa Armii Czerwonej, a w 1928 wyższe kursy dla wyższego dowództwa przy Akademii Wojskowej im. Frunzego w Moskwie. Od jesieni 1929 szef sztabu 3 Korpusu Strzeleckiego, 1930-1931 zastępca szefa II Wydziału Sztabu Armii Czerwonej, w lutym 1931 powrócił na poprzednie stanowisko, ale w grudniu 1931 ponownie został szefem II Wydziału SG RKKA. 1933-1935 zastępca szefa Wydziału Administracyjnego Wojskowej Rady Rewolucyjnej ZSRR, 1935-1936 szef, a 1936-1937 zastępca szefa Wydziału Administracji Ludowego Komisariatu Obrony. XI 1937 - V 1938 szef sztabu Charkowskiego Okręgu Wojskowego, V-X 1938 - Kijowskiego Okręgu Wojskowego, X 1938 - XII 1939 zastępca szefa Sztabu Generalnego Armii Czerwonej, 9 II 1939 mianowany komkorem. XII 1939 - I 1941 szef sztabu 7 Armii, na tym stanowisku brał udział w agresji ZSRR na Finlandię. W 1939 wstąpił do WKP(b), VI 1940 mianowany generałem porucznikiem, a X 1941 generałem pułkownikiem. I 1941 - VI 1943 szef sztabu Frontu Dalekowschodniego, od IX 1943 szef Głównego Wydziału Sztabu Generalnego Sił Zbrojnych ZSRR, V 1953 przeszedł na emeryturę z powodu złego stanu zdrowia. Pochowany na Cmentarzu Nowodziewiczym.
Odznaczenia.
I medale.

</doc>
<doc id="3246627" url="https://pl.wikipedia.org/wiki?curid=3246627" title="Grand Prix Szwajcarii 1948">
Grand Prix Szwajcarii 1948

Grand Prix Szwajcarii 1948 (oryg. VIII Großer Preis der Schweiz) – jeden z wyścigów Grand Prix rozegranych w 1948 roku, a drugi spośród tzw. Grandes Épreuves.
Lista startowa.
Kwalifikacje.
Źródło: silhouet.com
Wyścig.
Źródło: statsf1
Najszybsze okrążenie.
Źródło: silhouet.com

</doc>
<doc id="3246636" url="https://pl.wikipedia.org/wiki?curid=3246636" title="Carlo Felice Trossi">
Carlo Felice Trossi

Carlo Felice Trossi (ur. 27 kwietnia 1908 w Bielli, zm. 9 maja 1949 w Mediolanie) – włoski kierowca wyścigowy.
Kariera.
W swojej karierze wyścigowej Trossi poświęcił się startom w wyścigach Grand Prix. W latach 1936–1938 Włoch był klasyfikowany w Mistrzostwach Europy AIACR. W pierwszym sezonie startów z dorobkiem 23 punktów uplasował się na siódmej pozycji w klasyfikacji generalnej. Rok później był siedemnasty. W sezonie 1938 został sklasyfikowany na 36 miejscu w końcowej klasyfikacji kierowców.
Trossi startował także w cyklu wyścigów AAA Championship Car w 1936 roku. Pojawiał się również w stawce Mistrzostwa Europy w Wyścigach Górskich, gdzie zdobył tytuł mistrzowski w 1933 roku.

</doc>
<doc id="3246637" url="https://pl.wikipedia.org/wiki?curid=3246637" title="Christian Kautz">
Christian Kautz

Christian Kautz (ur. 23 listopada 1913 roku w Brukseli, zm. 4 lipca 1948 roku w Bremgarten bei Bern) – szwajcarski kierowca wyścigowy.
Kariera.
W swojej karierze wyścigowej Kautz poświęcił się startom w wyścigach Grand Prix. W latach 1937-1938 Szwajcar był klasyfikowany w Mistrzostwach Europy AIACR. W pierwszym sezonie startów w samochodzie Mercedes raz stanął na podium. Z dorobkiem dziewiętnastu punktów uplasował się na trzeciej pozycji w klasyfikacji generalnej. Rok później przeniósł się do Auto Union. Uzbierane 28 punktów dało mu czternaste miejsce w końcowej klasyfikacji kierowców.
Śmierć.
Kautz zginął w tragicznym wypadku podczas Grand Prix Szwajcarii 1948.

</doc>
<doc id="3246641" url="https://pl.wikipedia.org/wiki?curid=3246641" title="Sam Colson">
Sam Colson

Samuel Linn (Sam) Colson (ur. 24 marca 1951 w Beloit) – amerykański lekkoatleta, oszczepnik.
W Meksyku w 1975 zdobył złoty medal igrzysk panamerykańskich. Na Igrzyskach Olimpijskich w Montrealu w 1976 zajął 5. miejsce z wynikiem 86,16 m. W 1974 został mistrzem Stanów Zjednoczonych. 
Swój rekord życiowy (88,65 m) ustanowił 24 marca 1973 w Tuscaloosie. 

</doc>
<doc id="3246643" url="https://pl.wikipedia.org/wiki?curid=3246643" title="Grand Prix Francji 1948">
Grand Prix Francji 1948

Grand Prix Francji 1948 (oryg. XXXV Grand Prix de l'ACF) – jeden z wyścigów Grand Prix rozegranych w 1948 roku, a trzeci spośród tzw. Grandes Épreuves.
Wyniki.
Kwalifikacje.
Źródło: silhouet.com
Wyścig.
Źródło: statsf1
Najszybsze okrążenie.
Źródło: silhouet.com

</doc>
<doc id="3246644" url="https://pl.wikipedia.org/wiki?curid=3246644" title="Comte George Raphaël Béthenod de Montbressieux">
Comte George Raphaël Béthenod de Montbressieux

Comte George Raphaël Béthenod de Montbressieux (pseudonim: Raph, Georges Raph, ur. 8 lutego 1910 roku w Buenos Aires, zm. w 16 czerwca 1994 roku w Neuilly-sur-Marne) – francuski kierowca wyścigowy. Posiadał również argentyńskie obywatelstwo.
Kariera.
W swojej karierze wyścigowej de Montbressieux poświęcił się startom w wyścigach Grand Prix oraz w wyścigach samochodów sportowych. W latach -19381939 roku Francuz był klasyfikowany w Mistrzostwach Europy AIACR. W pierwszym sezonie startów z dorobkiem 28 punktów uplasował się wówczas na czternastej pozycji w klasyfikacji generalnej. Rok później został sklasyfikowany na ósmej pozycji. Poza tym startował również w wybranych wyścigach AAA Championship Car. W 1947 roku odniósł zwycięstwo w Grand Prix Nantes.

</doc>
<doc id="3246645" url="https://pl.wikipedia.org/wiki?curid=3246645" title="Comte George Raphael Bethenod de Montbressieux">
Comte George Raphael Bethenod de Montbressieux

Comte George Raphaël Béthenod de Montbressieux

</doc>
<doc id="3246646" url="https://pl.wikipedia.org/wiki?curid=3246646" title="Raph">
Raph

Comte George Raphaël Béthenod de Montbressieux

</doc>
<doc id="3246647" url="https://pl.wikipedia.org/wiki?curid=3246647" title="Georges Raph">
Georges Raph

Comte George Raphaël Béthenod de Montbressieux

</doc>
<doc id="3246654" url="https://pl.wikipedia.org/wiki?curid=3246654" title="Mistrzostwa Polski Seniorów w Lekkoatletyce 1955">
Mistrzostwa Polski Seniorów w Lekkoatletyce 1955

31. Mistrzostwa Polski Seniorów w Lekkoatletyce – zawody, które rozgrywane były w Łodzi na Stadionie ŁKS-u między 23 a 25 października 1955.
Biegi przełajowe.
27. mistrzostwa Polski w biegach przełajowych rozegrano 17 kwietnia w Gorzowie Wielkopolskim. Kobiety rywalizowały na dystansie 0,8 km i 1,5 km, a mężczyźni na 3 km, na 6 km i na 12 km.
Bieg godzinny, pięciobój mężczyzn i trójbój kobiet.
Mistrzostwa Polski w biegu godzinnym mężczyzn, trójboju kobiet i pięcioboju mężczyzn rozegrano 12 czerwca w Toruniu.

</doc>
<doc id="3246657" url="https://pl.wikipedia.org/wiki?curid=3246657" title="Gibelini i Gwelfowie">
Gibelini i Gwelfowie



</doc>
<doc id="3246658" url="https://pl.wikipedia.org/wiki?curid=3246658" title="Pseudophryne corroboree">
Pseudophryne corroboree

Pseudophryne corroboree – gatunek płaza bezogonowego z rodziny żółwinkowatych.
Morfologia.
Grzbiet "Pseudophryne corroboree" jest jasnożółty lub zielono-żółty z licznymi połyskliwymi, podłużnymi, nieregularnymi, czarnymi elementami. Brzuszna strona ciała ma barwę czarno-białą lub czarno-żółtą. Skóra na grzbiecie jest szorstka, na brzuchu - gładka. Dorosłe osobniki osiągają długość 25-30 mm.
Występowanie.
Jest to gatunek endemiczny dla Australii. Występuje na terenie Parku Narodowego Kościuszki. "Pseudophryne corroboree" żyją na obszarach górzystych z łagodnie opadającymi stokami na wysokościach od 1300 do 1760 m n.p.m. W okresie godowym przebywa w rejonie torfowisk, podmokłych łąk i wrzosowisk. Poza okresem godowym pojawia się głównie w lasach.
Pożywienie.
Dieta "Pseudophryne corroboree" składa się głównie z małych mrówek, w mniejszym stopniu z innych bezkręgowców.
Rozmnażanie.
Dorosłe osobniki przybywają na miejsca godów wczesnym latem. Gody trwają od stycznia do lutego. Samice składają 16-40 jaj o średnicy 3,1-3,6 mm (z otoczką 6-10 mm). Kijanki wykluwają się jesienią i zimą, w okresie, gdy stan wód jest podwyższony. Metamorfoza zachodzi wczesnym latem.
Status.
Gatunek ten został uznany przez Międzynarodową Unię Ochrony Przyrody (IUCN) za krytycznie zagrożony w 2002 r., po gwałtownym spadku jego liczebności. Niekorzystny trend utrzymuje się nadal. Aktualnie liczba osobników "Pseudophryne corroboree" szacowana jest na ok. 250. Przyczyny tego zjawiska są jeszcze nieznane. Według niektórych hipotez odpowiadać za to mogą niekorzystne warunki pogodowe oraz rozwój patogenów, takich jak skoczkowce.

</doc>
<doc id="3246661" url="https://pl.wikipedia.org/wiki?curid=3246661" title="Music for a New Society">
Music for a New Society

Music for a New Society – album walijskiego kompozytora Johna Cale’a, 
wydane we wrześniu 1982 nakładem wytwórni muzycznej ZE Records. Płyta została zarejestrowana i wyprodukowana przez Cale’a Sky Line Studios w Nowym Jorku.

</doc>
<doc id="3246662" url="https://pl.wikipedia.org/wiki?curid=3246662" title="Gmina Qendër Ersekë">
Gmina Qendër Ersekë

Gmina Qendër Ersekë (alb. "Komuna Qendër Ersekë") – gmina położona w południowo-wschodniej części Albanii. Administracyjnie należy do okręgu Kolonja w obwodzie Korcza. W 2011 roku populacja gminy wynosiła 2 673 osób, 1 292 kobiety oraz 1 381 mężczyzn, z czego Albańczycy stanowili 80,76% mieszkańców, a Grecy 0,89%. Gmina leży w północnym Pindos.
W skład gminy wchodzi szesnaście miejscowości: Starje, Bejkovë, Psar, Selenicë, Kreshovë, Gostivisht, Lëngëz, Kodras, Borovë, Taç Qendër, Taç i Poshtëm, Taç i Sipërm, Rehovë, Gjonç, Prodan, Kabash.

</doc>
<doc id="3246663" url="https://pl.wikipedia.org/wiki?curid=3246663" title="Państwowy Zarząd Polityczny przy NKWD RFSRR">
Państwowy Zarząd Polityczny przy NKWD RFSRR



</doc>
<doc id="3246664" url="https://pl.wikipedia.org/wiki?curid=3246664" title="Borgeous">
Borgeous

Borgeous, właśc. John Borger (ur. 18 maja 1978 w Miami) − amerykański DJ i producent muzyczny.

</doc>
<doc id="3246666" url="https://pl.wikipedia.org/wiki?curid=3246666" title="Cash Cash">
Cash Cash

Cash Cash – amerykański zespół muzyki dance powstały w 2002 roku w Roseland.

</doc>
<doc id="3246669" url="https://pl.wikipedia.org/wiki?curid=3246669" title="Firebeatz">
Firebeatz

Firebeatz – holenderska grupa muzyczna powstała w 2008 roku w Amsterdamie, składająca się z DJów Tim'a Smulders'a i Jurre'a van Doeselaar'a..

</doc>
<doc id="3246674" url="https://pl.wikipedia.org/wiki?curid=3246674" title="Friends With Better Lives">
Friends With Better Lives



</doc>
<doc id="3246675" url="https://pl.wikipedia.org/wiki?curid=3246675" title="Czarna rasa człowieka">
Czarna rasa człowieka



</doc>
<doc id="3246677" url="https://pl.wikipedia.org/wiki?curid=3246677" title="Cophixalus exiguus">
Cophixalus exiguus

Cophixalus exiguus – gatunek płaza bezogonowego z rodziny wąskopyskowatych.
Morfologia.
Grzbiet "cophixalus exiguus" jest brązowy lub szaro-brązowy, czasem z pasem wzdłuż kręgosłupa i czarną plamką pomiędzy uchem i przedramieniem. Brzuszna strona ciała jest jasna, często z brązowymi elementami. Skóra jest gładka. Pomiędzy palcami nie występuje błona pławna. Samce osiągają długość od 14 do 16 mm, a samice od 16 do 19 mm.
Występowanie.
Jest to gatunek endemiczny dla Australii. Występuje wyłącznie w okolicy miejscowości Cooktown w stanie Queensland.
Status.
Liczba osobników tego gatunku utrzymuje się na stałym poziomie w długich odstępach czasu. Do głównych zagrożeń dla jego rozwoju zalicza się duży napływ turystów do parków narodowych, w których przedstawiciele "cophixalus exiguus" występują.

</doc>
<doc id="3246678" url="https://pl.wikipedia.org/wiki?curid=3246678" title="Francesco de Sanctis (krytyk)">
Francesco de Sanctis (krytyk)



</doc>
<doc id="3246679" url="https://pl.wikipedia.org/wiki?curid=3246679" title="Gmina Erseka">
Gmina Erseka

Gmina Erseka (alb. "Bashkia Ersekë") – gmina miejska położona w południowo-wschodniej części Albanii. Administracyjnie należy do okręgu Kolonja w obwodzie Korcza. W 2011 roku populacja gminy wynosiła 3 746 osób, 1 899 kobiety oraz 1 847 mężczyzn, z czego Albańczycy stanowili 83,18% mieszkańców, a Grecy 1,04%.

</doc>
<doc id="3246680" url="https://pl.wikipedia.org/wiki?curid=3246680" title="Francesco de Sanctis (architekt)">
Francesco de Sanctis (architekt)



</doc>
<doc id="3246686" url="https://pl.wikipedia.org/wiki?curid=3246686" title="Gmina Leskovik">
Gmina Leskovik

Gmina Leskovik (alb. "Bashkia Leskovik") – gmina miejska położona w południowo-wschodniej części Albanii. Administracyjnie należy do okręgu Kolonja w obwodzie Korcza. W 2011 roku populacja gminy wynosiła 1 525 osób, 732 kobiety oraz 793 mężczyzn, z czego Albańczycy stanowili 63,41% mieszkańców, Grecy 10,16%, Arumuni 1,44%. Gmina leży w północnym Pindos.

</doc>
<doc id="3246693" url="https://pl.wikipedia.org/wiki?curid=3246693" title="Biała rasa człowieka">
Biała rasa człowieka



</doc>
<doc id="3246697" url="https://pl.wikipedia.org/wiki?curid=3246697" title="Żółta rasa człowieka">
Żółta rasa człowieka



</doc>
<doc id="3246698" url="https://pl.wikipedia.org/wiki?curid=3246698" title="Henrik Robert">
Henrik Robert

Henrik Robert (ur. 20 marca 1887 w Hurum, zm. 2 września 1971 w Asker) – norweski żeglarz, olimpijczyk, dwukrotny srebrny medalista tych zawodów.
Obydwa medale zdobył w konkurencjach indywidualnych. Na Letnich Igrzyskach Olimpijskich 1924 zdobył srebro w żeglarskiej klasie monotyp olimpijski. Cztery lata później powtórzył ten sukces w klasie jole 12-stopowe.

</doc>
<doc id="3246699" url="https://pl.wikipedia.org/wiki?curid=3246699" title="Fryderyk Tomczyk">
Fryderyk Tomczyk

Fryderyk Tomczyk (ur. 24 marca 1910 w Przemyślu, zm. 1 marca 1983 w Hertfordshire) – harcerz, nauczyciel, konstruktor jachtów, uczestnik pierwszych rejsów pierwszego Zawiszy Czarnego i Poleszuka, jachtowy kapitan żeglugi wielkiej.
Życiorys.
Fryderyk był jednym z założycieli VI Przemyskiej Harcerskiej Drużyny Żeglarskiej im. Jana z Kolna, w ramach której zbudowano w 1927 roku pierwszy jacht, o nazwie „Monik”, którym załoga odbyła rejs z Przemyśla na Hel i z powrotem. Rok później gotowy był drugi jacht, „Monik II”, którym Prutem i Dniestrem harcerze pod komendą Tomczyka popłynęli do Morza Czarnego.
Fryderyk Tomczyk został członkiem Ligi Morskiej i Kolonialnej, gdzie dostał się pod skrzydła gen. Mariusza Zaruskiego. Zostawszy nauczycielem w Goczałkowicach założył w Pszczynie żeglarską drużynę harcerską. W goczałkowickiej szkole był również instruktorem modelarstwa lotniczego, wykonywał z uczniami modele lotnicze. Uczestniczył z uczniami w Okręgowych Zawodach Modeli Lotniczych. W 1935 roku został powołany do załogi SY Zawiszy Czarnego. Pływał również na s/y Grażynie. W 1937 roku został dokooptowany do załogi 39 Warszawskiej Drużyny Harcerskiej planującej rejs dookoła świata na s/y Poleszuk. Załoga wypłynęła z Gdyni 23 lipca 1938 roku. 21 lipca 1939 roku jacht zawinął do portu w Nowym Jorku. Wojna (1 września) zastała załogę w Cleveland. 18 września, po dopłynięciu do Chicago, rejs rozwiązano. Uzgodniono, że załoga zgłosi się do Polskich Sił Zbrojnych, a Tomczyk pozostał w Chicago, opiekując się jachtem. Pracował jako instruktor żeglarstwa.
Przekazawszy jacht Polskiemu Związkowi Rzymsko-Katolickiemu w Stanach Zjednoczonych w 1943 roku Tomczyk wstąpił do armii amerykańskiej. Walczył w szeregach 28 Pennsylvania Division, m.in. brał udział w desancie na Normandię 6 czerwca 1944 roku.
Otrzymał obywatelstwo amerykańskie i osiedlił się w Anaheim w Kalifornii. Pracował w szkole kadetów, St. Catherine’s Military School. W 1976 roku przeniósł się do Wielkiej Brytanii. Po jego śmierci w 1983 roku rodzina sprowadziła jego ciało do Polski i został pochowany w rodzinnym grobowcu w Krakowie.
Rozkazem Naczelnika Harcerzy z 10 marca 1939 roku uzyskał stopień sternika jachtowej żeglugi morskiej (później został jachtowym kapitanem żeglugi wielkiej).
Życie rodzinne.
Fryderyk Tomczyk był synem wojskowego. Miał rodzeństwo: Józefa, Bronisława, Emilię i Paulinę. Wszyscy należeli do harcerstwa. Nie założył własnej rodziny.

</doc>
<doc id="3246700" url="https://pl.wikipedia.org/wiki?curid=3246700" title="Lew Kaltenbergh">
Lew Kaltenbergh

Lew Kaltenbergh (ur. 13 listopada 1910 w Szumsku, zm. 5 marca 1989 w Warszawie) – polski pisarz i tłumacz.
Życiorys.
Po ukończeniu II Państwowego Gimnazjum im. Karola Szajnochy we Lwowie studiował historię kultury na Wydziale Humanistycznym Uniwersytetu Lwowskiego. W 1933 zadebiutował na łamach Lwowskich Wiadomości Muzycznych i Literackich esejem „O Buninie, poecie mało znanym”. Po otrzymaniu stypendium naukowego wyjechał do Włoch, a następnie do Francji, skąd powrócił w 1935. Pracował na uczelni jako asystent prof. Juliusza Kleinera, w 1936 uzyskał tytuł doktora filologii polskiej i został członkiem Związku Literatów Polskich. Uczestniczył w pracach archeologicznych na Bliskim Wschodzie, w 1939 powrócił do kraju. Walczył w kampanii wrześniowej, po aresztowaniu przebywał od 1939 do 1943 w obozie jenieckim na Węgrzech (w Nagykanizsa), a następnie przedostał się do Jugosławii, gdzie walczył w oddziale partyzanckim. Po 1945 został tłumaczem z rosyjskiego, niemieckiego, rumuńskiego i węgierskiego, krytykiem filmowym oraz pisarzem tworzącym powieści historyczne i biograficzne. Od 1946 przez dwa lata pracował w Robotniczej Agencji Prasowej, a następnie został wykładowcą na Wydziale Dziennikarskim Akademii Nauk Politycznych. Od 1953 w Polskim Radiu, był pierwszym kierownikiem redakcji kalendarza radiowego oraz współpracownikiem redakcji literatur obcych. W 1948 zamieszkał w Milanówku, aby móc pracować stworzył w suterenie małą pracownię. Współpracował z redakcjami „Tygodnika Kulturalnego” i „Poezji”. W 1967 przeprowadził się do Warszawy, zamieszkał na Bielanach. Za przekład "Tragedii człowieka" Imrego Madácha otrzymał nagrodę węgierskiego PEN Clubu.
Jego żoną była Hanna Bartold-Kaltenbergh (ur. 6 marca 1927, zm. 22 lutego 2001) dziennikarka Sztandaru Młodych i Magazynu Rodzinnego, działaczka na rzecz zwierząt.
Pochowany na cmentarzu Bródnowskim w Warszawie (kwatera 21D-6-28).

</doc>
<doc id="3246701" url="https://pl.wikipedia.org/wiki?curid=3246701" title="Knud Degn">
Knud Degn

Knud Degn (ur. 11 maja 1880 w Esbønderup, zm. 16 maja 1965 w Kopenhadze) – duński żeglarz, olimpijczyk, zdobywca srebrnego medalu w regatach na letnich igrzyskach olimpijskich w 1924 roku w Paryżu.
Na Letnich Igrzyskach Olimpijskich 1924 zdobył srebro w żeglarskiej klasie 6 metrów. Załogę jachtu "Bonzo" tworzyli również Christian Nielsen i Vilhelm Vett.

</doc>
<doc id="3246702" url="https://pl.wikipedia.org/wiki?curid=3246702" title="Elaunon bipartitus">
Elaunon bipartitus

Elaunon bipartitus – gatunek skorka z rodziny skorkowatych.
Taksonomia.
Gatunek ten opisany został w 1891 roku przez Williama Forsella Kirby’ego jako "Sphingolabis bipartita".
Opis.
Długość ciała samca mierzona z cęgami wynosi 11 do 17 mm, a samicy 9 do 14 mm. Głowa duża, gładka, mocno pomarańczowa. Szew zaczołowy i koronalny słabo widoczne. 12-członowe czułki o pierwszym członie krótszym niż odległość między ich nasadami, drugim poprzecznym, trzecim nieco dłuższym od czwartego, a reszcie cylindrycznej. Przedplecze żółtawe z jaśniejszymi bokami; z tyłu ścięte, a z przodu zaokrąglone; o bokach prawie równoległych; z wyraźną bruzdą środkową. Pokrywy długie i wąskie, słomkowożółte, gładkie. Tylne skrzydła rozwinięte, żółte. Przydatki odwłokowe (cęgi) samca u nasady rozszerzone w postaci trójkątnego ząbka, dalej bardzo smukłe i wydłużone, prawie proste, a u wierzchołka delikatnie zakrzywione. Cęgi samicy krótkie i proste. 
Rozprzestrzenienie.
Gatunek krainy orientalnej i australijskiej. W Australii wykazany z Queensland i Nowej Południowej Walii.

</doc>
<doc id="3246704" url="https://pl.wikipedia.org/wiki?curid=3246704" title="Chelisoches ater">
Chelisoches ater

Chelisoches ater – gatunek skorka z rodziny Chelisochidae.
Taksonomia.
Gatunek ten opisany został w 1879 roku przez A. Dubrony'ego.
Opis.
Ciało u obu płci długości od 17 do 23 mm, czarne, błyszczące. Głowa zaokrąglona, o potylicy lekko wgłębionej. Czułki o pierwszym członie krótszym lub zbliżonym do odległości między ich nasadami, drugim poprzecznym, a reszcie cylindrycznej. Przedplecze o brzegach bocznych prostych, z tyłu rozszerzonych; tylnych kątach nieco zaokrąglonych; z podłużną bruzdą środkową na prozonie. Pokrywy krótsze niż odwłok. Tergity odwłoka punktowane, o równoległych bokach. Tylna krawędź pygidium z dwoma zębami bocznymi. Przydatki odwłokowe (cęgi) samca z ostrą krawędzią grzbietową; silnie trójkątne w poprzecznym przekroju; u wierzchołka z zębem. Cęgi samicy proste i ścięte.
Rozprzestrzenienie.
Gatunek endemiczny dla Australii, znany z północnej części kontynentu.

</doc>
<doc id="3246706" url="https://pl.wikipedia.org/wiki?curid=3246706" title="Chelisoches australicus">
Chelisoches australicus

Chelisoches australicus – gatunek skorka z rodziny Chelisochidae.
Taksonomia.
Gatunek ten opisany został w 1841 roku przez Le Guillona jako "Forficesila australica".
Opis.
Ciało u obu płci długości od 20 do 28 mm, czarne z wyjątkiem żółtych do zółtawoczerwonych pokryw i skrzydeł. Głowa duża, o potylicy wgłębionej koło szwu zaczołowego; z krótkim szwem koronalnym. Czułki o pierwszym członie dłuższym lub zbliżonym do odległości między ich nasadami, drugim kwadratowym, a trzecim nieco dłuższym od czwartego. Przedplecze dłuższe niż szerokie; o brzegach bocznych prostych, z tyłu rozszerzonych; tylnych kątach zaokrąglonych; z podłużną bruzdą środkową. Pokrywy o tylnym brzegu skośnie wypukłym. Tergity odwłoka z poprzeczną serią guzków. Przydatki odwłokowe (cęgi) samca wydłużone z nasadą silnie wgłębioną i opatrzoną 3-4 małymi ząbkami. Cęgi samicy proste, trójkątne w przekroju poprzecznym; o ostrej krawędzi grzbietowej.
Rozprzestrzenienie.
Gatunek znany z Nowej Gwinei oraz północnej części Australii.

</doc>
<doc id="3246708" url="https://pl.wikipedia.org/wiki?curid=3246708" title="Tasmanophlebia nigrescens">
Tasmanophlebia nigrescens

Tasmanophlebia nigrescens – gatunek jętki z rodziny Oniscigastridae.
Taksonomia.
Gatunek opisany został w 1933 roku przez Roberta Johna Tillyarda jako "Tasmanophlebiodes nigrescens".
Opis.
Imagines mają przednie skrzydła długości 10-12 mm, z polem kostalnym czarniawym ponad wierzchołkową połową. Tylne skrzydła samca z przyciemnieniem silniej niż u "T. lacustris" ograniczonym do nasadowej połowy pola kostalnego, a przednie przyciemnione tylko ponad żyłką analną.
Subimagines "T. nigrescens" i "T. lacustris" mają skrzydła prawie jednobarwne, przy czym u "T. nigrscens" jest nieco ciemniejszy i mniejszy.
Biologia.
Larwy tego gatunku wypływają z wody przed każdą wylinką.
Rozprzestrzenienie.
Gatunek endemiczny dla australijskiego stanu Nowa Południowa Walia, gdzie występuje w rejonie Góry Kościuszki (m.in. Spencer's Creek i górny bieg Murrumbidge).

</doc>
<doc id="3246712" url="https://pl.wikipedia.org/wiki?curid=3246712" title="Tasmanophlebia lacustris">
Tasmanophlebia lacustris

Tasmanophlebia lacustris – gatunek jętki z rodziny Oniscigastridae.
Taksonomia.
Gatunek opisany został w 1933 roku przez Roberta Johna Tillyarda jako "Tasmanophlebiodes lacustris".
Opis.
Imagines mają przednie skrzydła długości 10-12 mm, z polem kostalnym czarniawym ponad wierzchołkową połową. Tylne skrzydła samca przyciemnione w ponad przedniej ⅓, a przednie w nasadowej ¼.
Subimagines "T. lacustris" i "T. nigrescens" mają skrzydła prawie jednobarwne, przy czym "T. lacustris" jest nieco jaśniejszy i większy.
Biologia.
Larwy tego gatunku wypływają z wody przed każdą wylinką.
Rozprzestrzenienie.
Gatunek endemiczny dla Tasmanii, gdzie występuje w jeziorach Lilla, Echo, St. Clair i Dobson.

</doc>
<doc id="3246719" url="https://pl.wikipedia.org/wiki?curid=3246719" title="Christian Nielsen (żeglarz)">
Christian Nielsen (żeglarz)

Christian Nielsen (ur. 7 kwietnia 1873 w Kopenhadze, zm. 17 listopada 1952 tamże) – duński żeglarz, olimpijczyk, zdobywca srebrnego medalu w regatach na letnich igrzyskach olimpijskich w 1924 roku w Paryżu.
Kariera sportowa.
Na Letnich Igrzyskach Olimpijskich 1924 zdobył srebro w żeglarskiej klasie 6 metrów. Załogę jachtu "Bonzo" tworzyli również Knud Degn i Vilhelm Vett.

</doc>
<doc id="3246720" url="https://pl.wikipedia.org/wiki?curid=3246720" title="Christian Nielsen">
Christian Nielsen



</doc>
<doc id="3246722" url="https://pl.wikipedia.org/wiki?curid=3246722" title="Coloburiscoides munionga">
Coloburiscoides munionga

Coloburiscoides munionga – gatunek jętki z podrzędu Setisura i rodziny Coloburiscidae.
Taksonomia.
Gatunek opisany został w 1933 roku przez Roberta Johna Tillyarda jako "Coloburiscus munionga".
Opis.
Imagines wyróżniają się w obrębie rodzaju zielonkawoszarym rejon pterostigmalnym przestrzeniami kostalnych i subkostalnych przednich skrzydeł.
Subimagines posiadają przednie skrzydła ze wzorem w barwach szarej i wodnistobiałej oraz z dużym poprzecznym polem na rozwidleniu żyłki medialnej i analnej.
Dojrzałe nimfy poniżej 17 mm długie, ubarwione ciemnobrązowo z niewyraźnym pasem przez środek ciała, brązowymi tergitami odwłoka, sternitami 1 i 2 białymi, a pozostałymi rudobrązowymi. Wszystkie pary odnóży o goleniach ciemnobrązowo przepasanych u nasady i wierzchołka. Mezalna krawędź ud przednich z 12-15, a środkowych z 27-35 kolcami. Tergity odwłoka od VI do VIII z mniej niż 20 kolcami na tylnej krawędzi, IX z wyrostkami bocznymi 1,3 do 2 razy tak długimi jak X, a X bez kolców.
Biologia i ekologia.
Jętka ta zasiedla głównie strumienie na pogórzu, na wysokości poniżej 700 m n.p.m., jednak w obrębie Parku Narodowego Kościuszki spotykana jest na większych wysokościach.
Na Eucumbene jaja składane są w styczniu. Larwy z Eucumbene i Spencer's Creek lęgły się w laboratorium po dwóch tygodniach. Pojaw nimf następuje między wrześniem a marcem, a postaci dorosłych między późnym październikiem a późnym lutym.
Subimagines pojawiają się zawsze bezpośrednio z powierzchni wody i przeobrażają najbliższego wieczora. Dorosłe samce w czasie ostatnich promieni słońca tworzą roje na wysokości 2 do 5 m nad strumieniami. Rojenie trwa jeszcze przez jakiś czas w ciemnościach.
Rozprzestrzenienie.
Gatunek endemiczny dla południowego wschodu Australii, najszerzej rozprzestrzeniony ze wszystkich przedstawicieli rodzaju. Wykazany z Nowej Południowej Walii (m.in. Digger's Creek, Spencer's Creek, Perisher Creek, Eucumbene) i Wiktorii.

</doc>
<doc id="3246727" url="https://pl.wikipedia.org/wiki?curid=3246727" title="Coloburiscoides giganteus">
Coloburiscoides giganteus

Coloburiscoides giganteus – gatunek jętki z podrzędu Setisura i rodziny Coloburiscidae.
Taksonomia.
Gatunek opisany został w 1933 roku przez Roberta Johna Tillyarda jako "Coloburiscus giganteus".
Opis.
Imagines wyróżniają się w obrębie rodzaju całkowicie jasnorudobrązowymi przestrzeniami kostalnymi i subkostalnymi przednich skrzydeł. 
Subimagines posiadają przednie skrzydła z wyjątkiem przestrzeni kostalnych i subkostalnych jednobarwne, ciemnoszare przechodzące w czerń. Tylne ich skrzydła są jaśniejsze z przestrzeniami kostalnymi i subkostalnymi prawie nieprzejrzyście czarnymi.
Dojrzałe nimfy długości poniżej 18 mm. Tułów bez wyraźnych wzorów. Uda środkowych odnóży z 7-14 kolcami nasadowymi na grzbietowej krawędzi, 5-6 w grzebieniu brzusznym i 4-7 w grzebieniu dystalnym. Golenie tych odnóży z 7-12 kolcami na zewnętrznej krawędzi. Uda przednich odnóży opatrzone 35-38 kolcami z przodu od środkowego grzebienia. Uda odnóży tylnych z 35-45 kolcami naprzeciwko grzebienia środkowego, 14-16 kolcami na krawędzi tylno-grzbietowej i 60-63 kolcami na mezalnej. Tergity odwłoka rudobrązowe, z przodu jaśniejsze. Na czwartym jego sternicie 5-8 kolców tylnych, na szóstym poniżej 45, na ósmym od 15 do 21, a na dziewiątym 6-8 tych kolców.
Biologia i ekologia.
Larwy zasiedlają szybkie, skaliste potoki na dużych wysokościach. Wybierają najszybsze części potoków, gdzie gromadzą się w skupiska pod kamieniami. W Digger's Creek klują się z jaj w październiku i wczesnym listopadzie, po czym rosną w czasie lata i zimy. Dorosłe spotykane są w końcu stycznia i na początku lutego. Gatunek ten może współwystępować z "Coloburiscoides munionga".
Rozprzestrzenienie.
Gatunek endemiczny dla australijskiego stanu Nowa Południowa Walia, gdzie występuje w spływającym z Góry Kościuszki potoku Digger's Creek i innych potokach Parku Narodowego Kościuszki położonych powyżej 1000 m n.p.m..

</doc>
<doc id="3246732" url="https://pl.wikipedia.org/wiki?curid=3246732" title="John McBryde">
John McBryde

John McBryde (ur. 9 marca 1939 w Maryborough) – australijski hokeista na trawie, medalista olimpijski.
Występował w obronie. Grał m.in. w igrzyskach olimpijskich w Rzymie, gdzie wystąpił w ośmiu meczach; z drużyną zajął szóste miejsce. Cztery lata później na igrzyskach w Tokio osiągnął wraz z drużyną trzecie miejsce i brązowy medal olimpijski (również wystąpił w ośmiu meczach). Nie strzelił w tych turniejach żadnego gola.
Był kapitanem „brązowej drużyny olimpijskiej” na igrzyskach w Tokio. W kadrze narodowej grał jeszcze w 1966 roku. W późniejszym czasie wyemigrował do Kanady, w której to rozwijał swoją karierę trenerską. W latach 70. i 80. był nawet trenerem drużyn narodowych tego kraju (zarówno męskiej i żeńskiej).

</doc>
<doc id="3246737" url="https://pl.wikipedia.org/wiki?curid=3246737" title="Cmentarz mariawicki w Goździe">
Cmentarz mariawicki w Goździe

Cmentarz mariawicki w Goździe – założony na początku XX wieku, cmentarz mariawicki położony we wsi Gózd, na terenie parafii Kościoła Katolickiego Mariawitów Przenajświętszego Sakramentu w Goździe oraz parafii Kościoła Starokatolickiego Mariawitów Świętych Apostołów Piotra i Pawła w Goździe. Cmentarz wyznaniowy znajduje się ok. 1 km na zachód od wsi.
Mariawityzm w Goździe powstał za sprawą rzymskokatolickiego wikariusza ks. Modrzejewskiego z parafii w Okrzei. W 1929 parafia liczyła 818 wiernych. W 1935 mariawici w Goździe podzielili się na dwie wspólnoty: parafię Kościoła Katolickiego Mariawitów Przenajświętszego Sakramentu w Goździe oraz parafię Kościoła Starokatolickiego Mariawitów Świętych Apostołów Piotra i Pawła w Goździe. 

</doc>
<doc id="3246738" url="https://pl.wikipedia.org/wiki?curid=3246738" title="Giovanni de Sanctis">
Giovanni de Sanctis



</doc>
<doc id="3246739" url="https://pl.wikipedia.org/wiki?curid=3246739" title="Whiskey sour">
Whiskey sour

Whiskey Sour – drink złożony z alkoholu, świeżo wyciśniętego soku z cytryny lub limonki oraz syropu cukrowego lub zwykłego cukru. Należy do klasycznych drinków IBA Official Cocktail.
Składniki:
Dekoracja: pół plasterka pomarańczy i wiśnia maraskino
Przyrządzenie: Wlać wszystkie składniki do shakera, dobrze wstrząsnąć, następnie wlać do szklanki typu old-fashioned wypełnionej lodem.
Tło historyczne.
W jednym z artykułów wydanych przez Uniwersytet w Cuyo w 1962 roku pojawił się cytat z gazety „El Comercio de Iquique”, mówiący o wynalezieniu drinka „whisky sour” przez Eliotta Stubba w 1872 roku. Publikacją gazety zajmował się w latach 1874–1879 Modesto Molina. Jednak najstarsza wzmianka o stworzeniu tego trunku pochodzi z gazety wydanej w 1870 roku w Wisconsin. W źródłach historycznych można również znaleźć informacje, że gin typu sour produkowano już w latach 60. XIX wieku. Teza mówiąca o tym, że drink posiada peruwiański rodowód, jest zatem oparta na błędnych przesłankach.

</doc>
<doc id="3246740" url="https://pl.wikipedia.org/wiki?curid=3246740" title="Gmina Bilisht">
Gmina Bilisht

Gmina Bilisht (alb. "Bashkia Bilisht") – gmina miejska położona we wschodniej części Albanii. Administracyjnie należy do okręgu Devoll w obwodzie Korcza. W 2011 roku populacja gminy wynosiła 6 250 osób, 3 173 kobiety oraz 3 077 mężczyzn, z czego Albańczycy stanowili 88,00% mieszkańców, Grecy 1,46%, Rumunii 1,79% a Mecedończycy 1.57%.

</doc>
<doc id="3246744" url="https://pl.wikipedia.org/wiki?curid=3246744" title="Zdeněk Pohl">
Zdeněk Pohl

Zdeněk Pohl (ur. 19 maja 1907, zm. 14 października 1986) – czechosłowacki kierowca i motocyklista wyścigowy oraz żużlowiec.
Był wszechstronnym kierowcą, uprawiającym sport motocyklowy, żużlowy i samochodowy (rajdy i wyścigi). W połowie lat 20. ścigał się motocyklem Indian Scout. W 1929 roku został pierwszym zwycięzcą żużlowego turnieju Zlatá Přilba w Pardubicach.
W 1936 roku wystartował w Rajd Monte Carlo na Škodzie 420 Popular, a jego pilotem był Jaroslav Hausman. Załoga zajęła wówczas drugie miejsce w klasie 1500 cm³ i dwudzieste w klasyfikacji generalnej. Na cześć tego sukcesu Škoda wyprodukowała limitowaną edycję (72 egzemplarze) samochodu Škoda Popular Sport - Monte Carlo.
W 1932 roku, po śmierci Jiříego Christiana Lobkovica w Grand Prix Niemiec, przejął od niego Bugatti T54 i odbudował samochód. W 1932 roku był czwarty w klasie voiturette w wyścigu Avusrennen. W latach 1933–1935 uczestniczył w Grand Prix Czechosłowacji, zajmując w edycji z 1933 roku piąte miejsce. Dwukrotnie, w latach 1933 oraz 1936, wygrał górski wyścig Ecce Homo Šternberk. Bugatti T54 używał do 1947 roku.
Zrezygnował ze ścigania po poważnym wypadku na torze Sporilov.
Jego o dwa lata starszy brat Jiří również był kierowcą wyścigowym.

</doc>
<doc id="3246746" url="https://pl.wikipedia.org/wiki?curid=3246746" title="Gmina Hoçisht">
Gmina Hoçisht

Gmina Hoçisht (alb. "Komuna Hoçisht") – gmina położona we wschodniej części Albanii. Administracyjnie należy do okręgu Devoll w obwodzie Korcza. W 2011 roku populacja gminy wynosiła 6 250 osób, 2 200 kobiet oraz 2 261 mężczyzn, z czego Albańczycy stanowili 91,35% mieszkańców, Grecy 2,42%. 
W skład gminy wchodzi dziesięć miejscowości: Hoçisht, Gracë, Baban, Stropan, Eçmenik, Përparimaj, Grapsh, Çipan, Borsh, Bradvicë.

</doc>
<doc id="3246749" url="https://pl.wikipedia.org/wiki?curid=3246749" title="De Sanctis">
De Sanctis



</doc>
<doc id="3246750" url="https://pl.wikipedia.org/wiki?curid=3246750" title="Desmond Piper">
Desmond Piper

Desmond Royle Piper (ur. 11 października 1941 w Melbourne) – australijski hokeista na trawie, medalista olimpijski.
Występował głównie w ataku, sporadycznie grał jako obrońca. W reprezentacji narodowej grał już w roku 1962. Piper reprezentował Australię na trzech igrzyskach olimpijskich (IO 64, IO 68 i IO 72), zdobywając dwa medale: srebrny w 1968 oraz brązowy w 1964. Na igrzyskach w Monachium, Australia z Piperem w składzie zajęła miejsce piąte. Ogółem Desmond Piper wystąpił w 15 olimpijskich spotkaniach strzelając jedną bramkę (miało to miejsce w Tokio w 1964).

</doc>
<doc id="3246754" url="https://pl.wikipedia.org/wiki?curid=3246754" title="Mervyn Crossman">
Mervyn Crossman

Mervyn Richard Crossman (ur. 7 kwietnia 1935 w Home Hill, zm. 20 czerwca 2017) – australijski hokeista na trawie, medalista olimpijski.
Kariera sportowa.
Występował głównie jako obrońca. Crossman reprezentował Australię na dwóch igrzyskach olimpijskich (IO 60 i IO 64), zdobywając brązowy medal w 1964 roku. Wystąpił wtedy w pięciu meczach, nie strzelając żadnej bramki. Cztery lata wcześniej zagrał w dziewięciu meczach strzelając pięć bramek (w tym dwa w meczu z Japonią). W kadrze narodowej grał jeszcze w roku 1965.

</doc>
<doc id="3246755" url="https://pl.wikipedia.org/wiki?curid=3246755" title="Eila Helin">
Eila Helin

Eila Helin – fińska inżynier informatyk, radziecki szpieg.
W latach 1973-1979 pracowała w charakterze informatyka-dokumentalisty w centrali państwowej fińskiej firmy chemicznej Kemira Oy w Helsinkach. Od 1974 prowadziła działalność szpiegowską na rzecz KGB ZSRR. Aresztowana w 1979, 18 marca 1980 została skazana za szpiegostwo na 4 lata więzienia.

</doc>
<doc id="3246756" url="https://pl.wikipedia.org/wiki?curid=3246756" title="Stuart Donaldson">
Stuart Donaldson

Stuart Alexander Donaldson (ur. 16 grudnia 1812 w Londynie, zm. 11 stycznia 1867 w Carleton) – brytyjski przedsiębiorca i polityk działający głównie w Australii. W 1856 jako pierwsza osoba w historii pełnił urząd premiera Nowej Południowej Walii.
Życiorys.
Młodość i kariera zawodowa.
Pochodził z londyńskiej rodziny kupieckiej, jego ojciec prowadził rozległe interesy w koloniach. Młody Stuart rozpoczął pracę dla ojca już w wieku 15 lat. W latach 1831-1834 przebywał w Meksyku, gdzie miał szlifować swoje umiejętności kupieckie. Następnie od 1831 do 1844 po raz pierwszy pracował w Sydney. Po trzyletnim pobycie w Anglii, powrócił na Antypody w 1844. Od 1839 był australijskim przedstawicielem firmy Lloyds of London. Równocześnie skupywał coraz więcej ziemi rolnej. W roku 1840 posiadał już ponad 100 tysięcy hektarów ziemi i 34 tysiące owiec. W połowie lat 40. jego interesy poważnie podupadły za sprawą kryzysu gospodarczego i błędów wynajmowanych przez niego zarządców, ale w ciągu kolejnych kilku lat powrócił do statusu członka elity finansowej Nowej Południowej Walii.
Kariera polityczna.
W 1848 został jednym z wybieralnych członków Rady Ustawodawczej Nowej Południowej Walii. Zasiadał w niej do roku 1853, a potem ponownie w latach 1855-1856. W 1851 był bohaterem głośnego sporu z Thomasem Mitchellem, który poczuł się obrażony jedną z wypowiedzi Donaldsona w czasie kampanii wyborczej. Mitchell zażądał publicznych przeprosin i choć Donaldson szybko wykupił w prasie stosowne ogłoszenie, Mitchell nadal nie czuł się usatysfakcjonowany. Spór znalazł swój finał w pojedynku na pistolety, w czasie którego obaj adwersarze strzelali niecelnie. Pojedynki były wówczas surowo zakazane w prawie kolonii, ale ze względu na wysoki status obu antagonistów oraz fakt, że ostatecznie nikt nie ucierpiał, gubernator Charles Augustus FitzRoy postanowił przymknąć oko na zaistniałą sytuację.
W 1856 Nowa Południowa Walia jako pierwsza kolonia australijska uzyskała autonomię, a wraz z nią w pełni wybieralną izbę niższą parlamentu – Zgromadzenie Ustawodawcze Nowej Południowej Walii. Donaldson znalazł się wśród posłów pierwszej kadencji. W Australii nie istniały wówczas zorganizowane partie polityczne, wszelkie frakcje parlamentarne miały charakter nieformalny, a układ sił ulegał częstym zmianom. Gubernator William Denison powierzył Donaldsonowi misję sformowania pierwszego rządu autonomicznego. W skład jego gabinetu weszli: Thomas Holt, William Manning, John Darvall oraz George Nichols. Dodatkowo ministrem bez teki był James Macarthur.
Gabinet Donaldsona przetrwał tylko dwa miesiące i dwadzieścia dni. Wynikało to głównie z ogromnej niestabilności i złożoności układu politycznego w kolonii, który utrudniał normalne rządzenie. Dodatkowo w czasie urzędowania Donaldsona zmarł jego ukochany brat James, co znacznie pogorszyło psychiczne samopoczucie premiera. 25 sierpnia 1856 gabinet przegrał w Zgromadzeniu głosowanie nad stosunkowo mało istotną kwestią z dziedziny sądownictwa, ale był to dla Donaldsona impuls, pod wpływem którego podał się do dymisji. Nowym premierem został Charles Cowper, zaś Donaldson zgodził się pozostać we władzach kolonii jako sekretarz skarbu. Pełnił tę funkcję do 1857, dwa lata dłużej pozostał członkiem parlamentu kolonii, zaś do 1861 zasiadał w Senacie University of Sydney (formalnie, bo przez dwa ostatnie lata tego okresu był już poza Australią).
Późniejsze życie.
W 1859 powrócił do Anglii, gdzie w 1860 otrzymał tytuł szlachecki "Sir" (jako tzw. "Knight Bachelor", czyli osoba, która otrzymuje ten tytuł jako specjalny przywilej, a nie w związku z odznaczeniem jednym z orderów). Dwukrotnie kandydował bez powodzenia do Izby Gmin. Zmarł w swoim wiejskim domu w Cumberland w styczniu 1867 roku, w wieku 54 lat.
Rodzina.
Donaldson miał pięcioro dzieci, czterech synów i córkę. Byli wśród nich:

</doc>
<doc id="3246759" url="https://pl.wikipedia.org/wiki?curid=3246759" title="Ummet Ozcan">
Ummet Ozcan

Ummet Ozcan (ur. 16 sierpnia 1982 w Putten) − holenderski DJ i producent muzyczny pochodzenia tureckiego.

</doc>
<doc id="3246760" url="https://pl.wikipedia.org/wiki?curid=3246760" title="Indywidualne Mistrzostwa Szwecji na Żużlu 2014">
Indywidualne Mistrzostwa Szwecji na Żużlu 2014

Indywidualne Mistrzostwa Szwecji na Żużlu 2014 – cykl turniejów żużlowych, mających wyłonić najlepszych żużlowców szwedzkich w sezonie 2014. Tytuł wywalczył Tomas H. Jonasson.

</doc>
<doc id="3246762" url="https://pl.wikipedia.org/wiki?curid=3246762" title="Bakermat">
Bakermat

Bakermat (ur. 8 października 1991 w Markelo) − holenderski DJ i producent muzyczny.

</doc>
<doc id="3246764" url="https://pl.wikipedia.org/wiki?curid=3246764" title="KWK Polska-Wirek">
KWK Polska-Wirek



</doc>
<doc id="3246766" url="https://pl.wikipedia.org/wiki?curid=3246766" title="Indywidualne Mistrzostwa Danii na Żużlu 2014">
Indywidualne Mistrzostwa Danii na Żużlu 2014

Indywidualne Mistrzostwa Danii na Żużlu 2014 – cykl turniejów żużlowych, mających na celu wyłonienie najlepszych żużlowców w Danii w sezonie 2014. Rozegrano dwa turnieje finałowe, suma punktów zdobytych w obu turniejach decydowała o kwalifikacji końcowej, z tym że najlepsza czwórka rozegrała jeszcze dodatkowo bieg finałowy, również liczony do końcowej punktacji. Tytuł zdobył Niels Kristian Iversen.

</doc>
<doc id="3246768" url="https://pl.wikipedia.org/wiki?curid=3246768" title="Strictly Come Dancing">
Strictly Come Dancing

Strictly Come Dancing (w skrócie Strictly) – brytyjski program rozrywkowy nadawany przez BBC One od 2004 roku. Protoplasta formatu "Dancing with the Stars" produkowanego na licencji BBC Worldwide.
Pierwsze dziesięć edycji programu (2004–2012) nadawanych było na żywo ze studia BBC Television Centre, znajdującego się w londyńskiej dzielnicy Hammersmith and Fulham. Pojedyncze odcinki programu odbywają się w Blackpool Tower (2004, 2009–2011, od 2013), na Wembley Arena (2011–2012) oraz w Elstree Studios (od 2013). W latach 2004–2008 program nadawany był bez użycia technologii HD. Od 2007 pokazywany jest w technologii HD.
Zasady programu.
W programie biorą udział pary taneczne złożone z gwiazdy oraz zawodowego tancerza towarzyskiego. W każdym odcinku pary przygotowują co najmniej jeden taniec, oceniany przez profesjonalną komisję jurorską, w skali ocen od 1 do 10. Oprócz punktów przyznanych przez sędziów, o końcowej klasyfikacji decydują telewidzowie poprzez głosowanie telefonicznie oraz SMS-owe. Najlepiej oceniona w rankingu jurorów lub telewidzów para otrzymuje maksymalną liczbę punktów (np. przy udziale 10 par jest to 10 punktów), kolejna para otrzymuje jeden punkt mniej itd., a para znajdująca się na ostatnim miejscu rankingu otrzymuje 1 punkt. Dwie pary z najniższą liczbą punktów ponownie prezentują swój taniec, zaś o ostatecznym rezultacie decyduje głosowanie jury, które ogłasza, która para odpada z odcinka.

</doc>
<doc id="3246772" url="https://pl.wikipedia.org/wiki?curid=3246772" title="Jeffersonville (Indiana)">
Jeffersonville (Indiana)

Jeffersonville – miasto ("city"), ośrodek administracyjny hrabstwa Clark, w południowej części stanu Indiana, w Stanach Zjednoczonych, położone nad rzeką Ohio, naprzeciw miasta Louisville (stan Kentucky). W 2013 roku miasto liczyło 45 929 mieszkańców. 
Miasto rozplanowane zostało w 1802 roku, według projektu prezydenta Thomasa Jeffersona (na którego cześć nosi nazwę), w miejscu dawnego fortu Steuben. Formalne założenie miejscowości nastąpiło w 1815 roku, w 1830 roku otrzymała ona status miasta. W XIX wieku miasto było ważnym ośrodkiem budowy parowców.
Miasto jest portem rzecznym. Istotną rolę w gospodarce odgrywa przemysł, w tym stoczniowy.

</doc>
<doc id="3246774" url="https://pl.wikipedia.org/wiki?curid=3246774" title="Dimitrie I. Ghica">
Dimitrie I. Ghica

Dimitrie I. Ghica (ur. w 1875, zm. w 1967) – rumuński polityk i dyplomata, absolwent uniwersytetu w Tuluzie. Pracę w dyplomacji rozpoczął w 1894 jako sekraetarz poselstwa rumuńskiego w Rzymie, następnie kontynuował misję dyplomatyczną w Sankt Petersburgu, Bernie, Wiedniu i Sofii. Członek rumuńskiej delegacji na konferencji wersalskiej, złożył podpis pod traktatem z Sevres. Minister spraw zagranicznych w latach 1931-1932. Kawaler Orderu Orła Białego. Tłumacz dzieł Herodota na rumuński. Opublikował studium z dziedziny relacji Francji i księstw naddunajskich.

</doc>
<doc id="3246775" url="https://pl.wikipedia.org/wiki?curid=3246775" title="Władimir Grendal">
Władimir Grendal

Władimir Dawydowicz Grendal (Gröndahl) (ros. Владимир Давыдович Грендаль; ur. w Sveaborgu, zm. 16 listopada 1940 w Moskwie) – rosyjski i radziecki dowódca wojskowy, generał pułkownik Armii Czerwonej.
Życiorys.
Urodzony w szlacheckiej rodzinie szwedzkiego pochodzenia, w 1902 skończył pskowski korpus kadetów, a w 1911 Michajłowską Akademię Artyleryjską, był kadrowym oficerem artylerii rosyjskiej armii. Brał udział w I wojnie światowej jako dowódca 1 morskiego batalionu artylerii ciężkiej. W 1917 w stopniu pułkownika dowodził obroną Rygi. W 1918 wstąpił do Armii Czerwonej, brał udział w wojnie domowej, był szefem szkoły artyleryjskiej Frontu Południowego, 1918-1919 inspektor artylerii Frontu Południowego, a w 1920 Frontu Południowo-Zachodniego. Walczył m.in. z Białymi wojskami Piotra Wrangla. Po zakończeniu wojny domowej był szefem artylerii Kijowskiego i Piotrogrodzkiego Okręgu Wojskowego, w 1923 został szefem Akademii Artylerii Armii Czerwonej. Na początku 1930 wraz z innymi inspektorami i dowódcami artylerii, członkami komitetów naukowych i pracownikami Akademii został aresztowany przez OGPU, jednak wkrótce go zwolniono (10 innych aresztowanych rozstrzelano, kilku innych skazano na więzienie). W 1932 został zastępcą inspektora artylerii, w 1935 mianowany komdywem, czyli dowódcą dywizji, w latach 1935-1937 wykładał w Akademii Wojskowej im. Frunzego w Moskwie, 1939 otrzymał tytuł profesora nauk wojskowych. Od stycznia 1938 do śmierci w stopniu komkora, a od 16 stycznia 1940 komandarma II rangi (przemianowanego później na stopień generała pułkownika) był zastępcą szefa Głównego Dowództwa Artylerii Armii Czerwonej Grigorija Kulika. Brał udział w napaści ZSRR na Finlandię 1939-1940. W połowie czerwca 1940 wysłany do Odeskiego Okręgu Wojskowego w celu koordynacji przygotowań artylerii do aneksji Besarabii przez ZSRR. Zmarł na raka płuc i został pochowany na Cmentarzu Nowodziewiczym w Moskwie.

</doc>
<doc id="3246776" url="https://pl.wikipedia.org/wiki?curid=3246776" title="Wydział Lekarski Gdańskiego Uniwersytetu Medycznego">
Wydział Lekarski Gdańskiego Uniwersytetu Medycznego

Wydział Lekarski Gdańskiego Uniwersytetu Medycznego – jeden z czterech wydziałów Gdańskiego Uniwersytetu Medycznego powstały w 1945 roku. Jego siedziba znajduje się przy ul. M. Skłodowskiej-Curie 3a w Gdańsku.
Władze.
"Źródło": 

</doc>
<doc id="3246777" url="https://pl.wikipedia.org/wiki?curid=3246777" title="Dzikie gęsi 2">
Dzikie gęsi 2

Dzikie gęsi 2 (ang. "Wild Geese II") – australijsko-brytyjski film przygodowy z gatunku thriller z 1985 roku w reżyserii Petera R. Hunta, powstały na podstawie powieści Daniela Carneya pt. "The Square Circle". Kontynuacja filmu "Dzikie gęsi" z 1978 roku. Wyprodukowana przez wytwórnię Thorn EMI.
Premiera filmu miała miejsce 24 maja 1985 roku.
Opis fabuły.
Akcja filmu rozgrywa się w 1982 roku. Potentat telewizyjny Robert McCann (Robert Webber) zleca Johnowi Haddadowi (Scott Glenn) uprowadzenie niemieckiego zbrodniarza wojennego Rudolfa Hessa (Laurence Olivier) z zachodnioberlińskiego więzienia. McCann liczy, że skłoni Hessa do wyjawienia tajemnic dotyczących wielu polityków. Johnowi pomagają Kathy (Barbara Carrera) i Michael (John Terry) Lukasowie.
Obsada.
Źródło: Filmweb
i inni.

</doc>
<doc id="3246780" url="https://pl.wikipedia.org/wiki?curid=3246780" title="Goshen (Indiana)">
Goshen (Indiana)

Goshen – miasto ("city"), ośrodek administracyjny hrabstwa Elkhart, w północnej części stanu Indiana, w Stanach Zjednoczonych, położone nad rzeką Elkhart. W 2013 roku miasto liczyło 32 219 mieszkańców. 
Pierwsi osadnicy przybyli tu w latach 1828-1830, formalne założenie miasta nastąpiło w 1854 roku. Nazwa miasta pochodzi od biblijnej krainy Goszen.
Goshen zamieszkuje znaczna społeczność Amiszów i Mennonitów.
W mieście znajduje się założona w 1894 roku uczelnia Goshen College.

</doc>
<doc id="3246782" url="https://pl.wikipedia.org/wiki?curid=3246782" title="Wydział Farmaceutyczny Gdańskiego Uniwersytetu Medycznego">
Wydział Farmaceutyczny Gdańskiego Uniwersytetu Medycznego

Wydział Farmaceutyczny Gdańskiego Uniwersytetu Medycznego – jeden z czterech wydziałów Gdańskiego Uniwersytetu Medycznego powstały w 1945 r. Jego siedziba znajduje się przy al. gen. J. Hallera 107 w Gdańsku. 
Przez pewien czas nosił nazwę "Wydział Farmaceutyczny z Oddziałem Medycyny Laboratoryjnej".
Struktura.
Jednostki wydziału:
Władze wydziału.
Władze wydziału w kadencji 2020–2024
Dziekani z poprzednich kadencji:

</doc>
<doc id="3246784" url="https://pl.wikipedia.org/wiki?curid=3246784" title="Dziwny nieznany świat">
Dziwny nieznany świat

Dziwny nieznany świat – zbiór opowiadań fantastyczno-naukowych autorstwa Janusza A. Zajdla, wydany w formie e-booka przez BookRage w 2014 roku. Jest to pierwszy z trzech tomów opowiadań zebranych Zajdla, zawierających łącznie wszystkie opublikowane przez niego krótkie utwory literackie. Zbiór obejmuje utwory napisane do 1969 roku.

</doc>
<doc id="3246785" url="https://pl.wikipedia.org/wiki?curid=3246785" title="Ten piękny dzień">
Ten piękny dzień

Ten piękny dzień – zbiór opowiadań fantastyczno-naukowych autorstwa Janusza A. Zajdla, wydany w formie e-booka przez BookRage w 2014 roku. Jest to drugi z trzech tomów opowiadań zebranych Zajdla, zawierających łącznie wszystkie opublikowane przez niego krótkie utwory literackie. Zbiór obejmuje utwory napisane w latach 1970–1975.

</doc>
<doc id="3246787" url="https://pl.wikipedia.org/wiki?curid=3246787" title="Hrob (stacja kolejowa)">
Hrob (stacja kolejowa)

Hrob – stacja kolejowa w Hrobie, w kraju usteckim, w Czechach. Znajduje się na wysokości 395 m n.p.m.
Jest zarządzana przez Správę železnic. Na stacji nie ma możliwości zakupu biletów, a obsługa podróżnych odbywa się w pociągu.

</doc>
<doc id="3246788" url="https://pl.wikipedia.org/wiki?curid=3246788" title="Felicitas (zbiór opowiadań)">
Felicitas (zbiór opowiadań)

Felicitas – zbiór opowiadań fantastyczno-naukowych autorstwa Janusza A. Zajdla, wydany w formie e-booka przez BookRage w 2014 roku. Jest to trzeci tom opowiadań zebranych Zajdla, zawierających łącznie wszystkie opublikowane przez niego krótkie utwory literackie. Zbiór obejmuje utwory napisane w latach 1976-1984.

</doc>
<doc id="3246789" url="https://pl.wikipedia.org/wiki?curid=3246789" title="Residuum (zbiór opowiadań)">
Residuum (zbiór opowiadań)

Residuum – pośmiertnie wydany zbiór poświęcony pamięci Janusza A. Zajdla, wydany w formie e-booka przez BookRage w 2014 roku. Książka uzupełnia trzy tomy opowiadań zebranych Zajdla, zawierających łącznie wszystkie opublikowane przez niego krótkie utwory literackie.
Książka, pokrywająca się częściowo ze zbiorem "List pożegnalny", zawiera pierwotne wersje opowiadań fantastyczno-naukowych wznowionych później w innych wersjach lub włączonych do powieści, konspekty powieści napisanych i nienapisanych, fragmenty niedokończonej powieści "Drugie spojrzenie na planetę Ksi", wiersze, a także: szkic autobiograficzny, wspomnienie Macieja Parowskiego oraz zaktualizowaną bibliografię twórczości pisarza.

</doc>
<doc id="3246790" url="https://pl.wikipedia.org/wiki?curid=3246790" title="Wydział Nauk o Zdrowiu z Instytutem Medycyny Morskiej i Tropikalnej Gdańskiego Uniwersytetu Medycznego">
Wydział Nauk o Zdrowiu z Instytutem Medycyny Morskiej i Tropikalnej Gdańskiego Uniwersytetu Medycznego

Wydział Nauk o Zdrowiu z Instytutem Medycyny Morskiej i Tropikalnej Gdańskiego Uniwersytetu Medycznego – jeden z czterech wydziałów Gdańskiego Uniwersytetu Medycznego powstały w 2006 roku. Jego siedziba znajduje się przy ul. Juliana Tuwima 15 w Gdańsku. Twórcą, organizatorem i pierwszym dziekanem Wydziału był prof. dr hab. Piotr Lass.
Struktura.
Struktura wydziału:
Władze.
Władze wydziału

</doc>
<doc id="3246794" url="https://pl.wikipedia.org/wiki?curid=3246794" title="Dziwny, nieznany świat">
Dziwny, nieznany świat



</doc>
<doc id="3246796" url="https://pl.wikipedia.org/wiki?curid=3246796" title="Skala Pt/Co">
Skala Pt/Co

Skala platynowo-kobaltowa (skala Pt/Co lub skala Apha-Hazena) – jest skalą barwną wprowadzoną w 1892 roku przez chemika Allena Hazena (1869-1930). Skala została opracowana jako sposób na określanie poziomu zanieczyszczeń w ściekach wodnych. Od tego czasu skala została upowszechniona do opisywania intensywności żółtego zabarwienia próbek, służy do opisywania koloru żółtego i jest oparta o rozcieńczaniu 500 ppm roztworu platynowo-kobaltowego. Roztwór powstaje w reakcji heksachloroplatynianu potasu (K2PtCl6) z uwodnionym chlorkiem kobaltu (CoCl2•H2O) w środowisku kwasu chlorowodorowego.
Normy.
Skala Pt/Co opisana jest między innymi w następujących normach:

</doc>
<doc id="3246798" url="https://pl.wikipedia.org/wiki?curid=3246798" title="Pride of America">
Pride of America

Pride of America – statek pasażerski należący do floty Norwegian Cruise Line. Kadłub statku został zbudowany w stoczni Litton-Ingalls, Pascagoula, Mississippi, jednak w trakcie budowy stocznia ogłosiła upadłość z powodów finansowych. Kadłub został zakupiony przez Norwegian Cruise Line i przetransportowany do stoczni Lloyd Werft w Niemczech, gdzie prace zostały dokończone. Statek wszedł do eksploatacji 5 czerwca 2005. W marcu 2013 statek przeszedł gruntowny remont w stoczni w Honolulu. 
Pride of America wypływa z Honolulu w tygodniowe rejsy w rejonie archipelagu Hawaje, odwiedzając Kahului, Hilo, Kona, Nawiliwili.

</doc>
<doc id="3246799" url="https://pl.wikipedia.org/wiki?curid=3246799" title="Kopřivnice (stacja kolejowa)">
Kopřivnice (stacja kolejowa)

Kopřivnice – stacja kolejowa w Kopřivnicy, w kraju morawsko-śląskim, w Czechach. Znajduje się na wysokości 335 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3246802" url="https://pl.wikipedia.org/wiki?curid=3246802" title="Liběchov (stacja kolejowa)">
Liběchov (stacja kolejowa)

Liběchov – stacja kolejowa w Liběchovie, w kraju środkowoczeskim, w Czechach. Jest ważnym węzłem kolejowym o znaczeniu regionalnym. Znajduje się na wysokości 165 m n.p.m.
Jest zarządzana przez Správę železnic. Na stacji nie ma możliwości zakupu biletu, a obsługa podróżnych odbywa się w pociągu.

</doc>
<doc id="3246803" url="https://pl.wikipedia.org/wiki?curid=3246803" title="Kaz James">
Kaz James

Kaz James (ur. 1982 w Melbourne jako Christopher James Karyotakis) – australijski piosenkarz i DJ pochodzenia włosko-greckiego.
W 2004 roku wraz z Dylanem Burnsem założył elektroniczny duet BodyRockers, który w 2005 zasłynął singlem "I Like the Way". Duet istniał do 2007 roku. Sam James w 2014 zasłynął utworem "Blast Off", wykonanym wraz z francuskim DJ'em i producentem Davidem Guettą.
Wczesne lata.
Kaz James wychowywał się na przedmieściach Melbourne. Kształcił się w jednej ze szkół prywatnych w tym mieście. Zanim odkrył muzykę elektroniczną śpiewał w chórze i grał na trąbce. Był rezydentem w klubie OneLove, obok takich wykonawców jak Grant Smillie i Dirty South. Podróżował po świecie i koncertował m.in. we Włoszech, Grecji, Hiszpanii, Japonii. Jak sam stwierdził "„Byłem trochę jak DJ z plecakiem”".
BodyRockers.
Zanim Kaz rozpoczął solową karierę współtworzył wraz Brytyjskim wokalistą i gitarzystą Dylanem Burnsem duet BodyRockers. Stali się znani już na początku 2005 r. dzięki pierwszemu singlowi zatytułowanemu "I Like the Way". Utwór dotarł na czołowe miejsce list przebojów m.in. w Nowej Zelandii, Danii, Australii. Wydali swój debiutancki album zatytułowany "BodyRockers", na którym znalazł się jeszcze singel "Round and Round". Na płycie znalazły się mocne, house'owe i funkowe bity oraz dźwięki mocnych gitar. Wszystko zostało połączone z modnym wówczas hip hopem i popową melodią.
Kariera solowa.
28 kwietnia 2008 wydał swój pierwszy singel zatytułowany "Breathe", który nagrał wraz z Kanadyjczykiem Stu Stone'em. Następny singel "We Hold On" ukazał się 13 września. Niedługo po nim, bo 11 października 2008 ukazał się jego debiutancki album "If They Knew". 19 stycznia 2009 ukazał się EP zatytułowany "Can't Hold Back", w którym gościnne wystąpiła amerykańska piosenkarka Macy Gray. Utwór znalazł się 42. miejscu ARIA Charts. W 2014 nagrał wraz z francuskim DJ'em Davidem Guettą singel "Blast Off", który stał się popularny w Belgii i Francji.

</doc>
<doc id="3246804" url="https://pl.wikipedia.org/wiki?curid=3246804" title="S/y Poleszuk">
S/y Poleszuk

s/y Poleszeuk – jacht morski zbudowany jako szybka łódź motorowa. Przejęty przez Związek Harcerstwa Polskiego w 1937 wypłynął w 1938 na nigdy nie ukończoną harcerską wyprawę żeglarską dookoła świata.
Historia.
Poleski okręg (stąd nazwa jachtu) Ligi Morskiej i Rzecznej powołał 28 maja 1930 komitet budowy jachtu dla szkolenia młodzieży. W ciągu kolejnych sześciu lat zebrano na ten cel 8787 złotych (w znacznej mierze była to dotacja wojewody poleskiego). Zarząd Ligi w Brześciu przekazał te fundusze Związkowi Harcerstwa Polskiego 12 maja 1936. W dniu 15 sierpnia 1937 Bronisław Miazgowski przejął w Pucku w imieniu ZHP jacht „Poleszuk”.
Łódź była początkowo szybką motorówką używaną przez estońskich (albo łotewskich) przemytników. Nazywała się „Cerra Marena” (pol. Kochana Ojczyzna). Została wystawiona na sprzedaż przez szypra albo – po skonfiskowaniu – przez polskie władze celne.
Łódź miała mocny silnik i duże ładownie, nie miała radia ani nadawczego ani odbiorczego. Została przekazana 39 Warszawskiej Drużynie Harcerskiej i przerobiona przez harcerzy na kecz gaflowy.
Niedokończony rejs.
Harcerze postanowili wyprawić się tym jachtem na rejs dookoła świata. Załogę stanowili: Mścisław Wróblewski (wtedy nauczyciel w gimnazjum, organizator i przez pewien czas komendant rejsu), Leon Matuszewski i Mieczysław Żak, do których dołączył mieszkający na Wybrzeżu Ludwik Walasik (wtedy bosman szkunera Zawisza Czarny, późniejszy kapitan marynarki handlowej). Do załogi dokooptowano Fryderyka Tomczyka. W Dakarze do załogi dołączyli: Władysław Henoch, geograf i Zbigniew Jasiński, pisarz (który wkrótce rozstał się z załogą). W Konakry do załogi dołączył Julian Ramotowski (inżynier-rolnik).
Wyprawa została w znacznej mierze sfinansowana przez Jadwigę Wróblewską, matkę Mścisława. Poza tym uczestnicy przez dłuższy czas zbierali oszczędności. 
Jacht wypłynął z Gdyni 23 lub 24 lipca 1938. Mimo braku w załodze stałego kapitana jachtu (w tej wyprawie uchwały o większym znaczeniu zapadały większością głosów) „Poleszuk” żeglował bezpiecznie. Kolejne porty, do których zawijał po opuszczeniu Bałtyku, to: Brest, Lizbona, Casablanca, Mogador, Las Palmas, Dakar i Konakry. Po 28-dniowym skoku przez Atlantyk załoga zawinęła do portów: Georgetown (wtedy w Gujanie Brytyjskiej), Port-of-Spain (Trynidad), Grenada, Fort-de-France (Martynika), Bridgetown (Barbados), San Domingo, Hawana, Miami. W okresie rocznego rejsu uczestnicy przeżyli wiele przygód, w tym dwukrotnie przeżyli groźne burze morskie ,wychodząc z nich bez szwanku. W Hiszpanii przebywali podczas trwającej wtedy wojny domowej. U wybrzeży Afryki, w trakcie polowania na krokodyle, czterech członków załogi zachorowało na malarię.
Wreszcie, po 14 miesiącach rejsu, bez awarii, po przebyciu 12 tysięcy mil, 21 lipca 1939 załoga zawinęła do Nowego Jorku. W składzie załogi byli wtedy Julian Ramotowski, Ludwik Walasik, Fryderyk Tomczyk, Mścisław Wróblewski i J. Henoch. Załoga została powitana przez harcerzy amerykańskich i polskich w USA. Polski konsulat postanowił wykorzystać przybycie „Poleszuka” w celach promocji Polski. Postanowiono – po wystawieniu jachtu na ówczesnej Wystawie Światowej w Nowym Jorku – skierować go trasą „Dali” Andrzeja Bohomolca do Chicago, największego skupiska Polaków. W ten sposób sytuacja polityczna uniemożliwiła załodze realizację rejsu dookoła świata. Po opuszczeniu Nowego Jorku jacht popłynął drogą śródlądową w kierunku Chicago: na motorze do Wielkich Jezior, a później znów na żaglach do Buffalo i Detroit. Wybuch II wojny światowej 1 września 1939 zastał załogę w Cleveland. Po dopłynięciu do Chicago 17 września, następnego dnia rejs został rozwiązany. Załoga brała udział w spotkaniach z Polonią i innych przedsięwzięciach promujących Polskę.
Członkowie załogi rozstali się. Henoch, Ramotowski i Wróblewski zgłosili się do Polskich Sił Zbrojnych, Walasik wstąpił do marynarki handlowej sił sojuszniczych. Fryderyk Tomczyk pozostał w Chicago, opiekując się jachtem, który został przekazany Polskiemu Związkowi Rzymsko-Katolickiemu w Stanach Zjednoczonych. Był on instruktorem żeglarstwa i prowadził zajęcia na jachcie dla polonijnych skautów.
Około 1943 jacht został sprzedany na rozbiórkę.

</doc>
<doc id="3246807" url="https://pl.wikipedia.org/wiki?curid=3246807" title="Lukavice v Čechách">
Lukavice v Čechách

Lukavice v Čechách – przystanek kolejowy w Lukavicy, w kraju pardubickim, w Czechach. Znajduje się na wysokości 380 m n.p.m.
Na przystanku nie ma możliwości zakupu biletu, a obsługa podróżnych odbywa się w pociągu.

</doc>
<doc id="3246809" url="https://pl.wikipedia.org/wiki?curid=3246809" title="Wydział Dyrygentury, Kompozycji i Teorii Muzyki Akademii Muzycznej im. Stanisława Moniuszki w Gdańsku">
Wydział Dyrygentury, Kompozycji i Teorii Muzyki Akademii Muzycznej im. Stanisława Moniuszki w Gdańsku

Wydział Dyrygentury, Kompozycji i Teorii Muzyki Akademii Muzycznej im. Stanisława Moniuszki w Gdańsku – jeden z czterech wydziałów Akademii Muzycznej im. Stanisława Moniuszki w Gdańsku. Jego siedziba znajduje się przy ul. Łąkowej 1-2 w Gdańsku.
Władze.
Dziekan: dr Sylwia Janiak-Kobylińska
Prodziekan: mgr Kamil Cieślik

</doc>
<doc id="3246811" url="https://pl.wikipedia.org/wiki?curid=3246811" title="Staňkov (stacja kolejowa)">
Staňkov (stacja kolejowa)

Staňkov – stacja kolejowa w Staňkovie, w kraju pilzneńskim, w Czechach. Położona jest na wysokości 375 m n.p.m.
Na stacji istnieje możliwość zakupu biletów na wszystkiego rodzaju pociągi oraz rezerwacji miejsc. 

</doc>
<doc id="3246812" url="https://pl.wikipedia.org/wiki?curid=3246812" title="Krupka (stacja kolejowa)">
Krupka (stacja kolejowa)

Krupka – stacja kolejowa w Krupce, w kraju usteckim, w Czechach. Znajduje się na wysokości 285 m n.p.m.
Jest zarządzana przez Správę železnic. Na stacji nie ma możliwości zakupu biletów, a obsługa podróżnych odbywa się w pociągu.

</doc>
<doc id="3246813" url="https://pl.wikipedia.org/wiki?curid=3246813" title="Drive Hard">
Drive Hard

Drive Hard – amerykańsko-kanadyjsko-australijski film komediowy z gatunku akcja z 2014 roku, w reżyserii Briana Trencharda-Smitha. Wyprodukowany przez wytwórnię Odyssey Media i Silver Wings Films. Zdjęcia do filmu kręcono w Gold Coast City w Australii, a okres zdjęciowy trwał przez miesiąc od 4 czerwca do 3 lipca 2013 roku. 
Premiera filmu miała miejsce 26 maja 2014 roku. W Polsce premiera fimu odbyła się 6 czerwca 2014 roku.
Opis fabuły.
Film opisuje historię Simona Kellera (John Cusack), amerykańskiego złodzieja, który planuje zrobić skok w Australii. Do realizacji planu potrzebny mu jest wspólnik-kierowca. Jego uwagę zwraca były mistrz rajdowy Peter Roberts (Thomas Jane), który swoją sławę rozmienił na drobne i pracuje jako instruktor jazdy. Aby skłonić go do współpracy, Keller wpada na szatański pomysł – zapisuje się na naukę jazdy u Robertsa, a podczas lekcji dokonuje zuchwałego napadu na bank. W ten sposób były rajdowiec mimo woli zostaje wspólnikiem bandyty. Jednak nie wszystko idzie zgodnie z planem Kellera.
Obsada.
Źródło: Filmweb
i inni.

</doc>
<doc id="3246817" url="https://pl.wikipedia.org/wiki?curid=3246817" title="Wydział Instrumentalny Akademii Muzycznej im. Stanisława Moniuszki w Gdańsku">
Wydział Instrumentalny Akademii Muzycznej im. Stanisława Moniuszki w Gdańsku

Wydział Instrumentalny Akademii Muzycznej im. Stanisława Moniuszki w Gdańsku – jeden z czterech wydziałów Akademii Muzycznej im. Stanisława Moniuszki w Gdańsku. Jego siedziba znajduje się przy ul. Łąkowej 1-2 w Gdańsku.
Władze.
Dziekan: dr hab Bogumiła Weretka-Bajdor
Prodziekani: 

</doc>
<doc id="3246820" url="https://pl.wikipedia.org/wiki?curid=3246820" title="Sloup v Čechách">
Sloup v Čechách

Sloup v Čechách – gmina w Czechach, w powiecie Česká Lípa, w kraju libereckim. Według danych z dnia 1 stycznia 2013 liczyła 728 mieszkańców.

</doc>
<doc id="3246833" url="https://pl.wikipedia.org/wiki?curid=3246833" title="Prayer in C">
Prayer in C

Prayer in C – piosenka popowo-folkowego francuskiego duetu Lilly Wood &amp; the Prick. Pierwotnie ukazała się w 2010 r. na płycie grupy pt. "Invincible Friends". Największą popularność zdobyła w 2014 r. po ukazaniu się zremiksowanej przez niemieckiego DJ-a Robina Schulza wersji. Promocja radiowa singla w Polsce rozpoczęła się 30 czerwca 2014 i ponownie wydawnictwo Warner Music zaproponowało promocję remiksu od dnia 14 lipca 2014.

</doc>
<doc id="3246834" url="https://pl.wikipedia.org/wiki?curid=3246834" title="Jakow Smuszkiewicz">
Jakow Smuszkiewicz

Jakow Władimirowicz Smuszkiewicz, ros. Яков Владимирович Смушкевич (ur. w Rakiszkach, zm. 28 października 1941 k. Kujbyszewa) – radziecki dowódca wojskowy, generał porucznik lotnictwa, Generalny Inspektor Sił Powietrznych, dwukrotny Bohater Związku Radzieckiego (1937 i 1939).
Życiorys.
Urodzony w żydowskiej rodzinie na Litwie, w 1918 wstąpił do Armii Czerwonej i do 1920 brał udział w wojnie domowej w Rosji na froncie zachodnim m.in. jako komisarz pułku strzelców. Od 1922 pracował jako oficer polityczny w Mińsku. Później przeszedł do wojsk lotniczych i został pilotem. W 1931 skończył wyższą szkołę lotnictwa wojskowego i został komisarzem brygady lotniczej stacjonującej w Witebsku, który pod jego dowództwem stał się wzorowym związkiem taktycznym lotnictwa Armii Czerwonej. XI 1936 - VI 1937 brał udział w wojnie domowej w Hiszpanii jako starszy doradca wojskowy strony republikańskiej ds. lotnictwa. Dowodził obroną powietrzną Madrytu. Za bohaterstwo wykazane podczas wojny domowej w Hiszpanii został 21 czerwca 1937 uhonorowany Złotą Gwiazdą i tytułem Bohatera Związku Radzieckiego. Po powrocie z Hiszpanii skończył podyplomowy kurs przy Akademii Wojskowej im. Frunzego w Moskwie i został zastępcą dowódcy Sił Powietrznych ZSRR Aleksandra Łoktionowa. Od 7 X 1938 członek Wojskowej Rady przy Ludowym Komisariacie Obrony ZSRR, w 1939 brał udział w bitwie nad rzeką Chałchin-Goł, za co 17 XI 1939 Prezydium Rady Najwyższej ZSRR nadało mu drugą Złotą Gwiazdę Bohatera ZSRR, a władze Mongolii nadały mu Order Czerwonego Sztandaru. W 1939 został kandydatem na członka KC WKP(b). Od 19 XI 1939 szef Sił Powietrznych Armii Czerwonej, 4 IV 1940 mianowany komandarmem 2 rangi. Był deputowanym do Rady Najwyższej ZSRR 1 kadencji (od 1937). 4 VI 1940 uchwałą Rady Komisarzy Ludowych został generałem porucznikiem lotnictwa. Od VIII 1940 generalny inspektor Wojsk Lotniczych ZSRR, od XII 1940 zastępca szefa Sztabu Generalnego Sił Zbrojnych ZSRR. 8 VI 1941 aresztowany przez NKWD pod zarzutem udziału w wojskowej organizacji konspiracyjnej, później rozstrzelany na rozkaz ludowego komisarza spraw wewnętrznych Ławrientija Berii. Dekretem Prezydium Rady Najwyższej ZSRR z 21 III 1947 pośmiertnie pozbawiony tytułu Bohatera ZSRR i wszystkich odznaczeń. W 1954 zrehabilitowany, 15 III 1957 Prezydium Rady Najwyższej ZSRR przywróciło mu tytuł Bohatera ZSRR i odznaczenia. W 1987 jego imieniem nazwano ulicę w Witebsku.

</doc>
<doc id="3246841" url="https://pl.wikipedia.org/wiki?curid=3246841" title="Wydział Wokalno-Aktorski Akademii Muzycznej im. Stanisława Moniuszki w Gdańsku">
Wydział Wokalno-Aktorski Akademii Muzycznej im. Stanisława Moniuszki w Gdańsku

Wydział Wokalno-Aktorski Akademii Muzycznej im. Stanisława Moniuszki w Gdańsku – jeden z czterech wydziałów Akademii Muzycznej im. Stanisława Moniuszki w Gdańsku. Jego siedziba znajduje się przy ul. Łąkowej 1-2 w Gdańsku.
Władze.
Dziekan: dr Krzysztof Bobrzecki
Prodziekan: mgr Andrzej Sienkiewicz

</doc>
<doc id="3246842" url="https://pl.wikipedia.org/wiki?curid=3246842" title="Skalice u České Lípy">
Skalice u České Lípy

Skalice u České Lípy – gmina w Czechach, w powiecie Česká Lípa, w kraju libereckim. Według danych z dnia 1 stycznia 2013 liczyła 1 234 mieszkańców.

</doc>
<doc id="3246846" url="https://pl.wikipedia.org/wiki?curid=3246846" title="Podacanthus typhon">
Podacanthus typhon

Podacanthus typhon – gatunek straszyka z rodziny Phasmatidae i podrodziny Tropidoderinae.
Taksonomia.
Gatunek ten opisany został w 1833 roku przez George’a Roberta Graya.
Opis.
Na głowie 3 wyraźne stemmata. Śródtułów bardzo krótki, z przodu zwężony, pokryty licznymi guzkami. Pokrywy jasnozielone, ciemniejsze niż reszta ciała, o silnie zaznaczony żeberku pośrodku. Tylne skrzydła przezroczyste, wyraziście różowe. Odnóża raczej krótkie, rudoróżowe, przednie z wyniesionymi żeberkami, a środkowe i tylne z kolcami na spodniej stronie. Odwłok długi, u nasady żółtawy, a dalej różowy, z wyjątkiem hypopygium. Hypopygium zielone, u wierzchołka z dwoma różowawo-zielonymi „listkami”.
Rozprzestrzenienie.
Gatunek ten jest endemitem Australii, gdzie zamieszkuje Nową Południową Walię, południowo-wschodnie Queensland oraz Wiktoria.

</doc>
<doc id="3246861" url="https://pl.wikipedia.org/wiki?curid=3246861" title="Eis-moll">
Eis-moll

eis-moll – gama muzyczna oparta na skali durowej, której toniką jest Eis. Pokrewną jej gamą durową jest Gis-dur. Częściej używanym enharmonicznym jej odpowiednikiem jest f-moll.
Gama eis-moll zawiera dźwięki: eis - fisis - gis - ais - his - cis - dis.

</doc>
<doc id="3246863" url="https://pl.wikipedia.org/wiki?curid=3246863" title="Stružnice">
Stružnice

Stružnice – gmina w Czechach, w powiecie Česká Lípa, w kraju libereckim. Według danych z dnia 1 stycznia 2013 liczyła 980 mieszkańców.

</doc>
<doc id="3246872" url="https://pl.wikipedia.org/wiki?curid=3246872" title="Zahrádky (kraj liberecki)">
Zahrádky (kraj liberecki)

Zahrádky – gmina w Czechach, w powiecie Česká Lípa, w kraju libereckim. Według danych z dnia 1 stycznia 2013 liczyła 645 mieszkańców.

</doc>
<doc id="3246874" url="https://pl.wikipedia.org/wiki?curid=3246874" title="DJ Fresh">
DJ Fresh

DJ Fresh, właściwie Daniel Stein (ur. 11 kwietnia 1977 w Worthing) – brytyjski DJ i producent muzyczny. W 2002 wraz z Adamem F założył wytwórnię Breakbeat Kaos.

</doc>
<doc id="3246875" url="https://pl.wikipedia.org/wiki?curid=3246875" title="Le Click">
Le Click

Le Click – niemiecka grupa tworząca muzykę eurodance. Popularność zdobyła takimi utworami jak "Tonight is the Night" i "Call Me". Zespół składał się ze szwedzkiej piosenkarki Kayo Shekoni oraz rapera Roberta Haynesa. Producentem był Frank Farian. W 1998 roku grupa zakończyła działalność.

</doc>
<doc id="3246878" url="https://pl.wikipedia.org/wiki?curid=3246878" title="Wydział Dyrygentury Chóralnej, Muzyki Kościelnej, Edukacji Artystycznej, Rytmiki i Jazzu Akademii Muzycznej im. Stanisława Moniuszki w Gdańsku">
Wydział Dyrygentury Chóralnej, Muzyki Kościelnej, Edukacji Artystycznej, Rytmiki i Jazzu Akademii Muzycznej im. Stanisława Moniuszki w Gdańsku

Wydział Dyrygentury Chóralnej, Muzyki Kościelnej, Edukacji Artystycznej, Rytmiki i Jazzu Akademii Muzycznej im. Stanisława Moniuszki w Gdańsku – jeden z czterech wydziałów Akademii Muzycznej im. Stanisława Moniuszki w Gdańsku. Jego siedziba znajduje się przy ul. Łąkowej 1-2 w Gdańsku.
Władze.
Dziekan: dr Michał Kierzkowski
Prodziekani: 

</doc>
<doc id="3246880" url="https://pl.wikipedia.org/wiki?curid=3246880" title="Kravaře (powiat Česká Lípa)">
Kravaře (powiat Česká Lípa)

Kravaře – gmina w Czechach, w powiecie Česká Lípa, w kraju libereckim. Według danych z dnia 1 stycznia 2013 liczyła 808 mieszkańców.

</doc>
<doc id="3246882" url="https://pl.wikipedia.org/wiki?curid=3246882" title="Nataxa flavescens">
Nataxa flavescens

Nataxa flavescens – gatunek motyla z rodziny Anthelidae i podrodziny Anthelinae.
Taksonomia.
Gatunek ten opisany został w 1805 roku przez Francisa Walkera jako "Perna flavescens".
Opis.
Motyl ten osiąga od 30 do 40 mm rozpiętości skrzydeł. U samców skrzydła są brązowoczerwone z jasnożółtymi przepaskami. Samice są większe od nich, mają długie i ciężkie ciało, żółtą głowę, a skrzydła szarobrązowe z dużą białą plamą na przedniej parze, w której środku umieszczona jest czarna kropka. Odwłok samic opatrzony jest białą przepaską.
Gąsienica jest owłosiona. Tuż za głową ma dwie czarne plamki, a na końcu ciała czarny garbek.
Biologia i ekologia.
Imagines aktywne są nocą. Zasiedlają lasy. Rośliną pokarmową gąsienic są akacje.
Rozprzestrzenienie.
Gatunek endemiczny dla Australii, gdzie występuje od południowego Queensland przez Nową Południową Walię i Wiktorię po Tasmanię.

</doc>
<doc id="3246889" url="https://pl.wikipedia.org/wiki?curid=3246889" title="All This Bad Blood">
All This Bad Blood

All This Bad Blood – pierwsza kompilacja brytyjskiej indie rockowej grupy Bastille. Wydana została 25 listopada 2013 roku w Wielkiej Brytanii przez wytwórnię Virgin Records. Zawiera ona dwa dyski CD, gdzie na pierwszym dysku znajdują się wszystkie utwory z debiutanckiego albumu studyjnego, zatytułowanego "Bad Blood". Twórcą tekstów utworów jest Dan Smith, który wraz z Markiem Crew zajął się ich produkcją. Z kompilacji wydano dwa single „Of the Night” oraz „Oblivion”.

</doc>
<doc id="3246891" url="https://pl.wikipedia.org/wiki?curid=3246891" title="Panacela lewinae">
Panacela lewinae

Panacela lewinae – gatunek motyla z rodziny Eupterotidae i podrodziny Panacelinae.
Taksonomia.
Gatunek ten opisany został w 1805 roku przez Johna Williama Lewina jako "Bombyx lewinae".
Opis.
Motyl ten osiąga od 25 do 40 mm rozpiętości skrzydeł. Przednia ich para u samców jest czerwonobrązowa z ciemniejszą przepaską, a jej wierzchołki zagięte są łukowato. Samice mają skrzydła barwy czerwono- do purpurowobrązowej.
Gąsienica jest owłosiona z krótkim, zaokrąglonym czubkiem.
Biologia i ekologia.
Imagines aktywne są nocą. Zasiedlają lasy. Gąsienice również aktywne są nocą, a żyją w grupach w worku utkanym z jedwabnej nici między gałęziami drzew. Do ich roślin pokarmowych należą eukaliptusy, "Lophostemon" sp., "Angophora" sp. i "Syncarpia" sp..
Rozprzestrzenienie.
Gatunek endemiczny dla Australii, gdzie występuje od południowego Queenslandu do Nowej Południowej Walii.

</doc>
<doc id="3246893" url="https://pl.wikipedia.org/wiki?curid=3246893" title="Marta Pawlina-Meducka">
Marta Pawlina-Meducka

Marta Pawlina-Meducka (ur. 25 października 1941 w Janinie) – polska literaturoznawczyni, historyczka kultury i literatury.
Życiorys.
W 1959 ukończyła Liceum Ogólnokształcące im. ks. Piotra Ściegiennego w Kielcach. W latach 1959–1964 odbyła studia z zakresu polonistyki na Uniwersytecie Warszawskim. Doktoryzowała się w 1981 na Uniwersytecie Jagiellońskim. Stopień doktora habilitowanego nauk humanistycznych w zakresie literaturoznawstwa uzyskała w 1995 na Uniwersytecie Marii Curie-Skłodowskiej w Lublinie w oparciu o rozprawę "Kultura Żydów województwa kieleckiego 1918–1939".
Od 1964 do 1967 była nauczycielką w Szkole Podstawowej nr 18 w Kielcach. Następnie pracowała w VI Liceum Ogólnokształcącym im. Juliusza Słowackiego w tym mieście, pełniąc w latach 1973–1976 funkcję zastępcy dyrektora. Od 1978 do 1981 był pracownikiem naukowo-dydaktycznym w Instytucie Kształcenia Nauczycieli i Badań Oświatowych w Kielcach. W 1981 podjęła pracę w Wyższej Szkole Pedagogicznej w Kielcach, przekształconej następnie w Akademię Świętokrzyską i Uniwersytet Jana Kochanowskiego. W latach 1984–1987 pełniła funkcję prodziekana Wydziału Humanistycznego, a w 1995 objęła stanowisko profesora nadzwyczajnego. Współpracowała również z kieleckim wydziałem Wyższej Szkoły Dziennikarskiej im. Melchiora Wańkowicza w Warszawie.
Specjalizuje się w polskiej i żydowskiej kulturze XIX i XX wieku oraz w literaturoznawstwie i pamiętnikarstwie tego okresu. W 1980 została członkiem Kieleckiego Towarzystwa Naukowego (pełniła funkcję wiceprezesa). Została odznaczona m.in. Złotym Krzyżem Zasługi.
Żona Stanisława Meduckiego.
Wybrane publikacje.
Monografie:
Pod redakcją:
Opracowania:

</doc>
<doc id="3246894" url="https://pl.wikipedia.org/wiki?curid=3246894" title="Kapo">
Kapo



</doc>
<doc id="3246896" url="https://pl.wikipedia.org/wiki?curid=3246896" title="Sebastian Ingrosso">
Sebastian Ingrosso

Sebastian Ingrosso (ur. 21 kwietnia 1983 w Nacka) − szwedzki DJ i producent muzyczny pochodzenia włoskiego. W latach 2010-2012 razem z Axwell i Steve Angello tworzył grupę Swedish House Mafia.

</doc>
<doc id="3246900" url="https://pl.wikipedia.org/wiki?curid=3246900" title="Mala">
Mala

Mala może dotyczyć:

</doc>
<doc id="3246902" url="https://pl.wikipedia.org/wiki?curid=3246902" title="Pawieł Ryczagow">
Pawieł Ryczagow

Pawieł Wasiljewicz Ryczagow (ur. w Niżnych Lichoborach (ob. Moskwa), zm. 28 października 1941 k. Kujbyszewa) – radziecki pilot wojskowy, as myśliwski, generał porucznik lotnictwa, Bohater Związku Radzieckiego (1936).
Życiorys.
W 1930 roku skończył Leningradzką Wojskowo-Teoretyczną Szkołę Lotników, a w 1931 roku 2 Wojskową Szkołę Lotników Czerwonej Floty Powietrznej w Borisoglebsku, po czym został przydzielony do 109 dywizjonu lotniczego 36 Brygady Lotnictwa Myśliwskiego Ukraińskiego Okręgu Wojskowego z siedzibą w Żytomierzu. Od 1933 roku dowódca jednostki lotniczej. W styczniu 1936 roku za osiągnięcia w pracy wojskowej, politycznej, technicznej i szkoleniowej odznaczony Orderem Lenina. Od listopada 1936 do lutego 1937 brał udział w wojnie domowej w Hiszpanii po stronie republikanów; zestrzelił wówczas 6 samolotów frankistów. Po powrocie został mianowany dowódcą 65 niszczycielskiej eskadry 81 Brygady Lotniczej. W grudniu 1937 roku wybrany deputowanym do Rady Najwyższej ZSRR 1 kadencji; w tym samym czasie został starszym doradcą wojskowym wśród radzieckich lotników-ochotników w Chinach podczas wojny z Japonią. Od marca do kwietnia 1938 roku dowódca Sił Powietrznych Moskiewskiego Okręgu Wojskowego, od kwietnia do września 1938 roku dowódca Sił Powietrznych Przymorskiej Grupy Wojsk Frontu Dalekowschodniego, w latach 1938–1939 dowódca Sił Powietrznych Samodzielnej Armii Dalekowschodniej i dowódca 9 Armii Lotniczej podczas wojny radziecko-fińskiej 1939-1940. Od kwietnia 1940 roku zastępca dowódcy Sił Powietrznych Armii Czerwonej, od lipca 1940 I zastępca szefa Głównego Zarządu Sił Powietrznych Armii Czerwonej, a od sierpnia 1940 roku naczelny dowódca Sił Powietrznych Armii Czerwonej. Od lutego do kwietnia 1941 roku równocześnie zastępca Ludowego Komisarza Obrony ZSRR ds. lotnictwa. 12 kwietnia 1941 roku usunięty ze stanowiska i skierowany na studia do Akademii Sztabu Generalnego Sił Zbrojnych ZSRR im. K. Woroszyłowa w Moskwie.
24 czerwca 1941 roku został aresztowany, poddany przesłuchaniom i torturom. 28 października 1941 bez wyroku sądu został rozstrzelany we wsi Barbysz (rejon Samara) wraz z żoną Mariją Niestierenko (która sama była majorem lotnictwa RKKA i dowódcą samodzielnej jednostki lotniczej) oraz innymi wyższymi oficerami sił powietrznych ZSRR na rozkaz szefa NKWD Ławrientija Berii. Dekretem Prezydium Rady Najwyższej ZSRR z 21 marca 1947 roku został pozbawiony tytułu Bohatera Związku Radzieckiego.
Decyzją Głównej Prokuratury Wojskowej z 23 lipca 1954 roku został pośmiertnie zrehabilitowany. 22 kwietnia 1969 roku przywrócono mu tytuł Bohatera Związku Radzieckiego.

</doc>
<doc id="3246903" url="https://pl.wikipedia.org/wiki?curid=3246903" title="Parafia św. Józefa w Katherine">
Parafia św. Józefa w Katherine

Parafia św. Józefa w Katherine – parafia rzymskokatolicka, należąca do diecezji Darwin, erygowana w 1962 roku.
Kościół św. Józefa w Katherine został wybudowany przez mieszkańców w 1950 roku, zaś 12 lat później, w 1962 roku został on ustanowiony siedzibą nowo powstałej parafii pw. św. Józefa. Pierwszym proboszczem został mianowany Fr. Tom Ormonde MSC (kapłan ze zgromadzenia Misjonarzy Świętej Rodziny).
Obecnie na niedzielną eucharystię przychodzi około 150 mieszkających tam katolików.

</doc>
<doc id="3246912" url="https://pl.wikipedia.org/wiki?curid=3246912" title="Mistrzostwa Polski Seniorów w Lekkoatletyce 1956">
Mistrzostwa Polski Seniorów w Lekkoatletyce 1956

32. Mistrzostwa Polski Seniorów w Lekkoatletyce – zawody, które rozgrywane były w Zabrzu na stadionie Górnika Zabrze między 30 września a 2 października 1956.
Biegi przełajowe.
28. mistrzostwa Polski w biegach przełajowych rozegrano 15 kwietnia w Opolu. Kobiety rywalizowały na dystansie 0,8 kilometra i 1,5 km, a mężczyźni na 3 km, na 6 km i na 12 km.
Bieg maratoński.
Mistrzostwa Polski w biegu maratońskim mężczyzn rozegrano 23 września w Gorzowie Wielkopolskim.

</doc>
<doc id="3246928" url="https://pl.wikipedia.org/wiki?curid=3246928" title="Jakieś pytania do Bena">
Jakieś pytania do Bena

Jakieś pytania do Bena? (ang. "Any Questions for Ben?") – australijska komedia romantyczna z 2012 roku w reżyserii Roba Sitcha. Wyprodukowana przez wytwórnię Working Dog Productions. Główne role w filmach zagrali Josh Lawson, Rachael Taylor, Felicity Ward, Daniel Henshall i Christian Clark.
Premiera filmu miała miejsce 9 lutego 2012 roku w Australii. W Polsce premiera filmu odbyła się 26 czerwca 2014 roku na antenie HBO.
Opis fabuły.
Ben (Josh Lawson) czuje się spełniony zawodowo i osobiście. W swoim dawnym liceum ma opowiedzieć o pracy, jaką wykonuje. Zaproszono także uczestniczkę misji ONZ i mistrza olimpijskiego. Przy nich Ben uświadamia sobie, jak niewiele osiągnął.
Obsada.
Źródło: Filmweb
i inni.

</doc>
<doc id="3246967" url="https://pl.wikipedia.org/wiki?curid=3246967" title="Turniej o Puchar Burmistrza Rawicza 2006">
Turniej o Puchar Burmistrza Rawicza 2006

Puchar Burmistrza Rawicza 2006 – turniej żużlowy, rozegrany po raz 12. w Rawiczu indywidualnie i w parach, w którym zwyciężyła para Piotr Świderski i Marcin Nowaczyk reprezentując grupę "Ewa Mendel Team", natomiast indywidualny turniej wygrał Piotr Świderski. Turniej był równocześnie Memoriałem Jerzego Zelka.
Indywidualny.
W turnieju indywidualnym pojechało ośmiu najlepszych zawodników turnieju par. Przeprowadzono półfinały i finał.

</doc>
<doc id="3247004" url="https://pl.wikipedia.org/wiki?curid=3247004" title="Linia kolejowa 62 Barcs – Villány">
Linia kolejowa 62 Barcs – Villány

Linia kolejowa Barcs – Villány – linia kolejowa na Węgrzech. Jest to linia jednotorowa, w całości niezelektryfikowana. Łączy stację Barcs z Villány.
Historia.
Linia kolejowa została otwarta 6 listopada 1912.

</doc>
<doc id="3247033" url="https://pl.wikipedia.org/wiki?curid=3247033" title="Łowca (film 2011)">
Łowca (film 2011)

Łowca (ang. "The Hunter") – australijski film przygodowy z gatunku dramat z 2011 roku w reżyserii Daniela Nettheima, powstały na podstawie powieści z 1999 roku "The Hunter" autorstwa Julii Leigh. Wyprodukowana przez australijską wytwórnię Madman Entertainment. Główne role w filmach zagrali Willem Dafoe, Sam Neill i Frances O’Connor.
Premiera filmu miała miejsce 9 września 2011 roku. W Polsce premiera filmu odbyła się 20 czerwca 2014 roku.
Opis fabuły.
Amerykański najemnik Martin David (Willem Dafoe) dostaje zlecenie od wojskowego koncernu biotechnologicznego Red Leaf. Wyrusza do Tasmanii, aby odnaleźć w buszu przedstawicieli gatunku wilka workowatego – największego z drapieżnych torbaczy, uznawanego do niedawna za wymarły. David zatrzymuje się u Lucy Armstrong (Frances O’Connor), która po tajemniczym zniknięciu męża, ekologicznego aktywisty, samotnie wychowuje dwójkę dzieci. Kobieta jest otumaniona lekami, w które zaopatruje ją tropiciel Jack Mindy (Sam Neill). Tymczasem Martin orientuje się, że jego zleceniodawcy mają wobec zagrożonych zwierząt szczególny plan.
Obsada.
Źródło: Filmweb

</doc>
<doc id="3247064" url="https://pl.wikipedia.org/wiki?curid=3247064" title="Jolanta Chwastyk-Kowalczyk">
Jolanta Chwastyk-Kowalczyk

Jolanta Elżbieta Chwastyk-Kowalczyk (ur. 1958) – polska literaturoznawczyni i bibliolog, profesor nauk humanistycznych.
Życiorys.
W 1982 ukończyła studia z zakresu bibliologii i informacji naukowej w Wyższej Szkole Pedagogicznej im. Tadeusza Kotarbińskiego w Zielonej Górze. Doktoryzowała się w 2000 na Akademii Pedagogicznej im. Komisji Edukacji Narodowej w Krakowie w oparciu o pracę pt. "Problemy kultury i literatury na łamach „Bluszczu” w latach 1918–1939", której promotorem był prof. Jerzy Jarowiecki. Stopień doktora habilitowanego uzyskała w 2009 na Wydziale Filologicznym Uniwersytetu Wrocławskiego na podstawie rozprawy zatytułowanej "Londyński „Dziennik Polski i Dziennik Żołnierza” 1944–1989. Gazeta codzienna jako środek przekazu komunikatów kulturowych". Tytuł naukowy profesora nauk humanistycznych otrzymała 29 stycznia 2018, a odebrała 14 marca 2018.
Zatrudniona na Uniwersytecie Jana Kochanowskiego w Kielcach, na którym objęła stanowisko profesora nadzwyczajnego. W kadencji 2012–2016 pełniła funkcję dyrektora Instytutu Dziennikarstwa i Informacji na Wydziale Humanistycznym. Związana również z londyńskim Polskim Uniwersytetem na Obczyźnie.
Zajmuje się badaniem polskich czasopism uchodźczych i emigracyjnych w XX i XXI wieku, szczególnie w Wielkiej Brytanii. Jej zainteresowania naukowe obejmują także kwestie współczesnego polskiego rynku prasy artystyczno-literackiej i czasopism o sztuce po 1989.

</doc>
<doc id="3247087" url="https://pl.wikipedia.org/wiki?curid=3247087" title="Wydział Wychowania Fizycznego Akademii Wychowania Fizycznego i Sportu im. Jędrzeja Śniadeckiego w Gdańsku">
Wydział Wychowania Fizycznego Akademii Wychowania Fizycznego i Sportu im. Jędrzeja Śniadeckiego w Gdańsku

Wydział Wychowania Fizycznego Akademii Wychowania Fizycznego i Sportu im. Jędrzeja Śniadeckiego w Gdańsku – jednostka naukowo-dydaktyczna, będąca jednym z trzech wydziałów Akademii Wychowania Fizycznego i Sportu im. Jędrzeja Śniadeckiego w Gdańsku. Jego siedziba znajduje się przy ul. Kazimierza Górskiego 1 w Gdańsku.
Władze.
Dziekan: prof. nadzw. dr hab. Tomasz Tomiak
Prodziekan do spraw studiów stacjonarnych: dr Marcin Dornowski
Prodziekan do spraw studiów niestacjonarnych: dr Piotr Makar
Prodziekan do spraw studiów nauki: prof. nadzw. dr hab. Godlewski Piotr

</doc>
<doc id="3247096" url="https://pl.wikipedia.org/wiki?curid=3247096" title="Aerograd">
Aerograd

Aerograd (ros. Аэроград) – radziecki film z 1935 roku w reżyserii Ołeksandra Dowżenki. Jest to opowieść o budowie miasta na Dalekim Wschodzie, które miało stać się twierdzą broniącą granic państwa socjalistycznego.

</doc>
<doc id="3247099" url="https://pl.wikipedia.org/wiki?curid=3247099" title="Wydział Turystyki i Rekreacji Akademii Wychowania Fizycznego i Sportu im. Jędrzeja Śniadeckiego w Gdańsku">
Wydział Turystyki i Rekreacji Akademii Wychowania Fizycznego i Sportu im. Jędrzeja Śniadeckiego w Gdańsku

Wydział Turystyki i Rekreacji Akademii Wychowania Fizycznego i Sportu im. Jędrzeja Śniadeckiego w Gdańsku – jednostka naukowo-dydaktyczna, będąca jednym z trzech wydziałów Akademii Wychowania Fizycznego i Sportu im. Jędrzeja Śniadeckiego w Gdańsku. Jego siedziba znajduje się przy ul. Kazimierza Górskiego 1 w Gdańsku.
Władze.
Dziekan: prof. nadzw. dr hab. Wojciech Ratkowski
Prodziekan do spraw Nauki: prof. nadzw. dr hab. Mariusz Lipowski
Prodziekan do spraw kształcenia: dr Anna Szumilewicz

</doc>
<doc id="3247103" url="https://pl.wikipedia.org/wiki?curid=3247103" title="Div">
Div



</doc>
<doc id="3247105" url="https://pl.wikipedia.org/wiki?curid=3247105" title="Jerzy Tomaszewski (dyplomata)">
Jerzy Tomaszewski (dyplomata)

Jerzy Bolesław Tomaszewski (Bończa-Tomaszewski) (ur. 21 listopada 1872 w Petersburgu, zm. 30 grudnia 1955 w Funchal) – polski dyplomata w służbie dyplomatycznej i konsularnej Imperium Rosyjskiego (1893–1917) i II Rzeczypospolitej (1918–1930).
Życiorys.
Pochodził z rodziny ziemiańskiej. W 1893 ukończył Liceum Aleksandrowskie i wstąpił do służby dyplomatycznej Imperium Rosyjskiego, w której zajmował szereg stanowisk w latach 1893–1917. W latach 1893–1894 sekretarz konsulatu w Barcelonie, 1894–1900 w centrali w Petersburgu. W latach 1900–1903 w konsulacie w Bremie, 1903–1908 w konsulacie w Algierze. W 1908 otrzymał tytuł radcy stanu, ponownie przeniesiony do centrali. Od 1910 sekretarz poselstwa w Dreźnie, po wybuchu I wojny światowej przeniesiony na stanowisko I sekretarza poselstwa w Bernie, następnie w grudniu 1914 do ambasady w Rzymie. Pod koniec 1915 przeniesiony do poselstwa w Kopenhadze, stamtąd do poselstwa przy rządzie Królestwa Belgii na emigracji w Sainte-Adresse. Od sierpnia 1917 w rosyjskiej ambasadzie w Paryżu. Po przewrocie bolszewickim odszedł na stanowisko szefa gabinetu ministra spraw zagranicznych Królestwa Czarnogóry na emigracji w Neuilly-sur-Seine.
1 marca 1918 rozpoczął pracę w strukturach Komitetu Narodowego Polskiego, początkowo jako kierownik Urzędu Spraw Cywilnych, następnie referent w sekcji politycznej i szef biura sekretarza w Genewie. Po odzyskaniu niepodległości przez Polskę od grudnia 1918 do czerwca 1919 był szefem gabinetu sekretarza generalnego delegacji polskiej na paryską konferencję pokojową.
Od 6 czerwca 1919 organizował polskie poselstwo w Madrycie, od 11 września 1919 do 11 marca 1920 kierował nim jako "chargé d’affaires", następnie do 1 maja 1923 był radcą poselstwa. Odwołany z placówki, pracował w centrali Ministerstwa Spraw Zagranicznych. 1 października 1924 objął funkcję "chargé d’affaires ad interim" w Budapeszcie, którą sprawował do 24 grudnia 1924. 30 grudnia 1924 roku ponownie odwołany do centrali MSZ. 1 września 1926 mianowany na kierownika wydziału konsularnego Poselstwa RP w Rzymie. 30 września 1930 został odwołany do Warszawy i przeniesiony w stan rozporządzalności, 31 marca 1931 przeszedł w stan spoczynku. Osiedlił się w Funchalu na Maderze, gdzie zmarł.

</doc>
<doc id="3247113" url="https://pl.wikipedia.org/wiki?curid=3247113" title="Turniej o Puchar Burmistrza Rawicza 2005">
Turniej o Puchar Burmistrza Rawicza 2005

Puchar Burmistrza Rawicza 2005 – turniej żużlowy, rozegrany po raz 11. w Rawiczu indywidualnie i drużynowo, w którym zwyciężyła drużyna "Czerwona", natomiast indywidualny turniej wygrał Piotr Świderski. Turniej był równocześnie Memoriałem Jerzego Zelka.
Indywidualny.
W biegu XVII pojechali najlepsi zawodnicy z drużyny czerwonej i białej, oraz zawodnicy drudzy w drużynach niebieskiej i żółtej. W biegu XVIII jechali najlepsi zawodnicy z drużyny niebieskiej i żółtej oraz zawodnicy drudzy w drużynach czerwonej i białej. W biegu XIX uczestniczyli najsłabsi zawodnicy z każdej drużyny, natomiast w biegu XX trzeci zawodnicy z każdej drużyny. W biegu XXI startowali zawodnicy którzy zajęli miejsca 3,4 w półfinałach, natomiast w finale zwycięzcy półfinałów.

</doc>
<doc id="3247120" url="https://pl.wikipedia.org/wiki?curid=3247120" title="Sparky Anderson">
Sparky Anderson

Sparky Anderson, właściwie George Lee Anderson (ur. 22 lutego 1934 w Bridgewater, zm. 4 listopada 2010 w Thousand Oaks) – amerykański baseballista, który występował na pozycji drugobazowego, menadżer klubów MLB. Trzykrotnie wygrał World Series i dwukrotnie wybierany był najlepszym menadżerem w lidze. W 2000 został uhonorowany członkostwem w Baseball Hall of Fame.
Życiorys.
Urodził się jako George Lee Anderson w Bridgewater (Południowa Dakota), jako syn Shirley i LeRoya Andersonów, malarza stodół i silosów. Jego ojciec kazał mu "być miłym dla ludzi", rady, której chłopiec przestrzegał przez całe życie. Kiedy miał 8 lat, rodzina przeniosła się do Los Angeles i kupiła dom w pobliżu University of Southern California, gdzie George służył jako batboy (chłopiec, który jest zatrudniony do opiekowania się kijami podczas meczu baseballowego) przez 6 lat pod okiem legendarnego trenera Roda Dedeaux. Drużyna baseballowa George’a, Dorsey High School była potęgą, a w 1951 jego drużyna, American Legion, zdobyła mistrzostwo kraju.
Kariera zawodnicza.
Po ukończeniu szkoły średniej w 1953 otrzymał propozycję stypendium z Uniwersytetu Południowej Kalifornii, ale zdecydował się podpisać kontrakt z organizacją Brooklyn Dodgers. W latach 1953–1958 grał w klubach farmerskich tego zespołu, między innymi w Montreal Royals z poziomu Triple-A. W grudniu 1958 w ramach wymiany zawodników przeszedł do Philadelphia Phillies.
W MLB zadebiutował 10 kwietnia 1959 w meczu przeciwko Cincinnati Redlegs zaliczając RBI single w drugiej połowie ósmej zmiany, podwyższając prowadzenie Phillies na 2–0. W 1959 zagrał w 152 meczach, notując średnią 0,218. Przed rozpoczęciem sezonu 1960 został oddany do Toronto Maple Leafs z International League, w którym występował do 1963.
Kariera menedżerska.
Minor League Baseball.
W 1964 został menadżerem Toronto Maple Leafs, jednak po zakończeniu sezonu został zwolniony. W latach 1965–1967 prowadził zespoły farmerskie St. Louis Cardinals – Rock Hill Cardinals, St. Petersburg Cardinals i Modesto Reds. W 1968 był menadżerem Asheville Tourists, klubu farmerskiego Cincinnati Reds.
Major League Baseball.
Cincinnati Reds.
9 października 1969 w wieku 35 lat został menadżerem Cincinnati Reds, zastępując na tym stanowisku Dave'a Bristola. Anderson był wówczas mało znanym szkoleniowcem, a artykuł w gazecie "The Cincinnati Enquirer", opisujący jego zatrudnienie w klubie z MLB zatytułowano "Sparky Who?". Mimo to w pierwszym sezonie 1970, poprowadził Reds do 102 zwycięstw w sezonie zasadniczym i zwycięstwa w National League Championship Series, dwa lata później powtórzył osiągnięcie.
W sezonie 1975 Cincinnati Reds zanotowali najlepszy bilans w historii klubu (108–54) i w ALCS pokonali Pittsburgh Pirates. W World Series Reds zmierzyli się z Boston Red Sox wygrywając w siedmiu meczach. Rok później obronili tytuł mistrzowski po pokonaniu New York Yankees w czterech spotkaniach. W latach 1977 i 1978 Reds zajmowali drugie miejsce w NL West Division za Los Angeles Dodgers i w efekcie 28 listopada 1978 Anderson został zwolniony z funkcji menadżera zespołu.
Detroit Tigers.
12 czerwca 1979 został menadżerem Detroit Tigers, po zwolnieniu Lesa Mossa. W 1984 poprowadził zespół do pierwszego od 1968 roku mistrzostwa; w World Series Tigers pokonali San Diego Padres w pięciu meczach. 15 kwietnia 1993 w meczu z Oakland Athletics odniósł 2000. zwycięstwo jako menadżer. 2 października 1995 zrezygnował z tej funkcji. W karierze menadżerskiej zanotował 2194 zwycięstwa co daje mu szóste miejsce w klasyfikacji wszech czasów.
Późniejszy okres.
W 2000 roku został wprowadzony do Baseball Hall of Fame. W 2005 zastrzeżono numer 10, z którym występował jako menadżer Cincinnati Reds. Zmarł 4 listopada 2010.
W 2011 zastrzeżono numer 11, który nosił będąc menadżerem Detroit Tigers.

</doc>
<doc id="3247122" url="https://pl.wikipedia.org/wiki?curid=3247122" title="Dolcetto">
Dolcetto

Dolcetto – czerwony szczep winorośli, pochodzący z Włoch. Typowy dla Piemontu, uprawiany również w Ligurii i na niewielką skalę w innych krajach. Powierzchnia winnic obsadzonych odmianą we Włoszech wynosiła w roku 2000  ha, co jednak stawiało odmianę poza pierwszą dziesiątką. Nazwa jest zdrobnieniem od włoskiego "dolce" (słodki).
Charakterystyka.
Dolcetto dojrzewa wcześnie (nawet miesiąc przed nebbiolo) i dlatego winiarze przeznaczają na dolcetto stanowiska najwyżej położone i najzimniejsze, gdzie udaje się lepiej niż barbera. Szczep jest podatny na choroby grzybowe, a w niektórych winnicach również zrzuca zawiązki. Ze względu na plenność dolcetto bywa niedoceniane. Cechuje się wysoką zawartością suchej masy, która wytrąca się podczas leżakowania.
Hipotezy o identyczności z sabaudzką odmianą douce noir i pokrewieństwie z primitivo zostały obalone. Szczep dolcetto bianco, o jasnych gronach również nie jest powiązany z dolcetto.
Wina.
Wysokie plony dolcetto sprawiły, że zwykłe wina z odmiany mają mało kwasów i garbników. Lekkość takich win bywa porównywana do beaujolais i predestynuje je jako wino do talerza z przystawkami podawanego przed kolacją. Wina w tym stylu są nieskomplikowane, gaszą pragnienie, powinny być pite jako młode, w przeciągu dwóch-trzech lat. Cechują się niską kwasowością, głębokim kolorem oraz wyrazistym zapachem.
Dolcetto uprawiane na bardziej wymagających stanowiskach lub z przy ograniczeniu zbiorów daje długowieczne, pełne i skoncentrowane wina o wyższej zawartości garbników, jednak ciągle mało kwasowe, od czego zresztą wywodzi się nazwę. Wina ze szczepu zostały wyróżnione licznymi apelacjami, wśród których połowa przypada na apelację Dolcetto d'Alba DOC, cieszącą się uznaniem. Inne to:
W ich przypadkach smak jest intensywnie owocowy, porównywany do jagód, z nutami pigwy i migdałów i gorzkiej czekolady.
Rozpowszechnienie.
Poza Piemontem i Ligurią winnice z krzewami dolcetto są rzadkie. Niektóre krzewy przetrwały epidemię filoksery i produkuje się z nich wyjątkowo skoncentrowane wina. We Włoszech południowa granica upraw leży w Umbrii. Niewielkie winnice istnieją w innych państwach. W Kalifornii w 1995 roku zarejestrowano 47 akrów, a w 2003 — 89 akrów. Pojedynczy winiarze oferują dolcetto w innych stanach: Oregonie, Waszyngtonie i Teksasie, a także we Francji i Nowej Zelandii. W Australii w 2012 ponad 20 winogrodników uprawiało na niewielką skalę dolcetto, gdzie bywała mylona z malbec.
Synonimy.
Baza danych VIVC podaje aż 79 synonimów. W Ligurii odmiana jest znana jako ormeasco. W Lombardii i niektórych regionach Piemontu spotyka się nazwy nibièu i nibiò.

</doc>
<doc id="3247123" url="https://pl.wikipedia.org/wiki?curid=3247123" title="Mala (roślina)">
Mala (roślina)

 
Mala, postrzęp ("Elaeocarpus" L.) – rodzaj roślin z rodziny eleokarpowatych ("Elaeocarpaceae"). Obejmuje co najmniej 480 gatunków występujących na Madagaskarze, Mauritiusie, Cejlonie, od wschodnich Indii aż po środkowe Chiny i południową Japonię, na Hawajach, od Malezji aż po zachodnią część Oceanu Spokojnego oraz w Australii i Nowej Zelandii. 
Systematyka.
Przedstawiciel rodziny eleokarpowatych ("Elaeocarpaceae") należącej do rzędu szczawikowców ("Oxalidales") reprezentującego dwuliścienne właściwe.

</doc>
<doc id="3247125" url="https://pl.wikipedia.org/wiki?curid=3247125" title="Elaeocarpus">
Elaeocarpus



</doc>
<doc id="3247126" url="https://pl.wikipedia.org/wiki?curid=3247126" title="Naj story">
Naj story

Naj story – trzeci singel zespołu Papa Dance pochodzący z albumu Poniżej krytyki wydany w 1986 roku.
Tekst utworu napisał Jan Sokół, a kompozytorem utworu był Adam Patoh. Piosenka była notowana na liście przebojów programu trzeciego, gdzie zajęła 1. miejsce (jedyny przebój zajmującą na liście tak wysoką pozycję), a także zdobyła trzecią nagrodę w głosowaniu publiczności na 23. KFPP w Opolu. Utwór znajduje się również na płycie Złote przeboje.
Nagrody.
23 KFPP w Opolu

</doc>
<doc id="3247127" url="https://pl.wikipedia.org/wiki?curid=3247127" title="Mythbuntu">
Mythbuntu

Mythbuntu – system operacyjny przeznaczony dla domowego centrum multimedialnego. Opiera się na Ubuntu, a główny nacisk został położony na oprogramowanie MythTV; nie instaluje się ze wszystkimi programami dołączonymi do Ubuntu.
Podobnie jak KnoppMyth i Mythdora, Mythbuntu jest zaprojektowane tak, aby uprościć instalację MythTV na domowym centrum multimedialnym. Program konfiguracyjny MythTV pozwala na wybór sposobu użycia systemu: jako przeglądarka mediów (frontend), serwer mediów (backend) lub ich kombinacja.
Założeniem Mythbuntu jest utrzymanie ścisłego związku z Ubuntu, by poprawki i ulepszenia w nim wprowadzane mogły być łatwo przenoszone do MythTV w dystrybucji Ubuntu. Pozwala to na wykorzystanie konfiguracji desktopowej w samodzielnym Mythbuntu. Cykl rozwojowy Mythbuntu był zsynchronizowany z cyklem wydań Ubuntu, z wydaniami ukazującymi się co sześć miesięcy. Od wersji 12.04 Mythbuntu jest wydawane w odstępach odpowiadających wersjom LTS ("long-time support") Ubuntu, o wydłużonym okresie wsparcia.
Opis.
Domyślnym środowiskiem graficznym Mythbuntu jest Xfce. Programy dołączone do tego wydania to tylko oprogramowanie multimedialne, takie jak VLC, Amunix, czy Rhythmbox.
Centrum sterowania ("Mythbuntu Control Centre") jest używane do konfiguracji systemu. Użytkownik może wybrać, które elementy systemu mają być zainstalowane. Pozwala także zainstalować i skonfigurować wtyczki dla MythTV, bazę danych MySQL, sterowniki, kodeki i urządzenia zdalnego sterowania.
Pełna instalacja.
Mythbuntu może być użyte do instalacji pełnego systemu MythTV na pojedynczym urządzeniu (działając jednocześnie jako klient i serwer). Programy front-endowe są wykorzystywane bezpośrednio przez użytkownika do zarządzania plikami multimedialnymi i ich odtwarzania oraz wyszukiwania. Na oprogramowanie back-endowe składa się serwer plików i baza danych. Ich instalacja na jednym urządzeniu pozwala na przenośność, podobnie jak np. konsola do gier.
Front-end.
Możliwa jest instalacja samego klienta MythTV (front-end), jeśli użytkownik ma na innym urządzeniu repozytorium mediów. Repozytorium mediów działa wtedy jako serwer MythTV, a oprogramowanie klienta MythTV może być zainstalowane na urządzeniach o ograniczonych możliwościach. Mythbuntu może także być uruchomione wprost z płyty CD-ROM (bez instalacji), pod warunkiem, że nawiązano połączenie z komputerem z serwerem MythTV.
Mythbuntu jest pochodną Ubuntu, oferującą łatwą transformację z Ubuntu na Mythbuntu jednym kliknięciem. Dzięki temu możliwe jest ograniczenie korzystania z wiersza poleceń, co może być trudne dla niezaawansowanych użytkowników i łatwa instalacja nowych pakietów.
Historia wersji.
Poniżej historia wydań.

</doc>
<doc id="3247133" url="https://pl.wikipedia.org/wiki?curid=3247133" title="Zdzisław Kurnikowski">
Zdzisław Kurnikowski



</doc>
<doc id="3247136" url="https://pl.wikipedia.org/wiki?curid=3247136" title="Johnny Doull">
Johnny Doull

Johnny Doull, pseud. "The Mutant Kidd" (ur. 1 października 1990 r.) − kanadyjski kulturysta, zdobywca tytułu Mr. Canada juniorów, a także trójboista siłowy.
Życiorys.
W 2009 został wybrany na najbardziej atletycznego ucznia swojego liceum. W tym samym roku zwyciężył międzyszkolne zawody w trójboju siłowym, organizowane przez federację Prince Edward Island Fitness and Physique Association (PEI). W 2010 został zwycięzcą zawodów strongmanów wśród juniorów, także zaaranżowanych przez PEI. Tego roku debiutował jako kulturysta, startując w zawodach New Brunswick Bodybuilding Championships; zajął w nich trzecie miejsce w kategorii juniorów. Wkrótce później ustanowił rekord Nowej Szkocji w przysiadzie ze sztangą. Między 2011 a 2013 odnosił kolejne znaczące sukcesy sportowe. W pierwszej połowie 2013, w trakcie mistrzostw kulturystycznych Nowego Brunszwiku, wywalczył zwycięstwo w kategorii zawodników o masie superciężkiej oraz w kategorii ogólnej, zostając generalnym zwycięzcą zmagań.
Syn Johna i Pameli, ma starszą siostrę Ashley. Mieszka w Borden-Carleton, w południowej części Wyspy Księcia Edwarda, tam też się wychował.

</doc>
<doc id="3247159" url="https://pl.wikipedia.org/wiki?curid=3247159" title="Paweł Ryczagow">
Paweł Ryczagow



</doc>
<doc id="3247167" url="https://pl.wikipedia.org/wiki?curid=3247167" title="Referendum konstytucyjne w Australii w 1906 roku">
Referendum konstytucyjne w Australii w 1906 roku

Referendum konstytucyjne w Australii w 1906 roku było pierwszym po inauguracji Związku Australijskiego referendum w sprawie zmiany konstytucji federalnej. Odbyło się w dniu 12 grudnia 1906 roku, równocześnie z wyborami parlamentarnymi. 
Przedmiot referendum.
Referendum dotyczyło zmiany sekcji 13 konstytucji Australii, a ściślej przepisów na temat dnia rozpoczęcia kadencji przez członków Senatu Australii. Oryginalny tekst konstytucji przewidywał, iż kadencja senacka będzie rozpoczynać się 1 stycznia, natomiast w głosowaniu poproszono obywateli o wyrażenie zgody na przesunięcie tej daty na 1 lipca. Wynikało to z powszechnego wówczas wśród polityków i teoretyków przekonania, że lepiej przeprowadzać wybory jesienią (czyli w australijskich warunkach np. w marcu) niż późną wiosną czy latem (np. w grudniu). 
Większość wyborców uznała zmianę za bardzo techniczną i nie mającą żadnego wpływu na ich własne życie. Kwestia ta nie budziła też poważniejszych sporów politycznych, dlatego kampania przedreferendalna przebiegła niezwykle spokojnie, a proponowane zmiany zostały przyjęte dużą większością głosów we wszystkich stanach. 
Wyniki.
Frekwencja wyniosła 50,17%, przy czym należy pamiętać, iż było to jeszcze przed wprowadzeniem istniejącego dziś w Australii obowiązkowego udziału w wyborach i referendach. 
Wobec uzyskania większości głosów ogółem na TAK, a także wobec uzyskania bezwzględnej większości głosów stanów na TAK (gdzie każdy stan ma jeden głos, zależny od wyniku referendum wśród jego mieszkańców), referendum zostało uznane za wiążące, a głosowane zmiany za przyjęte.
Konsekwencje.
Podjęta w 1906 roku decyzja obowiązuje do dziś. Na przestrzeni ponad stulecia od jej podjęcia okazała się raczej chybiona i kłopotliwa, ponieważ około dwóch trzecich przeprowadzonych w tym czasie wyborów do Senatu odbyło się między początkiem września a Bożym Narodzeniem, zdarzały się też wybory w sierpniu (np. w 2010 roku). W konsekwencji decyzji z 1906 wybrani senatorowie nowej kadencji zwykle muszą czekać na objęcie swoich mandatów ponad pół roku, aż do najbliższego 1 lipca. Z drugiej strony, przez tak samo długi czas nadal urzędują członkowie izby, którzy stracili już mandat wyborców.

</doc>
<doc id="3247186" url="https://pl.wikipedia.org/wiki?curid=3247186" title="Kościół św. Floriana Męczennika w Mogielnicy">
Kościół św. Floriana Męczennika w Mogielnicy

Kościół św. Floriana Męczennika w Mogielnicy – rzymskokatolicki kościół parafialny znajdujący się w mieście Mogielnica, w województwie mazowieckim. Należy do dekanatu mogielnickiego archidiecezji warszawskiej.
Świątynia została wzniesiona z cegły w stylu neogotyckim według projektu architekta Władysława Marconiego. Posiada dwie wieże z iglicami, które dodają kościołowi smukłości. We wnętrzu można zobaczyć interesujące sklepienie i polichromię z wizerunkiem św. Wacława, wykonaną przez Leona Zdziarskiego w latach 1930–1931. Budowla posiada 6 ołtarzy. W ołtarzu głównym znajduje się obraz patrona parafii, św. Floriana. W ołtarzu bocznym znajduje się obraz Matki Bożej z Dzieciątkiem zwanej Matką Boską Mogielnicką, barokowy z XVII wieku. Kolejny ołtarz boczny posiada obraz św. Józefa, pochodzący z 1 połowy XIX wieku, ufundowany przez Tomasza Jana Jackowskiego, właściciela majątku Wodziczna. Ołtarz św. Teresy został ufundowany w 1926 roku przez ówczesnego proboszcza, księdza Wacława Wolskiego. W kościele znajdują się także ołtarze boczne św. Antoniego i Jezusa Miłosiernego. Okna w świątyni są ozdobione kolorowymi witrażami, m.in. z wizerunkami świętych Apostołów Piotra i Pawła. W zakrystii wiszą portrety proboszczów mogielnickich.

</doc>
<doc id="3247199" url="https://pl.wikipedia.org/wiki?curid=3247199" title="Oracle Enterprise Linux">
Oracle Enterprise Linux



</doc>
<doc id="3247201" url="https://pl.wikipedia.org/wiki?curid=3247201" title="Mary Docter">
Mary Docter

Mary Angela Docter (ur. 11 lutego 1961 w Madison) – amerykańska łyżwiarka szybka.
Kariera.
Największy sukces w karierze Mary Docter osiągnęła w 1989 roku, kiedy zajęła czwarte miejsce podczas wielobojowych mistrzostw świata w Lake Placid. Walkę o brązowy medal przegrała tam z Yvonne van Gennip z Holandii. W poszczególnych biegach była tam szósta na 500 i 3000 m, siódma na 1500 m oraz trzecia na dystansie 5000 m. W tej samej konkurencji była też między innymi dziesiąta na rozgrywanych pięć lat wcześniej mistrzostwach świata w Deventer. Jej najlepszym wynikiem było tam trzecie miejsce w biegu na 3000 m. W 1980 roku wystartowała na igrzyskach olimpijskich w Lake Placid, zajmując dwunaste miejsce na 1500 m i szóste na dwukrotnie dłuższym dystansie. Szóste miejsce w biegu na 3000 m zajęła również na igrzyskach w Sarajewie w 1984 roku. Na rozgrywanych cztery lata później igrzyskach w Calgary jej najlepszym wynikiem było jedenaste miejsce na dystansie 5000 m. Brała również udział w igrzyskach olimpijskich w Albertville w 1992 roku, gdzie była piętnasta na 1500 i 3000 m oraz siedemnasta na 5000 m. Wielokrotnie startowała w zawodach Pucharu Świata, jednak nigdy nie stanęła na podium. Najlepsze wyniki osiągała w sezonie 1988/1989, kiedy była jedenasta w klasyfikacji końcowej 1500 m. W 1992 roku zakończyła karierę.
Jego siostra, Sarah Docter, również była panczenistką.

</doc>
<doc id="3247222" url="https://pl.wikipedia.org/wiki?curid=3247222" title="Tōshō Daimos">
Tōshō Daimos



</doc>
<doc id="3247229" url="https://pl.wikipedia.org/wiki?curid=3247229" title="Albert Ebossé Bodjongo">
Albert Ebossé Bodjongo

Albert Dominique Ebossé Bodjongo Dika (ur. 6 października 1989 w Duali, zm. 23 sierpnia 2014 w Tizi Wuzu) – kameruński piłkarz grający na pozycji napastnika.
Kariera piłkarska.
Bodjongo karierę piłkarską rozpoczął w juniorach Patrol FC of Mile 4 Limbe. Profesjonalny kontrakt podpisał w 2007 roku w Njalla Quan Sports Academy, skąd w 2008 roku został zawodnikiem Cotonsport Garua, w barwach którego dwukrotnie był mistrzem Kamerunu (2008, 2010), zdobywcą Puchar Kamerunu (2008) oraz dotarł do finału Afrykańskiej Ligi Mistrzów (2008).
Następnymi klubami w karierze Bodjongo były: algierski Unisport Bafang (2010–2011), kameruński Douala AC (2011–2012), malezyjski Perak FA (2012–2013 – debiut 15 kwietnia 2012 roku w meczu z Sabah FA (2:2)) oraz algierski JS Kabylie (2013–2014 – król strzelców ligi algierskiej).
Kariera reprezentacyjna.
Bodjongo w latach 2009–2014 zagrał w sześciu meczach reprezentacji Kamerunu B, a także grał w reprezentacji Kamerunu U-20.
Śmierć.
Dnia 23 sierpnia 2014 roku w Tizi Wuzu odbył się mecz ligi algierskiej: JS Kabylie – USM Alger (1:2), w którym Bodjongo strzelił bramkę z rzutu karnego jak się później okazało, swoją ostatnią bramkę w życiu. W pewnym momencie kibice zaczęli rzucać różnymi przedmiotami na murawę, a jeden z tych przedmiotów trafił w głowę kameruńskiego zawodnika. Rannym zawodnikiem natychmiast zajęli się lekarze, jednak oni byli bezradni. Bodjongo zmarł na stadionie w wieku 24 lat. Po tym zdarzeniu Algierska Federacja Piłkarska zdecydowała o zamknięciu na czas nieokreślony stadionu JS Kabylie – Stade 1er Novembre 1954.

</doc>
<doc id="3247238" url="https://pl.wikipedia.org/wiki?curid=3247238" title="Kodeks 0218">
Kodeks 0218

Kodeks 0218 (Gregory-Aland no. 0218) – grecki kodeks uncjalny Nowego Testamentu na pergaminie, paleograficznie datowany na V wiek. Do naszych czasów zachował się fragment jednej karty kodeksu. Jest przechowywany w Wiedniu.
Opis.
Do dnia dzisiejszego (1995) zachował się fragment jednej karty, z tekstem Ewangelii Jana (12,2-6.9-11.14-16). Oryginalne karty kodeksu miały rozmiar 18 na 16 cm, zachowany fragment ma rozmiary 5,2 na 6,2 cm.
Tekst pisany jest dwoma kolumnami na stronę, w 19 linijkach w kolumnie.
Tekst.
Fragment reprezentuje mieszaną tradycję tekstualną. Kurt Aland zaklasyfikował go do kategorii III, co oznacza, że jest ważny dla poznania historii tekstu Nowego Testamentu.
Historia.
Rękopis datowany jest przez INTF na V wiek Karl Wessely sądził, że fragment pochodzi z Fajum.
Na listę rękopisów Nowego Testamentu wciągnął go Kurt Aland w 1953 roku, oznaczając go przy pomocy siglum 0218.
Tekst fragmentu opublikował Peter Sanz w 1946. Tekst fragmentu opublikowali Schmid, Parker i Elliott w 2007 oraz Porterowie w 2008 roku.
Rękopis przechowywany jest w Austriackiej Bibliotece Narodowej (Pap. G. 19892 B) w Wiedniu.

</doc>
<doc id="3247285" url="https://pl.wikipedia.org/wiki?curid=3247285" title="Gerald (ujednoznacznienie)">
Gerald (ujednoznacznienie)



</doc>
<doc id="3247305" url="https://pl.wikipedia.org/wiki?curid=3247305" title="Erwin Weber">
Erwin Weber

Erwin Jerzy Weber (ur. w 1907 w Krakowie, zm. w 1981 w Auckland (Nowa Zelandia)) – polski podróżnik, żeglarz, pierwszy Polak, który odbył samotny rejs oceaniczny.
Życiorys.
Erwin Weber ukończył studia na Politechnice Lwowskiej, po czym wyjechał do Paryża na praktykę inżynierską. Zauroczony literaturą żeglarską Alaina Gerbaulta, kierując się dewizą „mam prawo rozporządzać swoim życiem w taki sposób, jaki uznam za stosowny” we wrześniu 1932 roku kupił bilet III klasy i wsiadł na statek płynący na Polinezję. Tam poznał Gerbaulta, z którym zaprzyjaźnił się i który udzielił mu wielu żeglarskich rad i pomógł mu znaleźć i kupić na Tahiti (gdzie w Papeete od 1934 roku zamieszkał Weber) własny jacht.
Był to kuter o długości 6,2 m i szerokości 2 m. Weber nazwał go „Farys” (od nazwy muzułmańskiego wojownika). Na rufie wymalował nazwę portu macierzystego: „Gdynia”. Przy pomocy Gerbaulta przebudował jacht na kecz, wyposażając go w 30 m² żagli i wzmacniając pokład.
Weber odbył na „Farysie” liczne samotne podróże oceaniczne po Pacyfiku. 29 lutego 1936 roku wypłynął pod polską banderą z Papeete, kierując się w stronę Wysp Pod Wiatrem: Huahine, Raiatei i Tahai. Na Huahine spędził 2 dni, na Bora-Bora – 9. Był pierwszym Polakiem, który poznał uroki wyspy uznawanej wówczas za najpiękniejszą na świecie. Zwiedzał ja, ucztował z jej mieszkańcami, słuchał polinezyjskich legend. Z Bora-Bora wyruszył w kierunku Wysp Cooka. Po 13 dniach żeglugi dopłynął do wyspy Rarotonga. Wśród mieszkańców wyspy spędził 4 miesiące. Potem popłynął ku wyspie Palmerston. Na wyspie tej pozostała po nim pamiątka: mały koralowy pilers w lagunie nazywany przez mieszkańców „rafą Webera”. W Palmerston wziął na pokład Polinezyjczyka, Jimiego (a więc dalsza jego podróż już nie była samotna), syna miejscowego wodza, i popłynął wraz z nim na Samoa. Z przystankami na Tonga i Fidżi dopłynęli do Nowej Zelandii.
Po dłużej trwającym remoncie jachtu Weber udał się w maju 1938 roku, znów samotnie, w stronę wyspy Wallis, gdzie zamierzał ponownie spotkać się z Alainem Gerbaultem. Jednak w czasie silnego sztormu utracił chronometr, co uniemożliwiło mu określanie pozycji i w konsekwencji (w związku z niebezpieczeństwem licznych raf) zmusiło go do zawrócenia po 17 dniach na Nową Zelandię. 1 czerwca 1938 roku zacumował w Auckland, gdzie osiadł na stałe.
Weber łącznie spędził na oceanie 50 dni, przepłynął samotnie 3 200 mil morskich (i prawdopodobnie 1000 mil w towarzystwie Jimiego ). Jego samotne rejsy po Pacyfiku miały pionierski charakter w historii polskiego żeglarstwa.
Erwin Weber napisał wspomnienia ze swego pływania po Pacyfiku: "Farys. Pierwszy polski samotny rejs oceaniczny" (oprac. Anna Rybczyńska), wydane w 2002 roku przez wydawnictwo Baran i Suszyński ().

</doc>
<doc id="3247310" url="https://pl.wikipedia.org/wiki?curid=3247310" title="Lista liderów strzelców sezonu regularnego NBA">
Lista liderów strzelców sezonu regularnego NBA

Lista liderów strzelców sezonu regularnego NBA – 
liderzy strzelców NBA są klasyfikowani na podstawie punktów zdobytych poprzez rzuty z gry oraz rzuty wolne, w trakcie sezonu regularnego. Do 1969 roku lider strzelców lub potocznie „król strzelców” był wyłaniany na podstawie łącznej liczby zdobytych podczas sezonu punktów. Od sezonu 1969/70 zaczęto wyłaniać lidera na podstawie średniej punktów zdobytych w trakcie rozgrywek zasadniczych. 
Do sezonu 1979/80 wśród liderów klasyfikacji nie uwzględniano rzutów za 3 punkty, ponieważ linia rzutów została zaimplementowana dopiero podczas tamtych właśnie rozgrywek.
Zawodnik, aby zostać sklasyfikowanym na liście najlepszych strzelców, musi wziąć udział w co najmniej 70 spotkaniach sezonu regularnego NBA, bądź też zdobyć co najmniej 1400 punktów w trakcie całych rozgrywek podstawowych lub też rozegrać co najmniej 2000 minut. Kryteria te został wprowadzone przed rozpoczęciem sezonu 1974/75. W międzyczasie były one kilkukrotnie modyfikowane, jednak ostatecznie powrócono do ustalonych wtedy kryteriów podczas ustalania listy czołowych strzelców ligi. We wcześniejszych latach o klasyfikacji decydowała minimalna, określona liczba gier, która podlegała zmianom wraz z upływem kolejnych lat.
Najwięcej tytułów lidera strzelców zdobył w swojej karierze Michael Jordan (10). Najwięcej punktów (4029), a zarazem najwyższą średnią zdobytych punktów (50,4) w trakcie jednego sezonu legitymuje się Wilt Chamberlain. Jest on również rekordzistą w średniej punktów (37,6), zdobytych przez debiutanta, zapewniającej mu jednocześnie tytuł lidera ligi. Wśród aktywnych zawodników najwięcej punktów (2832) oraz najwyższą średnią (35,4) uzyskał Kobe Bryant. Miało to miejsce w sezonie 2005/06. Najmłodszym liderem strzelców w historii jest natomiast Kevin Durant, który miał 21 lat i 197 dni, kiedy tego dokonał podczas rozgrywek 2009/10 (30,1).

</doc>
<doc id="3247334" url="https://pl.wikipedia.org/wiki?curid=3247334" title="Sigma (zespół muzyczny)">
Sigma (zespół muzyczny)

Sigma – brytyjskie duo powstałe w 2006 w Leeds, składające się z perkusisty i basisty. Członkami zespołu są Cameron Edwards i Joe "Wooz" Lenzie. Grupa pod koniec 2015 r. (w Polsce w styczniu 2016 r.) wydała swój debiutancki album pt. "Life".

</doc>
<doc id="3247348" url="https://pl.wikipedia.org/wiki?curid=3247348" title="Wilgotnica purpurowa">
Wilgotnica purpurowa

Wilgotnica purpurowa ("Hygrocybe miniata" (Fr.) P. Kumm.) – gatunek grzybów z rodziny wodnichowatych ("Hygrophoraceae").
Systematyka i nazewnictwo.
Pozycja w klasyfikacji: "Hygrocybe, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1821 r. Elias Fries nadając mu nazwę "Agaricus miniatus". Obecną, uznaną przez Index Fungorum nazwę nadał mu w 1951 r. Paul Kummer, przenosząc go do rodzaju "Hygrocybe". 
Niektóre synonimy nazwy naukowej:
Nazwę polską nadała Barbara Gumińska w 1997 r. Dawniej gatunek ten opisywany był w polskim piśmiennictwie mykologicznym jako wodolubek szkarłatny, wilgotnica przewężona, mięsicha szkarłatna lub wodnicha ognista. 
Morfologia.
Średnica od 1,5 do 2,5 cm, kształt początkowo półkulisty, później łukowaty, w końcu płaski i nieco zagłębiony na środku. Brzeg ostry, nieco pofalowany i jaśniejszy od reszty kapelusza. Powierzchnia sucha i delikatnie łuseczkowata, zwłaszcza na środku. Barwa młodych owocników cynobrowa lub krwistoczerwona, potem stopniowo coraz jaśniejsza – pomarańczowoczerwona. Łuski mają tę samą barwę, co kapelusz. Podczas wysychania, lub z wiekiem kapelusz blaknie i staje się pomarańczowożółty.
Szerokie i szeroko przyrośnięte, na trzon zbiegające ząbkiem. Mają pomarańczowo-czerwoną barwę i jaśniejsze (żółte) ostrza.
Wysokość 2-4,5 cm, grubość 2-5 mm, kształt walcowaty. Jest kruchy i pusty w środku. Powierzchnia gładka, matowa, sucha. Ma barwęod pomarańczowej do czerwonej, u nasady jest jaśniejsza – biaława lub jasnopomarańczowożółta. Pod kapeluszem zwykle biało przyprószona.
Cienki, pod skórka pomarańczowożółty, poza tym pomarańczowy, bez wyraźnego zapachu i smaku.
Biały. Zarodniki elipsoidalne, gładkie, bezbarwne, nieamyloidalne, z kilkoma kroplami. Mają rozmiar 8-10 × 5-6μm.
Występowanie i siedlisko.
Występuje w Ameryce Północnej, Środkowej, Australii, Nowej Zelandii, Europie i Azji. W Europie jest szeroko rozprzestrzeniona, na obszarze Azji znane jest jej występowanie tylko w Korei i Japonii. W Polsce jej rozprzestrzenienie i częstość występowania nie są znane, nie znajduje się jednak na liście gatunków zagrożonych.
W Polsce występuje na różnego typu otwartych trawiastych terenach, w sosnowych lasach lub na ich obrzeżach, nad potokami i rzekami. Rośnie na ziemi, wśród traw i mchów. Owocniki wytwarza od sierpnia do września.
Znaczenie.
Saprotrof, grzyb niejadalny.
Gatunki podobne.
Charakterystycznymi cechami wilgotnicy purpurowej są niewielkie owocniki, suchy kapelusz i trzon oraz drobno łuskowata powierzchnia kapelusza. Podobne, również drobne i czerwone owocniki o drobnołuseczkowatej powierzchni mają:

</doc>
<doc id="3247349" url="https://pl.wikipedia.org/wiki?curid=3247349" title="Hygrocybe miniata">
Hygrocybe miniata



</doc>
<doc id="3247356" url="https://pl.wikipedia.org/wiki?curid=3247356" title="National Gallery of Australia">
National Gallery of Australia

National Gallery of Australia (NGA) – muzeum sztuk pięknych położone w Parkes, na terenie Australijskiego Terytorium Stołecznego. Jest największym muzeum sztuki w Australii, mającym w swych zbiorach około 166 000 eksponatów (stan na rok 2012), tym największe w Australii zbiory sztuki Aborygenów. Wstęp do muzeum jest bezpłatny.
Historia.
National Gallery of Australia została założona na mocy ustawy parlamentu Australii z 1975 roku (National Gallery Act 1975) z zadaniem kulturalnego ubogacania Australijczyków poprzez ich dostęp do państwowej galerii sztuki, jakość państwowych zbiorów, specjalne prezentacje, wystawy i programy oraz profesjonalizm pracowników placówki. Organem zarządzającym Galerią jest Council of the National Gallery of Australia.
Galeria mieści się w budynku, na projekt którego ogłoszono w 1968 roku konkurs architektoniczny; budynek ten miał być siedzibą państwowej galerii w Canberze. Konkurs wygrała firma firm Edwards Madigan Torzillo and Partners z Sydney. Plan szczegółowy opracowano na początku lat 70., a prace budowlane ruszyły w listopadzie 1973 roku. Budynek był pomyślany jako element tzw. Parliamentary Triangel, zespołu budynków rządowych w stolicy kraju. Budynek otwarła dla publiczności 12 października 1982 roku królowa Wielkiej Brytanii Elżbieta II.
W 2012 roku Galerię oraz zorganizowane przez nią w całej Australii wystawy odwiedziło prawie 900 000 gości, w tym siedzibę w Canberze blisko 700 000. Stronę internetową Galerii odwiedziło w tym samym czasie ponad 6,2 miliona użytkowników. Zbiory galerii są dostępne za pośrednictwem serwisów społecznościowych, jak Facebook czy Twitter i internetowych: YouTube, Flickr oraz Google Art Project. Wartość zbiorów szacowana była w 2012 roku na 4,6 miliarda dolarów, co czyni ją najwartościowszą (pod względem finansowym) galerią w całej Australii. Mając około 166 000 eksponatów jest także największą pod względem wielkości zbiorów galerią w tym kraju.
Zbiory.
Kolekcja stała National Gallery of Australia dzieli się na 4 główne działy: sztuka Australii, sztuka Aborygenów i ludu Wysp w Cieśninie Torresa, sztuka Azji oraz sztuka europejska i amerykańska; kolekcję uzupełnia sztuka Pacyfiku. Eksponaty Galerii stanowią część zbiorów narodowych Australii i należą do społeczeństwa australijskiego.
Kolekcja obejmuje największy w Australii zbiór dzieł sztuki rdzennej ludności Australii. Słynne dzieła to m.in. "Błękitne bieguny" Jacksona Pollocka, "Lilie wodne" Claude’a Moneta i seria "Ned Kelly" Sidneya Nolana. Ozdobą impresyjnego ogrodu z rzeźbami jest tzw. "Rzeźba z mgły". Na zewnątrz uwagę zwraca imponująca instalacja typu skyspace "Within without" amerykańskiego artysty Jamesa Turrella, najlepiej prezentująca się o świcie lub o zmierzchu.
Sztuka Australii.
Kolekcja obejmuje dzieła wysokiej jakości oraz o wybitnych walorach estetycznych – stworzone przez artystów ze wszystkich stanów i terytoriów Australii, artystów australijskich pracujących za granicą, a także dzieła twórców mieszkających przez pewien czas w Australii. Dzieła sztuki Aborygenów i ludu Wysp w Cieśninie Torresa znajdują się w odrębnym dziale. Dzieła sztuki australijskiej są prezentowane w sposób zintegrowany i w układzie chronologicznym, poczynając od najwcześniejszego okresu, kolonialnego do współczesności: obrazy i rzeźby, prace na papierze, fotografie i inne media związane z fotografią, rzemiosło artystyczne i wzornictwo. Ze względu na bliskość geograficzną i historyczną Nowej Zelandii i Australii, gromadzone są również i często prezentowane prace artystów nowozelandzkich. Najważniejsze obrazy i rzeźby są w ekspozycji stałej, od czasu do czasu zmienianej. Prace współczesnych artystów australijskich są zmieniane częściej aby zaprezentować różnorodność sztuki współczesnej znajdującej się w kolekcji. W celu zapewnienia możliwie najszerszego dostępu publiczności do swych zbiorów Galeria organizuje wystawy objazdowe, a także wypożycza eksponaty instytucjom w kraju i za granicą.
Sztuka Aborygenów i ludu Wysp w Cieśninie Torresa.
Aborygeni i lud Wysp w Cieśninie Torresa zamieszkują kontynent australijski od dziesięciu tysięcy lat. Ich sztuka i tradycje należą do najstarszych i najbogatszych w historii ludzkości. Projekty, wzory i opowieści rdzennych Australijczyków były przekazywane przez ich przodków i wzmacniane oraz powtarzane poprzez rytuał, taniec, śpiew, malowanie ciała, ryciny naskalne i obrazy oraz przedmioty domowe i kultowe. Sztuka Aborygenów i ludu Wysp w Cieśninie Torresa jest żywa dziś, podobnie jak przed tysiącami lat i podobnie jak w zamierzchłej przeszłości, jest nierozerwalnie związana z życiem codziennym. 
Sztuka współczesnych rdzennych Australijczyków ma wiele form. Pomimo istotnych zmian i różnorodności zachowuje ona podstawową jedność inspiracji: ziemia i stosunek ludzi do niej. 
W kolekcji sztuki Aborygenów i ludu Wysp w Cieśninie Torresa w National Gallery of Australia znajduje się z ponad 7500 prac, co czyni ją największą tego typu kolekcją na świecie. Nowe pomieszczenia galerii umożliwiają lepszą ekspozycję dzieł, zapewniając, tam gdzie to możliwe, naturalne oświetlenie obrazów i rzeźb.
Sztuka europejska i amerykańska.
Sztuka międzynarodowa w National Gallery of Australia obejmuje lata od 1850 do dnia dzisiejszego. Na wystawie prezentowane są obrazy, rzeźby, grafika, sztuka dekoracyjna i fotografie artystów europejskich i amerykańskich, a także wybór prac australijskich. Nie wszystkie prace są zawsze obecne w galeriach, ponieważ niektóre z nich są prezentowane na wystawach w innych miejscach. W Galerii I są dzieła impresjonizmu, fowizmu i École de Paris, Ballets Russes, twórców dadaistycznych, surrealistycznych, kubistycznych i ekspresjonistycznych jak: Honoré Daumier i Gustave Courbet, Claude Monet ("Stogi siana", "Lilie wodne"), Paul Cézanne, Georges Seurat, Edgar Degas, Henri de Toulouse-Lautrec, Pierre Bonnard, Amedeo Modigliani (rzeźba wapienna przedstawiająca akt), Kazimierz Malewicz ("Dom w budowie"). Obok malarstwa Giorgio de Chirico, René Magritte i Joana Miró są tu też prace surrealistów australijskich i rdzennych amerykańskich, afrykańskich i z wysp Pacyfiku oraz rzeźby z „plemiennej” kolekcji Maxa Ernsta. Galeria II obejmuje dzieła od sztuki abstrakcyjnej i ekspresjonizmu abstrakcyjnego do pop-artu (Andy Warhol, Claes Oldenburg, Roy Lichtenstein, Robert Rauschenberg), minimalizmu i sztuki konceptualnej. Jednym z najbardziej znanych obrazów galerii jest płótno "Błękitne bieguny" Jacksona Pollocka, pokazywany zazwyczaj z obrazem "Kobieta V" Willema de Kooninga i obrazami Marka Rothko, Arshile Gorkyego i innych. Galeria III jest zwykle poświęcona sztuce współczesnej od 1970 roku do dzisiaj. Główne prace tego działu to tryptyk Francisa Bacona, oraz prace Chucka Close i Colina McCahona.
Sztuka azjatycka.
National Gallery of Australia posiada najważniejszą i najobszerniejszą w Australii kolekcję sztuki azjatyckiej, reprezentującą różne kultury, religie i historie Azji i obejmującą zakres czasowy od starożytności do współczesności. Zgromadzone dziel reprezentują takie dziedziny sztuki jak: rzeźba, malarstwo, grafika, rękopis, tkanina artystyczna i są eksponowane w trzech głównych działach: sztuka subkontynentu indyjskiego, sztuka Azji Południowo-Wschodniej i sztuka Azji Wschodniej. Wydatkową wartość w kolekcji przedstawia rzeźba buddyjska, hinduistyczna i dźinistyczna animistyczna i chrześcijańska: figurki Buddy, posążki bogów i bóstw, istot niebiańskich, postaci rzeczywistych i mitycznych, wzory symboliczne i dekoracyjne. Kolejną grupę dzieł stanowią tekstylia z Azji Południowo-Wschodniej, zwłaszcza z Indonezji. Inne znaczące eksponaty to wykwintne japońskie parawany, indyjskie wiszące malowidła, tzw. pichhavai, związane z kultem Kryszny, stroje z Azji Środkowej, chińska ceramika pogrzebowa, kolorowe miniatury indyjskie, ilustrowane rękopisy z wyspy Bali obrazy, japońskie drzeworyty ukiyo-e z czasów Edo i Meiji oraz rzadka kolekcja 20-wiecznych chińskich drzeworytów i fotografiki.
Sztuka Pacyfiku.
Jednym z atutów tego działu zbiorów jest kolekcja Commonwealth Arts Advisory Board, która zawiera dzieła sztuki z Archipelagu Bismarcka i z okolic rzeki Sepik. Kolekcja ta jest spuścizną trzech wypraw kolekcjonerskich Williama Dargie do Papui-Nowej Gwinei. Kolekcję sztuki Pacyfiku uzupełniają zbiory XVIII- i XIX-wiecznej sztuki maoryskiej, kolekcja Charpentiera z Vanuatu oraz pojedyncze eksponaty, jak prehistoryczny kamień Ambum stone czy podwójna figura z okolic jeziora Sentani (Papua).
Ogród rzeźby.
Rzeźba jest najczęściej tworzona w celu wypełnienia otwartych terenów, placów publicznych i ogrodów, dekoracji fasady lub zaznaczenia miejsc świętych. Tereny leżące między National Gallery of Australia a brzegiem jeziora Burley Griffin zostały zaadaptowane do ekspozycji obszernej kolekcji rzeźby.
Decyzja o założeniu ogrodu rzeźby zapadła w sierpniu 1975 roku; jednak już wcześniej zakupiono dzieła Auguste’a Rodina, Henry Moore’a, Alexandra Caldera i Clementa Meadmore’a. W kolejnych latach doszły rzeźby takich twórców jak: Aristide Maillol, Antoine Bourdelle, Gaston Lachaise, Mark di Suvero, Bert Flugelman, Inge King, Fujiko Nakaya, Richard Stankiewicz i Tony Coleing; uzupełnił je zespół nagrobków Pukamani z Wyspy Bathursta i kolekcja tam-tamów z Vanuatu. W 1977 roku pojęto decyzję, iż planowany ogród rzeźby ma będzie miejscem ekspozycji rzeźb dobranych pod kątem rozwoju tego gatunku sztuki w czasach nowożytnych, zarówno w Australii, jak i poza jej granicami. W kwietniu 1978 roku projektanci budynku muzeum, Edwards, Madigan, Torzitlo and Briggs opracowali wytyczne pod projekt ogrodu rzeźby, a architekci krajobrazu firmy Harry Howard and Associates projekt ten opracowali. W połowie 1978 roku Colin Madigan i dyrektor muzeum, James Mollison wyjechali za granicę w celu zapoznania się na miejscu z podobnym projektami. Po powrocie podjęto konkretne decyzje, adaptując projekt ogrodu do całości założenia Parliamentary Triangle, na terenie którego ulokowano muzeum. Montaż większości rzeźb miał miejsce w okresie od lipca do października 1982 roku. Wystawione dzieła zostały wykonane przez artystów australijskich i światowych. Ponieważ wystawione prace zostały w większości zakupione i ustawione na początku lat 80., odzwierciedlają one estetykę tamtych czasów. Całości założenia dopełniają rosnące w ogrodzie rośliny; są one miejscowego pochodzenia, zostały jednak dobrane pod kątem lokalnego, typowego dla Canberry klimatu (ciężkie zimy oraz długie, gorące i suche lata).
Główne dzieła w ogrodzie rzeźb:

</doc>
<doc id="3247365" url="https://pl.wikipedia.org/wiki?curid=3247365" title="Malcolm Allen">
Malcolm Allen

Malcolm James Allen (ur. 29 maja 1973 w Wauchope w Nowej Południowej Walii) – dawny australijski pływak specjalizujący się w stylu wolnym.
Życiorys.
Malcolm Allen urodził się w Wauchope w Nowej Południowej Walii w Australii. Swoją karierę sportową jako pływak rozpoczął w wieku 20 lat podczas mistrzostw Pan Pacific Swimming Championships w Kobe w Japonii, zdobywając srebrny medal w sztafecie na 4x200 metrów style wolnym.
W sierpniu 1995 roku Allen wystąpił na mistrzostwach Pan Pacific Swimming Championships w Atlancie w Stanach Zjednoczonych, zdobywając złoty medal w sztafecie na 4x200 metrów stylem wolnym. Pod koniec listopada pojawił się na Mistrzostwach Świata w Pływaniu na krótkim basenie w Rio de Janeiro w Brazylii, zdobywając brązowy medal w dyscyplinie na 400 metrów stylem wolnym oraz złoty w sztafecie w 4x200 metrów stylem wolnym.
Rok później po występie w Rio de Janeiro, Allen pojawił się na 26. Letnich Igrzyskach Olimpijskich w Atlancie w Stanach Zjednoczonych, zajmując trzynaste miejsce w dyscyplinie na 400 metrów stylem wolnym oraz czwarte w sztafecie na 4x200 metrów stylem wolnym w drużynie mężczyzn.
Dnia 23 lipca 2000 roku Allen został nagrodzony medalem sportowym Australii za osiągnięcia w pływaniu.

</doc>
<doc id="3247386" url="https://pl.wikipedia.org/wiki?curid=3247386" title="Robin Schulz">
Robin Schulz

Robin Schulz (ur. 28 kwietnia 1987 w Osnabrücku) – niemiecki DJ i producent muzyczny tworzący muzykę z gatunku deep house.
Życiorys.
Zaczął interesować się produkcją muzyczną w 2007. Rozpoczął wówczas pracę jako didżej podczas cyklu imprez "Electroschnipsel" w klubach nocnych, gdzie grał do 2009 roku. Po założeniu razem z Danielem Brunsem i Christopherem Noblem własnej wytwórni płytowej Lausbuben Records, zdecydował się na tworzenie własnych nagrań i ich promocję.
W 2013 umieścił w serwisie SoundCloud autorskie remiksy utworów „Waves” holenderskiego rapera Mr. Probza oraz „Prayer in C” formacji Lilly Wood &amp; the Prick. Po tym, jak oba nagrania zdobyły duże zainteresowanie internautów, z producentem skontaktowali się twórcy oryginalnych wersji piosenek, proponując wydanie remiksów jako oficjalnych singli. Na początku lutego premierę miał debiutancki singiel Schulza – remiks utworu „Waves”. Utwór dotarł do pierwszego miejsca list przebojów w Austrii, Norwegii, Polsce, Szwajcarii, Szwecji, Szkocji, Wielkiej Brytanii oraz w notowaniu "Hot Dance/Electronic Charts" w Stanach Zjednoczonych, gdzie utrzymuje się na szczycie przez ponad 10 tygodni. W czerwcu zaprezentował drugi remiks, tym razem do piosenki „Prayer in C” formacji Lilly Wood &amp; the Prick. Przeróbka zadebiutowała na szczycie list przebojów w Szwajcarii oraz dotarła na pierwsze miejsce notowania w Niemczech, Austrii, Belgii, Danii, Finlandii, Francji, Hiszpanii, Holandii, Norwegii, Polsce, Szwecji, Wielkiej Brytanii i we Włoszech, przynosząc Schulzowi międzynarodową rozpoznawalność. Latem DJ wyruszył w światową trasę koncertową.
W sierpniu 2014 premierę miał trzeci singiel Schulza – „Willst du”, który stworzył we współpracy z Lukasem „Alligatoahem” Strobelem. 16 września ukazała się jego debiutancka płyta zatytułowana "Prayer", która zadebiutowała na czwartym miejscu szwajcarskiego notowania najczęściej kupowanych albumów. Pod koniec października ukazał się jego kolejny utwór – „Sun Goes Down”, na którym gościnnie zaśpiewała brytyjska piosenkarka Jasmine Thompson. Numer dotarł do drugiego miejsca w notowaniu w Niemczech oraz do trzeciego w Austrii, Polsce i Szwajcarii.
25 września 2015 wydał drugi album studyjny pt. "Sugar". Materiał dotarł do pierwszego miejsca listy najczęściej kupowanych płyt w Szwajcarii. 25 listopada 2016 wydał singiel „Shed a Light”, który nagrał razem z Davidem Guettą i grupą Cheat Codes. Utwór zapowiadał jego trzeci album studyjny pt. "Uncovered", który miał swoją premierę 29 września 2017.

</doc>
<doc id="3247390" url="https://pl.wikipedia.org/wiki?curid=3247390" title="Jelena Łapuga">
Jelena Łapuga

Jelena Grigorjewna Łapuga zam. Konotopowa (ros. Елена Григорьевна Лапуга zam. Конотопова; ur. 17 maja 1964 w Pawłodarze) – rosyjska łyżwiarka szybka reprezentująca ZSRR.
Kariera.
Największy sukces w karierze Jelena Łapuga osiągnęła w 1988 roku, kiedy zajęła szóste miejsce podczas wielobojowych mistrzostw świata w Skien. W poszczególnych biegach była tam dziewiętnasta na 500 m, szósta na 3000 m, siódma na 1500 m oraz ponownie szósta na dystansie 5000 m. W tej samej konkurencji była też między innymi ósma na rozgrywanych dwa lata wcześniej mistrzostwach świata w Hadze oraz dziesiąta na mistrzostwach świata w Lake Placid w 1989 roku, gdzie wygrała bieg na 1500 m. W 1988 roku wystartowała na igrzyskach olimpijskich w Sarajewie, zajmując piąte miejsce na dystansach 1500 i 5000 m oraz siódme w biegu na 5000 m. Na rozgrywanych cztery lata później igrzyskach w Albertville, zajęła 28. miejsce na 1000 m i 25. miejsce na 1500 m. Wielokrotnie startowała w zawodach Pucharu Świata, jednak nigdy nie stanęła na podium. Najlepsze wyniki osiągała w sezonie 1988/1989, kiedy była dziewiętnasta w klasyfikacji końcowej 1500 m. W 1994 roku zakończyła karierę.
Otrzymała tytuł Zasłużonego Mistrza Sportu ZSRR. Obecnie mieszka w Petersburgu.

</doc>
<doc id="3247392" url="https://pl.wikipedia.org/wiki?curid=3247392" title="Klingande">
Klingande

Klingande – jednoosobowy francuski projekt muzyczny tworzony przez Cédrica Steinmyllera. Powstał jako duet w 2012 roku w Croix, w skład którego wchodził również Edgar Catry. W 2013 r. Catry odszedł z projektu.
Dyskografia.
Remiksy.
2014:
2015:

</doc>
<doc id="3247405" url="https://pl.wikipedia.org/wiki?curid=3247405" title="Unique II">
Unique II

Unique II – austriacka grupa tworząca muzykę eurodance. Popularna stała się za sprawą utworu "Break My Stride" z 1996 roku, który zajął pierwsze miejsce w Austrii oraz Nowej Zelandii i drugie w Australii.
Historia.
Unique II została założona przez Ervina Geppnera i Wernera Freistattera we wczesnych latach dziewięćdziesiątych. Po wydaniu albumu "Internity" zespół opuścił B. Nice oraz Jade Davis. W 2000 roku do grupy dołączyli angielski raper, model i tancerz Christian Troy oraz Sheila Fernandez, pochodząca z Filipin. Zespół wydał dotychczas cztery albumy.
Single.
"Do What You Please"
"I Still Go On"
"The Way I Need to Go"

</doc>
<doc id="3247410" url="https://pl.wikipedia.org/wiki?curid=3247410" title="Valašské Klobouky (stacja kolejowa)">
Valašské Klobouky (stacja kolejowa)

Valašské Klobouky – stacja kolejowa w miejscowości Valašské Klobouky, w kraju zlińskim, w Czechach. Znajduje się na wysokości 420 m n.p.m.
Na stacji istnieje możliwość zakupu biletów na wszystkiego rodzaju pociągi oraz rezerwacji miejsc. 

</doc>
<doc id="3247413" url="https://pl.wikipedia.org/wiki?curid=3247413" title="Hans Weiner">
Hans Weiner

 
Hans Weiner (ur. 29 listopada 1950 w Neuenkirchen) – niemiecki piłkarz grający na pozycji obrońcy.
Kariera piłkarska.
Hans Weiner karierę piłkarską rozpoczął w 1969 roku Tennisie Borussia Berlin. W 1972 roku został zawodnikiem Herthy Berlin, w barwach którego zadebiutował w Bundeslidze dnia 16 września 1972 w przegranym 2:3 meczu u siebie z Fortuną Düsseldorf. Z klubem tym dwukrotnie zdobył Puchar Niemiec (1977, 1979) oraz trzykrotnie wygrywał w Pucharze Intertoto (1973, 1976, 1978). Z klubu odszedł w 1979 roku po rozegraniu 218 meczów i strzeleniu 12 bramek w Bundeslidze.
Następnie przeszedł do Bayernu Monachium, gdzie w latach 1979–1982 dwukrotnie zdobył tytuł mistrza Niemiec (1980, 1981) oraz triumfował w Pucharze Niemiec (1982) oraz rozegrał w Bundeslidze 91 meczów i strzelił 2 gole.
Po trzech latach spędzonych w Bayernie Monachium Hans Weiner zdecydował się na wyjazd do Stanów Zjednoczonych grać w klubie ligi NASL - Chicago Sting, z którym w sezonie 1984 (ostatnim sezonie ligi NASL) zdobył mistrzostwo NASL. Następnie Weiner wrócił do Herthy Berlin, występującej wówczas w 2. Bundeslidze, gdzie w 1986 roku zakończył karierę.
Kariera reprezentacyjna.
Hans Weiner w 1978 roku rozegrał jeden w reprezentacji RFN B.
Po zakończeniu kariery.
Hans Weiner obecnie mieszka w Berlinie, gdzie prowadził hotel "Tegeler Hof", potem restaurację "Hanne am Zoo". Obecnie zmaga się z chorobą Parkinsona.

</doc>
<doc id="3247414" url="https://pl.wikipedia.org/wiki?curid=3247414" title="Wally Lopez">
Wally Lopez

Wally Lopez, właśc. Ángel David López Álvarez (ur. 1976 w San Blas) − hiszpański DJ i producent muzyczny.
Dyskografia.
Remiksy.
1997:
2002:
2003:
2004:
2005:
2006:
2007:
2008:
2009:
2010:
2011:
2012:
2013:

</doc>
<doc id="3247432" url="https://pl.wikipedia.org/wiki?curid=3247432" title="Trmice (stacja kolejowa)">
Trmice (stacja kolejowa)

Trmice – stacja kolejowa w Trmicach, w kraju usteckim, w Czechach. Znajduje się na wysokości 160 m n.p.m.
Jest zarządzana przez Správę železnic. Na stacji nie ma możliwości zakupu biletów, a obsługa podróżnych odbywa się w pociągu.

</doc>
<doc id="3247439" url="https://pl.wikipedia.org/wiki?curid=3247439" title="Litomyšl (stacja kolejowa)">
Litomyšl (stacja kolejowa)

Litomyšl – stacja kolejowa w Litomyšlu, w kraju pardubickim, w Czechach. Znajduje się na wysokości 335 m n.p.m.
Na stacji nie ma możliwości zakupu biletów, a obsługa podróżnych odbywa się w pociągu.

</doc>
<doc id="3247441" url="https://pl.wikipedia.org/wiki?curid=3247441" title="Marek Nowacki">
Marek Nowacki

Marek Paweł Nowacki (ur. 23 marca 1938 w Katowicach, zm. 29 lipca 2014 w Warszawie) – polski lekarz onkolog.
Życiorys.
Studiował na warszawskiej Akademii Medycznej, studia ukończył w 1963, a następnie odbył dwuletni staż w szpitalach. Dwa lata później rozpoczął pracę w Klinice Chirurgii Onkologicznej Instytutu Onkologii w Warszawie. W 1970 po uzyskaniu tytułu doktora nauk medycznych wyjechał na roczny staż do Mediolanu, a w latach 1974, 1979, 1980, 1986, 1988 do Stanów Zjednoczonych. W 1982 przedstawił pracę habilitacyjną, a tytuł profesorski otrzymał w 1989. W 1986 został zastępcą dyrektora Centrum Onkologii i krajowym konsultantem w dziedzinie onkologii i piastował to stanowisko do 1997. Od 1993 przez cztery lata był prezesem Polskiego Towarzystwa Chirurgów Onkologów, równocześnie od 1994 zasiadał w czteroletniej kadencji zarządu Europejskiego Towarzystwa Chirurgii Onkologicznej. Przewodniczył również zespołowi ds. opracowania Narodowego Programu Zwalczania Chorób Nowotworowych, od listopada 1995 kierował Kliniką Nowotworów Jelita Grubego, w 1999 został dyrektorem Centrum Onkologii – Instytut im. Marii Skłodowskiej-Curie.
Spoczywa na cmentarzu w Pyrach.
Hobby.
Jego pasją była fotografika, od 1965 należał do Związku Polskich Artystów Fotografików.

</doc>
<doc id="3247443" url="https://pl.wikipedia.org/wiki?curid=3247443" title="Ejpovice (przystanek kolejowy)">
Ejpovice (przystanek kolejowy)

Ejpovice – przystanek kolejowy w miejscowości Ejpovice, w kraju pilzneńskim, w Czechach. Znajduje się na magistrali kolejowej Praga - Pilzno. Położona jest na wysokości 350 m n.p.m.
Na przystanku nie ma możliwości zakupu biletu, a obsługa podróżnych odbywa się w pociągu. 

</doc>
<doc id="3247445" url="https://pl.wikipedia.org/wiki?curid=3247445" title="Mitchel Oviedo">
Mitchel Oviedo

Mitchel Oviedo Hernández (ur. 7 lipca 1988 w Veracruz) – meksykański piłkarz występujący na pozycji lewego pomocnika, obecnie zawodnik Celayi.
Kariera klubowa.
Oviedo jest wychowankiem akademii juniorskiej klubu Chivas de Guadalajara, lecz jeszcze zanim został włączony do pierwszej drużyny, udał się na wypożyczenie do drugoligowego zespołu Pumas Morelos z siedzibą w Cuernavace. Tam spędził rok jako podstawowy zawodnik, zaś po powrocie do Chivas, w wieku dwudziestu dwóch lat za kadencji szkoleniowca José Luisa Reala, zadebiutował w meksykańskiej Primera División, 7 sierpnia 2010 w wygranym 1:0 spotkaniu z San Luis. W swojej ekipie pełnił jednak wyłącznie rolę głębokiego rezerwowego, wobec czego po upływie roku został wypożyczony do niżej notowanego Querétaro FC. Tam regularniej, choć również przeważnie jako rezerwowy, pojawiał się na ligowych boiskach, a premierowego gola w najwyższej klasie rozgrywkowej strzelił 21 kwietnia 2012 w zremisowanej 2:2 konfrontacji z Tolucą. W lipcu 2013 przeniósł się do drugoligowego klubu Delfines del Carmen, gdzie spędził rok, jednak tam również nie potrafił sobie wywalczyć miejsca w pierwszym składzie, głównie z powodu kontuzji.
Po kolejnym powrocie do Chivas, Oviedo nie został zgłoszony do rozgrywek ligowych, wobec czego przez sześć miesięcy pozostawał bez klubu. W styczniu 2015 na zasadzie wypożyczenia zasilił ekipę Tiburones Rojos de Veracruz, gdzie przez pół roku ani razu nie pojawił się jednak na ligowych boiskach, po czym podpisał umowę z drugoligowym Celaya FC.
Kariera reprezentacyjna.
W 2005 roku Oviedo został powołany przez szkoleniowca Jesúsa Ramíreza do reprezentacji Meksyku U-17 na Mistrzostwa Ameryki Północnej U-17. Tam pełnił wyłącznie rolę rezerwowego – wystąpił w jednym z trzech możliwych spotkań (po wejściu z ławki), zaś jego kadra, będąca wówczas współgospodarzem turnieju, z kompletem zwycięstw zajęła pierwsze miejsce w grupie. Zakwalifikowała się tym samym na rozgrywane kilka miesięcy później Mistrzostwa Świata U-17 w Peru, jednak on sam nie znalazł się w składzie na juniorski mundial.

</doc>
<doc id="3247446" url="https://pl.wikipedia.org/wiki?curid=3247446" title="Vysoké Mýto (stacja kolejowa)">
Vysoké Mýto (stacja kolejowa)

Vysoké Mýto – stacja kolejowa w miejscowości Vysoké Mýto, w kraju pardubickim, w Czechach Znajduje się na wysokości 585 m n.p.m.
Stacja jest wyposażona w poczekalnię, kasy biletowe, na których można zakupić bilety na pociągi krajowe i międzynarodowe oraz zarezerwować miejsce w pociągu.

</doc>
<doc id="3247449" url="https://pl.wikipedia.org/wiki?curid=3247449" title="Stochov (stacja kolejowa)">
Stochov (stacja kolejowa)

Stochov – stacja kolejowa w miejscowości Stochov, w kraju środkowoczeskim, w Czechach. Znajduje się na wysokości 420 m n.p.m.
Na stacji istnieje możliwość zakupu biletów na wszystkiego rodzaju pociągi w tym również międzynarodowe. 

</doc>
<doc id="3247451" url="https://pl.wikipedia.org/wiki?curid=3247451" title="Mundury w Marynarce Wojennej Rzeczypospolitej Polskiej">
Mundury w Marynarce Wojennej Rzeczypospolitej Polskiej



</doc>
<doc id="3247456" url="https://pl.wikipedia.org/wiki?curid=3247456" title="Željko Mrvaljević">
Željko Mrvaljević

Željko Mrvaljević (czarn. i , ur. 8 kwietnia 1981 w Barze) – czarnogórski piłkarz serbskiego pochodzenia występujący na pozycji obrońcy.
Kariera klubowa.
Grę w piłkę nożną rozpoczął w rodzinnej miejscowości Bar w zespole FK Mornar Bar. W 1997 roku przeszedł do FK Budućnost Podgorica, gdzie przez 4 lata rozegrał 21 meczów na poziomie serbsko-czarnogórskiej Prvej Ligi. Po spadku klubu do Drugiej Ligi w sezonie 2000/2001, był graczem występujących na tym samym poziomie rozgrywkowym FK Beograd oraz FK Bokelj. W połowie 2002 roku podpisał kontrakt z Widzewem Łódź, prowadzonym przez Franciszka Smudę. 3 listopada 2002 zaliczył jedyny występ w I lidze w meczu przeciwko Pogoni Szczecin (1:1), w którym wszedł na boisko w 23. minucie za Darciego. Rundę wiosenną sezonu 2002/03 spędził on w zespole czwartoligowych rezerw.
W 2003 roku powrócił na Czarnogórę, gdzie występował w drugoligowych FK Mogren i FK Mornar Bar. W międzyczasie odbył testy w Wiśle Płock, Amice Wronki, ŁKS Łódź oraz Pelikanie Łowicz. W marcu 2004 roku został graczem Kujawiaka Włocławek, z którym trzy miesiące później awansował do II ligi. W przerwie zimowej sezonu 2005/06 pierwsza drużyna przeniosła się do Bydgoszczy i zmieniła nazwę na Zawisza Bydgoszcz SA. Mrvaljević rozegrał dla tego klubu na poziomie II ligi 33 ligowe spotkania i zdobył 2 bramki. Na początku lutego 2007 roku, w związku z aferą korupcyjną, zespół został rozwiązany i wycofany z rozgrywek. Mrvaljević miesiąc po tym przeniósł się do Unii Janikowo, z którą na koniec sezonu 2006/07 zajął 16. miejsce w tabeli. Po przegranym barażu z Wartą Poznań spadł z Unią do III ligi. Wkrótce po tym otrzymał ofertę z Lechii Gdańsk, którą zdecydował się odrzucić. Jesienią 2007 roku doznał poważnej kontuzji kręgosłupa. Z powodu przedłużającej się rekonwalescencji trener Zbigniew Kieżun nakazał mu szukać nowego pracodawcy.
Przed sezonem 2008/09, po wyleczeniu urazu, Mrvaljević został zawodnikiem OFK Petrovac. W barwach tego zespołu zadebiutował w 1. CFL oraz wywalczył Puchar Czarnogóry po zwycięstwie w finale 1:0 nad FK Lovćen. Po zakończeniu rozgrywek przeszedł do albańskiego klubu KF Vllaznia. 23 sierpnia 2009 rozegrał pierwsze spotkanie w Kategoria Superiore w przegranym 0:2 meczu z KS Besa, ogółem w sezonie 2008/09 zaliczył w 22 występy i strzelił 2 gole. Od marca 2011 roku grał w czarnogórskiej ekstraklasie jako zawodnik FK Mornar Bar (2011), OFK Petrovac (2011–2014) oraz ponownie FK Mornar Bar (2014–2015). W 2015 roku, po spadku jego macierzystego klubu do Drugiej Ligi, zakończył karierę zawodniczą.
Kariera trenerska.
Latem 2015 roku rozpoczął pracę jako asystent trenera Rudolfa Marčicia w FK Mornar Bar. W maju 2017 roku przenieśli się oni do OFK Petrovac.

</doc>
<doc id="3247466" url="https://pl.wikipedia.org/wiki?curid=3247466" title="Jason Cram">
Jason Cram

Jason Cram (ur. 21 lipca 1982) – australijski pływak specjalizujący się głównie w stylu wolnym.
Życiorys.
Jason Cram urodził się 21 lipca 1982 roku w Australii. Swoją karierę sportową jako pływak rozpoczął w wieku 20 lat podczas Igrzysk Wspólnoty Narodów w Manchesterze w Anglii, zajmując szóste miejsce w dyscyplinie na 200 metrów stylem wolnym z czasem 1:50.30 oraz zdobywając złoty medal w sztafecie na 4x200 metrów stylem wolnym razem z Grantem Hackettem, Leonem Dunne i Ianem Thorpe, ustanawiając nowy rekord z czasem 7:11.69.
Po sukcesie w Manchesterze, Cram wystartował na mistrzostwach Pan Pacific Swimming Championships w Jokohamie w Japonii, zajmując dwunaste miejsce w dyscyplinie na 200 metrów stylem wolnym z czasem 1:50.93, dwudzieste czwarte na 100 metrów z czasem 51.38 oraz zdobył złoty medal w sztafecie na 4x200 metrów stylem wolnym razem z Ianem Hackettem, Ianem Thorpe i Craigiem Stevensem z czasem 7:09.00.
Rok później Cram pojawił się na inauguracji pomiędzy Australią a Stanem Zjednoczonym w Indianapolis podczas mistrzostw Mutual of Omaha Duel in the Pool, zajmując piąte miejsce w dyscyplinie na 100 metrów stylem wolnym z czasem 50:29 oraz finiszując za USA w sztafecie na 4x100 metrów stylem wolnym razem z Casey Flouchem, Antonym Matkovichem i Adamem Pinem z czasem 3:18.62.
W lipcu 2003 roku Cram wystąpił na Mistrzostwach Świata w Pływaniu w Barcelonie w Hiszpanii startując w sztafecie na 4x200 metrów stylem wolnym razem z Antonym Matkovichem, Craigiem Stevensem i Nicholasem Sprengerem, kończąc pierwsi w biegach z czasem 7:17.68. W finale Cram i Matkovich zostali zastąpieni przez Hacketta i Thorpe'a, którzy zdobyli złoty medal z czasem 7:08.58.

</doc>
<doc id="3247476" url="https://pl.wikipedia.org/wiki?curid=3247476" title="Osiedle Jazy">
Osiedle Jazy

Osiedle Jazy (do 2007 Osiedle Grobla-Jazy) – osiedle w Niepołomicach, stanowiące jednostkę pomocniczą gminy Niepołomice.
Na jego terenie znajduje się kościół Matki Boskiej Różańcowej, będący siedzibą parafii pod tym samym wezwaniem.
Położenie.
Osiedle Jazy obejmuje północno-wschodnią część miasta. Graniczy z osiedlami: Piaski, Śródmieście i Zagrody, oraz miejscowością Wola Batorska.
Historia.
Mimo iż niemal całe osiedle Jazy znajduje się na obszarze zalewowym, już w średniowieczu istniały na jego obecnym terenie wsie i osady. Największymi z nich były: Grobla, Jazy i Mszęcin. Ich mieszkańcy trudnili się w większości rolnictwem i flisactwem. Po włączeniu do miasta Niepołomice rozpoczął się proces urbanizacji. Przez południową część osiedla przeprowadzono drogę wojewódzką nr 964, a na jego wschodzie powstała odkrywkowa kopalnia kruszyw. Do końca XX w. niemal całą zabudowę Jazów stanowiły domy jednorodzinne. Dopiero w pierwszej dekadzie XXI w. rozpoczął się intensywny rozwój mieszkalnictwa. Zbudowane zostały bloki przy ul. Zabierzowskiej oraz osiedla domów: Suszówka i Park-Eko.
1 stycznia 2008 r. wydzielono z osiedla tereny na wschód od drogi krajowej nr 75 i włączono je do nowo utworzonego osiedla Zagrody. Jednocześnie zmieniono nazwę osiedla z Grobla-Jazy na Jazy.

</doc>
<doc id="3247488" url="https://pl.wikipedia.org/wiki?curid=3247488" title="Baauer">
Baauer

Baauer właściwe Harry Bauer Rodrigues (ur. 30 kwietnia 1989 w West Philadelphia) − amerykański DJ i producent muzyczny.

</doc>
<doc id="3247533" url="https://pl.wikipedia.org/wiki?curid=3247533" title="Tinguiririca">
Tinguiririca

Tinguiririca (mapudungun: okrągły lub świecący kwarc) – aktywny stratowulkan w Andach. Znajduje się w Chile w pobliżu granicy z Argentyną, w regionie Libertador, w prowincji Colchagua, w gminie San Fernando. Ostatni jego wybuch miał miejsce w 1917 roku.

</doc>
<doc id="3247535" url="https://pl.wikipedia.org/wiki?curid=3247535" title="Michał III z Anchialos">
Michał III z Anchialos

Michał III z Anchialos, gr. Μιχαὴλ Γ', "Michaēl III" (zm. w marcu 1178) – patriarcha Konstantynopola w latach 1170–1177/1178(?).
Życiorys.
Przed objęciem urzędu patriarchy Michał zajmował stanowiska "referendariosa", "epi tou sakelliou", "protekdikosa", a wreszcie "hýpatosa ton philosóphōn" ("ὕπατος τῶν φιλοσόφων", „szefa filozofów”). Jako kierownik wydziału filozoficznego potępiał neoplatoników i zalecał jako antidotum studia nad pracami przyrodniczymi Arystotelesa.
Na początku swego urzędowania Michał III był zmuszony interweniować w sporze chrystologicznym. W 1170 r. zwołał synod, który potępił Konstantyna z Kerkyry i jego zwolennika, Jana Irenika jako kryptomonofizytów. Obaj, za Demetriuszem z Lampi, odmawiali zastosowania zdania z J 14, 28 ("Ojciec większy jest ode Mnie") do rozróżnienia między boskością a człowieczeństwem Chrystusa. Uważali oni, że tekst ten opisywał cechy Trójcy Świętej, w której ojcostwo było z definicji „większe” od synostwa. Twierdzili, że człowieczeństwo Chrystusa jest przebóstwione i jest całkowicie „jednym” z boskością, a może być odróżnione od Jego boskości, zgodnie z postanowieniami soboru z 553 r., jedynie „w naszym umyśle”. Dlatego nie może być w żaden sposób „mniejsze” od boskości. Kierowany przez Michała III synod odrzucił ten pogląd i potwierdził raz jeszcze decyzje soborów chalcedońskiego i konstantynopolitańskiego II, głosząc, że boskość Jezusa jest hipostatycznie zjednoczona z Jego realnym i aktywnym człowieczeństwem, „stworzonym, dającym się opisać i śmiertelnym". Od takiego człowieczeństwa boskość jest na pewno „większa”.
Z inicjatywy Michała III podjętej wspólnie z cesarzem, Teodor Balsamon dokonał uzgodnienia prawodawstwa kościelnego i cesarskiego.
Zachowała się częściowo korespondencja Michała III z cesarzem Manuelem I. Inne dokumenty przypisywane Michałowi III, w tym korespondencja z papieżem Aleksandrem III, są XIII-wiecznymi apokryfami, przypisanymi temu patriarsze. Michał III był opiekunem młodego Michała Choniaty, który napisał, zachowane enkomium ku jego czci. Michał III zmarł w marcu 1178 r.

</doc>
<doc id="3247543" url="https://pl.wikipedia.org/wiki?curid=3247543" title="Aristotelia">
Aristotelia

Aristotelia L'Hér. – rodzaj roślin z rodziny eleokarpowatych ("Elaeocarpaceae"). Obejmuje co najmniej 7 gatunków występujących naturalnie w Chile, Argentynie, Nowej Zelandii oraz Australii (wraz z Tasmanią). Są to rośliny drzewiaste występujące w zaroślach, niektóre gatunki pojawiają się masowo na porębach.
Historia i etymologia.
Charles Louis L'Héritier de Brutelle po raz pierwszy opisał ten rodzaj w 1784. Nadał mu nazwę na cześć Arystotelesa.
Zastosowanie.
W medycynie niekonwencjonalnej suche owoce rodzaju "Aristotelia" stosuje się na niestrawność oraz dziecięce biegunki. Skruszone świeże korzenie mają zastosowanie jako środek zapobiegający lub łagodzący gorączkę, ponieważ obniża temperaturę ciała. Żucie skruszonych korzeni może także oczyszczać oraz goić rany jamy ustnej. Ponadto liście gatunku "Aristotelia serrata" pomagają przy oparzeniach, reumatyźmie, czyrakach, czy bólu oczu. Natomiast kora tego gatunku zanurzona w zimnej wodzie może pomagać przy problemach z oczami.
Systematyka.
Przedstawiciel rodziny eleokarpowatych ("Elaeocarpaceae") należącej do rzędu szczawikowców ("Oxalidales") reprezentującego dwuliścienne właściwe.

</doc>
<doc id="3247556" url="https://pl.wikipedia.org/wiki?curid=3247556" title="Olga Pleszkowa (łyżwiarka)">
Olga Pleszkowa (łyżwiarka)

Olga Pawłowna Pleszkowa (ros. Ольга Павловна Плешкова; ur. 9 maja 1956 w Kirowie) – rosyjska łyżwiarka szybka reprezentująca ZSRR.
Kariera.
Największy sukces w karierze Olga Pleszkowa osiągnęła 4 stycznia 1986 roku w Inzell, kiedy zajęła trzecie miejsce w biegu na 1500 m w ramach Pucharu Świata. Był to jeden z zaledwie dwóch jej startów w zawodach tego cyklu, wcześniej tego samego dnia była osiemnasta na 500 m. Ostatecznie w sezonie 1985/1986 była trzydziesta w klasyfikacji końcowej 500 m i trzynasta w klasyfikacji 1500 m. W 1985 roku była piąta podczas wielobojowych mistrzostw świata w Sarajewie. W poszczególnych biegach była tam dwunasta na 500 m, szósta na 3000 m, czwarta na 1500 m oraz piąta na dystansie 5000 m. W tej samej konkurencji była też między innymi szósta na rozgrywanych cztery lata wcześniej mistrzostwach świata w Sainte-Foy, gdzie wygrała bieg na 3000 m. W 1980 roku wystartowała na igrzyskach olimpijskich w Lake Placid, zajmując dziewiąte miejsce w biegu na 3000 m. Na rozgrywanych cztery lata później igrzyskach w Sarajewie na tym samym dystansie była czwarta, przegrywając walkę o podium z Gabi Schönbrunn z NRD. Wielokrotnie zdobywała medale mistrzostw ZSRR w wieloboju: złote w latach 1984 i 1985 i srebrne w latach 1980, 1981 i 1986. W 1986 roku zakończyła karierę.
Otrzymała tytuł Zasłużonego Mistrza Sportu ZSRR i Order Czerwonego Sztandaru Pracy.

</doc>
<doc id="3247579" url="https://pl.wikipedia.org/wiki?curid=3247579" title="Marco Mattiacci">
Marco Mattiacci

Marco Mattiacci (ur. 8 grudnia 1970 w Rzymie) – Włoch, w 2014 roku szef Scuderia Ferrari.
Życiorys.
Marco Mattiacci ukończył Sapienza - Uniwersytet Rzymski, gdzie uzyskał dyplom w dziedzinie ekonomii. W latach 1999–2001 był managerem sprzedaży Ferrari w Ameryce Południowej i Północnej oraz na Bliskim Wschodzie – był odpowiedzialny za rozwój sprzedaży i opracowanie odpowiednich strategii. W czerwcu 2001 roku rozpoczął projekt Maserati w Ameryce Północnej. Został wiceprezesem sprzedaży i marketingu w Ferrari oraz Maserati. Jesienią 2006 roku przeprowadził się do Szanghaju, gdzie objął stanowisko wiceprezesa Ferrari Asia Pacific – był odpowiedzialny za rozwój sprzedaży na Pacyfiku, a także ożywienie sprzedaży w Japonii poprzez prywatnych importerów. Następnie awansował na stanowisko dyrektora generalnego i prezesa. W 2010 roku przeprowadził się do Ameryki Północnej, gdzie został prezesem i dyrektorem generalnym Ferrari na tym kontynencie.
14 kwietnia 2014 roku zastąpił Stefano Domenicaliego na stanowisku szefa Scuderia Ferrari. Po Grand Prix Abu Zabi został zastąpiony przez Maurizio Arrivabene’a.
Życie prywatne.
Jest żonaty z Farah, ma trójkę dzieci. W wolnym czasie lubi czytać oraz grać w tenisa, jeździć na nartach i uprawiać paddleboarding.

</doc>
<doc id="3247621" url="https://pl.wikipedia.org/wiki?curid=3247621" title="Puchar Azji w Piłce Siatkowej Mężczyzn 2014">
Puchar Azji w Piłce Siatkowej Mężczyzn 2014

Puchar Azji w piłce siatkowej mężczyzn 2014 – rozgrywany był w Kazachstanie w dniach 18 – 24 sierpnia 2014. 8 czołowych krajowych reprezentacji rywalizowało w Ałmaty. Zwycięzcą czwartej edycji Pucharu Azji została reprezentacja Korei Południowej.
Rozgrywki grupowe.
Grupa A.
Tabela
Wyniki
Grupa B.
Tabela
Wyniki

</doc>
<doc id="3247652" url="https://pl.wikipedia.org/wiki?curid=3247652" title="Nie bój się ciemności (film 2010)">
Nie bój się ciemności (film 2010)

Nie bój się ciemności (ang. "Don't Be Afraid of the Dark") – amerykańsko-australijsko-meksykański horror z 2010 roku w reżyserii Troya Nixeya, wyprodukowany przez wytwórnię FilmDistrict. Główne role w filmie zagrali Katie Holmes, Guy Pearce i Bailee Madison. Jest to remake filmu "Nie bój się ciemności" z 1973 roku.
Premiera filmu miała miejsce 6 listopada 2010 roku. W Polsce premiera filmu odbyła się 26 sierpnia 2011 roku.
Opis fabuły.
Alex Hurst (Guy Pearce) przyjeżdża z córką Sally (Bailee Madison) i narzeczoną na Rhode Island, aby odrestaurować opuszczoną wiktoriańską posiadłość Blackwood Manor. Poprzedni właściciel zginął w niewyjaśnionych okolicznościach. Sally dokonuje w piwnicy przerażającego odkrycia. Ona i jej bliscy są w niebezpieczeństwie.
Obsada.
Źródło: Filmweb
i inni.

</doc>
<doc id="3247670" url="https://pl.wikipedia.org/wiki?curid=3247670" title="Swietłana Kaczuk">
Swietłana Kaczuk

Swietłana Kaczuk-Frołowa (ros. Светлана Качук-Фролова; ur. 9 maja 1956 w Tambowie) – rosyjska łyżwiarka szybka reprezentująca ZSRR.
Kariera.
Największy sukces w karierze Swietłana Kaczuk osiągnęła w 1983 roku, kiedy zajęła piąte miejsce podczas wielobojowych mistrzostw świata w Karl-Marx-Stadt. W poszczególnych biegach była tam czwarta na 500 m, szósta na 3000 m, siódma na 1500 m oraz ponownie szósta na dystansie 5000 m. Na rozgrywanych dwa lata wcześniej mistrzostwach świata w Sainte-Foy była ósma w wieloboju, przy czym w biegu na 500 m zajęła trzecie miejsce. W tej samej konkurencji była też między innymi szósta na rozgrywanych w 1983 roku mistrzostwach Europy w Heerenveen. Jej najlepszym wynikiem było tam piąte miejsce w biegu na 1500 m. Dwukrotnie startowała w zawodach Pucharu Świata, ale nie stanęła na podium. W klasyfikacjach końcowych zajmowała odległe pozycje. Nigdy nie wystartowała na igrzyskach olimpijskich. W 1988 roku zakończyła karierę.

</doc>
<doc id="3247674" url="https://pl.wikipedia.org/wiki?curid=3247674" title="IC 5308">
IC 5308



</doc>
<doc id="3247677" url="https://pl.wikipedia.org/wiki?curid=3247677" title="Cztery Dni Dunkierki">
Cztery Dni Dunkierki



</doc>
<doc id="3247736" url="https://pl.wikipedia.org/wiki?curid=3247736" title="Rika Fukami">
Rika Fukami

 – japońska seiyū. Najbardziej znana z roli Minako Aino w anime z serii "Czarodziejka z Księżyca" oraz dubbingowania głosu Lince w japońskiej wersji serialu animowanego "Kapitan Planeta i Planetarianie".

</doc>
<doc id="3247744" url="https://pl.wikipedia.org/wiki?curid=3247744" title="Gorgona (film)">
Gorgona (film)

Gorgona (ang. "The Gorgon") – brytyjski film grozy z 1964 roku. Film nawiązuje do mitycznej Gorgony z greckiej mitologii.
Treść.
Akcja toczy się w początkach XX wieku w niewielkiej niemieckiej wiosce Vandorf, gdzie od pewnego czasu giną ludzie. Wśród zaginionych jest córka miejscowego notabla i kochanka malarza Bruno Heitza. Po jej zniknięciu malarz popełnia samobójstwo. Policja dochodzi do wniosku, że to on ją zamordował. Ojciec Heitza nie wierzy w taką wersję wydarzeń i na własną rękę postanawia poznać prawdę.

</doc>
<doc id="3247788" url="https://pl.wikipedia.org/wiki?curid=3247788" title="Irina Michajłowa">
Irina Michajłowa

Irina Michajłowa (ros. Ирина Михайлова; ur. 2 stycznia 1959) – radziecka łyżwiarka szybka.
Kariera.
Największy sukces w karierze Irina Michajłowa osiągnęła w 1981 roku, kiedy zajęła piąte miejsce podczas wielobojowych mistrzostw świata w Sainte-Foy. W poszczególnych biegach była tam czwarta na 500 m, dziewiąta na 1500 m, piąta na 1000 m oraz ósma na dystansie 3000 m. W tym samym roku była również piąta na wielobojowych mistrzostwach Europy w Heerenveen, gdzie jej najlepszym wynikiem było piąte miejsce w biegu na 3000 m. Wystartowała również na sprinterskich mistrzostwach świata w Grenoble w 1981 roku, zajmując ostatnie, 31. miejsce. Nigdy nie wystartowała w zawodach Pucharu Świata. Nigdy też nie wystąpiła na igrzyskach olimpijskich.

</doc>
<doc id="3247816" url="https://pl.wikipedia.org/wiki?curid=3247816" title="Annette Karlsson">
Annette Karlsson



</doc>
<doc id="3247865" url="https://pl.wikipedia.org/wiki?curid=3247865" title="Kamen Rider Gaim">
Kamen Rider Gaim

 – japoński serial "tokusatsu", dwudziesta czwarta odsłona serii "Kamen Rider". Serial został stworzony przez Toei Company. Emitowany był na kanale TV Asahi od 6 października 2013 do 28 września 2014, liczył 47 odcinków.
Sloganami serialu są zdania: „Era Wojny Riderów” (ライダー戦国時代 "Raidā Sengoku-jidai") oraz „Jak użyjesz tej mocy?” (キミはこの力どう使う？ "Kimi wa kono chikara dō tsukau?").
Fabuła.
W fikcyjnym mieście Zawame Korporacja Yggdrasill przejmuje kontrolę nad handlem prawie wszystkimi dobrami konsumpcyjnymi. Budując ogromną siedzibę w kształcie drzewa zamienia tętniące życiem Zawame w „gród zamkowy” nad którym przejmuje praktycznie całą kontrolę. Aby przywrócić radość mieszkańcom miasta młodzi ludzie tworzą grupy tancerzy ulicznych. W międzyczasie rozpoczyna się gra przy użyciu tajemniczych przedmiotów zwanych Ziarnokłódkami. Przypominają one kłódki i posiadają w sobie moc owoców, a także trzymają w sobie potwory zwane Inves pochodzące prawdopodobnie z innego wymiaru zwanego Hellheim. Z czasem walka między wypuszczonymi awatarami Invesów staje się coraz bardziej popularna, jednak jeśli kogoś dopadnie smutek i łzy, Inves wyjdą z Ziarnokłódek i zaczną atakować innych.
Fabuła serialu koncentruje się na losach dwudziestolatka Kōty Kazuraby. Chłopak wcześniej należał do grupy tanecznej Gaim, jednak odszedł z niej by pomóc swej siostrze Akirze. Po spotkaniu ze swą przyjaciółką Mai Takatsukasą, Kōta wplątuje się w grę poprzez wejście do tajemniczego lasu Hellheim i odnalezienie Ziarnokłódki Pomarańczy i tajemniczego pasa zwanego Sengoku Driverem. Za ich pomocą przemienia się w Kamen Ridera Gaim i walczy z Inves, a także z innymi Riderami, między innymi z Kaito Kumonem, pragnącym siły przywódcą konkurencyjnej grupy Baron przemieniającym się w Kamen Ridera Barona. Innym utrapieniem Kazuraby staje się wspomniana Korporacja Yggdrasill, której prawdziwe cele nie są początkowo znane. Organizacji tej w Zawame przewodzi niejaki Takatora Kureshima (Kamen Rider Zangetsu), którego młodszy brat Mitsuzane (Kamen Rider Ryugen) jest członkiem grupy Gaim. Mitsuzane żyjąc w cieniu swego brata nie wie, czy iść u boku jego czy wspierać swych kolegów z grupy. Z czasem prawdziwe cele Yggdrasill wychodzą na jaw, zaś Riderzy wspólnie zaczynają bój o przyszłość ludzkości.

</doc>
<doc id="3247871" url="https://pl.wikipedia.org/wiki?curid=3247871" title="Sylvia Filipsson">
Sylvia Filipsson

Sylvia Elisabeth Filipsson-Hellström (ur. 22 maja 1953 w Katrineholm) – szwedzka łyżwiarka szybka.
Kariera.
Największy sukces w karierze Sylvia Filipsson osiągnęła w 1980 roku, kiedy zajęła czwarte miejsce podczas wielobojowych mistrzostw świata w Hamar. W poszczególnych biegach była tam siódma na 500 m, druga na 1500 m oraz piąta na dystansach 1000 m i 3000 m. W tej samej konkurencji była też między innymi szósta na rozgrywanych cztery lata wcześniej mistrzostwach świata w Gjøvik oraz siódma na mistrzostwach świata w Helsinkach w 1978 roku. Na imprezach tych jej najlepszymi wynikami były odpowiednio drugie miejsce na 3000 m oraz trzecie miejsce na 1500 m. W 1980 roku zajęła również dziewiąta pozycję na sprinterskich mistrzostwach świata w West Allis, zajmując między innymi trzecie miejsce w drugim biegu na 1000 m. W 1972 roku wystartowała na igrzyskach olimpijskich w Sapporo, zajmując między innymi czternaste miejsce w biegu na 3000 m. Na rozgrywanych cztery lata później igrzyskach w Innsbrucku jej najlepszym wynikiem było szóste miejsce na tym samym dystansie. Brała także udział w igrzyskach olimpijskich w Lake Placid w 1980 roku, zajmując szesnaste miejsce na 500 m, dziewiąte na 1000 m, piąte na 1500 m oraz siódme na 5000 m. W 1980 roku zakończyła karierę.
Jej brat, Tord Filipsson, reprezentował Szwecję w kolarstwie.

</doc>
<doc id="3247895" url="https://pl.wikipedia.org/wiki?curid=3247895" title="Sengoku">
Sengoku



</doc>
<doc id="3247948" url="https://pl.wikipedia.org/wiki?curid=3247948" title="Rajd Cypru 2014">
Rajd Cypru 2014

Rajd Cypru 2014 (42. Cyprus Rally) – 42 edycja Rajdu Cypru rozgrywanego na Cyprze. Rozgrywany był od 19 do 21 września 2014 roku. Była to dziesiąta runda Rajdowych Mistrzostw Europy w roku 2014. Składała się z 15 odcinków specjalnych. Do udziału w rajdzie zgłosiła się jedna polska załoga:
Rajd ten wygrał Saudyjczyk Yazeed Al-Rajhi jadący Fordem Fiestą RRC, wyprzedził on Polaka Kajetana Kajetanowicza o niespełna dwadzieścia sekund i Katarczyka Abdulaziz Al-Kuwariego jadącego również Fordem Fiestą RRC o ponad minutę. Kajetanowicz wygrał w tym rajdzie pięć odcinków specjalnych i prowadził po pierwszym etapie rajdu, w drugim etapie miał problemy z samochodem i nie udało mu się utrzymać pierwszego miejsca. Dzięki wspaniałej jeździe w tym i innych szutrowych eliminacjach ERC, Kajetanowicz wygrał cykl ERC Gravel Masters jako zawodnik najlepiej jeżdżący na nawierzchni szutrowej w Rajdowych Mistrzostw Europy w roku 2014. W tym rajdzie Kajetan zdobył także nagrodę Colin McRae Flat Out Trophy, to już drugie takie wyróżnienie w historii tego zawodnika.
Klasyfikacja ERC GRAVEL MASTERS. Zawodnicy osobno punktowani byli za przejazd każdego Os-u na szutrowej nawierzchni. Punktowanie następuje według klucza: pierwsze miejsce – 10 pkt, drugie – 6 pkt, trzecie – 4 pkt, czwarte – 2 pkt i piąte – 1 pkt.
Punktacja ERC Gravel Master Rajdu Cypru 2014 (pierwszych pięciu zawodników)
Końcowa punktacja ERC Asphalt Master po 5 rundach (pierwszych pięciu zawodników)
Klasyfikacja po 9 rundach RME 2014.
Punkty otrzymuje 10 pierwszych zawodników, którzy uczestniczą w programie ERC i w ukończą wyścig według klucza:
Dodatkowo po każdym etapie (dniu) rajdu prowadzona jest osobna klasyfikacja, w której przyznawano punkty według klucza 7-6-5-4-3-2-1 (jeżeli dany etap obejmował przynajmniej 25% długości odcinków specjalnych rajdu). Do klasyfikacji zaliczane są cztery najlepsze wyniki spośród sześciu pierwszych rajdów oraz cztery najlepsze wyniki w sześciu ostatnich rajdach w sezonie.

</doc>
<doc id="3247949" url="https://pl.wikipedia.org/wiki?curid=3247949" title="42. Cyprus Rally">
42. Cyprus Rally



</doc>
<doc id="3247951" url="https://pl.wikipedia.org/wiki?curid=3247951" title="Sijtje van der Lende">
Sijtje van der Lende

Sijtje van der Lende zam. Tjepkema (ur. 31 stycznia 1950 w Sonnega) – holenderska łyżwiarka szybka.
Kariera.
Największy sukces w karierze Sijtje van der Lende osiągnęła w 1976 roku, kiedy zajęła czwarte miejsce podczas wielobojowych mistrzostw świata w Gjøvik. W poszczególnych biegach była tam piętnasta na 500 m, druga na 1500 m, siódma na 1000 m oraz czwarta na dystansie 3000 m. Była też między innymi szósta na rozgrywanych rok później sprinterskich mistrzostwach świata w Alkmaar, zajmując trzecie miejsce w pierwszym biegu na 1000 m. W 1976 roku wystartowała na igrzyskach olimpijskich w Innsbrucku, gdzie jej najlepszym wynikiem było dziewiąte miejsce na dystansie 3000 m. Na rozgrywanych cztery lata później w igrzyskach w Lake Placid, zajęła między innymi trzynaste miejsce na 1000 m i piętnaste na 1500 m. Wielokrotnie zdobywała medale mistrzostw Holandii, w tym złote w wieloboju w latach 1976, 1977 i 1979. W 1983 roku zakończyła karierę.

</doc>
<doc id="3247969" url="https://pl.wikipedia.org/wiki?curid=3247969" title="Cyprus Rally 2014">
Cyprus Rally 2014



</doc>
<doc id="3247987" url="https://pl.wikipedia.org/wiki?curid=3247987" title="Paula-Irmeli Halonen">
Paula-Irmeli Halonen

Paula-Irmeli Halonen (ur. 22 sierpnia 1945 w Varkaus) – fińska łyżwiarka szybka.
Kariera.
Największy sukces w karierze Paula-Irmeli Halonen osiągnęła w 1976 roku, kiedy zajęła czwarte miejsce podczas sprinterskich mistrzostw świata w Berlinie Zachodnim. Halonen była tam czwarta i siódma w biegach na 500 m oraz pita i czwarta w biegach na 1000 m. W tym samym roku była też piąta na wielobojowych mistrzostwach świata w Gjøvik, gdzie jej najlepszym wynikiem było trzecie miejsce w biegu na 500 m. W tej samej konkurencji była szósta na mistrzostwach świata w Assen, w żadnym z biegów nie plasując się w czołowej trójce. W 1976 roku wystartowała na igrzyskach olimpijskich w Innsbrucku, gdzie jej najlepszym wynikiem było ósme miejsce w biegu na 500 m. Na tej samej imprezie zajęła ponadto 13. miejsce w biegu na 1000 m oraz 22. miejsce na trzykrotnie dłuższym dystansie. W 1978 roku zakończyła karierę.

</doc>
<doc id="3248014" url="https://pl.wikipedia.org/wiki?curid=3248014" title="Wolny Kraj Saksonia">
Wolny Kraj Saksonia



</doc>
<doc id="3248020" url="https://pl.wikipedia.org/wiki?curid=3248020" title="Wolny Kraj Bawaria">
Wolny Kraj Bawaria



</doc>
<doc id="3248023" url="https://pl.wikipedia.org/wiki?curid=3248023" title="Dukat Moskwa">
Dukat Moskwa

Dukat Moskwa (ros. Футбольный клуб «Дукат» Москва, "Futbolnyj Kłub "Dukat" Moskwa") – rosyjski klub piłkarski z siedzibą w Moskwie.
Historia.
Chronologia nazw:
Piłkarska drużyna Dukat została założona w 1926 roku i reprezentowała fabrykę tytoniu "Dukat". Wiosną 1931 zespół startował w mistrzostwach dzielnicy Krasnopresnenskiej, a jesienią debiutował w drugiej grupie mistrzostw Moskwy. W latach 1932-1933 zespół grał w grupie najsilniejszych, a od 1934 roku stopniowo spada w hierarchii największych moskiewskich klubów.
Historia klubu jest ściśle związana ze słynnym klubem piłkarskim Spartak Moskwa. Oba kluby Dukat i Promkooperacja (jak to wtedy nazywał się Spartak) należały do Związku Pracowników Żywności, i jest to możliwe, że transfer zawodników pomiędzy drużynaami nosił charakter scentralizowany. W kwietniu 1932 wszyscy czołowi zawodnicy Promkooperacji przenieśli się do Dukatu. Do Piotra Isakowa, Iwana Filippowa, Siergieja Jegorowa, Litwejki, Siergieja Suchodajewa, którzy rok wcześniej przeszły do zespołu fabryki tytoniu, dołączyły braci Aleksandr, Andriej, Nikołaj i Piotr Starostiny, Aleksandr Polakow, Stanisław Leuta, Piotr Popow, Gawriił Putilin, Wasilij Czernow i inne.

</doc>
<doc id="3248025" url="https://pl.wikipedia.org/wiki?curid=3248025" title="Sippie Tigchelaar">
Sippie Tigchelaar

Sippie Tigchelaar (ur. 11 lipca 1952 w Franeker) – holenderska łyżwiarka szybka.
Kariera.
Największy sukces w karierze Sippie Tigchelaar osiągnęła w 1973 roku, kiedy zajęła piąte miejsce podczas wielobojowych mistrzostw świata w Strömsund. W poszczególnych zajmowała tam 24. miejsce na 500 m, drugie na 1500 m, szóste na 1000 m oraz pierwsze na dystansie 3000 m. Wygrała także bieg na 3000 m na wielobojowych mistrzostwach świata w Assen, jednak wyniki w pozostałych startach pozwoliły jej zająć dopiero szóste miejsce w wieloboju. W 1972 roku wystartowała na igrzyskach olimpijskich w Sapporo, gdzie zajęła czwarte miejsce na dystansie 3000 m. Walkę o brązowy medal przegrała wtedy ze swoją rodaczką, Atje Keulen-Deelstrą. Trzykrotnie zdobywała medale mistrzostw Holandii, w tym złoty w wieloboju w 1975 roku.

</doc>
<doc id="3248057" url="https://pl.wikipedia.org/wiki?curid=3248057" title="Wasilij Głazkow">
Wasilij Głazkow

Wasilij Antonowicz Głazkow, ros. Василий Антонович Глазков (ur. w Debalcewe, Imperium Rosyjskie, zm. 12 maja 1992 w Azowie, w obwodzie rostowskim, Rosja) – rosyjski piłkarz, grający na pozycji obrońcy.
Kariera piłkarska.
Kariera klubowa.
W 1928 rozpoczął karierę piłkarską w drużynie Leniniec Taganrog, skąd w następnym roku przeniósł się do Dinama Taganrog. Potem do 1935 bronił barw Dinama Rostów nad Donem. Wiosną 1936 próbował swoich sił w Stachanowcu Stalino, ale powrócił do Dinama Rostów nad Donem. Na początku 1940 przeszedł do Dynama Kijów. Po ataku Niemiec na ZSRR poszedł do wojska. W 1946 po powrocie z wojny grał w drużynie rezerw Dynama Kijów, po czym zakończył karierę piłkarską.

</doc>
<doc id="3248093" url="https://pl.wikipedia.org/wiki?curid=3248093" title="Turniej o Puchar Burmistrza Rawicza 2004">
Turniej o Puchar Burmistrza Rawicza 2004

Puchar Burmistrza Rawicza 2004 – turniej żużlowy, rozegrany po raz 10. w Rawiczu, w którym zwyciężył Piotr Dym.

</doc>
<doc id="3248108" url="https://pl.wikipedia.org/wiki?curid=3248108" title="Aleksandr Izwolski">
Aleksandr Izwolski

Aleksandr Pietrowicz Izwolski (ros. "Александр Петрович Извольский", ur. 18 marca (6 marca według kalendarza juliańskiego) 1856 roku w Moskwie, zm. 16 sierpnia 1919 roku w Paryżu) – rosyjski dyplomata, pisarz, minister spraw zagranicznych od 1906 do 1910 roku, który odegrał jedną z kluczowych ról w utworzeniu ententy.
Życiorys.
Urodził się w starej rodzinie szlacheckiej. Ukończył ze złotym medalem prestiżowe Liceum Aleksandryjskie. Od 1875 roku był pracownikiem Ministerstwa Spraw Zagranicznych, m.in. jako poseł w Belgradzie, Tokio i Kopenhadze. W maju 1906 roku car Mikołaj II Romanow mianował go ministrem spraw zagranicznych. Jego największym osiągnięciem stało się rozwiązanie problemów w Azji z Wielką Brytanią oraz podpisanie z nią w sierpniu 1907 roku traktatu politycznego, co zakończyło proces powstawania Trójporozumienia. Mimo to w trakcie kryzysu bośniackiego w latach 1908-1909 baron Alois Lexa von Aehrenthal doprowadził do dyplomatycznej porażki Izwolskiego, którą Alan Palmer opisał następującymi słowami: "został wyprowadzony w pole przez przebiegłego ministra spraw zagranicznych [Aehrenthala]". We wrześniu 1910 roku zdymisjonowano Izwolskiego, który został następnie ambasadorem we Francji. W Paryżu miał za zadanie umacniać związki militarne między Francją a Rosją. Późniejsi historycy niemieccy przeceniali rolę Izwolskiego jako „mistrza intryg”, który doprowadził do politycznej izolacji Niemiec w momencie wybuchu I wojny światowej w lipcu 1914 roku. Po rozpoczęciu działań wojennych zainicjował poufne negocjacje, dzięki którym wiosną 1915 roku tajny traktat zapewnił Rosji prawo do zaanektowania Konstantynopola i cieśniny Dardanele. W 1917 roku Mikołaj II abdykował, kończąc historię ustroju monarchicznego w Rosji. Po tym wydarzeniu Izwolski zdecydował się na pozostanie we Francji, gdzie resztę życia spędził na pisaniu pamiętników.
Postać Aleksandra Izwolskiego pojawiła się w filmie "Polonia Restituta" (1980, reż. Bohdan Poręba), w którym jego rolę odegrał Gustaw Lutkiewicz.

</doc>
<doc id="3248144" url="https://pl.wikipedia.org/wiki?curid=3248144" title="Jorge Echavarría">
Jorge Echavarría

Jorge Arturo Echavarría Alemán (ur. 18 stycznia 1988 w Río Bravo) – meksykański piłkarz występujący na pozycji lewego pomocnika, obecnie zawodnik Querétaro.
Kariera klubowa.
Echavarría rozpoczynał swoją grę w piłkę w akademii juniorskiej klubu Chivas de Guadalajara, skąd później przeniósł się do zespołu Atlante FC. W żadnej z tych drużyn nie potrafił się jednak przebić do seniorskiej ekipy, występując najwyżej w drugoligowych rezerwach Atlante o nazwie Real de Colima. Na początku 2009 roku udał się na wypożyczenie do pierwszoligowego Indios de Ciudad Juárez, w którego barwach zadebiutował w meksykańskiej Primera División za kadencji urugwajskiego szkoleniowca Héctora Hugo Eugui, 16 stycznia 2009 w wygranym 2:1 spotkaniu z Estudiantes Tecos. Po upływie pół roku został wykupiony przez władze klubu na stałe, a na koniec rozgrywek 2009/2010 spadł z Indios do drugiej ligi, pełniąc jednak głównie rolę rezerwowego. Na zapleczu najwyższej klasy rozgrywkowej został podstawowym graczem zespołu, jednak wraz z końcem 2011 roku jego klub został rozwiązany, a on sam przeszedł wówczas do innego drugoligowca – ekipy Altamira FC, której barwy reprezentował bez większych sukcesów przez sześć miesięcy. W lipcu 2012 powrócił do pierwszej ligi meksykańskiej, podpisując umowę z tamtejszym zespołem Querétaro FC.
Nie potrafiąc na dłuższą metę wywalczyć sobie miejsca w wyjściowym składzie, wiosną 2014 Echavarría został wypożyczony do drugoligowego Delfines del Carmen, gdzie spędził sześć miesięcy, jednak również wyłącznie w roli rezerwowego.

</doc>
<doc id="3248171" url="https://pl.wikipedia.org/wiki?curid=3248171" title="Turniej o Puchar Burmistrza Rawicza 2003">
Turniej o Puchar Burmistrza Rawicza 2003

Puchar Burmistrza Rawicza 2003 – turniej żużlowy, rozegrany po raz 9. w Rawiczu, w którym zwyciężył Robert Dados.

</doc>
<doc id="3248182" url="https://pl.wikipedia.org/wiki?curid=3248182" title="Wolne i Hanzeatyckie Miasto Hamburg">
Wolne i Hanzeatyckie Miasto Hamburg



</doc>
<doc id="3248196" url="https://pl.wikipedia.org/wiki?curid=3248196" title="Wołodymyr Onyszczenko (1915–2001)">
Wołodymyr Onyszczenko (1915–2001)

Wołodymyr Łeontijowycz Onyszczenko, ukr. Володимир Леонтійович Онищенко, ros. Владимир Леонтьевич Онищенко, "Władimir Leontjewicz Oniszczenko" (ur. , zm. 10 stycznia 2001 w Czernihowie) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
W 1938 rozpoczął karierę piłkarską w drużynie Dynamo Odesa. Na początku 1940 przeszedł do Dynama Kijów, w którym występował przez 7 lat z przerwą w okresie wojennym. Latem 1946 przeniósł się do Spartaka Lwów. W 1947 zakończył karierę piłkarską.
Kariera trenerska.
Po zakończeniu kariery piłkarskiej rozpoczął karierę szkoleniowca. Najpierw pracował w syberyjskim Kemerowo z piłkarską drużyną miasta oraz zespołem bandy Szachtior Kemerowo. Potem kierował amatorskim zespołem piłkarskim ZOR Odessa. W 1968 został zaproszony do sztabu szkoleniowego Desny Czernihów, a w 1968 prowadził klub do przyjścia nowego trenera Ołeha Bazyłewicza.

</doc>
<doc id="3248203" url="https://pl.wikipedia.org/wiki?curid=3248203" title="Dubouzetia">
Dubouzetia

 
Dubouzetia Pancher ex Brongn. &amp; Gris – rodzaj roślin z rodziny eleokarpowatych ("Elaeocarpaceae"). Obejmuje 11 gatunków występujących naturalnie na Molukach, Nowej Gwinei, Nowej Kaledonii oraz w Australii (Terytorium Północne i północno-wschodnia część stanu Queensland). Według niektórych źródeł rośnie również w Republice Południowej Afryki.
W Australii jeden z gatunków "D. saxatilis" jest zagrożony wyginięciem w środowisku naturalnym. Występuje on endemicznie na bardzo ograniczonym obszarze w stanie Queensland. W rządowym rozporządzeniu uzyskał on status gatunku narażonego na wyginięcie ("VU – vulnerable").
Historia.
W 1861 roku europejska nauka oficjalnie nazwała i opisała ten rodzaj oraz określiła jego gatunek typowy – "D. campanulata" rosnący endemicznie na Nowej Kaledonii. Praca badawcza na temat tego gatunku została sporządzona przez francuskich botaników – Adolphe-Théodore Brongniart i Jean Antoine Arthur Gris.
Systematyka.
Przedstawiciel rodziny eleokarpowatych ("Elaeocarpaceae") należącej do rzędu szczawikowców ("Oxalidales") reprezentującego dwuliścienne właściwe.

</doc>
<doc id="3248210" url="https://pl.wikipedia.org/wiki?curid=3248210" title="Wolny Kraj Turyngia">
Wolny Kraj Turyngia



</doc>
<doc id="3248212" url="https://pl.wikipedia.org/wiki?curid=3248212" title="Henryk Rother-Sacewicz">
Henryk Rother-Sacewicz

Henryk Rother-Sacewicz (ur. 10 maja 1944) – duchowny ewangelikalny, zwierzchnik Kościoła Zborów Chrystusowych w RP, pierwszy przewodniczący Aliansu Ewangelicznego w Rzeczypospolitej Polskiej, działacz ekumeniczny.
Życiorys.
Wychował się w rodzinie zastępczej Kseni i Konstantego Sacewiczów. Do początku lat 90. XX wieku używał nazwiska „Sacewicz”, potem zaczął stosować dodatkowo nazwisko rodowe „Rother”. Odbył studia w Chrześcijańskiej Akademii Teologicznej w Warszawie, gdzie w 1972 uzyskał tytuł magistra teologii. 
W okresie studiów podjął pracę duszpasterską w zborze Zjednoczonego Kościoła Ewangelicznego (ZKE) w Dąbrowie Górniczej, którą wykonywał do 1995. 1 lipca 1973 otrzymał w ZKE ordynację na urząd prezbitera. W Kościele tym pełnił funkcję przewodniczącego Rady Ugrupowania Kościoła Chrystusowego. Po rozpadzie ZKE w 1987 został wybrany zwierzchnikiem Kościoła Zborów Chrystusowych. Funkcję tę pełnił do końca 2001.
Brał udział w pracach Komisji Konstytucyjnej Zgromadzenia Narodowego przygotowującej Konstytucję RP z 1997 r.
W latach 1996–2002 zasiadał w Komitecie Krajowym Towarzystwa Biblijnego w Polsce.
Uczestniczy w pracach nad Biblią Ekumeniczną. 
Był czołowym inicjatorem i pierwszym przewodniczący Rady Krajowej utworzonego w 1999 r. Aliansu Ewangelicznego w RP.
Jest pastorem zboru Kościoła Chrystusowego w Sosnowcu. W mieście tym był inicjatorem Sosnowieckich Dni Biblijnych.
Uważa, że metodystyczna i reformowana nauka jest raczej zgodna z Biblią, natomiast luterańska raczej nie.

</doc>
<doc id="3248219" url="https://pl.wikipedia.org/wiki?curid=3248219" title="Paul Pressey">
Paul Pressey

Paul Matthew Pressey (ur. 24 grudnia 1958 w Richmond) – amerykański koszykarz, skrzydłowy, kilkukrotnie zaliczany do składów najlepszych obrońców ligi NBA, późniejszy trener.
Na uczelni nosił ksywkę "Rubberband Man".
Jego córka – Angie Pressey uczęszczała University of California, w Berkeley, gdzie była zawodniczką siatkówki w zespole Golden Bear, który dotarł do rozgrywek NCAA Final Four (2007). Jego synowie – Matt Pressey oraz Phil występowali na uczelni Missouri. Pierwszy z nich przystąpił do draftu NBA w 2012 roku, jednak nie został wybrany przez żaden z zespołów. Phil przystąpił do niego rok później i również nie został wybrany. Podpisał jednak jako wolny agent umowę z Boston Celtics.

</doc>
<doc id="3248220" url="https://pl.wikipedia.org/wiki?curid=3248220" title="Kaddafa">
Kaddafa



</doc>
<doc id="3248232" url="https://pl.wikipedia.org/wiki?curid=3248232" title="Mistrz Godzinek Marszałka Boucicaut">
Mistrz Godzinek Marszałka Boucicaut

Mistrz Godzinek Marszałka Boucicaut (Mistrz Boucicaut) – flamandzki lub francuski iluminator czynny w Paryżu w latach 1400-1430.
Życie i działalność artystyczna.
Anonimowy artysta, znany jako Mistrz Godzinek Marszałka Boucicaut, swój przydomek otrzymał od przezwiska Jeana II Le Meingre'a zwanego Boucicaut, który został marszałkiem Francji w 1391 roku. Dla niego malarz wykonał iluminacje do paryskich "Godzinek". Pierwsze nauki artysta pobierał w warsztatach iluminatorskich w Paryżu. Być może był związany z franko-flamandzkim warsztatem Mistrza z roku 1402. Niektórzy historycy sztuki identyfikowali go z brugijskim malarzem Jacques'em Coene'em (w zachowanych dokumentach archiwalnych z tego okresu występuje jako Jacobus Cona de Bruges), czynnym w Paryżu pod koniec XV wieku. Mistrz Boucicaut prowadził warsztat i nadzorował prace artystów zlecone przez króla Francji Karola Szalonego, przedstawicieli arystokracji oraz zamożnej burżuazji.
Innowacyjność stylu.
Swój talent jako miniaturzysta Mistrz Boucicaut rozwinął w dekoracjach wykonanych do "Godzinek Marszałka Boucicaut". Zastosował w nich całą gamę różnych rozwiązań artystycznych: od tradycyjnych schematycznych rozwiązań stosowanych w paryskich warsztatach do indywidualnych koncepcji związanych z formą i przestrzenią. Zdaniem Krystyny Secomskiej "udało mu się połączyć plastyczny, italianizujący modelunek Jacquemarta de Hesdin z urokami linearnej, delikatnej maniery paryskiej. (...) Był pierwszym malarzem europejskim, który odkrył prawo perspektywy powietrznej". Równie innowacyjne były sceny wewnątrz pomieszczeń. Poprzednicy Boucicauta ukazywali takie sceny od zewnątrz, bez ściany frontowej; on sam przesunął punkt perspektywy do przodu. Kolejny innowacyjny środek artystyczny zastosował w całostronicowej miniaturze pochodzącej z "Godzinek Marszałka Boucicaut" przedstawiającej marszałka Boucicaut klęczącego przed św. Katarzyną. Oś kompozycji ze środka została przesunięta ku prawej stronie; takie rozwiązanie zapowiadało, jak to ujęła polska historyk sztuki Krystyna Secomska, "perspektywę ekscentryczną" Jana van Eycka. Historyk sztuki Erwin Panofsky w sztuce van Eycka (głównie w miniaturach "Godzinek turyńsko-mediolańskich" czy w "Tryptyku Giustiniami") dostrzegał reminiscencje sztuki Mistrza Boucicauta.

</doc>
<doc id="3248233" url="https://pl.wikipedia.org/wiki?curid=3248233" title="Frans Timmermans">
Frans Timmermans

Frans Timmermans, właśc. Franciscus Cornelis Gerardus Maria Timmermans (ur. 6 maja 1961 w Maastricht) – holenderski polityk i dyplomata, deputowany krajowy, minister spraw zagranicznych w rządzie Marka Ruttego (2012–2014), w latach 2014–2019 pierwszy wiceprzewodniczący, a od 2019 jeden z wiceprzewodniczących wykonawczych Komisji Europejskiej.
Życiorys.
Kształcił się w Rzymie i w Heerlen, kończąc w 1980 szkołę średnią. W 1985 został absolwentem filologii na Uniwersytecie im. Radbouda w Nijmegen. Odbył też w Nancy studia podyplomowe z zakresu prawa europejskiego i literatury francuskiej.
W drugiej połowie lat 80. działał w Demokratach 66, w 1990 dołączył do Partii Pracy. W 1987 został urzędnikiem w departamencie integracji europejskiej Ministerstwa Spraw Zagranicznych. Od 1990 do 1993 zajmował stanowisko drugiego sekretarza w ambasadzie Holandii w Moskwie. Po powrocie do kraju pracował ponownie w MSZ, następnie w administracji komisarza europejskiego Hansa van den Broeka oraz jako doradca i sekretarz wysokiego komisarza ds. mniejszości narodowych OBWE, gdy urząd ten sprawował Max van der Stoel.
W 1998 został po raz pierwszy wybrany do Tweede Kamer, niższej izby Stanów Generalnych. Uzyskiwał reelekcję w kolejnych wyborach do holenderskiego parlamentu. Od 2007 do 2010 był sekretarzem stanu w MSZ w gabinecie Jana Petera Balkenende. 5 listopada 2012 powierzono mu funkcję ministra spraw zagranicznych w drugim rządzie Marka Rutte.
Zakończył urzędowanie 17 października 2014 w związku z nominacją (od 1 listopada tego samego roku) na urząd pierwszego wiceprzewodniczącego oraz komisarza ds. lepszej regulacji, rządów prawa i Karty Praw Podstawowych w nowej Komisji Europejskiej, na czele której stanął Jean-Claude Juncker. W 2019 był kandydatem europejskich socjalistów na przewodniczącego nowej Komisji Europejskiej. W wyborach europejskich stał na czele listy wyborczej Partii Pracy, uzyskał mandat eurodeputowanego IX kadencji, faktycznie nie przystąpił do wykonywania obowiązków poselskich (jego mandat wygasł w dniu rozpoczęcia kadencji 2 lipca 2019).
W 2019 dołączył następnie do Komisji Europejskiej kierowanej przez Ursulę von der Leyen (z kadencją od 1 grudnia tegoż roku). Został w jej ramach wiceprzewodniczącym wykonawczym odpowiedzialnym za Europejski Zielony Ład.
Życie prywatne.
Dwukrotnie żonaty. Ma czwórkę dzieci (po dwoje z każdego małżeństwa).

</doc>
<doc id="3248236" url="https://pl.wikipedia.org/wiki?curid=3248236" title="MTV Video Music Award za teledysk roku">
MTV Video Music Award za teledysk roku



</doc>
<doc id="3248242" url="https://pl.wikipedia.org/wiki?curid=3248242" title="MTV Video Music Award - najlepszy męski teledysk">
MTV Video Music Award - najlepszy męski teledysk



</doc>
<doc id="3248244" url="https://pl.wikipedia.org/wiki?curid=3248244" title="MTV Video Music Award za najlepszy teledysk żeński">
MTV Video Music Award za najlepszy teledysk żeński



</doc>
<doc id="3248247" url="https://pl.wikipedia.org/wiki?curid=3248247" title="MTV Video Music Award - najlepszy nowy artysta w teledysku">
MTV Video Music Award - najlepszy nowy artysta w teledysku



</doc>
<doc id="3248249" url="https://pl.wikipedia.org/wiki?curid=3248249" title="MTV Video Music Award - najlepszy teledysk pop">
MTV Video Music Award - najlepszy teledysk pop



</doc>
<doc id="3248251" url="https://pl.wikipedia.org/wiki?curid=3248251" title="MTV Video Music Award - najlepszy teledysk rock">
MTV Video Music Award - najlepszy teledysk rock



</doc>
<doc id="3248253" url="https://pl.wikipedia.org/wiki?curid=3248253" title="MTV Video Music Award - najlepszy teledysk hip hop">
MTV Video Music Award - najlepszy teledysk hip hop



</doc>
<doc id="3248255" url="https://pl.wikipedia.org/wiki?curid=3248255" title="MTV Video Music Award for Best Collaboration">
MTV Video Music Award for Best Collaboration



</doc>
<doc id="3248260" url="https://pl.wikipedia.org/wiki?curid=3248260" title="MTV Video Music Award for Best Video with a Social Message">
MTV Video Music Award for Best Video with a Social Message



</doc>
<doc id="3248261" url="https://pl.wikipedia.org/wiki?curid=3248261" title="MTV Video Music Award - najlepsza reżyseria">
MTV Video Music Award - najlepsza reżyseria



</doc>
<doc id="3248264" url="https://pl.wikipedia.org/wiki?curid=3248264" title="MTV Video Music Award - najlepsza choreografia">
MTV Video Music Award - najlepsza choreografia



</doc>
<doc id="3248266" url="https://pl.wikipedia.org/wiki?curid=3248266" title="MTV Video Music Award - najlepsze efekty specjalne">
MTV Video Music Award - najlepsze efekty specjalne



</doc>
<doc id="3248275" url="https://pl.wikipedia.org/wiki?curid=3248275" title="MTV Video Music Award - najlepsza reżyseria artystyczna">
MTV Video Music Award - najlepsza reżyseria artystyczna



</doc>
<doc id="3248277" url="https://pl.wikipedia.org/wiki?curid=3248277" title="MTV Video Music Award - najlepszy montaż">
MTV Video Music Award - najlepszy montaż



</doc>
<doc id="3248280" url="https://pl.wikipedia.org/wiki?curid=3248280" title="MTV Video Music Award - najlepsze zdjęcia">
MTV Video Music Award - najlepsze zdjęcia



</doc>
<doc id="3248284" url="https://pl.wikipedia.org/wiki?curid=3248284" title="MTV Video Music Award for Best Overall Performance">
MTV Video Music Award for Best Overall Performance



</doc>
<doc id="3248288" url="https://pl.wikipedia.org/wiki?curid=3248288" title="MTV Video Music Award - najbardziej eksperymentalny teledysk">
MTV Video Music Award - najbardziej eksperymentalny teledysk



</doc>
<doc id="3248293" url="https://pl.wikipedia.org/wiki?curid=3248293" title="MTV Video Music Award for Best Concept Video">
MTV Video Music Award for Best Concept Video



</doc>
<doc id="3248298" url="https://pl.wikipedia.org/wiki?curid=3248298" title="MTV Video Music Award for Best Stage Performance">
MTV Video Music Award for Best Stage Performance



</doc>
<doc id="3248301" url="https://pl.wikipedia.org/wiki?curid=3248301" title="Houtman Abrolhos">
Houtman Abrolhos

Houtman Abrolhos, także nazywane potocznie Abrolhos Island – archipelag 122 wysp i raf koralowych na Oceanie Indyjskim u zachodnich wybrzeży Australii (stan Australia Zachodnia), ok. 80 km od Geraldton.
Położenie.
Archipelag Houtman Abrolhos składa się z wysp i raf koralowych na granicy szelfu kontynentalnego Australii zachodniej pomiędzy 28°15’S a 29°00’S, rozciągających się z północy na południe na odcinku 100 km. Od lądu Australii Houtman Abrolhos oddziela Geelvink Channel, a sam archipelag leży ok. 80 km od Geraldton.
Na archipelag składają się trzy grupy wysp: "Wallabi-North Island Group", "Easter Group" i "Pelsaert Group" (także zwana "Southern Group"), oddzielone od siebie przez Middle Channel i Zeewijk Channel.
Geologia.
Zbudowane z wapienia wyspy mają ok. 125 tysięcy lat. Wapień powstał na bazie rafy koralowej, a następnie burze i cyklony naniosły na niego piasek i kamienie, budując wyspy. Proces ten trwa po dzień dzisiejszy.
Powierzchnia wysp jest płaska ze wzniesieniami nie przekraczającymi 3-5 metrów n.p.m.. Najwyższym wzniesieniem jest sięgające 14 m n.p.m. Flag Hill na East Wallabi Island.
Klimat.
Przez większą część roku na wyspach wieją silne wiatry, przeważnie z południa. W okresie od grudnia do maja do wysp mogą zbliżać się cyklony – od 1915 roku cyklon przechodził w odległości ok. 400 km od North Island średnio co dwa i pół roku.
Na North Island znajduje się stacja meteorologiczna, która od 2000 roku zbiera dane odnośnie do temperatur i opadów. Na podstawie zebranych danych średni roczny opad to 272 mm, przy czym najsilniejsze opady mają miejsce w okresie od kwietnia do września. Latem temperatura waha się od 21 do 27 °C, a zimą utrzymuje w granicach 16–22 °C.
Flora i fauna.
Rafy koralowe Houtman Abrolhos to jedne z najdalej wysuniętych na południe tego typu formacji na Oceanie Indyjskim. Ich egzystencję umożliwia przechodzący tędy ciepły prąd morski Leeuwin, który utrzymuje średnią temperaturę wody morskiej w granicach 20-24 °C. Występująca tu morska flora i fauna obejmuje zarówno gatunki tropikalne, jak i te występujące w wodach o temperaturach umiarkowanych. 
Znaleziono tu 211 gatunków korali (inne źródła mówią o 184 gatunkach w obrębie 42 rodzajów), 49 gatunków mięczaków i 172 szkarłupni, 389 gatunków ryb. Występują tu m.in. homary "Panulirus cygnus" i jadalne strzykwy.
Wyspy są jednym z najważniejszych miejsc lęgowych w Australii – około 2 milionów ptaków spośród 35 gatunków gniazduje tu rocznie. Na wyspach występują m.in. rybołówki: brunatna i cienkodzioba, rybitwy, m.in. rybitwa różowa, a także burzyk mały, czy przepiórnik śniady.
Houtman Abrolhos są najbardziej wysuniętym na północ terenem występowania uchatki australijskiej.
Nazwa.
Archipelag nazwany został na cześć holenderskiego żeglarza Fryderyka de Houtmana – odkrywcy wysp w 1619 roku.
Pod koniec 1618 roku Holenderska Kompania Wschodnioindyjska (hol. "Vereenigde Oostindische Compagnie" (VOC)) powierzyła Fryderykowi de Houtmanowi dowództwo wyprawy do Indii Wschodnich, w której uczestniczyło 11 statków. Flota rozproszyła się przed osiągnięciem Przylądka Dobrej Nadziei – dwa statki "Dordrecht" (kapitan: Fryderyk de Houtman) i "Amsterdam" (kapitan: Jakub d’Edel) popłynęły w dalszą drogę na Jawę razem. W 1617 władze holenderskie wydały instrukcje dla żeglujących do Indii Wschodnich, by od Przylądka Dobrej Nadziei płynęli na wschód wzdłuż 38°S równoleżnika, korzystając ze stałych wiatrów zachodnich – ryczących czterdziestek. Obierając tę drogę, trudno było jednak wykonać precyzyjny zwrot na północ, gwarantujący bezpośrednie dotarcie do Jawy. Wiele statków lądowało na wybrzeżach Australii, dokonując przypadkowych odkryć geograficznych. 8 czerwca 1619, w drodze do Batawii De Houtman ujrzał ląd na szerokości 32° 20’S. Houtman nazwał ten pas lądu "Dedelsland", na cześć Jacoba Dedela, członka Raad van Indië – rady zarządzającej holenderskim imperium kolonialnym, który podróżował na pokładzie "Amsterdamu". Jednak zła pogoda uniemożliwiła zejście na ląd. De Houtman był przekonany, że to część wybrzeża odkrytego dwa lata wcześniej przez Dirka Hartoga, chociaż ziemie te leżały o 10° stopni dalej na południe. Członkowie tej wyprawy jako pierwsi Europejczycy opisali ziemię na południe od ujścia Rzeki Łabędziej (ang. "Swan River") koło Perth i nazwali ją d’Edelsland. Następnie wyprawa de Houtmana udała się dalej na północ, gdzie około równoleżnika 28° 46’S odkryto liczne wyspy i rafy, które załoga naniosła na swoje mapy pod nazwą "Abrolhos".
Przez długi czas uważano, że nazwa "Abrolhos" pochodzi od zniekształconej formy jednego z dwóch wyrażeń portugalskich: "abro olhos" (pol. otwórz oczy) lub "abri vossos alhos" (pol. miej oczy otwarte). Według Forsytha nie jest to jednak właściwa etymologia tego słowa. W ówczesnym języku portugalskim "abrolhos" znaczyło spiczaste przeszkody i było określeniem nie tylko przybrzeżnych raf, ale również owoców kotewki. Owoców kotewki używano dawniej do zatrzymywania ataków konnicy, przez ich rozrzucenie po drodze, gdzie skutecznie kaleczyły końskie kopyta. Dla Hiszpanów słowo to brzmiało jak "abre ojos" (pol. otwórz oczy), stąd też zniekształcone znaczenie tego słowa, którego później używali autorzy angielsko-, holendersko- i niemieckojęzyczni. 
Według niektórych badaczy (McIntyre, 1977), portugalska nazwa wysp może być dowodem na to, że teren ten został odkryty wcześniej przez żeglarzy portugalskich. Wyspy miały pojawić się nienazwane na większości francuskich map z Dieppe w połowie XVI wieku. Natomiast na mapie sporządzonej przez Pierre'a Desceliersa w 1553 roku, wyspy miały pojawić się pod nazwą "Abrolho". 
Wyspy pod nazwą "Houtman Abrolhos" zostały po raz pierwszy naniesione na drukowane mapy przez Hessela Gerritsza w 1628 roku, a mapy samych wysp zostały sporządzane przez Johna Lorta Stokes'a z HMS Beagle.
Historia.
Pomimo trudnych warunków nawigacyjnych, wiele statków europejskich przybywało na wyspy – część została zniesiona z kursu, a część przybyła celowo, np. w celu zebrania guano. Ponad 60 jednostek zatonęło u wybrzeży Houtman Abrolhos.
W 1629 roku rozbił się tu należący do Holenderskiej Kompanii Wschodnioindyjskiej galeon "Batavia", który zszedł z kursu w wyniku spisku. Część załogi, która przeżyła katastrofę zbuntowała się, co doprowadziło do masakry, w której zginęło 125 osób. Wrak "Batavii" został odnaleziony w 1963 roku, a w latach 1973–1974 przeprowadzono prace archeologiczne, dzięki którym wydobyto ponad 3000 obiektów. Fragmenty "Batavii" zostały zrekonstruowane i wystawione w Western Australian Maritime Museum, obiekty wydobyte z wraku znajdują się na wystawach w Western Australian Museum w Geraldton. W 2006 roku wrak "Batavii" oraz miejsce obozowania rozbitków zostały wciągnięte na listę narodowego dziedzictwa Australii. 
W 1727 roku na skałach Half Moon Reef w Pelsaert Group rozbił się Zeewijk – kolejny statek Holenderskiej Kampanii Wschodnioindyjskiej w drodze do Batawii. Wielu członków załogi uratowało się i dopłynęło na pobliską Gun Island, gdzie rozbitkowie zbudowali z materiałów odzyskanych z wraku 20-metrowy statek Sloepie, na którym dopłynęli do Batawii po ponad miesięcznym rejsie. Sloepie był pierwszym statkiem oceanicznym zbudowanym na terenie Australii. W 1840 roku HMS Beagle odnalazł wrak Zeewijka, a kanał gdzie znaleziono pozostałości statku nazwano Zeewijk Channel.
Raport kapitana Johna Wickhama z wyprawy HMS Beagle wspominał o znalezieniu na wyspach Houtman Abrolhos guana używanego w Europie i Stanach Zjednoczonych do produkcji nawozów. W 1879 na wyspy przybył John Forrest, by oszacować zasoby guana. Pierwszy transport guana opuścił wyspy w 1844 roku, a w 1847 roku Pelsart Fishing Company rozpoczęła jego komercyjne wydobycie. Wydobycie guana zakończono w 1946 roku, a pozostałości po działalności przemysłowej nadal są widoczne na wyspach Rat Island, Gun Island, Pelsaert Island i Pigeon Island.
W latach 20. XX wieku na wyspach rozwinął się połów homarów, który rozkwitł podczas II wojny światowej, po decyzji administracji rządowej z 1941 roku odnośnie do zaopatrzenia wojskowych kantyn w homary. W 1942 roku na East Wallabi Island Royal Australian Air Force (RAAF) wybudowało pas startowy i założyło bazę, którą zamknięto w marcu 1943 roku.

</doc>
<doc id="3248303" url="https://pl.wikipedia.org/wiki?curid=3248303" title="MTV Video Music Award for Best Post-Modern Video">
MTV Video Music Award for Best Post-Modern Video



</doc>
<doc id="3248306" url="https://pl.wikipedia.org/wiki?curid=3248306" title="Kaplica Częstochowskiej Ikony Matki Bożej w Łosińcu">
Kaplica Częstochowskiej Ikony Matki Bożej w Łosińcu

Kaplica pod wezwaniem Częstochowskiej Ikony Matki Bożej – prawosławna kaplica filialna w Łosińcu. Należy do parafii św. Mikołaja w Tomaszowie Lubelskim, w dekanacie Zamość diecezji lubelsko-chełmskiej Polskiego Autokefalicznego Kościoła Prawosławnego.
Opis.
Kaplica znajduje się na zabytkowym cmentarzu prawosławnym w Łosińcu, w gminie Susiec, powiecie tomaszowskim, województwie lubelskim. Budowla murowana, jednokopułowa, wzniesiona w 1. dekadzie XXI w. (budowę rozpoczęto w 2006) według projektu Michała Bałasza. Nabożeństwa w kaplicy (głównie panichidy) odprawiane są w Niedzielę Przewodnią oraz 1–2 listopada. Święto patronalne – uroczystość Częstochowskiej Ikony Matki Bożej – przypada 19 marca (6 marca według starego stylu).

</doc>
<doc id="3248309" url="https://pl.wikipedia.org/wiki?curid=3248309" title="MTV Video Music Award for Best Long Form Video">
MTV Video Music Award for Best Long Form Video



</doc>
<doc id="3248313" url="https://pl.wikipedia.org/wiki?curid=3248313" title="MTV Video Music Award - najlepszy teledysk alternatywny">
MTV Video Music Award - najlepszy teledysk alternatywny



</doc>
<doc id="3248317" url="https://pl.wikipedia.org/wiki?curid=3248317" title="Harold Miner">
Harold Miner

Harold David Miner (ur. 5 maja 1971 w Inglewood) – amerykański koszykarz, obrońca, dwukrotny zwycięzca konkursu wsadów ligi NBA.

</doc>
<doc id="3248322" url="https://pl.wikipedia.org/wiki?curid=3248322" title="MTV Video Music Award - najlepszy teledysk z filmu">
MTV Video Music Award - najlepszy teledysk z filmu



</doc>
<doc id="3248326" url="https://pl.wikipedia.org/wiki?curid=3248326" title="MTV Video Music Award - najlepszy teledysk r'n'b">
MTV Video Music Award - najlepszy teledysk r'n'b



</doc>
<doc id="3248331" url="https://pl.wikipedia.org/wiki?curid=3248331" title="MTV Video Music Award - najlepszy teledysk rap">
MTV Video Music Award - najlepszy teledysk rap



</doc>
<doc id="3248338" url="https://pl.wikipedia.org/wiki?curid=3248338" title="MTV Video Music Award - MTV2 Award">
MTV Video Music Award - MTV2 Award



</doc>
<doc id="3248342" url="https://pl.wikipedia.org/wiki?curid=3248342" title="MTV Video Music Award - wybór widzów">
MTV Video Music Award - wybór widzów



</doc>
<doc id="3248345" url="https://pl.wikipedia.org/wiki?curid=3248345" title="MTV Video Music Award - najlepszy zespołowy teledysk">
MTV Video Music Award - najlepszy zespołowy teledysk



</doc>
<doc id="3248348" url="https://pl.wikipedia.org/wiki?curid=3248348" title="MTV Video Music Award - przełomowy teledysk">
MTV Video Music Award - przełomowy teledysk



</doc>
<doc id="3248350" url="https://pl.wikipedia.org/wiki?curid=3248350" title="MTV Video Music Award - najlepszy teledysk dance">
MTV Video Music Award - najlepszy teledysk dance



</doc>
<doc id="3248354" url="https://pl.wikipedia.org/wiki?curid=3248354" title="Sylogizm prawny">
Sylogizm prawny



</doc>
<doc id="3248367" url="https://pl.wikipedia.org/wiki?curid=3248367" title="Grand Prix Włoch 1948">
Grand Prix Włoch 1948

Grand Prix Włoch 1948 (oryg. XVIII Gran Premio d'Italia) – jeden z wyścigów Grand Prix rozegranych w 1948 roku, a czwarty spośród tzw. Grandes Épreuves.
Lista startowa.
Kwalifikacje.
Źródło: silhouet.com
Wyścig.
Źródło: statsf1
Najszybsze okrążenie.
Źródło: silhouet.com

</doc>
<doc id="3248384" url="https://pl.wikipedia.org/wiki?curid=3248384" title="Franco Cortese">
Franco Cortese

Franco Cortese (ur. 10 lutego 1903 w Oggebbio, zm. w 13 listopada 1986 roku w Mediolanie) – włoski kierowca wyścigowy.
Kariera.
W swojej karierze wyścigowej Cortese poświęcił się startom w wyścigach Grand Prix. W latach 1937–1938 Włoch był klasyfikowany w Mistrzostwach Europy AIACR. W pierwszym sezonie startów z dorobkiem 38 punktów uplasował się na trzydziestej pozycji w klasyfikacji generalnej. Rok później był czternasty. Przez lata startował również w Mille Miglia, gdzie stanął na drugim stopniu podium w 1933 roku. W latach 50. startował także w wyścigach rozgrywanych na zasadach Formuły 1 i Formuły 2, jednak nie wliczanych do klasyfikacji generalnej mistrzostw.
W latach 1932–1933 Włoch pojawiał się w stawce 24-godzinnego wyścigu Le Mans. W pierwszym sezonie uplasował się na drugiej pozycji w klasie 3, co oznaczało drugi stopień podium w klasyfikacji generalnej. Rok później był czwarty w klasie 3.

</doc>
<doc id="3248387" url="https://pl.wikipedia.org/wiki?curid=3248387" title="Kazimierz Urbaniak">
Kazimierz Urbaniak



</doc>
<doc id="3248390" url="https://pl.wikipedia.org/wiki?curid=3248390" title="Grand Prix Wielkiej Brytanii 1948">
Grand Prix Wielkiej Brytanii 1948

Grand Prix Wielkiej Brytanii 1948 (oryg. I British Grand Prix) – jeden z wyścigów Grand Prix rozegranych w 1948 roku, a piąty spośród tzw. Grandes Épreuves.
Lista startowa.
Kwalifikacje.
Źródło: silhouet.com
Wyścig.
Źródło: statsf1
Najszybsze okrążenie.
Źródło: silhouet.com

</doc>
<doc id="3248391" url="https://pl.wikipedia.org/wiki?curid=3248391" title="Anna Szelest">
Anna Szelest



</doc>
<doc id="3248393" url="https://pl.wikipedia.org/wiki?curid=3248393" title="Kodeks 0219">
Kodeks 0219

Kodeks 0219 (Gregory-Aland no. 0219) – grecki kodeks uncjalny Nowego Testamentu na pergaminie, paleograficznie datowany na IV lub V wiek. Do naszych czasów zachowały się fragmenty dwóch kart kodeksu. Jest przechowywany w Wiedniu.
Opis.
Do dnia dzisiejszego (2008) zachowały się fragmenty dwóch kart, z tekstem Listu do Rzymian (2,21-23; 3,8-9.23-25.27-30). Oryginalne karty kodeksu miały rozmiar 20 na 14 cm, zachowany fragment ma rozmiary 6,1 na 6,0 cm. Pergamin ma brunatny kolor.
Tekst pisany jest dwoma kolumnami na stronę, w 26 linijkach w kolumnie.
Tekst.
Fragment reprezentuje mieszaną tradycję tekstualną. Kurt Aland zaklasyfikował go do kategorii III, co oznacza, że jest ważny dla poznania historii tekstu Nowego Testamentu.
Historia.
Rękopis datowany jest przez INTF na IV lub V wiek. Karl Wessely, austriacki paleograf, przypuszczał, że fragment pochodzi z Fajum, Porterowie byli jednak zdania, że fragment jest nieznanego pochodzenia.
Na listę rękopisów Nowego Testamentu wciągnął go Kurt Aland w 1953 roku, oznaczając go przy pomocy siglum 0219.
Tekst fragmentu opublikował Peter Sanz w 1946, Kurt Treu w 1976 oraz Porterowie w 2008 roku. Fragment był badany ponadto przez paleografa Pasquale Orsiniego.
Rękopis przechowywany jest w Austriackiej Bibliotece Narodowej (Pap. G. 36113, 26083) w Wiedniu.

</doc>
<doc id="3248394" url="https://pl.wikipedia.org/wiki?curid=3248394" title="Michaił Abamielikow">
Michaił Abamielikow

Michaił Wasiljewicz Abamielikow, (ur. 13 września 1893, zm. 1 marca 1979 w Nyack) – rosyjski wojskowy (pułkownik), emigrant, oficer Armii Polskiej w ZSRR, a następnie II Korpusu Polskiego podczas II wojny światowej.
Życiorys.
W 1911 r. ukończył korpus kadetów w Kijowie, zaś w 1913 r. kijowską szkołę wojskową. Służył w 44 Kamczackim Pułku Piechoty. Brał udział w I wojnie światowej. Podczas walk frontowych został ciężko ranny. Po wyleczeniu odkomenderowano go jako oficera szkoleniowego do szkoły wojskowej w Kijowie. Następnie służył w siergijewskiej szkole artyleryjskiej. W 1917 r. przeszedł do szkoły praporszczików w Jekaterynodarze. Doszedł do stopnia sztabskapitana.
Wstąpił do nowo formowanych wojsk Białych gen. Antona Denikina. Uczestniczył w I Marszu Kubańskim. Od jesieni 1919 r. służył w Drozdowskiej Brygadzie Artylerii. W maju 1920 r. objął dowództwo 8 Baterii Brygady. Doszedł do stopnia pułkownika. W listopadzie tego roku wraz z wojskami Białych został ewakuowany z Krymu do Gallipoli. 
Na emigracji zamieszkał w Polsce. Żył w Łucku. Po ataku Armii Czerwonej jesienią 1939 r., został aresztowany przez NKWD na początku 1940 r. Po procesie skazano go na karę wieloletniego łagru. Osadzono go w obozie w Kraju Komi. Po zawarciu układu Sikorski – Majski latem 1941 r., został zwolniony z łagru jako kapitan rezerwy Wojska Polskiego. Wstąpił do nowo formowanej Armii Polskiej w ZSRR gen. Władysława Andersa. Przeszedł szlak bojowy II Korpusu Polskiego. Po zakończeniu wojny wyjechał do Argentyny. W 1975 r. przybył do USA.

</doc>
<doc id="3248395" url="https://pl.wikipedia.org/wiki?curid=3248395" title="Kodeks 0221">
Kodeks 0221

Kodeks 0221 (Gregory-Aland no. 0221) – grecki kodeks uncjalny Nowego Testamentu na pergaminie, paleograficznie datowany na IV wiek. Do naszych czasów zachował się jedynie fragment jednej karty kodeksu. Jest przechowywany w Wiedniu. Jest cytowany w krytycznych wydaniach greckiego Nowego Testamentu.
Opis.
Zachował się fragment jednej karty, z tekstem Listu do Rzymian (5,16-17.19.21-6,3). Oryginalne karty kodeksu miały rozmiar 18 na 16 cm, zachowany fragment ma rozmiary 6,1 na 6,0 cm. Pergamin ma barwę ciemno-brunatną.
Tekst był pisany dwiema kolumnami na stronę, po 20 linijek w kolumnie, około 10 liter w linijce. Litery są niewielkie, o regularnych kształtach i są charakterystyczne dla biblijnej uncjały. Litery epsilon, omikron oraz sigma mają okrągłe kształty; omega oraz phi są nadzwyczaj wielkie. Według Porterów zachodzi kilka paleograficznych podobieństw do Kodeksu Aleksandryjskiego (V wiek).
Nomina sacra (imiona święte) zapisywane są skrótami. Stosuje interpunkcję, przydechy, nie ma dierezy, ani "ioty adscriptum".
Tekst.
Fragment reprezentuje mieszaną tradycję tekstualną. Kurt Aland zaklasyfikował go do kategorii III, co oznacza, że jest ważny dla poznania historii tekstu Nowego Testamentu.
W Rz 5,17 stosuje formę βασιλευσουσι bez końcowego ν (w rekonstrukcji dokonanej przez Petera Sanza ν końcowe występuje). Wariant nie został odnotowany w 27 wydaniu Nestle-Alanda (NA27), ma on jedynie znaczenie gramatyczne.
Historia.
Peter Sanz był zdania, że rękopis jest starszy od Kodeksu Synajskiego (IV wiek) a młodszy od Kodeksu Watykańskiego (IV wiek). Za datą tą opowiadają się również i inni paleografowie. Rękopis datowany jest przez INTF na IV wiek.
Przypuszcza się, że fragment powstał w Egipcie. Klaas Worp, z Lejdy, uważa, że został znaleziony w Fajum. Porterowie są jednak ostrożniejsi i podają, że miejsce, z którego pochodzi fragment jest nieznane.
Na listę rękopisów Nowego Testamentu wciągnął go Kurt Aland w 1953 roku, oznaczając go przy pomocy siglum 0221.
Transkrypcję tekstu opublikował Peter Sanz w 1946 oraz Porterowie w 2008 roku. Odczyt Porterów w kilku miejscach różni się od odczytu Sanza. Fragment był badany ponadto przez włoskiego paleografa Guglielmo Cavallo, który opublikował jego faksymile.
Fragment jest cytowany w krytycznych wydaniach greckiego Nowego Testamentu. Po raz pierwszy został wykorzystany w 26 wydaniu Nestle-Alanda (NA26). W NA27 został zaliczony do rękopisów cytowanych w pierwszej kolejności.
Rękopis przechowywany jest w Austriackiej Bibliotece Narodowej (Pap. G. 19890) w Wiedniu.

</doc>
<doc id="3248401" url="https://pl.wikipedia.org/wiki?curid=3248401" title="Mistrzostwa Polski Seniorów w Lekkoatletyce 1957">
Mistrzostwa Polski Seniorów w Lekkoatletyce 1957

33. Mistrzostwa Polski Seniorów w Lekkoatletyce – zawody, które rozgrywane były w Poznaniu na Stadionie im. 22 lipca między 14 a 16 września 1957.
Biegi przełajowe.
29. mistrzostwa Polski w biegach przełajowych rozegrano 14 kwietnia w Skarżysku-Kamiennej. Kobiety rywalizowały na dystansie 0,8 kilometra i 1,5 km, a mężczyźni na 3 km, na 6 km i na 12 km.

</doc>
<doc id="3248403" url="https://pl.wikipedia.org/wiki?curid=3248403" title="Parafia Najświętszego Serca Jezusowego w Nhulunbuy">
Parafia Najświętszego Serca Jezusowego w Nhulunbuy

Parafia Najświętszego Serca Jezusowego w Nhulunbuy – parafia rzymskokatolicka, należąca do diecezji Darwin.
Obecnie na niedzielną eucharystię przychodzi około 150-200 mieszkających tam katolików.

</doc>
<doc id="3248406" url="https://pl.wikipedia.org/wiki?curid=3248406" title="Parafia św. Pawła Apostoła w Nightcliff">
Parafia św. Pawła Apostoła w Nightcliff

Parafia św. Pawła Apostoła w Nightcliff – parafia rzymskokatolicka, należąca do diecezji Darwin.

</doc>
<doc id="3248407" url="https://pl.wikipedia.org/wiki?curid=3248407" title="Parafia Matki Bożej Wspomożenia Wiernych w Palmerston">
Parafia Matki Bożej Wspomożenia Wiernych w Palmerston

Parafia Matki Bożej Wspomożenia Wiernych w Palmerston – parafia rzymskokatolicka, należąca do diecezji Darwin, erygowana w 1990 roku.
W 1994 roku na przy parafii została zorganizowana i otwarta katolicka Szkoła Podstawowa Najświętszego Serca Jezusowego.

</doc>
<doc id="3248408" url="https://pl.wikipedia.org/wiki?curid=3248408" title="Michaił Zalesski">
Michaił Zalesski

Michaił Nikołajewicz Zalesski, (ur. 4 czerwca 1905 r. w Symferopolu, zm. 22 marca 1979 r. w San Francisco) – rosyjski poeta, pisarz i publicysta, działacz emigracyjny.
W 1919 r. w wieku 14 lat wstąpił do wojsk Białych gen. Atona I. Denikina. Wkrótce odkomenderowano go do dońskiego korpusu kadetów. W listopadzie 1920 r. wraz z wojskami Białych został ewakuowany z Krymu do Gallipoli. Na emigracji zamieszkał w Królestwie SHS, kontynuując naukę w rosyjskim korpusie kadetów. Pisał wiersze. W 1925 r. rozpoczął studia chemiczne na uniwersytecie w Zagrzebiu. Na początku lat 30. wstąpił do Narodowo-Robotniczego Związku Nowego Pokolenia (NTS). W latach 1942-1944 z ramienia NTS prowadził nielegalną działalność konspiracyjną na okupowanych terenach ZSRR (Mińsk, Charków, Kijów). Po zakończeniu wojny zamieszkał w Monachium. Pracował w Instytucie Badań nad Historią i Kulturą ZSRR. Jesienią 1949 r. wyemigrował do USA, gdzie żył w San Francisco. Zorganizował, a następnie przewodniczył miejscowemu oddziałowi NTS. Działał w Związku Kozackim i Stowarzyszeniu Kadeckim. Pisał artykuły i recenzje literackie do pisma „Russkaja żyzń”. W 1978 r. został opublikowana jego książka pt. „Sława kazaczja”. Pośmiertnie w 1981 r. wydano zbiór poetycki pt. „Złatocwiet. Stichi. 1924-1975”.

</doc>
<doc id="3248409" url="https://pl.wikipedia.org/wiki?curid=3248409" title="Parafia Świętej Rodziny w Sanderson">
Parafia Świętej Rodziny w Sanderson

Parafia Świętej Rodziny w Sanderson – parafia rzymskokatolicka, należąca do diecezji Darwin, erygowana w 1982 roku.
W niedzielnej Eucharystii uczestniczy średnio 420 osób, a w dni powszednie średnio 15 osób.

</doc>
<doc id="3248410" url="https://pl.wikipedia.org/wiki?curid=3248410" title="Gmina Miras">
Gmina Miras

Gmina Miras (alb. "Komuna Miras") – gmina położona we wschodniej części Albanii. Administracyjnie należy do okręgu Devoll w obwodzie Korcza. W 2011 roku populacja gminy wynosiła 6 577 osób, 3 216 kobiet oraz 3 361 mężczyzn, z czego Albańczycy stanowili 73,50% mieszkańców. 
W skład gminy wchodzi szesnaście miejscowości: Mirasi, Arrëza, Menkulasi, Ponçara, Sul, Qyteza, Vidohova, Fitore, Çetë, Ziçisht, Sinica, Nikolica, Koshnica, Gjyrës, Dobranj, Braçanji.

</doc>
<doc id="3248412" url="https://pl.wikipedia.org/wiki?curid=3248412" title="Gmina Progër">
Gmina Progër

Gmina Progër (alb. "Komuna Progër") – gmina położona we wschodniej części Albanii. Administracyjnie należy do okręgu Devoll w obwodzie Korcza. W 2011 roku populacja gminy wynosiła 3 988 osób, 2 029 kobiet oraz 1 959 mężczyzn, z czego Albańczycy stanowili 92,35% mieszkańców. 
W skład gminy wchodzi osiem miejscowości: Progër, Cangonj, Pilur, Bickë, Vranisht, Shyec, Mançurisht, Rakickë.

</doc>
<doc id="3248413" url="https://pl.wikipedia.org/wiki?curid=3248413" title="Gmina Qendër Bilisht">
Gmina Qendër Bilisht

Gmina Qendër Bilisht (alb. "Komuna Qendër Bilisht") – gmina położona we wschodniej części Albanii. Administracyjnie należy do okręgu Devoll w obwodzie Korcza. W 2011 roku populacja gminy wynosiła 5 440 osób, 2 707 kobiet oraz 2 733 mężczyzn, z czego Albańczycy stanowili 92,35% mieszkańców. 
W skład gminy wchodzi dziesięć miejscowości: Tren, Vërnik, Kapshticë, Kuç, Kurilë, Poloskë, Vishocicë, Trestenik, Bitinckë, Zagradec.

</doc>
<doc id="3248414" url="https://pl.wikipedia.org/wiki?curid=3248414" title="Aleksandr Moller">
Aleksandr Moller

Aleksandr Nikołajewicz Moller, ros. Александр Николаевич Моллер (ur. 10 sierpnia 1885 w guberni petersburskiej, zm. w maju 1945 w obozie pod Gdańskiem) – rosyjski wojskowy (generał major), działacz emigracyjny, kolaborant podczas II wojny światowej.
Ukończył korpus kadetów, a następnie pawłowską szkołę wojskową. Służył w stopniu podporucznika w lejbgwardii Pułku Finlandzkiego. Brał udział w wojnie rosyjsko-japońskiej 1904-1905. W 1908 r. awansował do stopnia porucznika, zaś w 1912 r. sztabskapitana. Uczestniczył w I wojnie światowej. Pełnił funkcję adiutanta w 4 Batalionie lejbgwardii Pułku Finlandzkiego, którego objął dowództwo w 1915 r. W 1916 r. mianowano go kapitanem. Od marca do grudnia 1917 r. w stopniu pułkownika dowodził Pułkiem Finlandzkim. Na początku 1918 r. dowodził sotnią inżynierską oddziału partyzanckiego gen. Emmanuiła F. Semiletowa. Następnie wstąpił do Armii Dońskiej. Brał udział w Marszu Stepowym. Został dowódcą Oddziału Północnego Wojsk Rejonu Choperskiego. Od czerwca tego roku dowodził 4 Dońskim Pułkiem Strzeleckim, od sierpnia w stopniu generała majora 2 Dońską Brygadą Strzelecką III Samodzielnego Korpusu Dońskiego. Od marca 1919 r. znajdował się pod zwierzchnictwem dyżurnego generała sztabu Armii Dońskiej. We wrześniu tego roku przeszedł do wojsk Białych gen. Antona I. Denikina. Objął dowództwo 1 Gwardyjskiego Mieszanego Pułku Piechoty. Następnie dowodził 2 Gwardyjskim Mieszanym Pułkiem Piechoty, zaś od lutego 1920 r. ponownie 1 Gwardyjskim Mieszanym Pułkiem Piechoty. Uczestniczył w Marszu Bredowskim, w wyniku którego wraz z pozostałymi wojskowymi został internowany w Polsce. Na przełomie sierpnia/września tego roku przewieziono go na Półwysep Krymski, gdzie służył w kubańskiej aleksiejewskiej szkole wojskowej. W listopadzie wraz z wojskami Białych został ewakuowany do Gallipoli, gdzie został członkiem Klubu Morskiego. Na emigracji zamieszkał w jugosłowiańskim Kotorze. Po pewnym czasie przeniósł się do Francji. Podczas II wojny światowej przybył do III Rzeszy, gdzie współorganizował nabór Białych Rosjan do kolaboracyjnych oddziałów wojskowych w służbie niemieckiej. Pod koniec wojny został aresztowany przez Sowietów, po czym osadzono go w obozie pod Gdańskiem, gdzie zmarł krótko po zakończeniu wojny.

</doc>
<doc id="3248415" url="https://pl.wikipedia.org/wiki?curid=3248415" title="Aleksandr Golc">
Aleksandr Golc



</doc>
<doc id="3248419" url="https://pl.wikipedia.org/wiki?curid=3248419" title="Ugoda kiejdańska">
Ugoda kiejdańska



</doc>
<doc id="3248420" url="https://pl.wikipedia.org/wiki?curid=3248420" title="Ville Pessi">
Ville Pessi

Ville Pessi (ur. 1902, zm. 1983) − fiński polityk, poseł do parlamentu Finlandii.
W latach 1944-1969 jako członek Komunistycznej Partii Finlandii pełnił funkcję sekretarza generalnego, od 1972 był jej honorowym prezesem.

</doc>
<doc id="3248421" url="https://pl.wikipedia.org/wiki?curid=3248421" title="Stanisław Karol Oziębłowski">
Stanisław Karol Oziębłowski



</doc>
<doc id="3248423" url="https://pl.wikipedia.org/wiki?curid=3248423" title="Aleksandr Golc (ur. 1972)">
Aleksandr Golc (ur. 1972)

Aleksandr Lwowicz Golc, ros. Александр Львович Гольц; niem. Alexander („Sascha”) Lwowitsch Golts (ur. 12 marca 1972 w Czelabińsku) – rosyjski hokeista pochodzenia niemieckiego, trener.
Kariera zawodnicza.
Urodził się w Czelabińsku jako syn Rosjanki i Niemca. Posiadał także obywatelstwo niemieckie.
Wychowanek Traktora Czelabińsk. Z sukcesami występował w drużynie Mietałłurga Magnitogorsk. Zgrany atak tworzyli z nim Rawil Gusmanow i Andriej Razin (w odniesieniu do Golca i Razina miejscowi kibice stworzyli określenie "„Raz i Gol”"). Ponadto występował wiele lat w drużynie niemieckiej EV Füssen, w tym od maja 2010 przez kolejne lata aż do zakończenia kariery zawodniczek we wrześniu 2014. Pod koniec grudnia 2014 wznowił karierę w tej samej drużynie.
Uczestniczył w turnieju mistrzostw świata 2001.

</doc>
<doc id="3248425" url="https://pl.wikipedia.org/wiki?curid=3248425" title="Kodeks 0138">
Kodeks 0138



</doc>
<doc id="3248427" url="https://pl.wikipedia.org/wiki?curid=3248427" title="Kodeks 090">
Kodeks 090



</doc>
<doc id="3248428" url="https://pl.wikipedia.org/wiki?curid=3248428" title="Kodeks 084">
Kodeks 084



</doc>
<doc id="3248429" url="https://pl.wikipedia.org/wiki?curid=3248429" title="Kodeks 0112">
Kodeks 0112



</doc>
<doc id="3248431" url="https://pl.wikipedia.org/wiki?curid=3248431" title="Kodeks 0113">
Kodeks 0113



</doc>
<doc id="3248433" url="https://pl.wikipedia.org/wiki?curid=3248433" title="Kodeks 0191">
Kodeks 0191



</doc>
<doc id="3248434" url="https://pl.wikipedia.org/wiki?curid=3248434" title="Adam Januszkiewicz Merło">
Adam Januszkiewicz Merło

Adam Januszkiewicz Merło herbu Strzała Rozdarta – mostowniczy połocki w 1655 roku
20 października 1655 roku podpisał ugodę kiejdańską.

</doc>
<doc id="3248440" url="https://pl.wikipedia.org/wiki?curid=3248440" title="Jadwiga Lisowska">
Jadwiga Lisowska

Jadwiga Lisowska z domu Wolańska (ur. 5 kwietnia 1897 w Petersburgu, zm. 12 września 1974 w Toruniu) – historyk i bibliotekarka.
Życiorys.
Ukończyła gimnazjum w Petersburgu. W latach 1916–1918 studiowała na dwuletnich Wyższych Kursach Polskiego Towarzystwa Miłośników Historii i Literatury Polskiej w Piotrogrodzie. W latach 1918–1922 pracowała tam w biurze, w latach 1921–1922. W latach 1921–1922 uczyła historii i języka polskiego w byłym gimnazjum św. Katarzyny. W 1922 wyszła za mąż za Stanisława Lisowskiego. Po powrocie do Polski pracowała jako nauczycielka w szkole im. Szymona Konarskiego w Lublinie oraz w tamtejszym Archiwum Państwowym (1923-1925). W okresie 1925-1928 współpracowała z Delegacją RP w Mieszanej Komisji Rewindykacyjnej i Specjalnej w Leningradzie (jej mąż był ekspertem tej Komisji). W latach 1927–1945 przebywała w Wilnie. Studiowała tam historię, w 1933 uzyskała absolutorium. Brała udział z inicjatywy Stanisława Kościałkowskiego w "Bibliografii druków wileńskich 1800-1832" (nieopublikowana). W maju 1945 wraz z mężem przybyła do Torunia. Tam w 1946 uzyskała magisterium z historii i pracowała w okresie 1946-1947, 1950-1964 Bibliotece Głównej UMK. Brała udział w zespołowych pracach opracowania "Bibliografia czasopism pomorskich: województwo bydgoskie" (Toruń 1960).

</doc>
<doc id="3248441" url="https://pl.wikipedia.org/wiki?curid=3248441" title="Vinai">
Vinai

Vinai (styl. VINAI) – włoski zespół muzyczny powstały w 2011, który tworzą producenci Alessandro Vinai (ur. 1990) i Andrea Vinai (ur. 1994).

</doc>
<doc id="3248442" url="https://pl.wikipedia.org/wiki?curid=3248442" title="Alan Barblett">
Alan Barblett

Alan James Barblett (ur. 17 listopada 1929 w Perth, zm. 18 listopada 2012 w Clermont w stanie Queensland) – australijski hokeista na trawie, olimpijczyk.
Występował głównie jako obrońca. Reprezentował Australię na Letnich Igrzyskach Olimpijskich 1956 w Melbourne, gdzie wystąpił w sześciu meczach, nie strzelając żadnej bramki. Australijczycy zajęli na tym turnieju piąte miejsce.
Ukończył studia na wydziale prawa University of Western Australia; w 1952 roku został prawnikiem. Pełnił funkcję głównego sędziego sądu rodzinnego Australii Zachodniej w latach 1976–1994. W latach 1994–1998 był jego zastępcą.

</doc>
<doc id="3248443" url="https://pl.wikipedia.org/wiki?curid=3248443" title="Parafia Chrystusa Króla w Tennant Creek">
Parafia Chrystusa Króla w Tennant Creek

Parafia Chrystusa Króla w Tennant Creek – parafia rzymskokatolicka z siedzibą w Tennant Creek, należąca do diecezji Darwin.

</doc>
<doc id="3248444" url="https://pl.wikipedia.org/wiki?curid=3248444" title="Candalides xanthospilos">
Candalides xanthospilos

Candalides xanthospilos – gatunek motyla z rodziny modraszkowatych i podrodziny Polyommatinae.
Taksonomia.
Gatunek ten opisany został w 1817 roku przez Jacoba Hübnera jako "Rusticus xanthospilos".
Opis.
Motyl ten osiąga od 25 do 30 mm rozpiętości skrzydeł. Wierzch skrzydeł czarny (brązowy), u samców pośrodku z purpurowoniebieskim nalotem, a u samic bez niego. Skrzydła przednie z pomarańczowo-żółtą plamą. Spód skrzydeł niebieskobiały z białymi plamami pośrodku i czarnymi plamkami wzdłuż zewnętrznych krawędzi, a ponadto zwykle z dwoma kropkami pośrodku obu skrzydeł przednich i trzema pośrodku obu tylnych.
Poczwarka długości około 10 mm, brązowa, z kołnierzykami na obu końcach.
Gąsienica zielona z żółtym paskiem i skośnymi ciemnozielonymi plamami po bokach ciała. Głowa jasnobrązowa. Owłosienie białe.
Jaja okrągłe, przypłaszczone, szorstkie, jasnozielone.
Biologia i ekologia.
Motyl ten zasiedla lasy. Imagines aktywne są za dnia. Jaja składają pojedynczo na pączkach kwiatowych lub młodych pędach roślin żywicielskich, do których należą "Pimelea latifolia", "Pimelea ligustrina" oraz "Pimelea linifolia". Za dnia pozostają ukryte, a żerują nocą. Poczwarka tworzona jest w ściółce u podstawy roślin żywicielskich.
Rozprzestrzenienie.
Gatunek endemiczny dla Australii, gdzie wykazany został z Queensland, Nowej Południowej Walii i Wiktorii.

</doc>
<doc id="3248445" url="https://pl.wikipedia.org/wiki?curid=3248445" title="Sirah">
Sirah

Sirah, właśc.Sara Elizabeth Mitchell (ur. 28 lipca 1988) − amerykańska raperka.

</doc>
<doc id="3248446" url="https://pl.wikipedia.org/wiki?curid=3248446" title="Double You">
Double You

Double You – włoska grupa eurodance założona w 1985 roku. Najpopularniejszy utwór tego zespołu to singiel "Please Don't Go" sprzedany w nakładzie trzech milionów egzemplarzy.
Single.
"We All Need Love"
"Who's Fooling Who"
"Missing You"
"Part-Time Lover"
"Run to Me"
"Send Away the Rain" (Tylko Brazylia)
"If You Say Goodbye" (Tylko Brazylia)
"Gimme All Your Love" (Tylko Brazylia)
"Ain't No Stopping Us Now"
"Desperado"
"Dance Anymore"
"Please Don't Go 2002"
"Please Don't Go 2005"

</doc>
<doc id="3248447" url="https://pl.wikipedia.org/wiki?curid=3248447" title="Ryan Lewis">
Ryan Lewis

Ryan Lewis (ur. 25 marca 1988) − amerykański DJ i producent muzyczny.

</doc>
<doc id="3248448" url="https://pl.wikipedia.org/wiki?curid=3248448" title="Zespół klasztorny Franciszkanów w Wodzisławiu Śląskim">
Zespół klasztorny Franciszkanów w Wodzisławiu Śląskim



</doc>
<doc id="3248450" url="https://pl.wikipedia.org/wiki?curid=3248450" title="Hamid Abdul">
Hamid Abdul



</doc>
<doc id="3248452" url="https://pl.wikipedia.org/wiki?curid=3248452" title="Lepszy model (film)">
Lepszy model (film)

Lepszy model (org. „How to Build a Better Boy”) – amerykański film z kanonu Disney Channel Original Movies. W główne role wcielają się Kelli Berglund i China Anne McClain. Film swoją amerykańską premierę miał 15 sierpnia 2014 roku na kanale Disney Channel, natomiast polska premiera odbyła się 18 października 2014 roku. W USA film wyniósł oglądalność 4.6 mln
Fabuła.
Mae Hartley i Gabby Harrison są super inteligentnymi nastolatkami. Mae jest zakochana w Jaden'ie, w którym natomiast jest zakochana najpopularniejsza dziewczyna w szkole Nevaeh. Gdy Mae chce się umówić z Jaden'em Nevaeh nie chce do tego dopuścić. W złości Mae mówi, że ma już chłopaka. W domu Mae i Gabby rozmyślają co zrobić. Gabby wpada na pomysł by zbudować robotycznego chłopaka dla Mae dzięki ojcu dziewczyny, który w tajemnicy przed rodziną buduje super żołnierza dla amerykańskiego rządu. Dziewczyny nie wiedząc o tym tworzą idealnego chłopaka i dają mu na imię Albert.
Wersja polska.
Wersja polska: SDI Media Polska
Reżyseria: Joanna Węgrzynowska-Cybińska
Tekst polski: Stan Kielan
Kierownictwo produkcji: Beata Jankowska
W wersji polskiej udział wzięli:
W pozostałych rolach:
i inni
Lektor: Jacek Król

</doc>
<doc id="3248453" url="https://pl.wikipedia.org/wiki?curid=3248453" title="K-9 (film 1989)">
K-9 (film 1989)

K-9 – amerykańska komedia kryminalna z 1989 roku w reżyserii Roda Daniela. Zdjęcia do filmu kręcono w San Diego. Komedia doczekała się dwóch kontynuacji: "K-911" (1999) oraz "" (2002).
Opis fabuły.
Michael Dooley, ekscentryczny policjant z wydziału narkotykowego z San Diego od dwóch lat rozpracowuje gang narkotykowy, którym kieruje Lyman. Kiedy pewnej nocy samochód Dooleya eksploduje, Dooley zamiast nowego samochodu dostaje z wydziału treningowego K-9 owczarka niemieckiego Jerry Lee. Od tego momentu stają się partnerami w pracy. Początki ich znajomości są dla nich trudne, ale z czasem znajdują wspólny język.
Wkrótce dziewczyna Dooleya, Tracy zostaje porwana przez Lymana. W trakcie próby uwolnienia Tracy, Lyman strzela do psa, a Dooley w odwecie zabija go. Dooley i Tracy jadą z rannym psem do szpitala. Pies trafia na stół operacyjny, a potem w sali pooperacyjnej dochodzi do siebie. Po tych chwilach Dooley i jego pies postanawiają zrobić przerwę w pracy i wraz z Tracy i jej pudelkiem wyjechać na wakacje do Las Vegas.

</doc>
<doc id="3248456" url="https://pl.wikipedia.org/wiki?curid=3248456" title="Aleksander Brzozowski">
Aleksander Brzozowski



</doc>
<doc id="3248462" url="https://pl.wikipedia.org/wiki?curid=3248462" title="Władysław Puciata">
Władysław Puciata

Władysław Puciata herbu Kołodyn – sędzia ziemski brasławski w 1680 roku, podsędek brasławski w latach 1649-1663, członek Rady Konsultacyjnej Litwy Szwedzkiej w latach 1655-1656 z powiatu brasławskiego.
20 października 1655 roku podpisał ugodę kiejdańską.

</doc>
<doc id="3248466" url="https://pl.wikipedia.org/wiki?curid=3248466" title="Coming of Age (singel Foster the People)">
Coming of Age (singel Foster the People)

Coming of Age – utwór amerykańskiego indie popowego zespołu Foster the People, który znalazł się na ich drugim albumie studyjnym, zatytułowanym "Supermodel". Utwór wydany został 14 stycznia 2014 roku przez wytwórnię Columbia Records jako pierwszy singel z nowego albumu. Twórcami tekstu utworu są Mark Foster, Isom Innis, Jacob Fink, Sean Cimino, Paul Epworth, zaś produkcją zajęli się Mark Foster oraz Paul Epworth. Do singla nakręcono także teledysk, a jego reżyserią zajął się BRTHR. Utwór dotarł do 69. miejsca na liście Canadian Hot 100.

</doc>
<doc id="3248467" url="https://pl.wikipedia.org/wiki?curid=3248467" title="Jan Kazimierz Mleczko">
Jan Kazimierz Mleczko

Jan Kazimierz Mleczko herbu Róże (zm. w 1661 roku) – podsędek upicki w latach 1646-1661, wojski upicki w 1645 roku.
20 października 1655 roku podpisał ugodę kiejdańską. Był uczestnikiem antyszwedzkiej konfederacji powiatów: wiłkomierskiego, kowieńskiego i upickiego podczas pospolitego ruszenia w Kiejdanach 16 grudnia 1656 roku. 

</doc>
<doc id="3248473" url="https://pl.wikipedia.org/wiki?curid=3248473" title="Hydroturbina">
Hydroturbina



</doc>
<doc id="3248474" url="https://pl.wikipedia.org/wiki?curid=3248474" title="Bobby Haarms">
Bobby Haarms

Bobby Haarms (ur. 8 marca 1934 w Amsterdamie, zm. 6 czerwca 2009 tamże) – holenderski piłkarz, trener, przez większość życia związany z Ajaxem Amsterdam.
Kariera piłkarska.
Bobby Haarms karierę piłkarską rozpoczął w 1947 roku w juniorach Ajaxu Amsterdam. W 1952 roku podpisał profesjonalny kontrakt z tym klubem, w którym występował do 1960 roku. W tym okresie rozegrał zaledwie 58 meczów i strzelił 1 bramkę w Eredivisie, co jednak nie przeszkodziło w zdobyciu dwukrotnego mistrzostwa Holandii (1957, 1960). Karierę piłkarską zakończył w 1960 roku z powodu kontuzji kości.
Kariera trenerska.
Bobby Haarms po zakończeniu kariery piłkarskiej rozpoczął karierę trenerską. W latach 1967–1981 był asystentem pierwszych trenerów Ajaxu Amsterdam. W 1974 roku tymczasowo był pierwszym trenerem klubu, a w latach 1981–1982 pełnił funkcję skauta w tym klubie. Następnie w latach 1982–1984 trenował VV Aalsmeer, a w latach 1984–1986 był asystentem trenera w FC Volendam. W 1986 roku po czterech latach wrócił do Ajaxu Amsterdam, gdzie do 2000 roku pełnił funkcję asystenta trenera, a w latach 1988–1989 wraz z Antoinem Kohnem i Barrym Hulshoffem prowadził pierwszy zespół.
Śmierć.
Bobby Haarms zmarł 6 czerwca 2009 roku w Amsterdanie w wieku 75 lat.

</doc>
<doc id="3248475" url="https://pl.wikipedia.org/wiki?curid=3248475" title="Cyril Abiteboul">
Cyril Abiteboul

Cyril Abiteboul (ur. 14 października 1977 w Paryżu) – francuski dyrektor zarządzający w Renault F1.
Życiorys.
Cyril Abiteboul ukończył szkołę wyższą Lycée Carnot i Lycée Chaptal w Paryżu. Studia na École nationale supérieure d’informatique et de mathématiques appliquées ukończył w 2001 roku.
Od 2001 roku pracował w Renault Sport F1 w Boulogne-Billancourt. Utworzył Business Development Manager w zespole Renault. W 2010 roku został dyrektorem wykonawczym Renault Sport F1. Do stycznia 2013 roku był zastępcą dyrektora zarządzającego. We wrześniu 2013 roku rozpoczął pracę także dla Caterhama jako dyrektor wykonawczy. W listopadzie zastąpił Tony’ego Fernandesa na stanowisku szefa zespołu. W lipcu 2014 roku powrócił do Renault Sport F1, gdzie objął stanowisko dyrektora zarządzającego.

</doc>
<doc id="3248481" url="https://pl.wikipedia.org/wiki?curid=3248481" title="Wojciech Michał Umiastowski">
Wojciech Michał Umiastowski

Wojciech (Albrycht) Michał Umiastowski herbu Roch – ciwun berżański w latach 1658-1684, sędzia grodzki upicki w latach 1655-1659.
20 października 1655 roku podpisał ugodę kiejdańską. Elektor Jana III Sobieskiego z Księstwa Żmudzkiego w 1674 roku. 

</doc>
<doc id="3248483" url="https://pl.wikipedia.org/wiki?curid=3248483" title="Pseudologia Fantastica">
Pseudologia Fantastica

Pseudologia Fantastica – utwór amerykańskiego indie popowego zespołu Foster the People, który znalazł się na ich drugim albumie studyjnym, zatytułowanym "Supermodel". Utwór wydany został 25 lutego 2014 roku przez wytwórnię Columbia Records jako drugi singel z nowego albumu. Twórcami tekstu utworu są Paul Epworth i Mark Foster, którzy także zajęli się jego produkcją. Do singla nakręcono także teledysk, a jego reżyserią zajął się Mark Foster.

</doc>
<doc id="3248487" url="https://pl.wikipedia.org/wiki?curid=3248487" title="Parafia Matki Bożej Fatimskiej w Acacia Ridge">
Parafia Matki Bożej Fatimskiej w Acacia Ridge

Parafia Matki Bożej Fatimskiej w Acacia Ridge – parafia rzymskokatolicka, należąca do archidiecezji Brisbane.

</doc>
<doc id="3248489" url="https://pl.wikipedia.org/wiki?curid=3248489" title="Tricana">
Tricana

Tricana – mieszkanka Coimbry, emblematyczna postać i symbol miasta z końca XIX wieku. Tricana często pojawia się w portugalskiej literaturze, wielu pisarzy i poetów opisuje Tricany przy pracy, a także śpiewa o nich w fado. Charakterystyczny strój Tricany to czarna spódnica, fartuszek, bluzka, chusta i szal przewiązany przez ramię. Jej atrybutem jest gliniane naczynie noszone na głowie, z którym chodziły po wodę nad rzekę Mondego. Prócz noszenia wody zajmowały się również dostarczaniem do zamożnych domów pieczywa, jaj, warzyw, kwiatów, prania, a także były służącymi. 
Obecnie postać Tricany jest reaktywowana przez zespoły ludowe z regionu, a także spoza Portugalii.
W 2008 roku w średniowiecznym centrum Coimbry na ulicy Quebra-Costas ustawiono pomnik przedstawiający Tricanę.

</doc>
<doc id="3248491" url="https://pl.wikipedia.org/wiki?curid=3248491" title="Pogrom w Bzurach">
Pogrom w Bzurach



</doc>
<doc id="3248494" url="https://pl.wikipedia.org/wiki?curid=3248494" title="İpek Soylu">
İpek Soylu

İpek Soylu (ur. 15 kwietnia 1996 w Adanie) – turecka tenisistka, zwyciężczyni US Open w grze podwójnej dziewcząt z 2014 roku.
Kariera tenisowa.
Zawodową karierę na kortach rozpoczęła w sierpniu 2010 roku, biorąc udział w turnieju rangi ITF w Stambule. W maju 2012, także w Stambule, wygrała swój pierwszy turniej w grze podwójnej rangi ITF, a rok później, w Szarm el-Szejk, pierwszy turniej w grze pojedynczej. W sumie wygrała dwanaście turniejów singlowych i siedemnaście deblowych rangi ITF.
Jako juniorka została zwyciężczynią US Open w 2014 roku w grze podwójnej dziewcząt (w parze z Jil Teichmann).

</doc>
<doc id="3248498" url="https://pl.wikipedia.org/wiki?curid=3248498" title="Patricia Sylvester">
Patricia Sylvester

Patricia Sylvester (ur. 3 lutego 1983) – grenadyjska lekkoatletka specjalizująca się w skoku w dal, skoku wzwyż i trójskoku. Reprezentowała Grenadę na igrzyskach olimpijskich w 2008 w konkurencji skoku w dal. Jej życiowy rekord 6,71m osiągnięty w marcu 2008 w Atlancie jest także rekordem Grenady w skoku w dal.

</doc>
<doc id="3248500" url="https://pl.wikipedia.org/wiki?curid=3248500" title="Jil Teichmann">
Jil Teichmann

Jil Belen Teichmann (ur. 15 lipca 1997 w Barcelonie) – szwajcarska tenisistka, zwyciężczyni US Open w grze podwójnej dziewcząt z 2014 roku, złota medalistka igrzysk olimpijskich młodzieży w Nankinie (2014).
Kariera tenisowa.
Jako juniorka została zwyciężczynią US Open w 2014 roku w grze podwójnej dziewcząt (w parze z İpek Soylu).
Zawodową karierę na kortach rozpoczęła w marcu 2012 roku, biorąc udział w turnieju rangi ITF w Fallanden. W sierpniu 2013, w Caslano, wygrała swój pierwszy turniej w grze podwójnej rangi ITF. W sumie wygrała sześć turniejów singlowych i pięć deblowych rangi ITF.
W zawodach cyklu WTA Tour Szwajcarka wygrała dwa turnieje w grze pojedynczej z czterech rozegranych finałów, w grze podwójnej natomiast zwyciężyła w jednym turnieju z trzech osiągniętych finałów. Triumfowała też w jednym deblowym turnieju cyklu WTA 125K series.
Historia występów wielkoszlemowych.
Występy w grze mieszanej.
Jil Teichmann nigdy nie startowała w rozgrywkach gry mieszanej podczas turniejów wielkoszlemowych.
Zwycięstwa nad zawodniczkami klasyfikowanymi w danym momencie w czołowej dziesiątce rankingu WTA.
Stan na 20.03.2023

</doc>
<doc id="3248502" url="https://pl.wikipedia.org/wiki?curid=3248502" title="Ipek Soylu">
Ipek Soylu



</doc>
<doc id="3248503" url="https://pl.wikipedia.org/wiki?curid=3248503" title="Riad Asmat">
Riad Asmat

Riad Asmat (ur. 17 listopada 1971 w Petaling Jaya, Selangor) – malezyjski dyrektor wykonawczy Caterhama w Formule 1 i szef Caterham Automotive do 2014 roku.
Życiorys.
Riad Asmat pracował w Nike oraz był zaangażowany w budowę toru wyścigowego Sepang International Circuit. Był dyrektorem generalnym Proton Holdings Berhad. W 2006 roku rozpoczął pracę w firmie Proton, gdzie opracował program sportów motorowych (m.in. dotyczący R3 i Proton Axle Team). Zaangażował firmę także w serię A1 Grand Prix.
Jest twórcą zespołu Caterham, który rozwijał od 2009 roku (początkowo jako Lotus Racing, następnie Team Lotus). W sierpniu 2011 roku w wyniku specjalnego głosowania Tony’ego Fernandesa i pozostałych akcjonariuszy został szefem Team Lotus, firmy Caterham Cars, zespołu Caterham Team Air Asia oraz wszystkich związanych z nimi instytucji. Był także dyrektorem wykonawczym Caterhama w Formule 1 i szefem Caterham Automotive. W 2014 roku opuścił Caterhama.

</doc>
<doc id="3248505" url="https://pl.wikipedia.org/wiki?curid=3248505" title="Włodzimierz Sas-Zaloziecki">
Włodzimierz Sas-Zaloziecki

Włodzimierz Sas-Zaloziecki (ur. 1896, zm. 1959) – polski historyk sztuki bizantyńskiej.
Życiorys.
W latach 1935-1939 był adiunktem na UJK we Lwowie. Od 1940 profesor na uniwersytecie w Wiedniu, od 1949 na uniwersytecie w Grazu. 

</doc>
<doc id="3248506" url="https://pl.wikipedia.org/wiki?curid=3248506" title="Hostinné (stacja kolejowa)">
Hostinné (stacja kolejowa)

Hostinné (czeski: "Železniční stanice Hostinné") – stacja kolejowa w miejscowości Hostinné, w kraju hradeckim, w Czechach. Znajduje się na wysokości 350 m n.p.m.
Jest obsługiwana i zarządzana przez České dráhy. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3248508" url="https://pl.wikipedia.org/wiki?curid=3248508" title="Holoubkov (stacja kolejowa)">
Holoubkov (stacja kolejowa)

Holoubkov – stacja kolejowa w miejscowości Holoubkov, w kraju pilzneńskim, w Czechach. Znajduje się na magistrali kolejowej Praga - Pilzno. Położona jest na wysokości 430 m n.p.m.
Na stacji nie ma możliwości zakupu biletu, a obsługa podróżnych odbywa się w pociągu. 

</doc>
<doc id="3248511" url="https://pl.wikipedia.org/wiki?curid=3248511" title="Nejdek (stacja kolejowa)">
Nejdek (stacja kolejowa)

Nejdek – stacja kolejowa w Nejdku, w kraju karlowarskim, w Czechach. Znajduje się na wysokości 555 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3248512" url="https://pl.wikipedia.org/wiki?curid=3248512" title="Klasztor św. Józefa we Lwowie">
Klasztor św. Józefa we Lwowie

Klasztor św. Józefa – kompleks dawnych budynków sakralnych przy ulicy Mykoły Łysenki 47-49 (dawniej Kurkowa) we Lwowie, do 1946 należał do Zgromadzenia Sióstr Świętego Józefa, które prowadziły tu zakład opieki dla nieuleczalnie chorych.
Historia.
Zgromadzenie Sióstr Świętego Józefa (józefitek) powstało w 1884 we Lwowie z inicjatywy ks. Zygmunta Gorazdowskiego, który zakupił parcelę z niewielkim budynkiem. W 1885 budynek ten rozebrano i w jego miejscu wybudowano pierwszą część klasztoru według projektu Karola Ptaszka, zawierała ona cele zakonne i sale szpitalne dla chorych. W 1888 rozpoczęto rozbudowę części klasztornej razem z kaplicą, a dziewięć lat później powstał nowicjat i szpital oraz furta i budynek dla gości. W 1900 budynek nowicjatu zajęła część szpitalna, natomiast nowicjat przeniesiono do przebudowanego według projektu Jana Lewińskiego budynku hospicjum. W 1927 zgodnie z założeniami Czesława Thullie dokonano przebudowy i rozbudowy kaplicy. Pomiędzy 1932 a 1933 wybudowano nową kaplicę zaprojektowaną przez Kaliksta Krzyżanowskiego i Czesława Müllera. W 1946 zakon zmuszono do opuszczenia zabudowań, umieszczono tam dom dziecka, a w późniejszym czasie szkołę specjalną i szpital.
Architektura.
Kompleks zabudowań klasztornych składa się z pięciu budynków. Główny budynek jest piętrowy, posiada boniowanie, ozdobne oprawy okien i szerokie belkowanie. Nowicjat również jest piętrowy, posiada wysoką suterenę. Dom dla nieuleczalnie chorych został zbudowany na planie litery L, na trzy kondygnacje, posiada wysoki dach z okapem na kroksztynach. Dom zakonny posiada jedno piętro, przylega do niego stara kaplica jako ryzalit. Nowa kaplica wybudowana z surowej cegły w stylu modernizmu łączy się z domem chorych.

</doc>
<doc id="3248513" url="https://pl.wikipedia.org/wiki?curid=3248513" title="Parafia Wszystkich Świętych w Albany Creek">
Parafia Wszystkich Świętych w Albany Creek

Parafia Wszystkich Świętych w Albany Creek – parafia rzymskokatolicka, należąca do archidiecezji Brisbane.

</doc>
<doc id="3248514" url="https://pl.wikipedia.org/wiki?curid=3248514" title="Praha-Klánovice">
Praha-Klánovice

Praha-Klánovice – przystanek kolejowy w Pradze, w dzielnicy Klánovice, w Czechach przy ulicy U Trativodu 91. Znajduje się na linii kolejowej Praga – Kolín. Znajduje się na wysokości 255 m n.p.m.
Jest zarządzany przez Správę železnic. Na przystanku zatrzymują się pociągi systemu szybkiej kolei miejskiej Esko w Pradze.

</doc>
<doc id="3248518" url="https://pl.wikipedia.org/wiki?curid=3248518" title="Nový Jičín město">
Nový Jičín město

Nový Jičín město – stacja kolejowa w Nowym Jiczynie, w kraju morawsko-śląskim, w Czechach. Znajduje się na wysokości 275 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3248522" url="https://pl.wikipedia.org/wiki?curid=3248522" title="Praha-Dolní Počernice">
Praha-Dolní Počernice

Praha-Dolní Počernice – przystanek kolejowy w Pradze, w dzielnicy Dolní Počernice, w Czechach. Znajduje się na linii kolejowej Praga – Kolín. Znajduje się na wysokości 230 m n.p.m.
Jest zarządzany przez Správę železnic. Na przystanku zatrzymują się pociągi systemu szybkiej kolei miejskiej Esko w Pradze.

</doc>
<doc id="3248523" url="https://pl.wikipedia.org/wiki?curid=3248523" title="Franciszek Zirano">
Franciszek Zirano

Franciszek Zirano (właśc. "Francesco Zirano") (ur. 1564 w Sassari na Sardynii, zm. 25 stycznia 1603 w Algierze) – sardyński męczennik i franciszkanin konwentualny. Błogosławiony Kościoła katolickiego.
Życiorys.
Franciszek Zirano urodził się w 1564 roku w Sassari, miejscowości położonej na Sardynii. Pochodził z chłopskiej, głęboko wierzącej, katolickiej rodziny. Miał troje rodzeństwa; dwie siostry i brata. Jego ojciec zmarł młodo – prawdopodobnie w 1582 roku w czasie epidemii dżumy, która pochłonęła wiele ofiar w Sassari. Matka – Margherita – zmarła w 1598 roku. W jego rodzinie istniał głęboko zakorzeniony kult męczenników, a z Sassari regularnie wyruszały pielgrzymki do sanktuarium św. Gawina w Porto Torres, mimo ryzyka związanego z częstymi atakami korsarzy. W epoce powszechnego analfabetyzmu ubogiemu Franciszkowi udało się uzyskać pewne wykształcenie u braci z klasztoru Santa Maria di Betlem w Sassari. Mając 15 lat zaczął przestrzegać reguły zakonnej. Podążając śladami swojego kuzyna ze strony matki, Franciszka Serry, wstąpił do zakonu. W wieku 22 lat został wyświęcony na kapłana przez arcybiskupa Alfonsa de Lorkę. Wypełniał różne obowiązki w społeczności wiernych związanych z kościołem, a także w służbie innym braciom. Pracował jako ekonom, zajmował się zaopatrzeniem i zarządzał zapasami ziarna należącymi do wspólnoty. Prowadził kwestę w okolicach Sassari.
W 1590 roku w czasie podróży jego kuzyn został pojmany przez tureckich korsarzy i uprowadzony do Algieru jako niewolnik. Algier był w tamtych latach jednym z najbardziej aktywnych w działalności korsarzy ośrodków islamskich. Niekiedy istniała możliwość wykupienia niewolnika. Rodziny zamożnych uprowadzonych płaciły okup za wolność swojego krewnego, wykup ubogich był organizowany przez niektóre instytucje religijne i różne bractwa poświęcone takiej pracy charytatywnej. Po ośmiu latach od tego wydarzenia, kiedy działania na odległość nie przyniosły skutku, Franciszek postanowił osobiście podjąć próbę uwolnienia krewnego. Potrzebował znacznej sumy pieniędzy na podróż i 200 skudów na wykupienie kuzyna. Na Sardynii jedynie bracia Mercedariusze mogli kwestować na rzecz uwolnienia chrześcijańskich niewolników z rąk muzułmańskich. 19 marca 1599 roku papież Klemens VIII udzielił Franciszkowi trzyletniej zgody na kwestowanie na ten cel. Licencja papieska zawiera także krótki opis Franciszka jako skromnego zakonnika w wieku około 33 lat, o niskim wzroście, czarnych oczach i kasztanowej brodzie. Franciszek zbierał ofiary przemierzając całą wyspę i udzielając wsparcia rodzinom innych uprowadzonych oraz modląc się w intencji ich uwolnienia.
Wiosną 1602 roku, po zebraniu funduszy na swoje przedsięwzięcie, wyruszył do Algieru. Nie mógł udać się bezpośrednio do Afryki, dlatego zatrzymał się w Hiszpanii. Król Filip III zaoferował mu podróż na statku, na którym wypływał do Algieru pochodzący z Majorki brat Matteo de Aguirre. Brat Matteo sam był niewolnikiem w Algierze, znał język i sytuację polityczną regionu. Powierzono mu misję polityczną, o której Franciszek prawdopodobnie nie wiedział. Hiszpania była zaangażowana w konflikt pomiędzy Algierem a "królem Cuco" (Amar ben Amar), popierając tego ostatniego w walce przeciwko Turkom.
Franciszek przybył do Afryki 28 lipca 1602 roku. Okoliczności nie sprzyjały jego misji. W Algierze przybyszy z Cuco uważano za wrogów lub szpiegów. Negocjacje okupów zostały zawieszone. Wiadomość o przybyciu hiszpańskiego ambasadora brata Matteo dotarła do Algieru, a podróżujący z nim ojciec Zirano został również wpisany na listę poszukiwanych. Franciszek w przebraniu kupca i w towarzystwie tłumacza opuścił Cuco 18 sierpnia i po trzech dniach dotarł do bram Algieru. Atmosfera w mieście była napięta, obawiano się ataku hiszpańskich okrętów, znajdujących się niedaleko Ibizy. Wydano obwieszczenie ograniczające wolność chrześcijan. Franciszek znalazł się w trudnej sytuacji, gdyż przy aresztowanym renegacie z Cuco znaleziono listy brata Matteo do Franciszka i innych chrześcijan. Przezornie pozostał z dala od miasta. Wrócił do Cuco prowadząc ze sobą czterech chrześcijan uwolnionych z gospodarstw rolnych w okolicy Algieru. Nie mogąc prowadzić dalszych działań na rzecz kuzyna został pomocnikiem brata Matteo.
Konflikt pomiędzy Cuco a Algierem nasilał się. Król Cuco odniósł zwycięstwo w bitwie z wojskiem Algierii, o którym chciał poinformować króla Hiszpanii. Franciszkowi powierzono dostarczenie listu do Filipa III. Został jednak zdradzony – prawdopodobnie w drodze do portu opuściła go eskorta mająca chronić przed zasadzkami algierskich żołnierzy i wpadł w ręce wroga. Z relacji hiszpańskiego niewolnika wiadomo, że został odarty z szat, pobity, zakuty w łańcuchy, a 6 stycznia 1603 roku wtrącono go do więzienia w Algierze. Spotkał tam innych chrześcijan, ale ponieważ omyłkowo wzięto go za brata Matteo został odizolowany i wyznaczono za niego olbrzymi okup. Dwukrotnie odwiedził go kuzyn Franciszek Sarro, który w czasie długiego pobytu w więzieniu nauczył się arabskiego. Kuzyn poinformował go, że został skazany na śmierć. 22 stycznia podjęto także próbę wysłania skazanego jako wojennego trofeum do Konstantynopola, stolicy, od której Algier był zależny. Przekazanie Franciszka miałoby być dowodem na to, że Algier kontroluje konflikt z Cuco. Próba ta jednak nie powiodła się ze względu na uporczywe żądania olbrzymiego okupu. Rada miasta wydała wyrok śmierci 24 stycznia 1603 roku świadoma uprzedniej pomyłki co do tożsamości więźnia. Uznano, że ukradł czterech niewolników i był szpiegiem. Franciszek nie wyparł się wiary. Odmówiono mu możliwości spowiedzi.
Wyrok wykonano 25 stycznia 1603 roku "in odium fidei". Według relacji świadków ubrany w tunikę i z łańcuchem na szyi przeszedł główną ulicą miasta wśród krzyków i obelg ze strony mieszkańców. Modlił się głośno recytując "Pieśń trzech młodzieńców w piecu ognistym". Został obdarty żywcem ze skóry, która wypchana słomą została wystawiona w bramie miasta. Chrześcijanie zebrali małe fragmenty jego ciała, aby je chronić jako relikwie. Niektóre z nich dotarły do Włoch, a według tekstu z 1605 roku na Sycylię przewieziono rękę oraz skórę ramienia męczennika. Obecnie nie wiadomo, gdzie się znajdują. Kuzyn Franciszka zdołał odzyskać wolność i pochować okaleczone ciało krewnego.
Beatyfikacja.
7 lutego 2014 roku papież Franciszek ogłosił dekret o jego męczeństwie otwierając drogę do uznania go za błogosławionego. Uroczystość odbyła się 12 października 2014 na piazza Italia w Sassari pod przewodnictwem papieskiego delegata, kardynała Angelo Amato, prefekta Kongregacji Spraw Kanonizacyjnych. Ojciec Zirano został zaproponowany jako patron i opiekun ludzi uprowadzonych, zniewolonych oraz imigrantów przekraczających pustynie i morza w poszukiwaniu wolności.
Wspomnienie.
Jego wspomnienie liturgiczne obchodzone jest 25 stycznia (dies natalis).

</doc>
<doc id="3248526" url="https://pl.wikipedia.org/wiki?curid=3248526" title="Best Friend (singel Foster the People)">
Best Friend (singel Foster the People)

Best Friend – utwór amerykańskiego indie popowego zespołu Foster the People, który znalazł się na ich drugim albumie studyjnym, zatytułowanym "Supermodel". Utwór wydany został 10 marca 2014 roku przez wytwórnię Columbia Records jako trzeci singel z nowego albumu. Twórcami tekstu utworu są Isom Innis oraz Mark Foster, który wraz z Paulem Epworthem zajął się jego produkcją. Do singla nakręcono także teledysk, a jego reżyserią zajął się Ben Brewer. Utwór był notowany na 86. miejscu na liście przebojów w Kanadzie.

</doc>
<doc id="3248527" url="https://pl.wikipedia.org/wiki?curid=3248527" title="Tensor Riemanna-Christoffela">
Tensor Riemanna-Christoffela



</doc>
<doc id="3248528" url="https://pl.wikipedia.org/wiki?curid=3248528" title="Are You What You Want to Be?">
Are You What You Want to Be?

Are You What You Want to Be? – utwór amerykańskiego indie popowego zespołu Foster the People, który znalazł się na ich drugim albumie studyjnym, zatytułowanym "Supermodel". Utwór wydany został 9 września 2014 roku przez wytwórnię Columbia Records jako czwarty singel z nowego albumu. Twórcami tekstu utworu są Paul Epworth i Mark Foster, którzy także zajęli się jego produkcją. Singel notowany był na 42. miejscu w notowaniu Hot Rock Songs w Stanach Zjednoczonych.

</doc>
<doc id="3248530" url="https://pl.wikipedia.org/wiki?curid=3248530" title="Barwa gleby">
Barwa gleby

Barwa gleby – wrażenie psychiczne wywoływane, gdy oko odbiera odbite od gleby promieniowanie elektromagnetyczne z zakresu światła widzialnego. Barwa jest jedną z najważniejszych, najbardziej rzucających się w oczy cech morfologicznych gleby. 
Tradycyjne nazwy gleb w wielu regionach świata najczęściej wywodzą się od charakterystycznych kolorów poziomów glebowych, np. czarnoziemy, gleby brunatne, bielice, gleby cynamonowe, żółtoziemy, czerwonoziemy. 
Barwa gleby w większości klasyfikacji jest jednym z kryteriów identyfikacyjnych poziomów glebowych. Jest ona przesłanką do wnioskowana na temat składu mineralnego, składu chemicznego, urodzajności, stosunków powietrzno-wodnych, jakości siedliska itp. 
Albedo powierzchni ziemi, a przez to ilość pochłanianej energii słonecznej (a więc i temperatura powierzchniowej części gleb) jest w ścisłym związku z barwą powierzchni gleb, zwłaszcza na terenach nieporośniętych roślinnością. 
Przy kartografii gleb do wyznaczania zasięgów konturów jednostek glebowych wykorzystuje się m.in. różnice w zabarwieniu powierzchni gruntu.
Główne składniki gleby mające dominujący wpływ na jej zabarwienie:
Barwy dzielimy na:
Skala barw Munsella
Ocena barwy jest dość subiektywna i zależy od uzdolnień i doświadczenia obserwatora. By uniknąć nieporozumień i ustandaryzować opis barwy stosuje się tabele barw wzorcowych. W gleboznawstwie standardem jest skala barw Munsella (Atlas kolorów Munsella, "Munsell Soil Color Charts", "Standard Soil Color Charts"). Rzeczywiste barwy materiału (osobno w stanie suchym i wilgotnym) porównuje się z barwami na tablicach wzorcowych. Każdą barwę charakteryzują trzy parametry:
Barwę gleby określa się symbolami najbliższego jej wzorca. Każda barwa ma też nazwę w języku angielskim: np. 10YR 8/6 to "yellow orange", barwa żółtopomarańczowa, a 7.5 YR 5/6 to "bright brown" barwa jasnobrązowa.

</doc>
<doc id="3248531" url="https://pl.wikipedia.org/wiki?curid=3248531" title="Helena Beat">
Helena Beat

Helena Beat – utwór amerykańskiego indie popowego zespołu Foster the People, który znalazł się na ich debiutanckim albumie studyjnym, zatytułowanym "Torches". Utwór wydany został 26 lipca 2011 roku przez wytwórnię Columbia Records jako drugi singel z pierwszego albumu. Twórcą tekstu utworu jest Mark Foster, zaś jego produkcją zajął się Greg Kurstin. Do singla nakręcono także teledysk, a jego reżyserią zajął się Ace Norton. Utwór był notowany na 70. miejscu na liście przebojów w Kanadzie.

</doc>
<doc id="3248532" url="https://pl.wikipedia.org/wiki?curid=3248532" title="Jan Turnowski">
Jan Turnowski

Jan Turnowski (ur. w 1567 w Barcinie, zm. 8 kwietnia 1629 w Toruniu) – senior Jednoty braci czeskich, teolog, poeta. W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego. 
Życiorys.
Jan Turnowski zapewne urodził się w Barcinie i był synem ministra braci czeskich Jana, a bratankiem Symeona Bogumiła. W 1579 roku był w orszaku jadącego na studia w Genewie Andrzeja Ossolińskiego. Uczył się również w szkołach w Głogowie i Wrocławiu. W latach 1588–1593 był na studiach wyższych w Genewie, Bazylei, Strasburgu i Zurychu, a później w Poznaniu został ministrem, gdzie stracił swój młodzieńczy dorobek pisarski podczas tumultu wyznaniowego. W 1595 roku był w Baranowie ministrem braci czeskich i kaznodzieją Andrzeja Leszczyńskiego, towarzysząc mu na sejmy. W 1595 roku uczestniczył w synodzie toruńskim i przez władze Jednoty był w tym czasie upominany za kontakty z braćmi polskimi.
Minister w Krotoszynie, a później w Karminie, Beresteczku i Opolu Lubelskim w latach 1597–1598, a w Łobżenicy w latach 1604–1610. Otrzymał wieniec poetycki w 1600 roku we Wrocławiu, a w 1608 roku na uniwersytecie w Marburgu doktorat teologii. W Pradze nie przyjął stanowiska w konsystorzu ewangelickim i przy kościele Świętego Jerzego w Toruniu został w 1610 roku polskim kaznodzieją. W toruńskim gimnazjum akademickim został profesorem teologii, opiekując się tam studentami z Wielkopolski. 23 października 1612 roku obrany seniorem i uczestniczył w wielu synodach w Polsce i na Morawach. 8 kwietnia 1629 zmarł w Toruniu. Żonaty z nieznaną bliżej Elżbietą, a później z córką burmistrza Torunia Magdaleną Seiffertówną. 
Autor rozpraw teologicznych i pism polemicznych przeciw jezuitom: m.in. "Nowin z Poznania o gwałtownym zburzeniu zborów ewangelickich" wydanych w 1614 roku w Toruniu i dwóch tomików epigramatów łacińskich. Współpracował podczas polskiego tłumaczeniu Nowego Testamentu wydanego w 1606 roku w Gdańsku. Prawdopodobnie brał udział w przekładzie całej Biblii wydanej w Gdańsku w 1632 roku. Uzupełnił i wydał na nowo "Kancjonał Piotra Artomiusza" (Toruń 1611) oraz Psalmy w przekładzie M. Rybińskiego (Toruń 1617, 1618, Gdańsk 1619, Raków 1624). W zespole redaktorskim Jana Turnowskiego opracowującym m.in. kancjonał gdański z 1619 r. był Jakub Gembicki.

</doc>
<doc id="3248533" url="https://pl.wikipedia.org/wiki?curid=3248533" title="Leonel Olmedo">
Leonel Olmedo

Armando Leonel Olmedo Pérez (ur. 8 kwietnia 1981 w mieście Meksyk) – meksykański piłkarz występujący na pozycji środkowego lub prawego obrońcy.
Kariera klubowa.
Olmedo pochodzi ze stołecznego miasta Meksyk i jest wychowankiem akademii juniorskiej tamtejszego zespołu Club América. Do seniorskiej drużyny został włączony jako dziewiętnastolatek przez szkoleniowca Gonzalo Farfána i w meksykańskiej Primera División zadebiutował 13 sierpnia 2000 w przegranym 0:2 spotkaniu z Tolucą. W 2001 roku zdobył ze swoją ekipą Puchar Gigantów CONCACAF, zaś w wiosennym sezonie Verano 2002 wywalczył pierwszy i jedyny w karierze tytuł mistrza Meksyku, jednak pozostawał wówczas głębokim rezerwowym zespołu prowadzonego przez Manuela Lapuente, tylko raz pojawiając się na boisku. Bezpośrednio po tym sukcesie udał się na wypożyczenie do beniaminka najwyższej klasy rozgrywkowej – drużyny San Luis FC z siedzibą w mieście San Luis Potosí, gdzie spędził rok w roli podstawowego defensora ekipy. Po powrocie do Amériki w 2004 roku zajął z nią drugie miejsce w rozgrywkach kwalifikacyjnych do Copa Libertadores – InterLidze, lecz wciąż wyłącznie sporadycznie pojawiał się na ligowych boiskach.
Latem 2004 Olmedo powrócił do San Luis FC, tym razem występującego już w drugiej lidze meksykańskiej, lecz już po roku, na koniec rozgrywek 2004/2005, awansował z tą drużyną na najwyższy szczebel ligowy. Mimo iż początkowo pełnił rolę rezerwowego, to po kilku miesiącach wywalczył sobie pewne miejsce w wyjściowej jedenastce, premierowego gola w pierwszej lidze zdobywając 10 maja 2006 w wygranej 2:1 konfrontacji z Tolucą. W tym samym, wiosennym sezonie Clausura 2006 osiągnął z San Luis największy sukces w historii klubu – wicemistrzostwo Meksyku, będąc kluczowym zawodnikiem formacji defensywnej. W połowie 2007 roku został wypożyczony do ekipy Club Necaxa z siedzibą w Aguascalientes, której barwy reprezentował przez pół roku, jednak ani razu nie pojawił się wówczas na boisku. Po powrocie do San Luis wciąż był podstawowym graczem zespołu, lecz pewną pozycję w składzie stracił w połowie 2009 roku.
W styczniu 2010 Olmedo na zasadzie wypożyczenia przeniósł się do drugoligowego Tiburones Rojos de Veracruz. W klubie z portowego miasta spędził półtora roku jako jeden z ważniejszych piłkarzy linii obrony, w jesiennym sezonie Apertura 2010 docierając do finału rozgrywek Liga de Ascenso. W późniejszym czasie udał się na wypożyczenie po raz kolejny, do kolejnego drugoligowca – CD Irapuato, gdzie bez większych sukcesów występował przez sześć miesięcy, zaś w połowie 2012 roku powrócił do najwyższej klasy rozgrywkowej, zostając wypożyczony do ekipy Querétaro FC. Tam pojawiał się na boisku zaledwie dwukrotnie, po czym, również na zasadzie wypożyczenia, powrócił do drugoligowego CD Irapuato, nie rozgrywając jednak w jego barwach ani jednego spotkania w lidze, a po upływie pół roku jego klub został rozwiązany. W maju 2013 zespół San Luis FC – posiadacz jego karty zawodniczej – przeniósł licencję do miasta Tuxtla Gutiérrez i zmienił nazwę na Chiapas FC.
Latem 2013 Olmedo udał się na wypożyczenie już po raz szósty, tym razem do nowo powstałej drugoligowej ekipy Alebrijes de Oaxaca, gdzie był jednym z podstawowych zawodników wyjściowego składu i w sezonie Clausura 2014 dotarł z nim do finału krajowego pucharu – Copa MX. Bezpośrednio po tym, również na zasadzie wypożyczenia, zasilił kolejnego drugoligowca – zespół Atlético San Luis.

</doc>
<doc id="3248535" url="https://pl.wikipedia.org/wiki?curid=3248535" title="Richard Evans (historyk)">
Richard Evans (historyk)

Sir Richard Evans (ur. 29 września 1947 w Londynie) – brytyjski historyk, profesor Uniwersytetu w Cambridge, specjalista w dziedzinie II wojny światowej i historii III Rzeszy, członek Królewskiego Towarzystwa Historycznego oraz Akademii Brytyjskiej.
Życiorys.
Evans studiował na Uniwersytecie w Cambridge, gdzie obronił prace: magisterską i doktorską, a następnie został profesorem. 
Jest wykładowcą na: Uniwersytecie w Cambridge, Uniwersytecie w Stirling, Uniwersytecie Wschodniej Anglii oraz Birbeck Collage w Londynie. Zajmuje się w nich tematyką historii Niemiec XIX w. oraz XX w. i II wojny światowej. Publikuje o: III Rzeszy, feminizmie, nazizmie, bitwach II wojny światowej i historii w aspekcie socjologii.
Dzięki swojej trylogii o historii III Rzeszy pt. "The Third Reich Trilogy" jest uznawany za światowy autorytet w tej dziedzinie. Tomy trylogii to: "The Coming of the Third Reich" (2003), "The Third Reich in Power" (2005) i "The Third Reich at War" (2009).
Współpracował z takimi historykami, jak: Antony Beevor, Norman Davies czy Ian Kershaw. Od 1978 roku należy do Królewskiego Towarzystwa Historycznego. Od 1993 roku jest członkiem Akademii Brytyjskiej. W 2012 roku otrzymał od królowej Elżbiety II tytuł szlachecki.
Wybrane publikacje.
Książki przetłumaczone na język polski

</doc>
<doc id="3248536" url="https://pl.wikipedia.org/wiki?curid=3248536" title="Call It What You Want">
Call It What You Want

Call It What You Want – utwór amerykańskiego indie popowego zespołu Foster the People, który znalazł się na ich debiutanckim albumie studyjnym, zatytułowanym "Torches". Utwór wydany został 2 grudnia 2011 roku przez wytwórnię Columbia Records jako trzeci singel z pierwszego albumu. Twórcą tekstu utworu jest Mark Foster, który wraz z Paulem Epworthem zajął się jego produkcją. Do singla nakręcono także teledysk, a jego reżyserią zajął się Ace Norton. Utwór był notowany na 39. miejscu na liście przebojów w Australii oraz uzyskał status złotej płyty w tym kraju.

</doc>
<doc id="3248537" url="https://pl.wikipedia.org/wiki?curid=3248537" title="Love Never Felt So Good">
Love Never Felt So Good

Love Never Felt So Good – piosenka Michaela Jacksona, napisana wspólnie z Paulem Anką, a zamieszczona na drugim pośmiertnym albumie Jacksona pt. "Xscape". Jest to pierwszy singel z albumu wydany 2 maja 2014. Oryginalna wersja utworu pochodzi z 1983 roku.

</doc>
<doc id="3248538" url="https://pl.wikipedia.org/wiki?curid=3248538" title="Całujcie mnie wszyscy w dupę">
Całujcie mnie wszyscy w dupę



</doc>
<doc id="3248539" url="https://pl.wikipedia.org/wiki?curid=3248539" title="Kosmetolog">
Kosmetolog



</doc>
<doc id="3248542" url="https://pl.wikipedia.org/wiki?curid=3248542" title="Uniwersytet Sunshine Coast">
Uniwersytet Sunshine Coast

Uniwersytet Sunshine Coast, Uniwersytet Słonecznego Wybrzeża (ang. University of the Sunshine Coast) – australijska uczelnia publiczna z główną siedzibą na terenie Sunshine Coast.
Projekt założenia uczelni w Sunshine Coast narodził się w 1973. W 1989 roku australijski rząd federalny zatwierdził jego powstanie, a w 1 lipca 1994 parlament Queensland uchwalił ustawę erygującą University College. W 1996 rozpoczęło się nauczanie. Pełny status uniwersytetu i obecną nazwę uczelnia uzyskała 1 stycznia 1999.
Podstawowe dane statystyczne.
W 2014 na uniwersytecie studiowało 9652 osób, w tym 1057 z zagranicy (głównie Indii, Niemiec, Stanów Zjednoczonych, Nepalu i Szwecji). Kobiety stanowiły 63,8% wszystkich studentów.
Uczelnia oferuje ponad 100 programów kierunkowych. Kampus uniwersytecki zajmuje powierzchnię 100 ha.
Jednostki organizacyjne.
Uniwersytet prowadzi swoją działalność w ramach dwóch wydziałów:

</doc>
<doc id="3248543" url="https://pl.wikipedia.org/wiki?curid=3248543" title="Linia kolejowa 154 Bátaszék – Baja – Kiskunhalas">
Linia kolejowa 154 Bátaszék – Baja – Kiskunhalas

Linia kolejowa Bátaszék – Baja – Kiskunhalas – linia kolejowa na Węgrzech. Jest to linia jednotorowa, w całości niezelektryfikowana. Łączy stację Bátaszék z Kiskunhalas. 
Historia.
Linia kolejowa została otwarta 8 stycznia 1885.

</doc>
<doc id="3248551" url="https://pl.wikipedia.org/wiki?curid=3248551" title="Zlatá Koruna">
Zlatá Koruna

Zlatá Koruna – gmina w Czechach, w powiecie Český Krumlov, w kraju południowoczeskim. Według danych z dnia 1 stycznia 2013 liczyła 724 mieszkańców.

</doc>
<doc id="3248552" url="https://pl.wikipedia.org/wiki?curid=3248552" title="Větřní">
Větřní

Větřní – gmina w Czechach, w powiecie Český Krumlov, w kraju południowoczeskim. Według danych z dnia 1 stycznia 2013 liczyła 4 126 mieszkańców.
Współpraca.
Miejscowość partnerska:

</doc>
<doc id="3248553" url="https://pl.wikipedia.org/wiki?curid=3248553" title="Hořice na Šumavě">
Hořice na Šumavě

Hořice na Šumavě – gmina w Czechach, w powiecie Český Krumlov, w kraju południowoczeskim. Według danych z dnia 1 stycznia 2013 liczyła 820 mieszkańców.

</doc>
<doc id="3248554" url="https://pl.wikipedia.org/wiki?curid=3248554" title="Loučovice">
Loučovice

Loučovice – gmina w Czechach, w powiecie Český Krumlov, w kraju południowoczeskim. Według danych z dnia 1 stycznia 2013 liczyła 1 961 mieszkańców.

</doc>
<doc id="3248555" url="https://pl.wikipedia.org/wiki?curid=3248555" title="Světlík">
Světlík

Světlík (niem. "Kirchschlag") – gmina w Czechach, w powiecie Český Krumlov, w kraju południowoczeskim. Według danych z dnia 1 stycznia 2013 liczyła 258 mieszkańców.

</doc>
<doc id="3248556" url="https://pl.wikipedia.org/wiki?curid=3248556" title="Joaquim Agostinho">
Joaquim Agostinho

Joaquim Fernandes Agostinho, OIH (ur. 7 kwietnia 1943 w Brejenjas, zm. 10 maja 1984 w Lizbonie) – portugalski kolarz szosowy, zwycięzca 4 etapów Tour de France, sześciokrotny mistrz Portugalii.
Wczesne życie.
Joaquim Agostinho urodził się w Brejenjas, wiosce znajdującej się niedaleko Torres Vedras. Mieszkał przez kilka lat w Casalinhos de Alfaiata. W młodości rozpoczął treningi w klubie kolarskim Sporting CP. Agostinho przez trzy lata służył w portugalskiej armii na misjach w Angoli i Mozambiku podczas portugalskiej wojny kolonialnej, która trwała w latach 1961-1974.
Kariera.
Joaquim Agostinho w 1968 roku rozpoczął starty w wyścigach amatorskich w Portugalii. Po kilku zwycięstwach w tych wyścigach podpisał profesjonalny kontrakt ze Sportingiem CP. Jeszcze w tym samym roku wygrał pierwszy wyścig w profesjonalnej karierze - Tour de São Paulo, gdzie poznał dyrektora grupy Frimatic – Jeana de Gribaldy’ego (zaproponował zawodnikowi przejście do jego grupy) oraz wystartował na mistrzostwach świata 1968 w miejscowości Imola (16. miejsce w wyścigu zawodowców ze startu wspólnego).
W 1969 roku Agostinho zadebiutował w słynnym wyścigu - Tour de France 1969, który zakończył na 8. miejscu (zwycięstwa na 5. i 14. etapie). Następne zwycięstwo na etapie Tour de France odniósł w edycji 1973, potem z etapowych zwycięstw cieszył się w edycji 1977 (później odebrane z powodu wykrycia w jego organizmie środków dopingujących) i edycji 1979 w L’Alpe d’Huez. Najwyższe miejsce w klasyfikacji generalnej "Wielkiej Pętli" to 3. miejsca, które zajmował dwukrotnie w swojej karierze: 1978 i 1979. Ostatni, 12. start w Tour de France miał miejsce w edycji 1983 (11. miejsce).
Agostinho również czterokrotnie startował w Vuelta a España, w którym w edycji 1974 zajął w klasyfikacji generalnej 2. miejsce (zwycięstwa w trzech etapach), a także w latach 1970-1972 trzykrotnie z rzędu wygrywał wyścig Volta a Portugal, a w latach 1968-1973 sześciokrotnie z rzędu był mistrzem Portugalii.
W 1982 roku z powodu spadku formy w poprzednim sezonie zrezygnował ze startów, by móc więcej czasu poświęcić pracy w swoim gospodarstwie.
Doping.
Joaquim Agostinho był trzykrotnie przyłapany na stosowaniu środków dopingujących: Volta a Portugal 1969 i 1973 i podczas Tour de France 1977.
Wypadek i śmierć.
Joaquim Agostinho prowadził w wyścigu Tour of Algarve w Quarteiri w kwietniu 1984 roku, gdy pies wybiegł na trasę wyścigu na kilkaset metrów przed metą. Agostinho zderzył się z nim i upadł na ziemię, uderzając się w głowę. Jednak po chwili wsiadł na rower i wraz z innymi zawodnikami przekroczyli linię mety. Po zakończeniu wyścigu podszedł do ambulansu, trzymając się za głowę. Następnie udał się do hotelu, skąd dwie godziny później został przewieziony do szpitala w Faro, gdzie badania rentgenowskie wykazało złamanie kości ciemieniowej w czaszce. Został zabrany przez karetkę cztery godziny po jego upadku, do Lizbony, do najbliższego szpitala w mieście, w którym mogłyby być leczony. Wpadł w śpiączkę w karetce i już się z niej nie obudził. Zmarł 10 maja 1984 roku w wieku 41 lat.

</doc>
<doc id="3248557" url="https://pl.wikipedia.org/wiki?curid=3248557" title="Saint Clair">
Saint Clair

Rzeki:
Miejscowości w USA:
Gminy w USA:
Hrabstwa w USA:
Miejscowości w Kanadzie:

</doc>
<doc id="3248558" url="https://pl.wikipedia.org/wiki?curid=3248558" title="Amacueca">
Amacueca

Amacueca – miasto w centralnej części meksykańskiego, stanu Jalisco, około 130 km na południe od stolicy stanu - Guadalajary. Jest siedzibą władz gminy Amacueca. Miasto w 2010 r. zamieszkiwało ponad 2800 osób.
Nazwa miejscowości pochodzi od słów z języka nahuatl i oznacza "miejsce zbioru fig" ("Ficus insipida").

</doc>
<doc id="3248560" url="https://pl.wikipedia.org/wiki?curid=3248560" title="Październik 2014">
Październik 2014



</doc>
<doc id="3248561" url="https://pl.wikipedia.org/wiki?curid=3248561" title="Z Nation">
Z Nation

Z Nation – amerykański serial telewizyjny z gatunku horroru, wyprodukowany przez The Asylum. Pomysłodawcą serialu jest Karl Schaefer.
22 grudnia 2018 roku, stacja SyFy ogłosiła zakończenie produkcji serialu po pięciu sezonach.
Fabuła.
Fabuła serialu rozpoczyna się trzy lata po tym jak nieznany wirus wywołał na świecie epidemię zombie. Jedynym ratunkiem dla ludzkości jest więzień, który został zaszczepiony eksperymentalną szczepionką. Grupa bohaterów podejmuje się misji dostarczenia tego człowieka z Nowego Jorku do Kalifornii. Ostatnie działające laboratorium medyczne czeka na jego krew aby z niej wyprodukować szczepionkę.
Produkcja.
Serial emitowany jest od 12 września 2014 roku przez stację SyFy. W Polsce serial jest emitowany od 1 marca 2015 roku.
21 października 2014 roku stacja SyFy zamówiła 2. sezon serialu. 6 listopada 2015 trzeci, 30 listopada 2016 czwarty sezon, a 17 grudnia 2017 piąty.

</doc>
<doc id="3248562" url="https://pl.wikipedia.org/wiki?curid=3248562" title="Ulica Łuhańska we Lwowie">
Ulica Łuhańska we Lwowie

Ulica Łuhańska (j.ukr. Вулиця Луганська) – ulica we Lwowie, w dzielnicy Persenkówka, w rejonie sychowskim. Biegnie od ulicy Stryjskiej do ulicy Zielonej, równolegle do linii kolejowej Lwów-Czerniowce. Posiada znaczenie ponadlokalne.
Przebieg.
Rozpoczyna się rondem z ulicą Zieloną, w połowie jej długości znajduje się węzeł drogowy na przecięciu z Aleją Czerwonej Kaliny, ulica Łuhańska kończy się dwupoziomowym skrzyżowaniem z ulicą Stryjską, przedłużenie na wschód to ulica Pasieczna. 20 września 2013 rada miasta podjęła uchwałę o budowie przedłużenia ulicy w kierunku zachodnim, przez Skniłówek do ulicy Gródeckiej.
Zabudowa.
Przy ulicy Łuhańskiej 2, przy rondzie tworzonym z ulicą Zieloną znajduje się dworzec autobusowy numer 5. W latach 1970-1991 znajdowała się tu również pętla linii trolejbusowej nr. 8 oznaczana jako „ul. Łuhańska”. Od 2013 kursują tu linie marszrutek 13, 35, 42.
Ulica Łuhańska posiada zabudowę tylko po północnej, parzystej stronie. Tworzą ją magazyny, hurtownie i zabudowa przemysłowa, u zbiegu z ulicą Kozielnicką znajduje się elektrownia miejska. Po stronie południowej biegnie linia kolejowa ze stacją Persenkówka.

</doc>
<doc id="3248563" url="https://pl.wikipedia.org/wiki?curid=3248563" title="Aleksandr Mozin">
Aleksandr Mozin

Aleksandr Mozin (ros. Александр Мозин; ur. 9 czerwca 1961) – radziecki łyżwiarz szybki, wicemistrz Europy.
Kariera.
Największy sukces na arenie międzynarodowej Aleksandr Mozin osiągnął w 1986 roku, kiedy zdobył srebrny medal podczas mistrzostw Europy w wieloboju w Oslo. Rozdzielił tam na podium Heina Vergeera z Holandii oraz Szweda Tomasa Gustafsona. Wygrał tam biegu na 5000 i 10 000 m, w biegu na 500 m był dziewiętnasty, a na 1500 m zajął szóste miejsce. W tym samym roku był też siódmy na wielobojowych mistrzostwach świata w Inzell, gdzie jego najlepszym wynikiem było trzecie miejsce w biegu na 5000 m. W 1988 roku wystartował na igrzyskach olimpijskich w Calgary, zajmując osiemnastą pozycję na dystansie 10 000 m. Parokrotnie startował w zawodach Pucharu Świata, jednak nigdy nie stanął na podium. W 1988 roku zakończył karierę.
Nigdy nie zdobył medalu mistrzostw ZSRR w wieloboju, był jednak drugi na 10 000 m w 1981 roku i trzeci na 5000 m w 1984 roku.

</doc>
<doc id="3248564" url="https://pl.wikipedia.org/wiki?curid=3248564" title="Helena Brodowska">
Helena Brodowska



</doc>
<doc id="3248565" url="https://pl.wikipedia.org/wiki?curid=3248565" title="Język ubychski">
Język ubychski



</doc>
<doc id="3248566" url="https://pl.wikipedia.org/wiki?curid=3248566" title="Maria Żelechowska-Wyrzykowska">
Maria Żelechowska-Wyrzykowska

Maria Żelechowska-Wyrzykowska, ps. "Marysiątko" (ur. 2 grudnia 1916 w Boguszach, zm. 14 stycznia 2003) – polska działaczka ludowa i społeczna, nauczycielka, żołnierz Batalionów Chłopskich, porucznik.
Życiorys.
Urodziła się w rodzinie ziemiańskiej. W młodości zamieszkała w Warszawie. W 1935 ukończyła gimnazjum fundacji Wandy Szachtmajerowej. Następnie studiowała na Wydziale Rolnym SGGW w Warszawie, gdzie uzyskała absolutorium w czerwcu 1939. W czasie studiów działała w ZMW „Wici” i Kole Oświaty Rolniczej Studentów SGGW.
W lutym 1940 włączyła w działania w ramach SL „Roch”. Pracowała dla Komendy Głównej Batalionów Chłopskich. Kierowała Oddziałem V łączności Komendy Głównej Batalionów Chłopskich po Marii Maniakównie. Zajmowała się kolportażem prasy Stronnictwa Ludowego „Roch” oraz Batalionów Chłopskich. W jej mieszkaniu znajdował się punkt kontaktowy Batalionów Chłopskich, CKRL i Stronnictwa Ludowego „Roch”. Została aresztowana 2 października 1941 i była więziona w warszawskiej Serbii do 12 sierpnia 1942. W maju 1944 przekazała kierownictwo Oddziału V łączności Komendy Głównej Batalionów Chłopskich Helenie Brodowskiej.
Po zakończeniu II wojny światowej zamieszkała w Ciechanowie. W 1949 rozpoczęła pracę w tamtejszym Liceum Pedagogicznym, a później w Pedagogicznej Szkole Technicznej.

</doc>
<doc id="3248567" url="https://pl.wikipedia.org/wiki?curid=3248567" title="Macedonio Melloni">
Macedonio Melloni

Macedonio Melloni (ur. 11 kwietnia 1798 w Parmie, zm. 11 sierpnia 1854 w Portici) – włoski fizyk, profesor Uniwersytetu w Parmie, pionier w dziedzinie badań promieniowania cieplnego (wł. "calorico raggiante"), twórca pierwszych przyrządów umożliwiających pomiary w długofalowym zakresie widma (w tym IR), oparte na zjawisku termoelektrycznym, odznaczony w roku 1834 Medalem Rumforda.
Życiorys.
Urodził się w Parmie. Po studiach w Politechnice Paryskiej wrócił do rodzinnego miasta, gdzie w roku 1824 został mianowany profesorem fizyki w Università degli Studi di Parma.
Jako przeciwnik absolutyzmu uczestniczył w ruchach powstańczych (zob. Giuseppe Mazzini, Giuseppe Garibaldi, Młode Włochy, Risorgimento, Karbonariusze), wskutek czego został w roku 1831 (lub 1830) zmuszony do ucieczki do Francji, gdzie mieszkał do roku 1839 bez stałego stanowiska. Prowadził badania w Uniwersytecie Montpellier oraz w Genewie.
Uzyskane wyniki były podstawą przyznania mu przez Royal Society w roku 1834 Medalu Rumforda (na wniosek Faradaya). W następnym roku komisja, w której skład wchodzili François Arago, Jean-Baptiste Biot i Siméon Denis Poisson, przyznała mu tytuł członka korespondenta Instytutu Francji. W roku 1839 został członkiem zagranicznym Royal Society.
W tymże roku Alexander von Humboldt, przyjaciel Melloniego i wybitny geolog, zaproponował na jego kandydaturę na dyrektora organizowanego wówczas obserwatorium Wezuwiusza ("Osservatorio Vesuviano"). Kandydatura została zaakceptowana przez Ferdynanda II. Melloni wrócił do Włoch i zamieszkał w Neapolu. Kierował „Konserwatorium Sztuk i Rzemiosł” oraz "Osservatorio Vesuviano" do roku 1848 (formalnie do 6 listopada 1849). W tym roku za udział w ruchu liberalnym został pozbawiony wszystkich funkcji publicznych. W uznaniu osiągnięć naukowych przebywał na „wygnaniu” w Villa Moretta w Portici, gdzie kontynuował badania właściwości promieniowania cieplnego.
Zmarł na cholerę w Portici w wieku 56 lat.
Zakres badań.
Badania promieniowania cieplnego, wykonane przez Melloniego, poprzedzały o ponad 20 lat sformułowanie przez Kirchoffa jego prawa promieniowania, według którego zdolność emisyjna ciała doskonale czarnego zależy w stanie równowagi wyłącznie od jego temperatury (pojęcie ciała doskonale czarnego Kirchhoff wprowadził w roku 1862). Poprzednikami Melloniego, z których osiągnięć korzystał, byli m.in. Carl Scheele, Pierre Prévost, John Leslie (zob. chronologia termodynamiki) oraz Thomas Johann Seebeck – odkrywca zjawiska termoelektrycznego, zjawiska Seebecka (podstawa działania termopar) i Johann Schweigger (1779–1857) – wynalazca miernika prądu stałego, nazwanego na cześć Luigi Galvaniego galwanometrem. W czasie pobytu w Paryżu jego współpracownikiem był inny włoski fizyk, Leopoldo Nobili (1784–1835), wynalazca nowego typu galwanometru.
Badania właściwości promieniowania cieplnego Melloni wykonywał, korzystając z zaprojektowanego przez siebie zestawu pomiarowego, przypominającego współczesne urządzenie nazywane „ławą optyczną”. Na metrowej długości szynie mosiężnej umieszczał źródło promieniowania, detektor i ok. 50 innych elementów, np. płytki z materiałów, dla których określał parametry przewodzenia i odbicia promieni cieplnych.
Publikacje.
Wśród licznych publikacji Melloniego znajdują się m.in. pozycje dostępne w Internet Archive:
Upamiętnienie.
Naukowy dorobek Macedonio Melloniego jest tematem wielu artykułów i omawiany w przeglądowych opracowaniach książkowych, np.:
Imię Meloniego nosi "Istituto Tecnico Economico Statale, I.T.E." w Parmie i Szpital w Mediolanie, położony przy Via Macedonio Melloni 52. Nazwę Via Macedonio Melloni nadano również jednej z ulic w Parmie. Kolekcja jego wynalazków jest przechowywana i udostępniana przez Università degli Studi di Parma.
Nieustannie wznawiane są książki autorstwa Melloniego. W roku 2012 ukazała się np. książka "Considerazioni Ed Esperienze Intorno Al Magnetismo Delle Rocce: Memoria I, Sulla Polarit Magnetica Delle Lare E Rocce Affini", reprodukcja wersji wydanej przed rokiem 1923 (w roku 2009 udostępniono wersję cyfrową wydania z roku 1853).

</doc>
<doc id="3248569" url="https://pl.wikipedia.org/wiki?curid=3248569" title="Pearl Jam 2007 European Tour">
Pearl Jam 2007 European Tour

Pearl Jam 2007 European Tour – krótka europejska trasa koncertowa zespołu Pearl Jam z 2007 r.
Lista koncertów.
Na 15 czerwca planowany był koncert w Wenecji w Parco San Gugliano; został odwołany.

</doc>
<doc id="3248587" url="https://pl.wikipedia.org/wiki?curid=3248587" title="Johann Gerhard Oncken">
Johann Gerhard Oncken

Johann Gerhard Oncken (ur. 26 stycznia 1800 w Varel, zm. 1 stycznia 1884 w Zurychu) – niemiecki duchowny baptystyczny, pionier baptyzmu w Niemczech i w kontynentalnej części Europy.
Młodość i przełom duchowy.
Wychowywał się w rodzinie luterańskiej i w 14. roku życia został konfirmowany. Podczas emigracji do Wielkiej Brytanii zetknął się z prezbiterianami i metodystami. Pod ich wpływem doznał w 1820 przełomu duchowego. Stał się członkiem jednego ze zborów reformowanych w Anglii. W efekcie podjął działalność kolportera Pisma Świętego Edinburgh Bible Society (Edynburskiego Towarzystwa Biblijnego) oraz misjonarza British Continental Society.
Początki związków z baptyzmem.
Rozważając kwestie teologiczne doszedł do przekonania, iż chrzest dzieci nie ma uzasadnienia w Nowym Testamencie. 22 kwietnia 1834 w rzece Łabie przyjął chrzest na wyznanie wiary przez pełne zanurzenie z rąk przebywającego w Niemczech amerykańskiego duchownego i teologa baptystycznego Barnasa Searsa (1802–1880). Ponieważ wraz z nim chrzest przyjęła jego żona oraz 5 innych osób utworzono wówczas w Hamburgu pierwszy zbór baptystyczny na terenie Niemiec. W konsekwencji oddał się pracy misyjnej mającej na celu szerzenie baptyzmu.
Promotor baptyzmu w skali krajowej i kontynentalnej.
Nawiązał współpracę z Baptist Board of Foreign Missions (Baptystyczny Zarząd Misji Zagranicznych) i przy wsparciu tej organizacji prowadził działalność misyjną na terenie Królestwa Prus, Austro-Węgier, Bałkanów, Imperium Rosyjskiego i Skandynawii. W 1849 był czołowym inicjatorem powstania Związku Zjednoczonych Zborów Ochrzczonych Chrześcijan w Niemczech i Danii (Bund der vereinigten Gemeinden getaufter Christen in Deutschland und Dänemark) zwanego później Związkiem Niemieckich Zborów Baptystów (Bund deutscher Baptistengemeinden). W chwili śmierci Onckena Związek ten składał się z 165 zborów i ponad 30 tysięcy członków.
Najbliższymi współpracownikami Onckena byli Gotfried Wilhelm Lehmann (1799–1882) i Julius Köbner (1806–1884). On sam zajmował jednak pierwszorzędną pozycję wśród baptystów niemieckich jako „der Begründer der deutschen Baptismus” („założyciel baptyzmu niemieckiego”) i przywódca ruchu baptystycznego wśród Niemców w różnych ośrodkach całej Europy kontynentalnej.
Związki z ruchem baptystycznym na ziemiach polskich.
Pierwsze niemieckie zbory baptystyczne powstałe na obecnym terytorium państwa polskiego miały bieżące kontakty z Onckenem, czego wyrazem były jego wizyty w Elblągu, Wrocławiu i Szczecinie. Współpracował z nim także Gotfryd Fryderyk Alf, pionier baptyzmu w Królestwie Kongresowym.
Publikacja pism.
Poglądy teologiczne Onckena znalazły sumaryczny wyraz w konfesji z 1847 pt. "Glaubensbekenntnis und Verfassung der Gemeinden gläubig getaufter Christen (gewöhnlich "Baptisten" genannt) mit Belegen aus der Heiligen Schrift" ("Wyznanie wiary i ustrój zborów ochrzczonych wierzących chrześcijan potocznie nazywanych "baptystami" z dowodami z Pisma Świętego"). Jego kazania i przemowy zostały opublikowane m.in. w dziele pt. "Licht und Recht. Eine Sammlung von Predigten und Reden" (Kassel 1901).

</doc>
<doc id="3248589" url="https://pl.wikipedia.org/wiki?curid=3248589" title="Mistrzostwa Europy w Piłce Nożnej 2000 (eliminacje)">
Mistrzostwa Europy w Piłce Nożnej 2000 (eliminacje)

W eliminacjach do Mistrzostw Europy w Piłce Nożnej 2000 wzięło udział 49 reprezentacji narodowych. Do mistrzostw zakwalifikowało się 9 zespołów, które zajęły pierwsze miejsca w grupach, najlepszy zespół, który zajął drugie miejsce w grupie oraz cztery zespoły z drugich miejsc w grupach, które wywalczyły udział w turnieju w barażach.
Reprezentacja Belgii i Holandii, jako gospodarze, mieli zapewniony udział w turnieju.
Podział na koszyki.
Podział ustalono 18 stycznia 1998 roku w Gandawie w Belgii. Niemcy jako zwycięzcy poprzedniej edycji mistrzostw Europy zostali rozstawieni w koszyku pierwszym. Reszta drużyn została podzielona na podstawie punktów w kwalifikacjach do Euro 1996 oraz mundialu w 1998 roku.
Grupy.
LegendaPkt – punktyM – meczeZ – zwycięstwaP – porażkiR – remisyBr+ – bramki strzeloneBr- – bramki stracone+/- – różnica bramek
Ranking drużyn z 2. miejsc.
Odliczono mecze z drużynami z 5. i 6. miejsc

</doc>
<doc id="3248593" url="https://pl.wikipedia.org/wiki?curid=3248593" title="Bjørn Arne Nyland">
Bjørn Arne Nyland

Bjørn Arne Nyland (ur. 8 października 1962 w Lillestrøm) – norweski łyżwiarz szybki, mistrz świata juniorów i brązowy medalista mistrzostw Europy.
Kariera.
Pierwszy sukces w karierze Bjørn Arne Nyland osiągnął w 1981 roku kiedy zwyciężył na mistrzostwach świata juniorów w Elverum. Wśród seniorów jego największym sukcesem było zdobycie brązowego medalu podczas wielobojowych mistrzostw Europy w Hadze w 1983 roku. W poszczególnych biegach był tam kolejno jedenasty na 500 m, pierwszy na 5000 m, dwunasty na 1500 m oraz trzeci na dystansie 10 000 m. W tym samym roku zajął siódme miejsce na wielobojowych mistrzostwach świata w Oslo, gdzie jego najlepszym wynikiem było piąte miejsce w biegu na 10 000 m. W 1984 roku wystartował na igrzyskach olimpijskich w Sarajewie, zajmując siódme miejsce w biegu na 5000 m, trzynaste na dwukrotnie dłuższym dystansie i siedemnaste na 1500 m. Wielokrotnie startował w zawodach Pucharu Świata, ale nigdy nie stanął na podium. Najlepsze wyniki osiągnął w sezonie 1986/1987, kiedy zajął piąte miejsce w klasyfikacji końcowej 1500 m. W 1988 roku zakończył karierę.

</doc>
<doc id="3248596" url="https://pl.wikipedia.org/wiki?curid=3248596" title="Nagroda im. Jerzego Zieleńskiego">
Nagroda im. Jerzego Zieleńskiego



</doc>
<doc id="3248598" url="https://pl.wikipedia.org/wiki?curid=3248598" title="Czesław Pruszyński">
Czesław Pruszyński

Czesław Pruszyński (ur. 2 maja 1890 w Żytomierzu – zm. 30 grudnia 1965 w Norwegii) – polski hrabia, prawnik, dyplomata, heraldyk.
Życiorys.
Syn Bohdana Tymoteusza i Marii Perre. Pochodził z rodziny ziemiańskiej. Ukończył studia prawno-ekonomiczne w Imperium Rosyjskim (w Moskwie lub Petersburgu). Uzyskał doktorat prawa międzynarodowego. Pracował na różnych stanowiskach, prowadząc jednocześnie studia z zakresu historii i prawa międzynarodowego. W czasie I wojny światowej na początku 1917 zmobilizowany do armii rosyjskiej, przydzielony do Wydziału Spraw Zagranicznych i Misji Wojskowych Sztabu Generalnego. W 1918 był sekretarzem poselstwa Rady Regencyjnej przy hetmanie Pawło Skoropadzkim w Kijowie. Po przyjeździe do Polski delegowany do Skandynawii w październiku 1918 z misją nawiązania stosunków z Ententą, starał się też tam o uzyskanie pomocy żywnościowej dla Polski.
Po odzyskaniu niepodległości Minister Spraw Zagranicznych mianował go w grudniu 1918 "chargé d’affaires" w Belgradzie, gdzie zorganizował poselstwo polskie. Od marca 1919 był ekspertem spraw historycznych i prawnych delegacji polskiej na konferencję pokojową w Paryżu.
W czerwcu 1919 został mianowany posłem nadzwyczajnym i ministrem pełnomocnym w Christianii (Oslo), funkcję sprawował do 1 kwietnia 1921, gdy powrócił do centrali i pracował w Wydziale Ogólnym Departamentu Dyplomatycznego MSZ. W okresie pobytu na placówce ożenił się z Wenche Krystyną z Grove-Prebensenów, córką norweskiego dyplomaty i polityka.
18 lutego 1922 został mianowany posłem nadzwyczajnym i ministrem pełnomocnym w Brazylii, 18 maja złożył listy uwierzytelniające prezydentowi Epitacio da Silva Pessoa.
Odwołany z Rio de Janeiro 1 stycznia 1924, 30 września 1924 zwolniony z MSZ. Wytoczył trwający kilka lat proces Ministerstwu o zwolnienie z pogwałceniem pragmatyki służbowej (był pracownikiem etatowym); na początku lat trzydziestych proces wygrał i otrzymał zaległe pobory, lecz do czynnej służby dyplomatycznej nie powrócił.
Po odwołaniu z placówki w Brazylii przebywał głównie w majątku rodzinnym żony Utnes w Arendal w Norwegii. Zajmował się pracami z zakresu historii i heraldyki. W związku z tym przyjeżdżał do Warszawy (gdzie miał mieszkanie) i Krakowa. W 1935 ogłosił w "Miesięczniku Heraldycznym" artykuł "O znaku Awdańca". W 1938 został członkiem zwyczajnym Polskiego Towarzystwa Heraldycznego, od 1937 był członkiem Rady Nadzorczej Banku Dyskontowego w Warszawie. W czasie II wojny światowej przebywał wraz z żoną w Warszawie.
Po wojnie pracował w Ministerstwie Żeglugi i Handlu. W 1950 wyjechał z Polski, osiadł w Norwegii. Od grudnia 1951 był przedstawicielem rządu RP na uchodźstwie w Norwegii, od. 1957 również w Szwecji i Danii.
Ogłosił "Quelques observations sur l’origine des relations entre la Pologne et le Pays de Liège dès le X-ème siècle" („La Meuse” 1954), pisał także m.in. o śladach najdawniejszych związków Polski z diecezją leodyjską (Leodium 1954), o Wikingach w Polsce w IX–X w. (Oslo 1956).
Jego żoną została w 1920 Wenche Krystyna Grove-Prebensen (ur. 4 stycznia 1897), tłumaczka polskich utworów literackich na język norweski, zmarła w listopadzie 1944 po przejściach powstania warszawskiego. Małżeństwo było bezpotomne.

</doc>
<doc id="3248599" url="https://pl.wikipedia.org/wiki?curid=3248599" title="No Regrets (album)">
No Regrets (album)



</doc>
<doc id="3248602" url="https://pl.wikipedia.org/wiki?curid=3248602" title="No Regrets">
No Regrets



</doc>
<doc id="3248604" url="https://pl.wikipedia.org/wiki?curid=3248604" title="Nadleśnictwo Karwin">
Nadleśnictwo Karwin

Nadleśnictwo Karwin – nadleśnictwo należące do Regionalnej Dyrekcji Lasów Państwowych w Szczecinie, położone w całości w województwie lubuskim, na terenie powiatów: strzelecko-drezdeneckiego, gorzowskiego i międzyrzeckiego, gmin: Drezdenko, Santok, Skwierzyna.
Powierzchnia nadleśnictwa wynosi 23 485,48 ha, w jego skład wchodzi jeden obręb leśny Karwin, trzynaście leśnictw oraz gospodarstwo szkółkarskie.
Historia.
Nadleśnictwo Karwin w obecnych granicach powstało w roku 1973 po reorganizacji Lasów Państwowych i przejęciu nadleśnictw Karwin, Rąpin, Lipki Wielkie. W latach 1973-1978 w skład nadleśnictwa wchodził również obręb Krobielewko, który po kolejnej reorganizacji 1 stycznia 1979 przeszedł do Nadleśnictwa Międzychód.
Fizjografia i klimat.
Według regionalizacji przyrodniczo-leśnej lasy Nadleśnictwa położone są w III Krainie Wielkopolsko-Pomorskiej, dzielnicy Kotliny Gorzowskiej, mezoregionu Puszczy Noteckiej. Pod względem fizycznogeograficznym obszar Nadleśnictwa znajduje się w Regionie Pradoliny Toruńsko-Eberswaldzkiej, Mezoregionie Kotliny Gorzowskiej.
Obszar nadleśnictwa należy do zlewni rzek Noteci i Warty.
Wysokość bezwzględna najniższego punktu wynosi 22 m n.p.m. znajduje się w oddz. 118A obrębu Lipki Wielkie, a najwyższego 79 m n.p.m. i leży w oddz. 275 obrębu Karwin.
Według Eugeniusza Romera teren Nadleśnictwa charakteryzuje się klimatem Krainy Wielkich Dolin, z wyraźnym wpływem klimatu morskiego.
Dominującym typem gleb są:
Drzewostan.
Średni wiek drzewostanów wynosi 54 lata, a największy udział przypada na wiek 30–40 i 60–70 lat.
Drzewostany Nadleśnictwa tworzą
Edukacja i turystyka.
W Nadleśnictwie Karwin znajdują się następujące obiekty ochrony przyrody:
Zagrożenia.
Największym zagrożeniem dla trwałości lasu są pożary. W związku z tym utworzony został system monitorowania, w skład którego wchodzą punkty meteorologiczne, sieć dostrzegalni przeciwpożarowych, dróg pożarowych, punktów czerpania wody oraz prowadzone są naziemne i lotnicze patrole.
W Lipkach Wielkich znajduje się Leśna Baza Lotnicza, w której stacjonują samoloty patrolowe i patrolowo-gaśnicze.
Potencjalnym zagrożeniem może być eksploatacja złóż ropy i gazu, prawdopodobnie największych w Polsce. W środku puszczy, na północ od Sowiej Góry powstaje ośrodek odsiarczania ropy i gazu.

</doc>
<doc id="3248605" url="https://pl.wikipedia.org/wiki?curid=3248605" title="Naughty Boy">
Naughty Boy

Naughty Boy, właśc. Shahid Khan (urdu: شاهد خان‬; ur. 1 stycznia 1985, Watford, Wielka Brytania) − brytyjski DJ, kompozytor i producent muzyczny. W 2013 r. ukazał się jego debiutancki album pt. "Hotel Cabana", z którego pochodzi przebój "La La La" (nagrany we współpracy ze Samem Smithem).

</doc>
<doc id="3248607" url="https://pl.wikipedia.org/wiki?curid=3248607" title="Parafia św. Antoniego Padewskiego w Alexandra Hills">
Parafia św. Antoniego Padewskiego w Alexandra Hills

Parafia św. Antoniego Padewskiego w Alexandra Hills – parafia rzymskokatolicka, należąca do archidiecezji Brisbane.
Przy parafii funkcjonuje szkoła podstawowa, której patronuje św. Antoni.

</doc>
<doc id="3248608" url="https://pl.wikipedia.org/wiki?curid=3248608" title="Isitolo Maka">
Isitolo Maka

Isitolo Maka (ur. 25 maja 1975 w Longoteme) – rugbysta pochodzenia tongańskiego grający na pozycji , reprezentant Nowej Zelandii, następnie trener.
Zawodnik.
Wychowywał się w Auckland i uczęszczał do "Sacred Heart College". Wyróżniał się wówczas posturą i siłą, został więc w 1994 roku powołany do reprezentacji U-19, a zespół trenowany przez Franka Olivera łatwo pokonał australijskich rówieśników. W latach 1995–1996 był z kolei członkiem kadry U-21, w pierwszym z nich zwyciężając w mistrzostwach świata. W roku 1998 został powołany do seniorskiej reprezentacji, w której rozegrał cztery testmecze – jeden z Anglikami i trzy w ramach Pucharu Trzech Narodów. Rok później grał jeszcze w kadrze A, lecz do "All Blacks" już nie powrócił.
W rozgrywkach National Provincial Championship początkowo reprezentował Auckland, w latach 1995–1996 na boisku pojawiając się siedmiokrotnie. Ograniczony czas gry spowodował jego przejście do Otago, dla którego w kolejnych trzech sezonach rozegrał trzydzieści pięć spotkań.
W barwach Otago Highlanders w latach 1996–1999 w trzydziestu czterech meczach zdobył czternaście przyłożeń, przyczynił się do obecności w finale Super 12 w roku 1999, został jednak pominięty w składzie na sezon 2000. Po kontuzji Nicka Holtena otrzymał wówczas ofertę z zespołu Chiefs, w którym spędził jeden rok zaliczając dziesięć występów.
Wyjechał następnie do Europy, gdzie związał się z klubem Stade Toulousain, w którym występował przez kolejne sześć sezonów. Zespół w tym czasie zdobył mistrzostwo Francji w 2001 roku oraz dwukrotnie zwyciężył w Pucharze Heinekena w sezonach 2002/2003 i 2004/2005. Mający problemy z kontuzjami zawodnik nie wystąpił jednak w decydujących o tytule meczach w pierwszych dwóch, zagrał jednak w trzecim z nich.
W 2006 roku podpisał dwuletni kontrakt z japońską drużyną Fukuoka Sanix Blues. W 2009 roku przeszedł natomiast do francuskiego klubu "Marseille Vitrolles Rugby" występującego w Fédérale 1, kontrakt został jednak rozwiązany, bowiem Maka w jego barwach nie pojawił się na boisku ani razu ze względu na nadwagę i kontuzjowane kolano.
Trener.
W 2008 roku został trenerem tongańskiej reprezentacji U-19, rok później został zaś szkoleniowcem kadry seniorskiej debiutując podczas "tournée" po Europie. Drużynę prowadził m.in. w rozgrywkach o Puchar Narodów Pacyfiku edycji 2010 i 2011 oraz w Churchill Cup. Ostatnim turniejem Tongijczyków pod jego wodzą był Puchar Świata w Rugby 2011, a kapitanem zespołu został mianowany jego brat – Finau Maka. W zawodach zespół zaliczył po dwa zwycięstwa i porażki, największą niespodziankę sprawiając pokonaniem późniejszych finalistów, Francuzów. W 2012 roku na stanowisku zastąpił go przejściowo Toutai Kefu, a na stałe Mana Otai.

</doc>
<doc id="3248609" url="https://pl.wikipedia.org/wiki?curid=3248609" title="Ulica Denysa Łukijanowycza we Lwowie">
Ulica Denysa Łukijanowycza we Lwowie

Ulica Denysa Łukijanowycza (j.ukr. Вулиця Дениса Лукіяновича) – ulica we Lwowie, w dzielnicy Cytadela, w rejonie halickim. Biegnie od ulicy Pawła Hrabowskego do ulicy Dmytra Witowskiego.
Przebieg.
Rozpoczyna się od ulicy Pawła Grabowskiego, nie posiada przecznic, kończy u zbiegu ulic Dmytra Witowskiego, Bohaterów Majdanu, Andrieja Sacharowa, Iwana Neczuja-Łewyckego i Mikołaja Kopernika.
Nazwa.
Ulica została wytyczona pod koniec XIX wieku, do 1944 roku jej patronem był Wojciech Bogusławski. W czasach władzy radzieckiej patrona zmieniono na Karla Liebknechta, a po uzyskaniu przez Ukrainę niepodległości na Denysa Łukijanowycza, który był ukraińskim pisarzem i literaturoznawcą.

</doc>
<doc id="3248610" url="https://pl.wikipedia.org/wiki?curid=3248610" title="Jan Bols">
Jan Bols

Jan Bols (ur. 27 sierpnia 1944 w Hoogeveen) – holenderski łyżwiarz szybki, brązowy medalista mistrzostw świata i Europy.
Kariera.
Największy sukces w karierze Jan Bols osiągnął w 1972 roku, kiedy zdobył brązowy medal podczas wielobojowych mistrzostw świata w Oslo. W zawodach tych wyprzedzili go jedynie jego rodak Ard Schenk oraz Roar Grønvold z Norwegii. W poszczególnych biegach zajął dziewiąte miejsce na 500 m, drugie na 5000 m, siódme na 1500 m oraz ponownie drugie na dystansie 10 000 m. W tym samym roku trzecie miejsce zajął również na mistrzostwach Europy w Davos, gdzie przegrał tylko z Schenkiem i Grønvoldem. Na dystansach 5000 i 10 000 m był drugi, w biegu na 1500 m był trzeci, a na 500 m zajął jedenaste miejsce. W tej samej konkurencji był też między innymi czwarty na mistrzostwach świata w Oslo w 1970 roku, przegrywając walkę o medal z Keesem Verkerkiem. Bols wygrał tam biegi na 5000 i 10 000 m. W 1968 roku wystartował na igrzyskach olimpijskich w Grenoble, zajmując ósme miejsce na 5000 m. Na rozgrywanych cztery lata później igrzyskach w Sapporo jego najlepszym wynikiem było czwarte miejsce na 10 000 m. Walkę o brązowy medal przegrał wtedy ze Stenem Stensenem z Norwegii. Na tych samych igrzyskach był też piąty na 1500 m oraz ósmy na 5000 m. Parokrotnie zdobywał medale mistrzostw Holandii w wieloboju, w tym złoty w 1971 roku. W 1972 roku zakończył karierę.
Ustanowił pięć rekordów świata.

</doc>
<doc id="3248611" url="https://pl.wikipedia.org/wiki?curid=3248611" title="Foxes">
Foxes

Foxes, właśc. Louisa Rose Allen (ur. 29 kwietnia 1989 w Southampton) – brytyjska piosenkarka oraz autorka tekstów pochodząca z Southampton. Największą rozpoznawalność przyniósł jej gościnny udział w przeboju niemieckiego DJ Zedda, "Clarity". Piosenka odniosła międzynarodowy sukces, zdobywając pozycje w czołówkach list przebojów takich krajów jak Stany Zjednoczone, Australia czy Brazylia. Utwór wygrał nagrodę Grammy 2014 w kategorii "Best Dance Recording".
Jej debiutancki album "Glorious" został wydany 12 maja 2014 roku i zadebiutował na 5 miejscu listy UK Albums. Wypromował on piosenki "Youth", "Let Go For Tonight", "Holding Onto Heaven", które dotarły do pierwszej dwudziestki najważniejszej brytyjskiej listy przebojów, oraz "Glorious".
Kariera.
2011-2013: Warrior.
Artystka zadecydowała o tworzeniu pod pseudonimem "Foxes" przez działalność muzyczną popularnej wokalistki Lily Allen. Foxes nie chciała, by mylono je ze sobą i postanowiła przyjąć pseudonim artystyczny. Inspiracją była jej własna piosenka "Like Foxes Do" oraz sen jej mamy, w którym kobieta widziała biegające po ulicy lisy.
Jej pierwszym singlem było wydane w 2012 roku przez Neon Gold Records "Youth", a debiutanckim wydawnictwem EP "Warrior", które zawierało 5 utworów. Piosenkarka zwróciła swoją osobą uwagę czołowych artystów oraz magazynów muzycznych, które nazywały ją "pięknym dzieckiem Florence Welch i Katy Perry". Marina and the Diamonds zaprosiła Foxes do otwierania jej koncertów z serii "Lonely Hearts Club Tour".
Kolejnym wielkim krokiem w karierze artystki był udział w piosence "Clarity" Zedda. Utwór dotarł do 8 miejsca Billboard Hot 100, został zakupiony ponad 2 miliony razy w samych Stanach Zjednoczonych oraz przyniósł duetowi nagrodę Grammy za "Best Dance Recording".
W tym samym czasie Foxes nagrała wspólne piosenki z grupami Fall Out Boy ("Just One Yesterday") oraz Rudimental ("Right Here").
2013-2014: Glorious.
"Youth" doczekało się ponownego wydania przez RCA Records w 2013 roku. To wtedy utwór odniósł jeszcze większy sukces, zadebiutował na 12 miejscu w Wielkiej Brytanii, na 7 pozycji w Szkocji i zdobył szczyt amerykańskiego notowania Billboard Hot Dance Club Songs. Drugim singlem z albumu "Glorious" zostało "Let Go For Tonight", które stało się pierwszym nagraniem Foxes debiutującym w pierwszej 10 na UK Singles Chart. Przebój zdobył również miejsce 6 w Irlandii i 7 w Szkocji. Na trzecią piosenką promującą krążek wybrano "Holding Onto Heaven". Utwór poradził sobie dobrze na listach przebojów, dostając się na 14 miejsce w Wielkiej Brytanii oraz 9 w Szkocji. Ostatnim singlem zostało tytułowe "Glorious".
Od 2015: All I Need.
Foxes potwierdziła wydanie drugiego albumu studyjnego na 2015 rok. 12 czerwca został wydany album Giorgio Morodera, na którym znajduje się duet z artystką o tytule "Wildstar". Album "All I Need" został wydany 5 lutego 2016 roku.

</doc>
<doc id="3248612" url="https://pl.wikipedia.org/wiki?curid=3248612" title="Gorodki">
Gorodki

Gorodki, miasteczka () – ludowa gra sportowa, zbliżona do gry w kręgle. Popularna szczególnie w Rosji, Finlandii, Szwecji, Estonii i na Litwie.
Zasady.
Gra odbywa się w kwadratowym polu tzw. "mieście" ( – "gorod") o boku 2 m. Celem jest trafienie kijem (nie dłuższym niż 1 m i o średnicy 3-3,5 cm) z określonej odległości (tzw. "kon" - 13 m, lub "polukon" - 6,5 m) pięciu drewnianych, cylindrycznych klocków (tytułowe "gorodki" czyli ros. "miasteczka") o wymiarach 20 cm × 4,5-5 cm. Są one ułożone w piętnaście różnych kombinacji. Ułożenia te i ich kolejność są ściśle określone. Początkowo rzuty wykonuje się z "konu", ale wybicie przynajmniej jednego klocka-gorodka z obszaru miasta-gorodu pozwala zawodnikowi (lub drużynie) na kolejne rzuty z "polukonu". Rzuty wykonuje się do chwili wybicia wszystkich "gorodków" poza "gorod" przez zawodników/drużyny, a następnie ustawia się kolejną konfigurację klocków. Każdy gracz ma 30 sek. na oddanie swojego rzutu (w grze drużynowej może wykonać dwa, po czym ustępuje pola koledze z zespołu). Zwycięzcą zostaje gracz/drużyna, któremu uda się wybić wszystkie kombinacje mniejszą ilością rzutów w dwóch rundach (przy remisie 1:1 rozgrywa się trzecią rundę).
Dodatkowym utrudnieniem są tzw. rzuty stracone (faule). Rzut stracony ma miejsce wówczas gdy:
Jeśli dojdzie do faulu, klocki tworzące "miasteczka" wracają na swoje miejsce, a rzutu nie można powtórzyć.
Kombinacje "gorodków".
Gra rozgrywana jest w następującej kolejności:
Historia.
Gra należy do najstarszych sportów w Europie i jest prawdopodobnie najstarszym znanym sportem wśród Słowian. "Miasteczka" pojawiały się już w staroruskich legendach, a z czasów Rusi Kijowskiej pochodzą pierwsze pisemne wzmianki o rozgrywkach przypominających "gorodki". Jednak dopiero w XVIII wieku i na początku XIX gra stała się masowa i bardziej zbliżona do rozgrywek współczesnych.
Zasady skodyfikowano w 1923 przy okazji pierwszych zawodów All-Union w Moskwie. Nowe zasady (w tym ustalenie liczby "gorodków" na piętnaście) wprowadzono w 1933.
Według oficjalnych szacunków w latach 60-70. XX wieku w ZSRR liczba graczy wynosiła ok. 350 tys. osób. Później liczba ta znacząco spadła, ale od początku XXI wieku popularność gry ponownie wzrasta. Obecnie co roku rozgrywane są Puchar Miast Europejskich oraz Mistrzostwa Świata.
Panteon sław.
Mimo że gra wywodzi się od ludowych rozgrywek to na przestrzeni wieków cieszyła się popularnością wśród najwybitniejszych Rosjan. Do miłośników gry należeli m.in.: car Piotr I Wielki, pisarz Lew Tołstoj, fizjolog Iwan Pawłow oraz przywódcy komunistyczni Włodzimierz Lenin i Józef Stalin.

</doc>
<doc id="3248614" url="https://pl.wikipedia.org/wiki?curid=3248614" title="Arthur Batanides">
Arthur Batanides

Arthur Batanides (ur. 9 kwietnia 1923 w Tacoma, zm. 10 stycznia 2000 w Los Angeles) – amerykański aktor telewizyjny i filmowy, grający głównie w komediach i filmach sensacyjnych.
Życiorys.
Arthur Batanides swoje zainteresowanie aktorstwem wykazał już podczas II wojny światowej. Ukończył sztukę dramatyczną w Actors Lab w Los Angeles. Na małym ekranie zadebiutował w 1951 roku w serialu pt. "Out There", a na dużym w filmie pt. "Czarny wtorek".
Arthur Batanides wystąpił gościnnie w takich serialach jak m.in.: "The Crusader", "Strefa mroku", "Zorro", "Bonanza", "", "I Spy", "The Dick Van Dyke Show", "The Wild Wild West", "Alfred Hitchcock przedstawia", "The Odd Couple" i "Happy Days".
Popularność Batanides zyskał dzięki roli Kirklanda w serii filmów Akademia Policyjna: ', ', ', '.
Arthur Batanides zmarł 10 stycznia 2000 roku w Los Angeles w wieku 76 lat.

</doc>
<doc id="3248615" url="https://pl.wikipedia.org/wiki?curid=3248615" title="Gdybyś tu był">
Gdybyś tu był

Gdybyś tu był (ang. "Wish You Were Here") – australijski film dramatyczny z gatunku thriller z 2012 roku w reżyserii Kierana Darcy-Smitha. Wyprodukowana przez wytwórnię Hopscotch Films.
Premiera filmu miała miejsce 26 kwietnia 2012 roku w Australii.
Opis fabuły.
Steph McKinney (Teresa Palmer) namawia swoją siostrę i jej męża Dave'a (Joel Edgerton) na podróż do Kambodży. Towarzyszy im jej nowy partner, Jeremy King (Antony Starr). Incydent z wakacji zmienia życie czterech osób. Jeremy znika bez śladu. Zaczynają się poszukiwania, w wyniku których na jaw wychodzą niepokojące fakty.
Produkcja.
Zdjęcia do filmu kręcono w Sydney w Australii oraz w Kambodży.
Obsada.
Źródło: Filmweb
i inni.
Nagrody i nominacje.
Źródło: The Internet Movie Database

</doc>
<doc id="3248618" url="https://pl.wikipedia.org/wiki?curid=3248618" title="Parafia św. Findbara w Ashgrove">
Parafia św. Findbara w Ashgrove

Parafia św. Findbara w Ashgrove – parafia rzymskokatolicka, należąca do archidiecezji Brisbane.
Kościół św. Findbara w Ashgrove jest jednym z siedmiu kościołów jubileuszowych archidiecezji Brisbane:

</doc>
<doc id="3248619" url="https://pl.wikipedia.org/wiki?curid=3248619" title="John Alexius Bathersby">
John Alexius Bathersby



</doc>
<doc id="3248620" url="https://pl.wikipedia.org/wiki?curid=3248620" title="John Joseph Gerry">
John Joseph Gerry



</doc>
<doc id="3248622" url="https://pl.wikipedia.org/wiki?curid=3248622" title="Turniej o Puchar Burmistrza Rawicza 2002">
Turniej o Puchar Burmistrza Rawicza 2002

Puchar Burmistrza Rawicza 2002 – turniej żużlowy, rozegrany po raz 8. w Rawiczu, w którym zwyciężył Robert Miśkowiak.

</doc>
<doc id="3248623" url="https://pl.wikipedia.org/wiki?curid=3248623" title="Stanisław Łepkowski">
Stanisław Łepkowski

Stanisław Łepkowski (ur. 15 października 1892 w Krakowie, zm. 15 sierpnia 1961 w Pretorii) – polski prawnik (doktor praw), dyplomata, szef Kancelarii Cywilnej Prezydenta RP (1936–1940).
Życiorys.
Urodził się w rodzinie Karola i Wandy z Oświecimskich. Uzyskał stopień naukowy doktora na Uniwersytecie Jagiellońskim, ukończył następnie Akademię Eksportową w Wiedniu. W kwietniu 1919 wstąpił do służby dyplomatycznej II Rzeczypospolitej, został drugim sekretarzem w Konsulacie Generalnym RP w Nowym Jorku, od kwietnia do sierpnia 1920 pełnił tę funkcję w konsulacie RP w Chicago.
2 sierpnia 1920 skierowany do Kancelarii Cywilnej Naczelnika Państwa, w której pracował do 1 lipca 1923, do 6 maja 1921 był adiutantem Józefa Piłsudskiego. 1 lipca 1923 przydzielony do Komisariatu Generalnego RP w Wolnym Mieście Gdańsku jako sekretarz legacyjny, następnie na tej samej funkcji w Poselstwie RP w Moskwie. W latach 1926–1927 zastępca naczelnika wydziału w Departamencie Polityczno-Ekonomicznym Ministerstwa Spraw Zagranicznych. 1 listopada 1927 przydzielony do Poselstwa RP w Waszyngtonie, awansowany na radcę poselstwa I klasy, a następnie 19 lutego 1930 na radcę ambasady.
22 maja 1931 mianowany posłem RP w Budapeszcie, funkcję pełnił do 15 maja 1936. Od połowy 1936 do 1939 był szefem Kancelarii Cywilnej Prezydenta RP Ignacego Mościckiego.
Był mężem Zofii Szmideckiej.
Podczas II wojny światowej szef Kancelarii Cywilnej Prezydenta RP Władysława Raczkiewicza do października 1940, następnie konsul generalny RP w Pretorii. Po wojnie pozostał w Związku Południowej Afryki, gdzie zmarł.

</doc>
<doc id="3248625" url="https://pl.wikipedia.org/wiki?curid=3248625" title="Tadeusz Tucholski">
Tadeusz Tucholski

Tadeusz Tucholski (ur. 30 kwietnia 1898 w Rogowie k. Pruszkowa, zm. 30 kwietnia 1940 w Katyniu) – docent doktor chemii, porucznik rezerwy uzbrojenia Wojska Polskiego, ofiara zbrodni katyńskiej.
Życiorys.
Urodził się jako najstarszy syn Bolesława i Zofii z domu Sereda. Miał rodzeństwo: braci Włodzimierza, Zdzisława, Czesława i siostrę Zofię. W latach 1909–1911 ojciec pracował przy budowie kolei transsyberyjskiej, a od 1911 przebywał wraz z rodziną w Brazylii, gdzie posiadał m.in. plantację kawy. Po odzyskaniu przez Polskę niepodległości, rodzina powróciła do ojczyzny w 1920.
Wkrótce potem Tadeusz Tucholski został przyjęty do Wojska Polskiego, wstąpił do 14 pułku artylerii polowej i w jego szeregach brał udział w wojnie polsko-bolszewickiej. Został odkomenderowany do Szkoły Pirotechnicznej przy Dowództwie Okręgu Generalnego „Poznań”. W 1923 zdał maturę. Do 1925 był kierownikiem Laboratorium Chemicznego i Pirotechnicznego Warsztatu Amunicyjnego nr 2 w Poznaniu oraz inspektorem magazynów materiałów wybuchowych. Od 1926 był zastępcą młodszego asystenta w Zakładzie Fizyki na Wydziale Lekarskim Uniwersytetu Poznańskiego. Ukończył studia na tej uczelni z tytułem magistra filozofii w 1927. Następnie uzyskał stanowisko starszego asystenta w 1928. W 1930 uzyskał tytuł doktora filozofii za pracę pt. "Widma metali otrzymywane w reakcjach wybuchowych". W toku prac od 1932 do 1934 wynalazł metodę dyferencjalnej analizy termicznej. W 1934 Ministerstwo Spraw Wojskowych skierowało go do Anglii, gdzie przez rok na University of Cambridge prowadził badania materiałów wybuchowych w laboratorium prof. Erica Rideala, wykonującego prace nad katalizą heterogenną. W 1936 na Wydziale Chemii uzyskał tytuł docenta w zakresie chemii fizycznej materiałów wybuchowych za pracę pt. "Analiza termiczna pikrynianów. Odwodnienie, temperatury topnienia, inicjujące i przeciwwybuchowe". Był samodzielnym pracownikiem Ministerstwa Spraw Wojskowych, od 1937 do 1939 funkcjonował jako doradca MSWojsk., był pracownikiem naukowym Instytutu Techniki Uzbrojenia (ITU), wykładał „najnowszą teorię reakcji wybuchowych”, brał udział w badaniach Komisji Materiałów Wybuchowych Towarzystwa Wojskowo-Technicznego (przedmiotem jego prac była m.in. amunicja do działek przeciwpancernych). Prowadził badania w zakresie materiałów wybuchowych, opublikował ok. 20 prac naukowych. W 1939 został adiunktem w Zakładzie Technologii Organicznych Katedry Technologii Materiałów Wybuchowych Politechniki Warszawskiej. Tuż przed 1939 habilitował się.
W Wojsku Polskim w 1927 został przeniesiony do rezerwy w stopniu sierżanta. Odbył kurs podchorążych rezerwy i został awansowany do stopnia podporucznika rezerwy w korpusie oficerów uzbrojenia ze starszeństwem z dniem 1 września 1932. W 1934 jako podporucznik rezerwy uzbrojenia był przydzielony do 7 Oddziału Służby Uzbrojenia i pozostawał wówczas w ewidencji Powiatowej Komendy Uzupełnień Poznań Miasto. Został awansowany do stopnia porucznika 19 marca 1939.
W obliczu zagrożenia konfliktem zbrojnym w sierpniu 1939 Tadeusz Tucholski został zmobilizowany, skierowany do Zakładów Amunicyjnych „Pocisk” w Rembertowie i powołany do funkcji nadzorczej nad produkcją. Po wybuchu II wojny światowej w nocy 3/4 września 1939 załoga zakładu została ewakuowana na wschód. Po agresji ZSRR na Polskę na terenach wschodnich II Rzeczypospolitej został aresztowany przez Sowietów w nocy 17/18 września 1939 w koszarach strażnicy KOP w Mizoczu, co potwierdził prof. Tadeusz Urbański (dziekan wydziału na Politechnice Warszawskiej, w którym pracował Tadeusz Tucholski), który nie został aresztowany z uwagi na cywilny ubiór. Był przetrzymywany w obozie w Kozielsku, skąd nadesłał korespondencję do żony. 29 kwietnia 1940 został zabrany do Katynia i rozstrzelany przez funkcjonariuszy Obwodowego Zarządu NKWD w Smoleńsku oraz pracowników NKWD przybyłych z Moskwy na mocy decyzji Biura Politycznego KC WKP(b) z 5 marca 1940. Datę wywózki potwierdził Stanisław Swianiewicz, który był transportowany pociągiem tego samego dnia i przebywał w przedziale wagonu wraz z Tadeuszem Tucholskim (Swianiewicz został ocalony od egzekucji). Jest pochowany na Polskim Cmentarzu Wojennym w Katyniu, gdzie w 1943 jego ciało zostało zidentyfikowane w toku ekshumacji prowadzonych przez Niemców pod numerem 3804 (przy zwłokach zostały odnalezione legitymacja urzędnicza, wizytówki, talizman w postaci słonika, medalik).
Jego żoną była Zofia, z domu Osuchowska, córka Stefana, członka bojówki PPS. Mieli syna i Jędrzeja (1932–2012) i córkę Hannę. Od 1939 rodzina mieszkała przy ulicy Klasztornej w Rembertowie. W rembertowskim laboratorium pracował dr Zbigniew Kapuściński, także zamordowany w Katyniu w 1940.
Upamiętnienie.
Został uhonorowany w zbiorowym upamiętnieniu chemików polskich na grobowcu prof. dr. Wandy Polaczkowej i Heleny Czarnodolowej (wdów po chemikach) na Cmentarzu Powązkowskim w Warszawie; pod głównym napisem "Tu umarli żyją" umieszczono dedykację o treści: "Oto mogiła chemików, których prochy w latach 1939–45 rozsiane zostały przez wroga nie znalazły miejsca w polskiej ciszy cmentarnej".
5 października 2007 roku Minister Obrony Narodowej Aleksander Szczygło awansował go pośmiertnie do stopnia kapitana. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Jego syn Jędrzej, absolwent Politechniki Warszawskiej, zajmował się zbrodnią katyńskiej, jej upamiętnieniem i publikował na jej temat.

</doc>
<doc id="3248626" url="https://pl.wikipedia.org/wiki?curid=3248626" title="Turniej o Puchar Burmistrza Rawicza 1999">
Turniej o Puchar Burmistrza Rawicza 1999

Puchar Burmistrza Rawicza 1999 – turniej żużlowy, rozegrany po raz 5. w Rawiczu, w którym zwyciężył Wiesław Jaguś.

</doc>
<doc id="3248628" url="https://pl.wikipedia.org/wiki?curid=3248628" title="Turniej o Puchar Burmistrza Rawicza 1998">
Turniej o Puchar Burmistrza Rawicza 1998

Puchar Burmistrza Rawicza 1998 – turniej żużlowy, rozegrany po raz 5. w Rawiczu, w którym zwyciężył Roman Jankowski. Odbył się on również z okazji 15-lecia startów Zbigniewa Krakowskiego.

</doc>
<doc id="3248629" url="https://pl.wikipedia.org/wiki?curid=3248629" title="Turniej o Puchar Burmistrza Rawicza 1997">
Turniej o Puchar Burmistrza Rawicza 1997

Puchar Burmistrza Rawicza 1997 – turniej żużlowy, rozegrany po raz 3. w Rawiczu, w którym zwyciężył Andrzej Huszcza.

</doc>
<doc id="3248631" url="https://pl.wikipedia.org/wiki?curid=3248631" title="Stanley Morison">
Stanley Morison

Stanley Morison (ur. 6 maja 1889, zm. 11 października 1967) – angielski typograf i historyk druku, projektant kroju Times New Roman, uważanego za najpopularniejszą czcionkę pierwszej połowy XX wieku.
Początki kariery.
Urodzony w Wanstead w hrabstwie Essex. Dzieciństwo i wczesną młodość spędził w Londynie w domu rodzinnym przy Fairfax Road w dzielnicy Harringay. Był samoukiem, porzucił szkołę po tym jak jego ojciec opuścił rodzinę. W 1905 roku objął stanowisko urzędnika w London City Mission. Typografią zainteresował się w 1912 roku po lekturze dodatku drukarskiego dziennika „The Times”. W 1913 roku Morison dołączył do redakcji magazynu „The Imprint”, gdzie zdobył pierwsze doświadczenia w dziedzinie typografii. Praca w „The Imprint” otworzyła mu też drogę do wydawnictwa Burns and Oates, gdzie od 1913 do 1917 roku projektował książki i inne publikacje. Następnie został zatrudniony w wydawnictwach Pelican Press (1919–21) i Cloister Press (1921–22), dzięki czemu mógł poszerzać swoją wiedzę o drukarstwie i liternictwie. Od 1922 roku był członkiem stowarzyszenia „The Fleuron", zajmującego się zagadnieniami typograficznymi, a w latach 1926–1930 redagował wydawane przez nie czasopismo.
Współpraca z Monotype.
Od 1923 do 1967 roku Stanley Morison był doradcą korporacji Monotype w zakresie typografii. W latach 20. i 30. zajmował się adaptacją historycznych krojów pisma, co zaowocowało przywróceniem do użytku krojów takich jak Baskerville, Blado i Bembo. Morison przyczynił się także do poszerzenia oferty krojów Monotype, a jego działalność miała znaczący (odczuwalny do dziś) wpływ na rozwój typografii. W latach 1924–1959 był również doradcą wydawnictwa Cambridge University Press.
Times New Roman.
W 1929 roku dołączył do redakcji dziennika „The Times”, dla którego zaprojektował w 1931 roku krój Times New Roman, który ujrzał światło dzienne w wydaniu z 3 października 1932 roku. Z gazetą współpracował do 1960 roku, po czym odszedł na emeryturę. Wtedy też otrzymał tytuł Royal Designer for Industry. Od 1961 do śmierci (1967 rok) był członkiem redakcji Encyklopedii Britannica.
Publikacje.
Najważniejsze publikacje Stanleya Morisona to:

</doc>
<doc id="3248632" url="https://pl.wikipedia.org/wiki?curid=3248632" title="Eduard Matusiewicz">
Eduard Matusiewicz

Eduard Antonowicz Matusiewicz (ros. Эдуард Антонович Матусевич, biał. Эдуард Антонавіч Матусевіч, "Eduard Antonawicz Matusiewicz"; ur. 16 listopada 1937 w Mińsku) – radziecki łyżwiarz szybki, trzykrotny medalista mistrzostw Europy.
Kariera.
Największy sukces w karierze Eduard Matusiewicz osiągnął w 1965 roku, kiedy zwyciężył podczas mistrzostw Europy w Göteborgu. W poszczególnych biegach zajął czwarte miejsce na 500 m, drugie na 5000 m, pierwsze na 1500 m oraz ósme na dystansie 10 000 m. Na rozgrywanych dwa lata później mistrzostwach Europy w Lathi był trzeci, plasując się za Keesem Verkerkiem z Holandii i Walerijem Kapłanem. Matusiewicz był tam między innymi drugi na 500 m i trzeci na 1500 m. Ostatni medal wywalczył na mistrzostwach Europy w Oslo, gdzie zajął drugie miejsce. Rozdzielił tam na podium dwóch Norwegów: Freda Antona Maiera i Magne Thomassena. Był też między innymi czwarty na wielobojowych mistrzostwach świata w Helsinkach, przegrywając walkę o medal z Holendrem Rudim Liebrechtsem. W 1964 roku wystartował na igrzyskach olimpijskich w Innsbrucku, zajmując szóste miejsce w biegu na 1500 m. Na rozgrywanych cztery lata później igrzyskach w Grenoble na tym samym dystansie był ósmy. W 1968 roku zakończył karierę.

</doc>
<doc id="3248634" url="https://pl.wikipedia.org/wiki?curid=3248634" title="Władysław Zwiejski">
Władysław Zwiejski

Władysław Zwiejski, ps. "Jaruga", "Kurzawa", "Łada" (ur. 18 czerwca 1908 w Ruszkowie, zm. 10 kwietnia 1998 w Pasłęku) – polski działacz ludowy i społeczny, prawnik, dowódca podokręgu IIIc i Obwodu Opatów Batalionów Chłopskich, podpułkownik.
Życiorys.
Urodził się w rodzinie chłopskiej. Ukończył gimnazjum w Ostrowcu Świętokrzyskim. W 1928 rozpoczął działalność w ZMW „Wici” w rodzinnej miejscowości. W latach 1928–1929 odbył przeszkolenie wojskowe w Szkole Podchorążych Rezerwy Piechoty w Gródku Jagiellońskim. W 1929 wstąpił do PSL „Wyzwolenie”, a od 1931 należał do SL. Studia prawnicze na Wydziale Prawa Uniwersytetu Warszawskiego podjął w 1929 r. i ukończył je w 1933 r., uzyskując tytuł magistra prawa. W latach 1929–1935 działał w ramach Polskiej Akademickiej Młodzieży Ludowej. Po zakończeniu studiów podjął pracę w Urzędzie Skarbowym w Krzemieńcu, gdzie pracował w latach 1934–1937. Następnie zatrudnił się jako referent prawny w Liceum Krzemienieckim, gdzie pracował do 1939. Współpracował z redakcjami czasopism „Strażnica” (tygodnik) i „Życie Krzemienieckie” (miesięcznik).
Walczył w czasie kampanii wrześniowej jako dowódca plutonu w stopniu porucznika, w obronie Lwowa. Do marca 1940 r. ukrywał się przed NKWD w Krzemieńcu i we Lwowie, potem przedostał się przez zieloną granicę do Generalnej Guberni, w rodzinne strony. W marcu 1940 objął stanowisko przewodniczącego powiatowego kierownictwa SL „Roch” w powiecie opatowskim i jako jego przedstawiciel, oddelegowany do Związku Walki Zbrojnej. Był współautorem pierwszej instrukcji organizacyjnej Straży Chłopskiej i twórcą późniejszej nazwy Bataliony Chłopskie. Organizował struktury Batalionów Chłopskich w powiecie opatowskim. Był dowódcą podokręgu III c i Obwodu Opatów tej organizacji, a po scaleniu z AK, zastępcą komendanta AK Obwodu Opatów. W latach 1941–1942 był redaktorem podziemnej gazety „Wiadomości radiowe”, a następnie takich gazet jak „Bądź gotów” i „Walka o Nową Polskę”. Na podstawie stanu organizacyjnego w poszczególnych obwodach (na dzień 1 lipca 1944 r.) oraz rozwoju liczebnego w okręgu Kielce w latach 1941-44, określa się jego obwód jako jeden z najbardziej prężnych pod względem organizacyjnym i bojowym. 
Po zakończeniu II wojny światowej wstąpił do PSL, a następnie do ZSL. 18 grudnia 1946 r., w przeddzień upływu terminu składania list wyborczych na wybory 19 stycznia 1947 r, został aresztowany i był przetrzymywany do 23 grudnia 1946 r. Po wyborach w 1947 roku, jako pełnomocnik listy PSL w okręgu wyborczym nr 13 obejmującym powiaty: Opatów, Pińczów,Stopnicę i Sandomierz, napisał i złożył protest wyborczy w związku ze stwierdzonymi fałszerstwami, pobiciami, i aresztowaniami ludowców mikołajczykowskich. W sumie aresztowany kilkukrotnie przez UB. Jeszcze w 1947 r. uczestniczy w pracach Komisji Organizacyjnej Liceum Warmińsko-Mazurskiego w Szczytnie, jako kontynuacji Liceum Krzemienieckiego. Szkoła nigdy nie powstała. We wrześniu 1947 r. wraz z żoną Marią Mirosławą z d. Chadaj i dzieckiem przeniósł się na Ziemie Zachodnie. Ukończył aplikację sędziowską i w latach 1948-1950 pracował najpierw na stanowisku p.o. sędziego śledczego Sądu Okręgowego, potem prokuratora Prokuratury Okręgowej w Pasłęku. Następnie pracował jako radca prawny w różnych spółdzielniach, przedsiębiorstwach i instytucjach w Pasłęku i na terenie powiatu pasłęckiego. Przez kilkadziesiąt lat społecznie udzielał porad prawnych. W 1973 przeszedł na emeryturę. 
Patron gimnazjum w Sadowiu od października 2000 r. do wygaszenia tego typu szkół w 2019 r. 

</doc>
<doc id="3248635" url="https://pl.wikipedia.org/wiki?curid=3248635" title="Uniwersytet Ludwika-Maksymiliana w Monachium">
Uniwersytet Ludwika-Maksymiliana w Monachium



</doc>
<doc id="3248637" url="https://pl.wikipedia.org/wiki?curid=3248637" title="Piktogram (typografia)">
Piktogram (typografia)



</doc>
<doc id="3248639" url="https://pl.wikipedia.org/wiki?curid=3248639" title="Parafia Najświętszej Maryi Panny Naszej Pani i św. Dymfny w Aspley">
Parafia Najświętszej Maryi Panny Naszej Pani i św. Dymfny w Aspley

Parafia Najświętszej Maryi Panny Naszej Pani i św. Dymfny w Aspley – parafia rzymskokatolicka, należąca do archidiecezji Brisbane.
Przy parafii funkcjonuje szkoła podstawowa, której patronuje św. Dymfna.

</doc>
<doc id="3248643" url="https://pl.wikipedia.org/wiki?curid=3248643" title="Wołodymyr Petryszyn">
Wołodymyr Petryszyn

Walter Wołodymyr Petryszyn (; ur. 22 stycznia 1929 we Lwowie, zm. 21 marca 2020) – ukraiński matematyk.
Życiorys.
Podczas II wojny światowej Petryszyn rozpoczął studia na jednej z lwowskich uczelni, zmuszony był jednak wraz z innymi przesiedleńcami opuścić Związek Radziecki, z powodu czego kontynuował naukę w Niemczech. W 1950 roku wyemigrował do Stanów Zjednoczonych, gdzie zamieszkał w Paterson. Edukację akademicką dokończył na Columbia University, otrzymując w 1953 roku tytuł licencjata, w 1954 magistra, zaś w 1961 roku doktora. Największe dokonania Petryszyn osiągał na polu analizy funkcjonalnej, m.in. wpływając na rozwój teorii iteracyjnych. Członek Amerykańskiego Towarzystwa Matematycznego.

</doc>
<doc id="3248645" url="https://pl.wikipedia.org/wiki?curid=3248645" title="Gmina Drenovë">
Gmina Drenovë

Gmina Drenovë (alb. "Komuna Drenovë") – gmina położona we wschodniej części Albanii. Administracyjnie należy do okręgu Korcza w obwodzie Korcza. W 2011 roku populacja gminy wynosiła 5581 osób, 2568 kobiet oraz 3013 mężczyzn, z czego Albańczycy stanowili 70,76% mieszkańców, 2,97% Grecy, 7,27 Arumuni, 0,48% Mecedończycy. 
W skład gminy wchodzi dziesięć miejscowości: Boboshtica, Dardhë, Drenova, Mborja, Morava, Qatromi, Ravoniku, Turani.

</doc>
<doc id="3248652" url="https://pl.wikipedia.org/wiki?curid=3248652" title="Abdul Baset Al-Sarout">
Abdul Baset Al-Sarout



</doc>
<doc id="3248655" url="https://pl.wikipedia.org/wiki?curid=3248655" title="Wacław Przesmycki">
Wacław Przesmycki

Wacław Paprzyca-Przesmycki (ur. 15 czerwca 1891 w Kijowie, zm. 11 października 1973 w Sztokholmie) – polski dyplomata.
Życiorys.
Ukończył gimnazjum realne i akademię handlową w Kijowie. Do polskiej służby dyplomatycznej wszedł 8 listopada 1918 jako attaché przy przedstawicielstwie polskim w Kijowie (Hetmanat). 24 maja 1919 został sekretarzem Misji Polskiej w Kownie. Odwołany 1 lipca 1919, pracował w Departamencie Polityczno-Ekonomicznym MSZ. 15 września 1921 mianowany na sekretarza legacyjnego w Rydze. W październiku 1923 odwołany do centrali MSZ w ramach czystki personalnej prowadzonej przez Mariana Seydę. 1 stycznia 1924 został sekretarzem w Poselstwie RP w Helsinkach. Od 31 stycznia 1927 do 15 maja 1929 pracował w centrali MSZ, po czym został przydzielony do Prezydium Rady Ministrów. Był zastępcą szefa Gabinetu Prezesa Rady Ministrów. Od 6 października 1931 do 20 grudnia 1934 był naczelnikiem Wydziału Prasowego MSZ.
21 grudnia 1934 mianowany posłem nadzwyczajnym i ministrem pełnomocnym w Tallinnie, pełnił tę funkcję do 30 września 1939, gdy poselstwo zostało zlikwidowane na żądanie sowieckie wobec władz Estonii po agresji ZSRR na Polskę.
Podczas II wojny światowej przebywał w Sztokholmie, gdzie kierował biurem Delegatury Ministerstwa Opieki Społecznej. Po wojnie pracował w szwedzkiej administracji.
Spoczywa na Norra begravningsplatsen.

</doc>
<doc id="3248656" url="https://pl.wikipedia.org/wiki?curid=3248656" title="Pęporostek baldaszkowy">
Pęporostek baldaszkowy

Pęporostek baldaszkowy, pępówka baldaszkowa, pępówka pofałdowana ("Lichenomphalia umbellifera " (L.) Redhead, Lutzoni, Moncalvo &amp; Vilgaly) – gatunek grzybów należący do rodziny wodnichowatych ("Hygrophoraceae"). Ze względu na współżycie z glonami zaliczany jest do porostów.
Systematyka i nazewnictwo.
Pozycja w klasyfikacji według Index Fungorum: "Lichenomphalia, Hygrophoraceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy gatunek ten zdiagnozowany został w 1753 r. przez Linneusza jako "Agaricus umbelliferus", potem zaliczany był przez różnych autorów do różnych rodzajów. Obecną, uznaną przez Index Fungorum nazwę nadali mu w 2004 r. Redhead, Lutzoni, Moncalvo &amp; Vilgaly.
Synonimów nazwy naukowej ma ponad 60. Niektóre z nich:
Nazwy polskie. W 1889 r. takson ten opisywany był przez Franciszka Błońskiego jako bedłka baldaszkowata, w 2010 r. przez Hannę Wójciak jako pępówka baldaszkowata, a Władysław Wojewoda w 2003 r. zaproponował nazwę pępówka pofałdowana. Wszystkie te nazwy są niespójne z obecną nazwą naukową. Ostatnio pojawiła się nowa polska nazwa.
Morfologia.
Należy do nielicznej procentowo grupy porostów, w których mykobiontem jest grzyb z grupy podstawczaków. Na podłożu wyrasta plecha homeomeryczna zawierająca glony z rodzaju "Coccomyxa". Składa się ona z gęsto skupionych, zielonych kulek o średnicy 0,1–0,2 mm. Z plechy tej wyrastają typowe dla grzybów podstawkowych owocniki zbudowane z trzonu i kapelusza.
Średnica 5-20 mm, kształt początkowo łukowaty, później na środku tworzy się niewielkie wklęśnięcie, w końcu kapelusz staje się lejkowaty. Powierzchnia gładka, matowa, oszroniona, o barwie oliwkowej, żółtoochrowej, żółtawej, zdarzają się także owocniki o barwie zielonawej, białawej, brązowawej. Kapelusz jest prześwitujący i żłobkowany do ¾ promienia, w środku zazwyczaj ciemniejszy. Brzeg ostry, pofalowany, ząbkowany.
Blaszkowy. Blaszki szerokie, trójkątne, zbiegające na trzon. Mają jasnoochrową barwę i gładkie ostrza.
Wysokość 13–20 mm, grubość 1–1,5 mm, kształt dołem walcowaty, w górnej części rozszerzający się stożkowato i płynnie przechodzący w kapelusz. Jest początkowo pełny, potem rurkowaty. Powierzchnia gładka, barwy jasnobrązowej, góra ciemniejszy, dołem białawy, pilśniowaty.
Cienki, miękki, wodnisty, brązowożółty, bez wyraźnego smaku i zapachu.
W strzępkach grzyba brak sprzążek. Zarodniki szeroko elipsoidalne, gładkie, nieamyloidalne, bezbarwne i białe, o rozmiarach 7-9 (10) × 4-6 (7) um. W hymenium brak cystyd.
Występowanie i siedlisko.
Występuje w północnej części Ameryki Północnej, Europie, Azji, Australii i Nowej Zelandii. W Polsce stwierdzono występowanie tylko w Karpatach i na Pobrzeżu Południowobałtyckim. Jest gatunkiem zagrożonym. Znajduje się na "Czerwonej liście roślin i grzybów Polski". Ma status NT – gatunek o nieokreślonym zagrożeniu. Znajduje się na listach gatunków zagrożonych także w Szwajcarii, Niemczech i Holandii.
Rośnie na obrzeżach lasów, torfowiskach, mokrych łąkach, na kwaśnych glebach, na butwiejącym drewnie, obumierających mchach i na próchnicy, często między mchami i porostami. W górach występuje aż po piętro subalpejskie. 
Gatunki podobne.
Podobny jest tzw. pęporostek Hudsona ("Lichenomphalia hudsonii"), która ma mniejsze owocniki o wilgotnym, różowofioletowym trzonie.

</doc>
<doc id="3248663" url="https://pl.wikipedia.org/wiki?curid=3248663" title="Lichenomphalia umbellifera">
Lichenomphalia umbellifera



</doc>
<doc id="3248672" url="https://pl.wikipedia.org/wiki?curid=3248672" title="Omphalina umbellifera">
Omphalina umbellifera



</doc>
<doc id="3248682" url="https://pl.wikipedia.org/wiki?curid=3248682" title="Stanisław Hausner">
Stanisław Hausner

Stanisław Jerzy Hausner właśc. Hazner (ur. 5 marca 1900 w Jaśliskach, zm. 18 maja 1935 w Detroit) – polsko-amerykański lotnik, emigrant w Stanach Zjednoczonych, pierwszy Polak, który parokrotnie próbował samotnie przelecieć nad Atlantykiem.
Życiorys.
Stanisław Hazner (zmienił nazwisko wraz z rodzicami na Hausner około 1930 roku, po emigracji do Stanów Zjednoczonych) w młodości był nauczycielem ludowym. Już w 1921 roku planował przelot nad Atlantykiem z Ameryki do Europy (pierwszy przelot, Alcocka i Browna, przez Atlantyk nastąpił w 1919 roku) i myśl ta stała się jego celem życiowym.
Po przyjeździe do Ameryki odbył podróż dookoła Ameryki Północnej, przez pewien czas mieszkał w Hondurasie. Po osiedleniu się w Stanach Zjednoczonych pracował jako pilot-mechanik lub pilot-akrobata w wytwórni Warner Bros. W 1927 roku przelot Alcocka i Browna (między wyspami Kanady i Wielką Brytanią) został przyćmiony przez przelot Charlesa Lindbergha, który wylądował na kontynencie, w Paryżu. Hausner postanowił pobić rekord Lindbergha, lądując w Warszawie. Po raz pierwszy wystartował z lotniska Newark do Europy 28 maja 1932 roku. Leciał amarantowym samolotem Bellanca J (który nazwał „Rosa Maria”) z 220-konnym silnikiem Wright Whirlwind, samolot ten osiągał prędkość 210 km/godz. i pułap 5200 m oraz mógł utrzymać się w powietrzu przez 50 godzin. Po 6 godzinach lotu pilot musiał zawrócić z powodu wadliwej pracy silnika lub złej pogody. Już 3 czerwca o godzinie 8.46 albo o 9.46 ponowił próbę: jego samolot opuścił lotnisko Floyd Bennett Field pod Nowym Jorkiem. Do lądowania przygotowano lotnisko docelowe – warszawskie Okęcie. Wraz z Bellanką wystartowały dwa inne samoloty, które towarzyszyły Hausnerowi przez około 300 km, po czym zawróciły, pozostawiając go samego nad oceanem. Samolot nie doleciał do celu, a nawet nie przeleciał nad lotniskiem Croydon Airport koło Londynu, co było planowane. Okazało się, że po 19 godzinach lotu pilot zauważył przeciekanie benzyny. Po kolejnych 10 godzinach był zmuszony do wodowania około 800 km na zachód od Portugalii. Został podjęty dopiero po 6 dniach dryfowania na wraku samolotu, 10 czerwca 1932 roku, przez brytyjski frachtowiec „Circeshell”. W uznaniu za ten wyczyn został uhonorowany w Waszyngtonie przez polskie władze Złotym Krzyżem Zasługi. Odznaczenie wręczył mu konsul Tadeusz Zażuliński.
Po wyjściu ze szpitala zaczął planować pobicie światowego rekordu lotu bez lądowania, aż do wyczerpania paliwa. Miał nadzieję dolecieć do Uralu.
Pierwszym Polakiem, który przeleciał Atlantyk, był Stanisław Skarżyński, który dokonał tego 8 maja 1933 roku.
W 1935 roku z okazji uroczystości związanych ze śmiercią Józefa Piłsudskiego Hausner został poproszony przez komitet organizujący mszę żałobną 18 maja w Detroit o wykonanie akrobacji nad kościołem. W momencie wykonywania pętli nad kościołem samolot stracił skrzydło i spadł na okoliczne budynki, powodując pożar. Pilot zginął.
Życie rodzinne.
Stanisław Hausner był synem Franciszka i Apolonii z domu Cichoń. Inna informacja została podana przez Konrada Turowskiego: według tego źródła Stanisław urodził się w Krakowie i był najstarszym z siedmiorga dzieci Feliksa, kolejarza, i Niny Haznerów, którzy wraz z najstarszymi dziećmi wyemigrowali do Stanów Zjednoczonych. Był żonaty.

</doc>
<doc id="3248683" url="https://pl.wikipedia.org/wiki?curid=3248683" title="Omphalina ericetorum">
Omphalina ericetorum



</doc>
<doc id="3248688" url="https://pl.wikipedia.org/wiki?curid=3248688" title="Pępówka pofałdowana">
Pępówka pofałdowana



</doc>
<doc id="3248692" url="https://pl.wikipedia.org/wiki?curid=3248692" title="Superpuchar Polski w futsalu 2013">
Superpuchar Polski w futsalu 2013



</doc>
<doc id="3248712" url="https://pl.wikipedia.org/wiki?curid=3248712" title="Mortification">
Mortification

Mortification – australijski zespół wykonujący death i thrash metal. Został założony w Melbourne w 1990 po rozpadzie grupy Light Force. Teksty utworów zespołu dotyczą zagadnień związanych z chrześcijaństwem oraz walki ze złem.

</doc>
<doc id="3248727" url="https://pl.wikipedia.org/wiki?curid=3248727" title="Julianna (Kaleda)">
Julianna (Kaleda)

Julianna, imię świeckie Marija Glebowna Kaleda (ur. 8 kwietnia 1961) – rosyjska mniszka prawosławna, przełożona stauropigialnego monasteru Poczęcia św. Anny w Moskwie.
Życiorys.
Jej ojcem był Gleb Kaleda, wykładowca geologii, a następnie kapłan prawosławny. Matka przyszłej ihumenii, Lidia Kaleda zd. Ambarcumowa wywodziła się z rodziny prawosławnego duchownego i nowomęczennika Władimira Ambarcumowa, po śmierci męża wstąpiła do klasztoru i przyjęła imię zakonne Georgina.
Życie monastyczne rozpoczęła przed 1991 i na początku lat 90. XX wieku zajmowała się odbudową żeńskiej wspólnoty zakonnej w monasterze Poczęcia św. Anny w Moskwie. Jego przełożoną została w 1995, zaś w 1999 otrzymała godności igumeni. W marcu 2013 objęła dodatkowo stanowisko wiceprzewodniczącej Wydziału Synodalnego ds. Monasterów i Życia Mniszego Patriarchatu Moskiewskiego.
Odznaczona cerkiewnym orderem św. Eufrozyny Połockiej III stopnia.

</doc>
<doc id="3248737" url="https://pl.wikipedia.org/wiki?curid=3248737" title="Royal Military College, Duntroon">
Royal Military College, Duntroon

Royal Military College, Duntroon (RMC-D, "Królewskie Kolegium Wojskowe w Duntroon") – australijska wojskowa uczelnia wyższa w Canberze, stanowiąca szkołę oficerską Australian Army, komponentu lądowego australijskich sił zbrojnych. Powstała w 1911 roku, dziesięć lat po inauguracji Związku Australijskiego. 
Siedziba.
Kolegium zlokalizowane jest na terenie Duntroon, dawnej posiadłości rodziny Campbellów, która w 1910 została wydzierżawiona, a w 1912 zakupiona przez władze federalne na potrzeby szkolnictwa wojskowego. W tej samej części Canberry mieszczą się także inne instytucje wojskowe, m.in. centrala Departamentu Obrony, a także szkoła podoficerska Australian Defence Force Academy. Choć formalnie kampus uczelni posiada status bazy wojskowej, osoby cywilne mają prawo swobodnego wstępu na jego teren. Wynika to głównie ze zlokalizowania tam kilku obiektów użyteczności publicznej, m.in. biblioteki, pola golfowego, szpitala i obiektów handlowych, a także wojskowego osiedla mieszkaniowego. 
Rekrutacja i studia.
Uczelnia przyjmuje na studia kandydatów zarówno z grona osób cywilnych, jak i spośród żołnierzy służby czynnej, dla których ukończenie uczelni jest niezbędnym warunkiem awansu na stopień oficerski. Wszyscy kandydaci muszą spełniać wymogi wiedzy, sprawności fizycznej i warunków psychologicznych stawiane australijskim oficerom, niezależnie od ich wcześniejszej kariery zawodowej. Studia prowadzone są wyłącznie w trybie wojskowym, nie ma tu osób o statusie słuchaczy cywilnych, zaś ich ukończenie niemal automatycznie wiąże się z uzyskaniem stopnia podporucznika i rozpoczęciem zawodowej służby wojskowej (dla osób, które nie pełniły jej wcześniej). Pełny kurs trwa 18 miesięcy, przy czym kadeci będący wcześniej podoficerami korzystają ze zwolnienia z pierwszego półrocza nauki. 
W Kolegium może jednocześnie studiować 425 kadetów, podzielonych na pięć stałych kompanii. Kompanie czerpią swoje nazwy od znanych bitew z udziałem australijskiego oręża. Są to:

</doc>
<doc id="3248744" url="https://pl.wikipedia.org/wiki?curid=3248744" title="Wojciech Łysoń">
Wojciech Łysoń

Wojciech Łysoń (ur. 7 stycznia 1983) – polski futsalista, zawodnik z pola, reprezentant Polski. Obecnie jest zawodnikiem występującego w ekstraklasie Rekordu Bielsko-Biała.
Wojciech Łysoń jest zawodnikiem Rekordu Bielsko-Biała od 2007 roku. W sezonie 2012/2013 z bielskim klubem zdobył Puchar Polski. Na początku sezonu 2013/2014 zdobył Superpuchar Polski, a sezon ten zakończył z tytułem Mistrza Polski. Na początku sezonu 2014/2015 z Rekordem awansował do fazy Main Round UEFA Futsal Cup.
Wojciech Łysoń wystąpił w siedmiu meczach reprezentacji Polski, w których strzelił jedną bramkę.

</doc>
<doc id="3248756" url="https://pl.wikipedia.org/wiki?curid=3248756" title="Konrad Sutarski">
Konrad Sutarski

Konrad Sutarski (ur. 21 września 1934 w Poznaniu) – poeta, inżynier mechanik, doktor technicznych nauk rolniczych, działacz polonijny, polityk mniejszościowy i dyplomata, były przewodniczący Ogólnokrajowego Samorządu Mniejszości Polskiej na Węgrzech.
Życiorys.
Inżynier mechanik po Politechnice Poznańskiej (1958). W 1969 na Uniwersytecie Nauk Rolniczych, Budapest-Gödöllő uzyskał doktorat technicznych nauk rolniczych.
Jest współzałożycielem grupy poetyckiej Wierzbak. W 1965 zdecydował się wyjechać na stałe do Budapesztu, skąd pochodziła jego żona. Pracował zawodowo jako konstruktor maszyn rolniczych. Jego kombajny do zbioru fasoli, winogron, czy papryki zdobywały światowe patenty. W czasie pobytu na Węgrzech pisał nadal wiersze.
W swoim dorobku posiada ponad 20 książek, w tym pięć własnych książek poetyckich (wśród nich dwa wybory), jest też autorem szeregu książkowych wyborów poetyckich (z języka węgierskiego, wśród nich trzech antologii poezji). Za całokształt działalności na polu kultury, otrzymał w 1992 najbardziej liczącą się na Węgrzech, niepaństwową nagrodę im. G. Bethlena.
Zajmował się także działalnością polonijną. Od 1990 do 1992 dyrektorował Instytutem Polskim w Budapeszcie. Był pierwszym, trzykrotnym przewodniczącym Ogólnokrajowego Samorządu Mniejszości Polskiej na Węgrzech (1995–1999 i 2001–2007); inicjatorem utworzenia (w 1996) i nieformalnym kierownikiem Forum Twórców Polonijnych na Węgrzech, inicjatorem założenia (w 1998) i dyrektorem Muzeum i Archiwum Węgierskiej Polonii.
Członek Stowarzyszenia Pisarzy Polskich i Związku Pisarzy Węgierskich. 
W 2005 odznaczony Krzyżem Kawalerskim Orderu Zasługi RP. W 2013 prowadzone przez niego muzeum wyróżniono węgierską Państwową Nagrodą Narodowościową. Jego żona jest Węgierką.

</doc>
<doc id="3248757" url="https://pl.wikipedia.org/wiki?curid=3248757" title="Mieczysław Chałupczyński">
Mieczysław Chałupczyński

Mieczysław Chałupczyński (ur. 14 października 1893 w Warszawie, zm. 3 stycznia 1946 w Bogocie) – polski dyplomata.
Życiorys.
Ukończył szkołę realną i Wyższą Szkołę Rolniczą w Wiedniu. Do służby dyplomatycznej II Rzeczypospolitej wstąpił 20 listopada 1918. Do 1 lutego 1920 pełnił funkcję referenta, przerwał pracę w MSZ na dwa lata, od 1 stycznia 1922 ponownie referent w centrali MSZ, 15 lutego 1922 został skierowany do Poselstwa RP w Moskwie jako drugi sekretarz poselstwa (do 1 października 1923). Po kilku miesiącach w centrali MSZ, ponownie w poselstwie w Moskwie, gdzie pozostał do 30 czerwca 1926. Ponownie w centrali MSZ jako radca ministra. Od 1 lutego 1927 sekretarz legacyjny w poselstwie RP w Rzymie, od 1 stycznia 1929 sekretarz legacyjny w poselstwie RP w Berlinie.
Od 1 lutego 1931 ponownie w centrali MSZ, w Departamencie Administracyjnym i w Departamencie Politycznym jako kierownik referatu. Jako sekretarz poselstwa II klasy przebywał na placówce w Moskwie (1924-1926). W czerwcu 1926 roku zostaje przeniesiony do MSZ jako radca ministerialny. Od 1929 jako sekretarz poselstwa I klasy przebywa na placówce w Berlinie, następnie odwołany do MSZ. 1 lutego 1934 został skierowany do służby konsularnej, objął kierownictwo wicekonsulatu w Użhorodzie.
Po proklamacji niepodległości Słowacji od 16 marca 1939 do 1 września 1939 chargé d’affaires w Bratysławie. Od 1 lutego 1940 był dyrektorem Wydziału Osobowego MSZ w rządzie RP na uchodźstwie. W czerwcu 1940 r. był przejściowo kierownikiem MSZ (w czasie ewakuacji z Angers do Londynu).
Od 1 stycznia do 31 grudnia 1941 był chargé d’affaires w Argentynie, akredytowanym również w Boliwii, Chile, Ekwadorze, Paragwaju i Urugwaju. Od 1 kwietnia 1942 do końca 1945 roku poseł w Kolumbii i Wenezueli.
W 1932 odznaczony włoskim Krzyżem Komandorskim Orderu Korony, w 1935 afgańską Wielką Wstęgą Orderu Gwiazdy, a w 1939 Krzyżem Kawalerskim Orderu Odrodzenia Polski

</doc>
<doc id="3248765" url="https://pl.wikipedia.org/wiki?curid=3248765" title="Adelsberg (Chemnitz)">
Adelsberg (Chemnitz)

Adelsberg, Chemnitz-Adelsberg – dzielnica miasta Chemnitz w Niemczech, w kraju związkowym Saksonia. 

</doc>
<doc id="3248766" url="https://pl.wikipedia.org/wiki?curid=3248766" title="Chemnitz-Adelsberg">
Chemnitz-Adelsberg



</doc>
<doc id="3248768" url="https://pl.wikipedia.org/wiki?curid=3248768" title="TARGET2">
TARGET2

TARGET2 (ang. "Trans-European Automated Real-Time Gross Settlement Express Transfer System", Transeuropejski Zautomatyzowany Błyskawiczny System Rozrachunku Brutto w Czasie Rzeczywistym) – transeuropejski zautomatyzowany błyskawiczny system rozrachunku brutto w czasie rzeczywistym dla waluty euro, przeprowadzany w pieniądzu banku centralnego. TARGET 2 jest jednolitą platformą techniczną, składającą się z narodowych systemów rozliczeń brutto w czasie rzeczywistym (tzw. RTGS). Składowe systemy rozliczeń stanowią tzw. komponenty TARGET2. Są one prowadzone przez Europejski Bank Centralny oraz krajowe banki centralne Eurosystemu i pozostałych państw członkowskich, których walutą nie jest euro, ale które podpisały odpowiednią umowę z Europejskim Bankiem Centralnym.
TARGET2 ma kluczowe znaczenie dla realizacji podstawowego zadania Eurosystemu, tj. urzeczywistniania polityki pieniężnej Unii oraz wspierania sprawnego funkcjonowania systemów płatniczych. TARGET2 umożliwia szybkie i bezpieczne prowadzenie rozliczeń między bankami z różnych krajów, wzmacniając płynność europejskiego systemu finansowego. System umożliwia bankom redukcję kosztów rozliczeń i stwarza im możliwość scentralizowanego zarządzania płatnościami.
System TARGET2 został uruchomiony w 2007 r. pod nadzorem Europejskiego Banku Centralnego i zastąpił wcześniejszy system TARGET. TARGET2 został zbudowany i jest obsługiwany na rzecz Eurosystemu przez trzy banki centralne państw członkowskich, tj. Deutsche Bundesbank, Banque de France oraz Banca d’Italia; funkcjonuje jako jednolita platforma, na której składanie i przetwarzanie wszystkich zleceń płatniczych oraz otrzymywanie płatności odbywa się na takich samych zasadach technicznych, co w poprzednim systemie TARGET.
Podstawowymi funkcjami systemu TARGET 2 są:
Narodowy Bank Polski przystąpił do systemu TARGET2 w dniu 19 maja 2008 r., uruchamiając polski komponent systemu TARGET2 o nazwie TARGET2-NBP. Na koniec 2012 r. bezpośrednimi uczestnikami systemu TARGET2-NBP były 23 podmioty (NBP, KIR, KDPW S.A. i 20 banków komercyjnych).

</doc>
<doc id="3248771" url="https://pl.wikipedia.org/wiki?curid=3248771" title="Pilníkov (stacja kolejowa)">
Pilníkov (stacja kolejowa)

Pilníkov – stacja kolejowa w miejscowości Pilníkov, w kraju hradeckim, w Czechach. Znajduje się na wysokości 350 m n.p.m.
Jest zarządzana przez Správę železnic. Na stacji nie ma możliwości zakupu biletów, a obsługa podróżnych odbywa się w pociągu.

</doc>
<doc id="3248775" url="https://pl.wikipedia.org/wiki?curid=3248775" title="Loučovice (stacja kolejowa)">
Loučovice (stacja kolejowa)

Loučovice – stacja kolejowa w miejscowości Rožmberk nad Vltavou, w kraju południowoczeskim, w Czechach. Sama stacja położona jest około 4 km na południe od centrum miasta. Znajduje się na wysokości 565 m n.p.m.. 
Na stacji nie ma możliwości zakupu biletów, a obsługa podróżnych odbywa się w pociągu.

</doc>
<doc id="3248780" url="https://pl.wikipedia.org/wiki?curid=3248780" title="Karlštejn (stacja kolejowa)">
Karlštejn (stacja kolejowa)

Karlštejn – stacja kolejowa w Karlštejn, w kraju środkowoczeskim, w Czechach. Znajduje się na wysokości 220 m n.p.m.
Jest zarządzana przez Správę železnic. Na stacji istnieje możliwość zakupu biletu i rezerwacji miejsc.

</doc>
<doc id="3248787" url="https://pl.wikipedia.org/wiki?curid=3248787" title="Adelsberg">
Adelsberg

Niemcy:
Zobacz też

</doc>
<doc id="3248800" url="https://pl.wikipedia.org/wiki?curid=3248800" title="Mladkov (przystanek kolejowy)">
Mladkov (przystanek kolejowy)

Mladkov – przystanek kolejowy w Mladkovie, w kraju pardubickim, w Czechach. Znajduje się na wysokości 505 m n.p.m..
Na przystanku nie ma możliwości zakupu biletu, a obsługa podróżnych odbywa się w pociągu.

</doc>
<doc id="3248802" url="https://pl.wikipedia.org/wiki?curid=3248802" title="Salim Hatum">
Salim Hatum

Salim Hatum (ur. 1928, zm. 26 czerwca 1967) – syryjski wojskowy, uczestnik zamachów stanu w Syrii w 1963 oraz w 1966.
Życiorys.
Pochodził ze średniozamożnej chłopskiej rodziny druzyjskiej. Ukończył studia w Akademii Wojskowej w Hims, po czym został oficerem w syryjskich siłach zbrojnych, w stopniu kapitana. Podczas nauki wstąpił do partii Baas. Brał bezpośredni udział w przewrocie zorganizowanym przez grupę oficerów z tejże partii w marcu 1963; dowodził oddziałami, które zajęły siedzibę radia państwowego w Damaszku. W uznaniu jego wkładu w powodzenie zamachu stanu został po nim dokooptowany do Komitetu Wojskowego partii Baas, organu, który "de facto" rządził Syrią po obaleniu poprzedniego rządu.
Hatum brał udział w przygotowaniach do drugiego zamachu stanu, w którym lewicowa frakcja partii Baas usunęła z elity władzy grupę bardziej umiarkowaną z prezydentem Syrii gen. Aminem al-Hafizem. Jeden z przywódców baasistowskiej lewicy, gen. Salah Dżadid, nakazał Hatumowi aresztowanie al-Hafiza. W szturmie na dom prezydenta zginęło 50 osób, a sam al-Hafiz i jego córka odnieśli ciężkie rany. Krwawy przebieg wydarzeń sprawił, że po sukcesie puczu jego przywódcy Dżadid i Hafiz al-Asad nie powierzyli Hatumowi żadnych stanowisk państwowych, partyjnych ani wojskowych, co było dla niego wielkim rozczarowaniem; Hatum zachował jedynie dotychczasowe miejsce w Komitecie Wojskowym i miał kierować garnizonem ochraniającym syryjskie radio. Rozczarowany Hatum nawiązał kontakty z oficerami niezadowolonymi z przejęcia władzy przez lewicowych radykałów i wspólnie z nimi zaplanował kolejny przewrót na 1 czerwca 1966, a następnie przeniósł jego termin na wrzesień tego samego roku. Do tego czasu część spiskowców została jednak zdemaskowana. Hatum pozostawał początkowo poza podejrzeniem, ostatecznie jednak również jego Salah Dżadid, "de facto" rządzący Syrią, uznał za osobę niebezpieczną. Władze syryjskie usunęły wówczas z armii kilkuset oficerów pochodzenia druzyjskiego.
Aby uspokoić nastroje wśród Druzów, Salah Dżadid oraz prezydent Nur ad-Din al-Atasi i Dżamil Szajja, jedyny Druz w Przywództwie Regionalnym partii Baas, 8 września osobiście udali się do największego druzyjskiego miasta - Suwajdy. Na miejscu, w czasie spotkania z delegacją władz lokalnych, zostali uwięzieni przez spiskowców Hatuma. Dżadidowi i towarzyszącym mu osobom uratował życie minister obrony Syrii Hafiz al-Asad, który skierował siły powietrzne przeciwko zbuntowanym Druzom. Autorzy nieudanego przewrotu zbiegli do Jordanii. Aby ostatecznie zakończyć spiski wojskowe, al-Asad i Dżadid usunęli następnie z wojska ok. 400 oficerów. Salim Hatum został zaocznie skazany na karę śmierci.
6 czerwca 1967, dzień po rozpoczęciu wojny Egiptu, Syrii, Jordanii i Iraku przeciwko Izraelowi, Hatum wrócił do Syrii i oznajmił, że ma zamiar wziąć udział w wojnie w siłach zbrojnych ojczystego kraju; miał nadzieję, że podczas działań wojennych nie zostanie aresztowany. Jednak w krótkim czasie po przekroczeniu syryjskiej granicy został aresztowany i postawiony przed sądem wojskowym, który potwierdził wydany w jego sprawie wyrok śmierci. Wykonano go przez rozstrzelanie 26 czerwca 1967.

</doc>
<doc id="3248813" url="https://pl.wikipedia.org/wiki?curid=3248813" title="Karolinka (stacja kolejowa)">
Karolinka (stacja kolejowa)

Karolinka – stacja kolejowa w Karolince, w kraju zlińskim, w Czechach. Jest stacją końcową linii z Uherské Hradiště. Znajduje się na wysokości 485 m n.p.m.
Na stacji nie ma możliwości zakupu biletu, a obsługa podróżnych odbywa się w pociągu. 

</doc>
<doc id="3248823" url="https://pl.wikipedia.org/wiki?curid=3248823" title="Acatlán (Hidalgo)">
Acatlán (Hidalgo)

Acatlán – miasto i gmina położone we wschodniej części meksykańskiego stanu Hidalgo, około 10 km na północny zachód od miasta Tulancingo i 147 km od stołecznego Meksyku. Nazwa miejscowości pochodzi od nazwy klasztoru San Miguel zbudowanego przez Hiszpanów niedługo po założeniu miasta (XVI wiek) oraz indiańskiego słowa "acatlán", które w języku nahuatl oznacza „blisko trzcin”.
Tereny, na których powstało późniejsze miasto podlegały zwierzchnictwu trybutarnemu Azteków. Po upadku imperium azteckiego weszły one w skład Nowej Hiszpanii i zostały początkowo nadane jako encomienda, a następnie stały się terenem zamieszkałym przez cieszących się autonomią Indian Nahua i Otomi. Istnienie samego miasteczka, założonego prawdopodobnie w roku 1518 zostało po raz pierwszy udokumentowane na mapie z roku 1564. W połowie XVI wieku powstał w Acatlán kościół i klasztor augustianów. Obecnie klasztor jest opuszczony ale wciąż pozostaje jednym z najbardziej charakterystycznych budynków miasta.
Acatlán stało się siedzibą nowo utworzonej gminy w wyniku reformy administracyjnej w roku 1869.

</doc>
<doc id="3248838" url="https://pl.wikipedia.org/wiki?curid=3248838" title="Nový Bydžov (stacja kolejowa)">
Nový Bydžov (stacja kolejowa)

Nový Bydžov – stacja kolejowa w miejscowości Nový Bydžov, w kraju hradeckim, w Czechach. Jest ważnym węzłem kolejowym o znaczeniu regionalnym. Znajduje się na wysokości 235 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3248848" url="https://pl.wikipedia.org/wiki?curid=3248848" title="Centralny depozyt papierów wartościowych">
Centralny depozyt papierów wartościowych

Centralny depozyt papierów wartościowych – instytucja, która przechowuje papiery wartościowe oraz inne aktywa finansowe i administruje nimi, prowadzi rachunki emisyjne i umożliwia przetwarzanie transakcji w formie zapisów księgowych. Aktywa mogą występować albo w formie materialnej, albo zdematerializowanej (tylko jako zapisy elektroniczne).

</doc>
<doc id="3248865" url="https://pl.wikipedia.org/wiki?curid=3248865" title="Walerij Kapłan">
Walerij Kapłan

Walerij Jewgienijewicz Kapłan (ros. Валерий Евгеньевич Каплан, ur. 26 lutego 1943 w Moskwie) – radziecki łyżwiarz szybki, dwukrotny medalista mistrzostw Europy.
Kariera.
Największy sukces w karierze Walerij Kapłan osiągnął w 1967 roku, kiedy zdobył srebrny medal podczas mistrzostw Europy w Lahti. W zawodach tych rozdzielił na podium Holendra Keesa Verkerka i swego rodaka Eduarda Matusiewicza. W poszczególnych biegach zajął pierwsze miejsce na 500 m, trzecie na 5000 m, czwarte na 1500 m oraz szóste na dystansie 10 000 m. Na rozgrywanych rok wcześniej mistrzostwach Europy w Deventer był trzeci, plasując się za dwoma Holendrami: Keesem Verkerkiem i Ardem Schenkiem. Kapłan był tam pierwszy na 500 m, szósty na 5000 m, drugi na 1500 m i ósmy na 10 000 m. Był też między innymi szósty na wielobojowych mistrzostwach świata w Oslo, gdzie jego najlepszym wynikiem było czwarte miejsce na 5000 m. W 1968 roku wystartował na igrzyskach olimpijskich w Grenoble, zajmując 21. miejsce w biegu na 500 m i 12. miejsce na dystansie 1500 m. Czterokrotnie zdobywał medale mistrzostw ZSRR w wieloboju, w tym srebrny w 1966 roku i brązowe w latach 1967-1969. W 1973 roku zakończył karierę.

</doc>
<doc id="3248881" url="https://pl.wikipedia.org/wiki?curid=3248881" title="Dancing with the Stars (format telewizyjny)">
Dancing with the Stars (format telewizyjny)



</doc>
<doc id="3248883" url="https://pl.wikipedia.org/wiki?curid=3248883" title="Bitwa pod Krotoszynem">
Bitwa pod Krotoszynem

Bitwa pod Krotoszynem-Zdunami – potyczka konfederatów barskich z siłami rosyjskimi, do której doszło pod Krotoszynem i Zdunami 14 czerwca 1768.
Na początku czerwca 1768 Wojciech Rydzyński rozpoczął gromadzenie jednostek wojska koronnego, które zamierzał wykorzystać do walki zbrojnej przeciwko oddziałom rosyjskim znajdującym się w Poznaniu i Toruniu. Ścigany przez znaczne oddziały rosyjskie pod dowództwem ppłka Konstantinowa i mjra Iwana Drewicza liczące 1500 żołnierzy i 2 działa. Wcześniej W. Rydzyński ścierał się z powodzeniem z przednimi strażami Rosjan w dniu 12 czerwca pod Raszkowem.
Oddział Wojciecha Rydzyńskiego składał się z:
Bitwa miała dwie fazy.
W pierwszej fazie Wojciech Rydzyński ustawił swoje wojsko w szyku i przyjął bitwę. W pierwszej fazie o ostrzale przez artylerię rosyjską regiment dragonów Joachima Potockiego uderzył na piechotę rosyjską i przełamał ją. Przewaga przeciwnika była jednak wyraźna i po dłuższej walce Wojciech Rydzyński wydał polecenie do odwrotu (ustrzelono pod nim konia). Odwrót początkowo składny przemienił się w totalną porażkę. Oddział Rydzyńskiego cofał się w porządku aż pod Zduny, gdzie przeciwko Polakom wystąpili zbrojnie mieszczanie-dysydenci zduńscy.
Tu rozpoczęła się druga fazy bitwy. Zablokowawszy ulicę uniemożliwili wycofanie taboru, a przeciwko konfederatom mieszkańcy Zdun wystąpili zbrojnie z wespół z żołnierzami rosyjskimi. Rozbite oddziały konfederatów uciekały, aż za granicę śląską, ścigane przez Rosjan aż pod Milicz. Tutaj konfederacji rozsypali się w drobne grupy, a część z nich wcielono później siłą do armii pruskiej.
Straty oddziału Rydzyńskiego wyniosły 23 zabitych Polaków, w tym 13 dragonów, 37 wzięto do niewoli. Zdobyto ponadto 3 sztandary regimentu Joachima Potockiego, żywność, bydło, 400 koni, wozy oraz pieniądze.
Straty wojska rosyjskiego są nieznane.

</doc>
<doc id="3248886" url="https://pl.wikipedia.org/wiki?curid=3248886" title="Bank korespondent">
Bank korespondent

Bank korespondent – instytucja kredytowa świadcząca usługi płatnicze i inne na rzecz drugiej instytucji kredytowej. Płatności za pośrednictwem korespondentów dokonywane są za pomocą rachunków wzajemnych (rachunki "nostro" i "loro"), do których mogą być dołączone stałe linie kredytowe.
Rozwiązanie to stosuje się przede wszystkim w skali międzynarodowej; w niektórych krajach funkcjonuje ono pod nazwą usług agencyjnych.
Rachunek "loro" to rachunek prowadzony przez korespondenta na rzecz zagranicznej instytucji kredytowej, dla której z kolei stanowi on rachunek "nostro".

</doc>
<doc id="3248891" url="https://pl.wikipedia.org/wiki?curid=3248891" title="Bankowość korespondencka">
Bankowość korespondencka



</doc>
<doc id="3248892" url="https://pl.wikipedia.org/wiki?curid=3248892" title="Nazim al-Kudsi">
Nazim al-Kudsi

Nazim al-Kudsi (ur. 14 lutego 1906 w Aleppo, zm. 6 lutego 1998) – syryjski polityk, prezydent Syrii w latach 1961–1963.
Życiorys.
Wczesna działalność.
Pochodził z Aleppo. Ukończył studia licencjackie w zakresie prawa na Uniwersytecie Damasceńskim, stopień magistra uzyskał na Uniwersytecie Amerykańskim w Aleppo, zaś doktorat – w Genewie. Po ukończeniu nauki wrócił w 1935 do Syrii pod zarządem francuskim i przystąpił do największej organizacji niepodległościowej, tworzonej przez przedstawicieli elity kupieckiej i właścicieli ziemskich – Bloku Narodowego. W 1936 wystartował w wyborach do parlamentu syryjskiego z listy Bloku. Uzyskał mandat i sprawował go do 1939, gdy popadł w konflikt z przywódcami organizacji, których winił za nieskuteczne działanie w sprawie sandżaku Aleksandretty, przekazanego przez francuskie władze mandatowe Turcji. Al-Kudsi wystąpił z Bloku i założył w Aleppo własną organizację. W 1943 po raz kolejny wystartował w wyborach parlamentarnych w Syrii i po raz drugi odniósł sukces. Bez powodzenia starał się uniemożliwić wybór lidera Bloku Narodowego Szukriego al-Kuwatliego na prezydenta kraju. Po objęciu stanowiska w sierpniu 1943 al-Kuwatli mianował al-Kudsiego pierwszym ambasadorem niepodległej Syrii w Stanach Zjednoczonych, co miało być gestem dobrej woli wobec opozycji. Al-Kudsi od podstaw zorganizował ambasadę syryjską w Waszyngtonie.
Lider Partii Ludowej.
Do kraju wrócił w 1947 i razem z innym intelektualistą z Aleppo, Ruszdim al-Kichiją, utworzył Partię Ludową, która miała być przeciwwagą dla prezydenckiej Partii Narodowej. Do ugrupowania przystąpiła część polityków dawnego Bloku Narodowego, inni zachowali lojalność wobec al-Kuwatlego. Program polityczny al-Kudsiego zakładał zachowanie orientacji prozachodniej, utrzymanie demokratycznego systemu politycznego i zawarcie unii z Irakiem. Według niektórych źródeł rządzący tym krajem Haszymici współfinansowali organizację, chociaż jej głównymi darczyńcami byli przedstawiciele syryjskich rodów kupieckich i właścicieli ziemskich, zwłaszcza z Aleppo. W roku powrotu do Syrii po raz kolejny uzyskał mandat deputowanego parlamentarnego z ramienia swojej partii. Uzyskiwał reelekcję dwa lata później. W tym samym roku rząd syryjski został obalony przez zamach stanu Husniego az-Za’ima. Zaproponował on następnie al-Kudsiemu utworzenie gabinetu, ten jednak odmówił, twierdząc, że nie będzie wspierał niedemokratycznych rządów wojskowych. W rezultacie az-Za’im zdelegalizował Partię Ludową i nakazał uwięzić jej przywódcę, a następnie przenieść go do aresztu domowego. 14 sierpnia 1949 al-Kudsi odzyskał wolność po kolejnym przewrocie, który zorganizował zwolennik Haszymidów i Partii Ludowej Sami al-Hinnawi. Wojskowy ten przywrócił w Syrii rządy cywilne, a al-Kudsiego uczynił szefem tymczasowego komitetu rządzącego krajem. Al-Kudsi wszedł również do zgromadzenia opracowującego nową syryjską konstytucję. Partia Narodowa zbojkotowała wybory do tego ciała, co sprawiło, że większość mandatów i misja tworzenia rządu przypadła Partii Ludowej. W rządzie Haszima al-Atasiego al-Kudsi został ministrem spraw zagranicznych.
Pełniąc to stanowisko, al-Kudsi prowadził rozmowy z irackim regentem Abd al-Ilahem dotyczące projektu unii syryjsko-irackiej. W 1950 obaj wypracowali zasady przyszłego porozumienia, zakładającego utrzymanie odrębnych rządów każdego państwa i uzgadnianie najważniejszych decyzji dotyczących polityki, wojskowości, spraw społecznych, kultury i gospodarki. 1 stycznia 1951 al-Kudsi zaprezentował je na posiedzeniu Ligi Państw Arabskich, sugerując, by stały się podstawą utworzenia wspólnego państwa wszystkich Arabów.
Od grudnia 1949 kluczowy wpływ na politykę Syrii wywierał gen. Adib asz-Sziszakli, który dokonał w tym miesiącu zamachu stanu. Gdy w końcu tego samego miesiąca prezydent Haszim al-Atasi powierzył al-Kudsiemu misję tworzenia rządu, asz-Sziszakli i inni wojskowi wymusił na nim zmianę decyzji. Ostatecznie 4 czerwca 1950 Nazim al-Kudsi utworzył jednak gabinet, do którego powołał bliskiego współpracownika asz-Sziszaklego gen. Fauziego as-Silu. Wojskowi uniemożliwili kontynuowanie rozmów syryjsko-irackich, co skłoniło al-Kudsiego do rezygnacji w marcu 1951. W październiku 1951 były premier został przewodniczącym syryjskiego parlamentu, jednak już w kolejnym miesiącu asz-Sziszakli przeprowadził drugi zamach stanu, po którym pełnię władzy przejęło wojsko. Al-Kudsi ponownie został uwięziony, a następnie przeniesiony do aresztu domowego. Był jednak w stanie wziąć udział w tworzeniu opozycji przeciwko rządom oficerów, która w 1954 zdołała obalić asz-Sziszaklego.
W tym samym roku al-Kudsi po raz kolejny uzyskał mandat deputowanego parlamentarnego, a następnie został przewodniczącym parlamentu. Przedstawiane przez niego idee unii Syrii z Irakiem nie były już jednak odbierane tak pozytywnie, jak przez kilkoma laty. W syryjskim społeczeństwie znacznie popularniejsza była koncepcja połączenia kraju z naserowskim Egiptem. Al-Kudsi przedstawiał skrajnie odmienny program, wzywając do przystąpienia państwa do Paktu Bagdadzkiego i zdecydowanego związania się ze Stanami Zjednoczonymi przeciwko ZSRR. 12 października 1957 al-Kudsi zrezygnował z piastowanego stanowiska, przekazując je jednemu z przywódców syryjskich socjalistów Akramowi al-Hauraniemu. Głosował przeciwko utworzeniu Zjednoczonej Republiki Arabskiej, a gdy do unii egipsko-syryjskiej jednak doszło, wycofał się z życia politycznego i spędził kolejne trzy lata w rodzinnym Aleppo, nie prowadząc działalności publicznej.
1961-1963.
Po zerwaniu unii syryjsko-egipskiej, co nastąpiło we wrześniu 1961, al-Kudsi z powodzeniem wystartował w nowych wyborach parlamentarnych. W grudniu tego samego roku zwyciężył w wyborach prezydenckich. Całkowicie zmienił kierunek syryjskiej polityki zagranicznej, w której w latach 1958–1961 dominował panarabizm, starając się zawrzeć trwały sojusz ze Stanami Zjednoczonymi i niechętnymi Abdel Naserowi rządami Arabii Saudyjskiej, Libanu i Jordanii. Wdrożył również program reprywatyzacji syryjskiej gospodarki i uzyskał dla kraju kredyty z Banku Światowego. Za jego rządów z armii syryjskiej usunięto oficerów sympatyzujących z naseryzmem oraz z socjalistyczną i panarabską partią Baas.
Niezadowoleni z rządowych ingerencji w armii i odsuwania wojskowych od współdecydowania o sprawach państwowych oficerowie, pod dowództwem Abd al-Karima an-Nahlawiego, w końcu marca 1962 przeprowadzili w Syrii kolejny pucz i aresztowali prezydenta. Już cztery dni później al-Kudsiego uwolniła lojalna frakcja wojskowych na czele z Abd al-Karimem Zahr ad-Dinem. Prezydent usiłował naprawić relacje z Naserem i z syryjskimi socjalistami, powołując rząd naserysty Baszira al-Azmy, który powrócił do wdrażania w kraju zarzuconej w 1961 reformy rolnej, jednak nie zdołał przekonać do siebie lewicy. 8 marca 1963 Komitet Wojskowy partii Baas z Salahem Dżadidem i Hafizem al-Asadem na czele przeprowadził w kraju zamach stanu, obalając prezydenta. Al-Kudsi został pozbawiony praw obywatelskich i zmuszony do emigracji. Wyjechał do Europy, następnie żył w Libanie i w Jordanii, tam też zmarł.

</doc>
<doc id="3248898" url="https://pl.wikipedia.org/wiki?curid=3248898" title="I Will Survive (singel Cake)">
I Will Survive (singel Cake)



</doc>
<doc id="3248942" url="https://pl.wikipedia.org/wiki?curid=3248942" title="Dream Street (zespół muzyczny)">
Dream Street (zespół muzyczny)

Dream Street – amerykański boysband założony w połowie 1999 roku. Został rozwiązany w 2002 roku z powodu sporu rodziców i menedżerów grupy.
Historia.
Grupa początkowo stworzona przez producentów Louisa Baldonieri i Briana Lukowa nazwana 'Boy Wonder'. Do zespołu należało kilku chłopców w wieku 11–14 z nowojorskiego Broadwayu. Producenci mieli nadzieję odnieść sukces w przemyśle muzyki pop, wprowadzając na scenę grupę nastolatków, którzy już mieli doświadczenia muzyczne. Wśród pierwszych członków zespołu byli Greg Raposo i Chris Trousdale, którzy później stali się częścią nowego, utworzonego w 1999 roku zespołu.
Jesse McCartney, Gregory Raposo, Matthew Ballinger, Frankie Galasso i Chris Trousdale stali się nowymi twarzami zespołu, który został nazwany Dream Street (tak jak studio nagrań Lukowa i Baldonieri'ego w Nowym Jorku). Ich pierwszy utwór "They Don't Understand", znalazł się na ścieżce dźwiękowej do filmu "" z 2000 roku. Debiutancka płyta zespołu wydana w 2001 roku zdobyła miano złotej. Drugim i ostatnim albumem zespołu była ścieżka dźwiękowa do filmu "The Biggest Fan", w którym główne role grali Chris Trousdale i Kaila Amariah.
Muzycy.
Jesse McCartney.
Jesse McCartney (ur. 9 kwietnia 1987 w Nowym Jorku) – w 2004 roku rozpoczął karierę solową. Jego debiutancka płyta "Beautiful Soul" pokryła się platyną. Zagrał w wielu filmach i serialach. Udziela się również jako aktor dubbingowy. W 2014 roku wydał swój czwarty studyjny album "In Technicolor".
Matt Ballinger.
Matt Ballinger (ur. 22 kwietnia 1985 w Nowym Jorku) – po rozpadzie zespołu wrócił do szkoły. Na studiach dołączył do zespołu "The Juice". W 2007 roku ukończył Tufts University w Bostonie. Rok później ogłoszono rozpad zespołu. W 2008 roku powstał zespół "Open Till Midnight", w którym Ballinger udziela się wokalnie.
24 sierpnia 2013 roku w Coveleigh Club w Rye (Nowy Jork) poślubił Danielle Manning. Para poznała się w 2000 roku, przy okazji wywiadu z zespołem Dream Street prowadzonego przez dziewczynę.
Greg Raposo.
Greg Raposo (ur. 3 maja 1985 w Nowym Jorku) – po rozpadzie zespołu Raposo wydał płytę zatytułowaną "Greg Raposo", na której znalazły się single: "Take me home" i "Every summer". Często pojawiał się w Radio Disney oraz koncertował w ramach świątecznej trasy "Jingle Jam Tour", organizowanej przez stację. Greg grał w kilku zespołach: "Raposo", "Stereopath" i "Dead Celebrities". W 2008 i 2009 roku wystąpił w dwóch filmach: "Return to Sleepaway Camp" i "Destination Fame" W 2012 roku wydał drugi solowy album "Loss, Love, Life" poświęcony pamięci jego zmarłej kuzynki Theresy. Greg inspirował się krewną pisząc między innymi utwór "Dancing On Water".
27 września 2014 roku poślubił Julie Cordero.
Frankie J. Galasso.
Frankie J. Galasso (ur. 24 stycznia 1985 w Nowym Jorku) – po rozpadzie zespołu wrócił do szkoły, a następnie kontynuował naukę w Five Towns College. Zdobył tytuł licencjata z zarządzania oraz tytuł inżyniera dźwięku.
W 2009 roku wydał swój pierwszy singiel "Give Me a Reason".
W 2012 roku dołączył do obsady objazdowej trasy musicalu "Jersey Boys".
Chris Trousdale.
Chris Trousdale (ur. 11 czerwca 1985 w New Port Richey (Floryda), zm. 2 czerwca 2020 w Burbank w Kalifornii) – w 2002 roku rozpoczął solową karierę. Nagrał dwie świąteczne piosenki "Wild Christmas" i "Kissless Christmas", które znalazły się na składance "School's Out! Chrismas". Razem z girlsbandem Play nagrał cover utworu "I'm Gonna Make You Love Me", który stał się hitem Radia Disney i znalazł się na składance "Radio Disney Jams, Vol. 5".
W 2006 roku Trousdale zawiesił swoją karierę by spędzić więcej czasu z mamą, która zachorowała na raka skóry. W trakcie jej choroby pozostał w Michigan przez 3 lata i pomógł w otwarciu tamtejszej szkoły tańca, w której został trenerem. Tańczył w kilku teledyskach, między innymi "City of Lights" i "Save the Last Dance for Me" Danny'ego Aiello. W 2010 roku wystąpił w serialu "Shake It Up", a nagrany przez niego utwór "Not Too Young" znalazł się na ścieżce dźwiękowej do serialu. W 2014 roku wystąpił w filmie tanecznym "Dance-Off (Platinum the Dance Movie)".
2 czerwca 2020 zmarł na COVID-19.

</doc>
<doc id="3248943" url="https://pl.wikipedia.org/wiki?curid=3248943" title="Krzysztof Bizio">
Krzysztof Bizio

Krzysztof Bizio (ur. 29 maja 1970 w Sosnowcu) – dramatopisarz, doktor habilitowany nauk technicznych, architekt. Absolwent VII Liceum Ogólnokształcącego w Szczecinie oraz Politechniki Szczecińskiej, zamieszkały i związany ze Szczecinem.
Dramaturgia, twórczość literacka i filmowa.
Debiutował w 2000 r. publikując swój pierwszy dramat „Porozmawiajmy o życiu i śmierci” (Dialog 12/2000), który miał sceniczną prapremierę w 2001 r. w Teatrze Współczesnym w Szczecinie.
Beata Popczyk-Szczęsna w następujący sposób scharakteryzowała twórczość Krzysztofa Bizio: „"Sztuki Krzysztofa Bizio podzielić można na dwa warianty wypowiedzi dramatycznej – obie w jakieś mierze podobne w sposobie podpatrywania kameralnych relacji międzyludzkich, a jednak zdecydowanie różniące się kompozycją i pomysłem zobrazowania konfliktu. Pierwszy to sceny z życia codziennego małej grupy osób spokrewnionych bądź od siebie uzależnionych (na przykład Porozmawiajmy o życiu i śmierci, Śmieci, Komety), drugi to utwory zdecydowanie bardziej ascetyczne w formie, sztuki złożone z kilku epizodów, pokazujących bohaterów w pełnym napięcia starciu (Toksyny, Front).”" Jego dramaty poza Polską wystawiane były m.in. w moskiewskim Teatrze Praktika, belgradzkim Teatrze Bitef, estońskim Endla Teater. Jest także autorem scenariuszy dla teatru Telewizji, Teatru Polskiego Radia i scenarzystą filmowym. Posiada w swoim dorobku zbiory opowiadań.
Dramaty sceniczne.
Według noty biograficznej w „Dialogu”:
Teatr telewizji.
Za serwisem Film Polski:
Film.
Za serwisem Film Polski:
Praca naukowa i dydaktyczna w charakterze architekta.
W 1994 ukończył studia na Wydziale Budownictwa i Architektury Politechniki Szczecińskiej.
W 2003 r. obronił na Wydziale Architektury Politechniki Krakowskiej pracę doktorską pt. „"Rewaloryzacja wielorodzinnej czynszowej zabudowy mieszkaniowej z drugiej połowy XIX wieku (w oparciu o wybrane przykłady)"”. W 2018 r. na podstawie dorobku, oraz monografii „"Od kamienicy czynszowej do spółdzielczego osiedla mieszkaniowego. Ewolucja idei w szczecińskiej wielorodzinnej architekturze mieszkaniowej od połowy XIX w. do II wojny światowej"” uzyskał stopień doktora habilitowanego (specjalność: teoria i projektowanie urbanistyczno-architektoniczne) nadany także przez Wydział Architektury Politechniki Krakowskiej.
W pracy naukowej zajmuje się dwoma podstawowymi obszarami badawczymi: teorią architektury współczesnej i aktywizacją miast. Pracownik Wydziału Budownictwa i Architektury Zachodniopomorskiego Uniwersytetu Technologicznego w Szczecinie, od 2018 r. kierownik Katedry Architektury Współczesnej Teorii i Metodologii Projektowania.
Twórczość architektoniczna
Od 1997 r. po uzyskaniu uprawnień projektowych prowadzi autorską pracownię projektową. Współautor około 120 opracowań projektowych o różnej skali, z których około 60 zostało zrealizowanych. Najliczniejszą część dorobku projektowego stanowią projekty rewitalizacji przestrzeni miejskich i budynków z przełomu XIX i XX w. W swoim dorobku posiada także projekty z obszaru architektury mieszkaniowej (m.in. projekt wielorodzinnego budynku przy ul. Lutnianej 38 w Szczecinie), oraz usług publicznych (m.in. projekt Teatru Małego w Szczecinie). Od 2011 r. posiada uprawnienia rzeczoznawcy budowlanego.

</doc>
<doc id="3248945" url="https://pl.wikipedia.org/wiki?curid=3248945" title="Parafia Ścięcia św. Jana Chrzciciela w Suchym Lesie">
Parafia Ścięcia św. Jana Chrzciciela w Suchym Lesie



</doc>
<doc id="3248951" url="https://pl.wikipedia.org/wiki?curid=3248951" title="Gustaw Pokrzywka">
Gustaw Pokrzywka

Gustaw Pokrzywka (ur. 28 listopada 1899 w Rzeszowie, zm. 11 czerwca 1987 w Krakowie) – polski wojskowy mechanik lotniczy, zwycięzca, wspólnie z Jerzym Bajanem, Międzynarodowych Zawodów Samolotów Turystycznych "Challenge 1934".
Życiorys.
Początek służby wojskowej.
Gustaw Pokrzywka otrzymał powołanie do wojska austro-węgierskiego pod koniec 1916 roku, został skierowany do Luftfahr Arsenal w Wiedniu. Ukończył tam szkołę mechaników lotniczych. Później służył na froncie włoskim, będąc mechanikiem w 67 kompanii lotniczej, a następnie w 6 etapowym parku lotniczym. Po wojnie, w listopadzie 1918 roku powrócił do Rzeszowa. Dostał przydział do polskiego pułku piechoty, ale będąc specjalistą lotniczym, został wkrótce skierowany na lotnisko Kraków-Rakowice-Czyżyny. Służył tam jako mechanik III eskadry lotniczej bojowej. Wraz z nią walczył w wojnie polsko-ukraińskiej i wojnie polsko-bolszewickiej. W 1921 roku został przeniesiony, wraz z eskadrą, do 1 pułku lotniczego w Warszawie. W 1926 roku otrzymał przydział do 11 pułku myśliwskiego w Lidzie. Następnie był szefem mechaników w 114 eskadrze myśliwskiej, która w 1928 roku została podporządkowana 2 pułkowi lotniczemu i przemianowana na 122 eskadrę myśliwską. Na początku lat 30. Pokrzywka ukończył kurs pilotażu. W 1935 roku ukończył kurs szefów mechaników, awansując ze stopnia starszego sierżanta na stopień chorążego.
Osiągnięcia sportowe.
W 1929 roku w czasie III Lotu Małej Ententy i Polski Gustaw Pokrzywka był kierownikiem polskiej placówki technicznej w Bukareszcie. W latach 30. trzykrotnie był mechanikiem Jerzego Bajana w Challenge’ach. W 1930 roku załoga Bajan-Pokrzywka zajęła 32. miejsce, w 1932 – 10. (te zawody zakończyły się zwycięstwem polskiej załogi Franciszka Żwirki i Stanisława Wigury na samolocie polskiej konstrukcji RWD-6), a w 1934 roku odniosła zwycięstwo na polskim samolocie RWD-9. Drugie miejsce także należało do Polaków – samolot SP-DRC pilotowała załoga Stanisław Płonczyński i Stanisław Ziętek. Wcześniej, w 1933 roku Gustaw Pokrzywka wspólnie z Jerzym Bajanem uczestniczyli również w I Międzynarodowym Zlocie Gwiaździstym do Wiednia i Locie Alpejskim.
II wojna światowa i lata powojenne.
We wrześniu 1939 roku służył jako oficer techniczny w III/2 dywizjonie myśliwskim. 17 września przekroczył granicę polsko-rumuńską i został internowany w Rumunii. Po ucieczce z obozu internowania przez Bejrut dostał się do Francji, gdzie w marcu 1940 roku został przydzielony jako oficer techniczny Polskich Sił Powietrznych we Francji do klucza bojowego w Châteauroux. W czerwcu 1940 roku, w obliczu klęski Francji, na awionetce Simons (złożonej przez siebie z dwóch rozbitych maszyn tego typu) poleciał do Wielkiej Brytanii. Otrzymał numer służbowy RAF 782433, w 1940 roku ukończył kurs instruktorów mechaników i został przydzielony do komisji kwalifikującej personel techniczny. W latach 1942–1943 służył w polskiej eskadrze zgrywania załóg.
11 lipca 1947 roku wrócił do Polski. Do 1950 roku pracował w fabryce czekolady Piasecki, później w Zakładach Przemysłu Cukierniczego „22 Lipca”. W 1965 roku przeszedł na rentę. Mieszkał w Krakowie. Po śmierci został pochowany na Cmentarzu Rakowickim w Krakowie (kwatera VI-6-14).
Upamiętnienie.
W Krakowie na terenie Bieńczyc jedna z ulic nosi imię Gustawa Pokrzywki.

</doc>
<doc id="3248964" url="https://pl.wikipedia.org/wiki?curid=3248964" title="Wiesław Witecki">
Wiesław Witecki

Wiesław Romuald Witecki (ur. 6 lutego 1923 w Lipnie, zm. 1 grudnia 2009 tamże) – polski nauczyciel, naczelnik miasta Lipna, sportowiec, sędzia sportowy, działacz sportowy i społeczny.
Wykształcenie i działalność zawodowa.
Uczęszczał do Szkoły Powszechnej w Lipnie, a następnie do Gimnazjum i Liceum im. Romualda Traugutta w Lipnie. Do wybuchu II wojny światowej ukończył trzy klasy gimnazjum. Po wyzwoleniu kontynuował naukę i w 1946 zdał egzamin dojrzałości.
Studiował na kierunku matematyczno-przyrodniczym na Uniwersytecie Mikołaja Kopernika w Toruniu (1946-1949).
W 1949 otrzymał uprawnienia do nauczania i podjął pracę w charakterze nauczyciela matematyki i fizyki w Szkole Zawodowej w Lipnie. Pracował tam nieprzerwanie do 1974. Był wychowawcą klasy, do której uczęszczał Lech Wałęsa. W czasie pracy nauczycielskiej pełnił funkcję zastępcy dyrektora szkoły (1949-1974). Dzięki jego zaangażowaniu wybudowano gmach Zespołu Szkół Mechanicznych przy ul. Okrzei (1953).
Był kierownikiem Zakładu Doskonalenia Zawodowego w Lipnie (1956-1980). Kontynuując działalność społeczno-polityczną Ignacego Witeckiego (stryj) i Wincentego Witeckiego (dziadek) został mianowany naczelnikiem miasta Lipna (1974–1979). Z jego inicjatywy i zaangażowania wybudowane zostały obiekty: Szpital Miejski, Przedszkole Nr 4, Muszla Koncertowa w Parku Miejskim.
II wojna światowa i okupacja.
W czasie okupacji pracował w niemieckim Urzędzie Gospodarki Wodnej (Reichswasserwirtschaftsamt). Kreślił plany i wykonywał pomiary melioracyjne na terenie powiatu lipnowskiego i włocławskiego.
Od 1942 należał do ZWZ, a następnie do Armii Krajowej. Przysięgę złożył w lesie Złotopolskim na ręce Józefa Sadowskiego (ps. Zagończyk). Przez cały czas pracy konspiracyjnej posługiwał się pseudonimem Bari. Z uwagi na charakter swojej pracy posiadał przepustkę na swobodne poruszanie się po terenach obwodu lipnowskiego. Komendant Miejski AK Stanisław Drzewiecki (ps. Stawunia) przydzielił jemu funkcję łącznika pomiędzy Lipnem a Włocławkiem. Do końca okupacji przewoził zaszyfrowane meldunki na punkty kontaktowe do Włocławka przy ulicy Kaliskiej (skład opałowy) i przy ulicy Warszawskiej (tartak). Wspólnie z bratem Januszem (ps. Dan), wykonywał zdjęcia do dowodów osobistych dla członków ZWZ i AK, którzy ukrywali się przed władzami niemieckimi. Za pomocą radia prowadził stały nasłuch stacji BBC z Londynu i notował komunikaty specjalne, nadawane po wiadomościach (zaszyfrowane za pomocą szeregu cyfr). Zaszyfrowane meldunki ukrywał w książeczkach bibułek do papierosów lub w specjalnie spreparowanym ołówku.
Zaraz po wyzwoleniu Lipna musiał ukrywać się przez kilka dni, ponieważ frontowy oddział NKWD przyszedł do domu by go aresztować. Ojciec jego znający język rosyjski, wyprowadził żołnierzy z domu, wskazując, że rzekomo mieszka u babci. W ten sposób udało mu się uniknąć deportacji. Wszyscy w tym dniu aresztowani nigdy do Lipna nie wrócili.
Działalność społeczna.
Funkcje pełnione w ramach działalności społecznej:
Kontynuując rodzinną tradycję wstąpił do Ochotniczej Straży Pożarnej w Lipnie (stryj Cezary Witecki był naczelnikiem, a dziadek Wincenty Witecki członkiem zarządu OSP. Pełnił funkcję prezesa Zarządu Miejskiej OSP w Lipnie (1974–1986) oraz przewodniczącego Komisji Rewizyjnej OSP (1980).
Działalność sportowa.
Był wybitnym i wszechstronnym sportowcem. Uprawiał dyscypliny sportowe: piłkę nożną, tenis stołowy, tenis ziemny, piłkę siatkową i hokej na lodzie.
Tenis ziemny.
Przed wojną wyróżniał się jako junior w tenisie ziemnym. Inspiracją do sportowej kariery był fakt podarowania młodemu wtedy Wiesławowi przez stryja Romana Witeckiego (prawnika) swojej rakiety tenisowej. W 1938 zdobył tą rakietą II miejsce w Turnieju o Puchar Ziemi Dobrzyńskiej w kategorii juniorów i zakwalifikował się do kadry regionu kujawskiego. Rozwój kariery przerwał wybuch wojny.
Piłka siatkowa.
Podczas studiów był reprezentantem AZS UMK Toruń w piłce siatkowej i w hokeju na lodzie. Od 1946 występował w pierwszej utworzonej po II wojnie światowej sekcji piłki siatkowej klubu OM TUR Lipno.
Piłka nożna.
Grę w piłkę nożną rozpoczął w 1945 stając się zawodnikiem lipnowskich klubów: OM TUR, Związkowiec, ZS Gwardia, i LKS Budowlani. Był wówczas najskuteczniejszym napastnikiem. Wystąpił w 134 spotkaniach strzelając 167 bramek.
Był trenerem piłkarskim. Trenował drużyny juniorskie lipnowskiego klubu.
W latach 70. był działaczem, a w latach 1980–1985 prezesem klubu Mień Lipno. W tym czasie zespół lipnowski po raz pierwszy w historii klubu awansował do III ligi (sezon 1982/1983).
Był sędzią rzeczywistym piłki nożnej (1960–1995). Sędziował około 350 spotkań jako sędzia główny na terenie województwa kujawsko-pomorskiego.
Tenis stołowy.
Największe sukcesy sportowe odnosił w tenisie stołowym. Został trzykrotnym Akademickim Mistrzem Pomorza (w 1947, 1948 i 1950) oraz trzy razy wraz z Józefem Remiszewskim zdobył tytuł Mistrza Pomorza w grze podwójnej (w 1954, 1955 i 1956). Razem z Józefem Remiszewskim reprezentowali klub Spójnia Włocławek. Zespół uzupełniony o Kazimierza Frankiewicza w 1945 zdobył mistrzostwo Pomorza i uzyskał prawo do ubiegania się o I ligę państwową.
W 1960 został członkiem drużyny LKS „Budowlani” w Lipnie, która w 1964 zdobyła mistrzostwo III ligi w tenisie stołowym. W latach 1975-1995 występował w barwach LZS Jastrzębie w III ligowej drużynie tenisa stołowego.
Był również trenerem zespołu LZS Jastrzębie. W 1986 zdobył I miejsce w rozgrywkach wojewódzkich X Ogólnopolskiego Turnieju Tenisa Stołowego Nauczycieli w kategorii mężczyzn powyżej 40. lat.
Życie prywatne.
Wywodził się z rodziny szlacheckiej.
Był wnukiem Wincentego Witeckiego (właściciel majątku Małomin i radny miasta Lipno) oraz synem Klemensa Witeckiego i Janiny z Grabowskich. Ojciec, urzędnik państwowy, był uczestnikiem wojny polsko-bolszewickiej. Miał młodszego o 3 lata brata Janusza. W 1951 zawarł związek małżeński z Marią Wierzchowską. Miał trzech synów: Marka (zmarł w dzieciństwie), Jacka (inżynier elektronik) i Wojciecha (inżynier mechanik) oraz wnuków: Joannę (inżynier informatyk) i Jakuba (architekt).
W młodości hobbystycznie zajmował się fotografią analogową. W 1969 jego prace zostały zaprezentowane na Wystawie Jubileuszowej „Piękno Ziemi Dobrzyńskiej” zdobywając II nagrodę. Został wyróżniony również przez miesięcznik Fotografia za zdjęcie pt. „Na Krakowskim Rynku” (na zdjęciu syn Wojciech). Jego fotografie i komentarze sportowe publikowane były w Gazecie Lipnowskiej.
Do końca interesował się polityką i sportem.
Ordery i odznaczenia.
Za swoje sukcesy zawodowe i sportowe oraz działalność społeczną na rzecz miasta Lipna otrzymał m.in.:
Upamiętnienie.
Wyróżniony został godnością „Zasłużony dla Miasta Lipna” przez Radę Miejską uchwałą Nr VI/54/99 z dnia 9 kwietnia 1999 r.
Na mocy uchwały Nr XLIII/374/2010 Rady Miejskiej w Lipnie z dnia 28 stycznia 2010 r. stadionowi przy ul. Sportowej 13 w Lipnie nadano nazwę „Stadion Miejski imienia Wiesława Witeckiego”.
Był honorowym członkiem Ludowego Zespołu Sportowego w Jastrzębiu. Z inicjatywy LZS Jastrzębie od 2010 roku odbywa się coroczny Memoriał Wiesława Witeckiego w Tenisie Stołowym.

</doc>
<doc id="3248974" url="https://pl.wikipedia.org/wiki?curid=3248974" title="Wiktor Wiśniewski">
Wiktor Wiśniewski

Wiktor Benedykt Wiśniewski herbu Prus I (ur. 1822 w Strzeliskach, zm. 1890 we Lwowie) – polski szlachcic, ziemianin, powstaniec z 1863, pisarz.
Życiorys.
Wiktor Benedykt Wiśniewski urodził się w 1822 w Strzeliskach, w Galicji, w polskiej rodzinie szlacheckiej Wiśniewskich herbu Prus, jako syn Mikołaja i Emilii z Nartowskich herbu Trzaska. Jego ojciec był kapitanem I pułku ułanów wojsk napoleońskich. W 1849 Wiktor został wylegitymowany ze szlachectwa, przed wydziałem Stanów Galicyjskich.
W 1863 wziął czynny udział w powstaniu styczniowym, jak napisał później we wspomnieniach:
W powstaniu służył w oddziałach Langiewicza i Jeziorańskiego, jako oficer piechoty w randze kapitana. Walczył w bitwach pod Małogoszczem, Pieskową Skałą, Skałą i Kobylanką.
W 1864 napisał "Wspomnienia kapitana wojsk polskich z roku 1863", które zostały wydane 1866 w Lipsku. Wcześniej bo 1865 wydano tom "Galicja, czyli rok 1863 i 1864", dedykowany szlachcie galicyjskiej. 
W 1869 wydawał, we Lwowie, w drukarni E.Winiarza jako "wydawca, nakładca i odpowiedzialny redaktor" gazetę "Wiadomości Polityczne, Literackie i Gospodarskie : pismo dla ludzi pracy".
Rodzina.
Żoną Wiktora Wiśniewskiego była Ludwika z Obniskich herbu Jastrzębiec. Z tego związku synowie:
Wiktor Wiśniewski zmarł w 1890 we Lwowie, został pochowany na Cmentarzu Łyczakowskim.

</doc>
<doc id="3248990" url="https://pl.wikipedia.org/wiki?curid=3248990" title="Operacja otwartego rynku">
Operacja otwartego rynku



</doc>
<doc id="3249015" url="https://pl.wikipedia.org/wiki?curid=3249015" title="Azorian">
Azorian

Azorian – kryptonim fazy przygotowawczej wspólnej misji CIA i US Navy, mającej na celu podniesienie z dna oceanu części zatopionego radzieckiego okrętu podwodnego K-129 typu Golf II w 1974 roku.
CIA uzyskała pomoc od przemysłowca - miliardera Howarda Hughesa, którego przedsiębiorstwo Hughes’s Summa Corporation zaprojektowało i zbudowało za 350 000 000 dolarów specjalnie dla misji statek "Glomar Explorer". W dniu 4 listopada 1972 pomyślnie zbudowany "Glomar Explorer" wypłynął.
Projekt ten był mylnie nazywany "projektem Jennifer". W rzeczywistości jednak była to nazwa zespołu pracującego nad Glomar Explorerem.

</doc>
<doc id="3249016" url="https://pl.wikipedia.org/wiki?curid=3249016" title="Tennant Bagley">
Tennant Bagley



</doc>
<doc id="3249041" url="https://pl.wikipedia.org/wiki?curid=3249041" title="Ryzyko niewypłacalności">
Ryzyko niewypłacalności

Ryzyko niewypłacalności (ang. "solvency risk") – ryzyko poniesienia straty na skutek upadłości emitenta aktywów finansowych lub niewypłacalności kontrahenta. Ryzyko niewypłacalności jest częścią ryzyka finansowego. Wiąże się z pojęciem niewypłacalności, czyli trwałej niezdolności do regulowania wszelkich zobowiązań (długu) bez względu na jego termin wymagalności.

</doc>
<doc id="3249072" url="https://pl.wikipedia.org/wiki?curid=3249072" title="Wołżańsko-Wiacki region ekonomiczny">
Wołżańsko-Wiacki region ekonomiczny



</doc>
<doc id="3249074" url="https://pl.wikipedia.org/wiki?curid=3249074" title="Kościół Matki Bożej Różańcowej i św. Stanisława Biskupa w Drobinie">
Kościół Matki Bożej Różańcowej i św. Stanisława Biskupa w Drobinie

Kościół Matki Bożej Różańcowej i świętego Stanisława Biskupa w Drobinie – rzymskokatolicki kościół parafialny znajdujący się w mieście Drobin, w województwie mazowieckim. Należy do dekanatu raciążskiego diecezji płockiej.
Budowa świątyni została rozpoczęta około 1477 roku przez Ninogniewa z Kryska, wojewodę płockiego, a zakończona została przez jego syna Ninogniewa II Kryskiego, także wojewodę płockiego w 1507 roku. W 1536 roku kościół został spalony. Odbudowany został dzięki staraniom Pawła Kryskiego, wojewodzica mazowieckiego przed 1543 rokiem. W 1597 roku budowla została konsekrowana. W połowie XVII wieku, w czasie wojen szwedzkich, uległa zniszczeniu, następnie została odbudowana. Na początku XVIII wieku stan techniczny świątyni uległ pogorszeniu. W 1740 roku kościół został wyremontowany. Około 1770 roku dach uległ zawaleniu, natomiast ściany boczne zostały zniszczone. Świątynia została odbudowana po 1775 roku, zapewne około 1780 roku, pod kierunkiem mistrza murarskiego Wojciecha Szklanowskiego z Włocławka, dzięki staraniom i kosztem ówczesnego proboszcza Ignacego Gozdawy Małowieskiego. W tym czasie została rozebrana wieża kościelna. W 1902 roku został ozłocony krzyż. W 1903 roku została zamurowana wieża i loża w świątyni. Na jej miejscu został powieszony obraz Opatrzności Bożej. W 1904 roku świątynia została gruntownie odrestaurowana: zostały zbudowane szczyty budowli, kruchta i kaplica. We wrześniu 1939 roku, podczas nalotów został uszkodzony dach. Naprawiono go w 1945 roku.
Do wyposażenia świątyni należą: nagrobek rodziny Kryskich z XVI wieku, a także barokowa monstrancja wykonana na przełomie XVII i XVIII wieku, kilka barokowych kielichów, dwa relikwiarze, dwa późnogotyckie krucyfiksy z XVI stulecia i kilka obrazów: św. Stanisława Biskupa ze znakiem Xawerego Pillatiego, Serca Jezusa pędzla Kazimierza Alchamowicza, Św. Praksedy, namalowanego zapewne przez Antoniego Jabłońskiego – obraz pochodzi z poprzedniego kościoła, Przemienienia Pańskiego – kopia wzorowana na Rafaelu i Św. Stanisława Kostki – obraz znajdował się wcześniej w kaplicy domowej Kryskich.

</doc>
<doc id="3249078" url="https://pl.wikipedia.org/wiki?curid=3249078" title="Centralno-Czarnoziemny region ekonomiczny">
Centralno-Czarnoziemny region ekonomiczny



</doc>
<doc id="3249080" url="https://pl.wikipedia.org/wiki?curid=3249080" title="Wspomożycielki">
Wspomożycielki

Zgromadzenie Sióstr Wspomożycielek Dusz Czyśćcowych (Wspomożycielki) – żeńskie zgromadzenie zakonne założone w Zakroczymiu w 1889 roku przez bł. Honorata Koźmińskiego (1829-1916). Współzałożycielką zgromadzenia była Wanda Olędzka (ok. 1863-1915), jej następczynią i główną współorganizatorką – Natalia Nitosławska (1845-1900).
Zgromadzenie zakonne, niehabitowe. Zatwierdzone przez Stolicę Apostolską, na prawie papieskim.
Wspomożycielki żyją według "Reguły i Życia Braci i Sióstr Trzeciego Zakonu Regularnego św. Franciszka z Asyżu".
Charyzmat.
W Pierwszych Ustawach Zgromadzenia bł. Honorat napisał:
"Wspomożycielki, naśladując Chrystusa Pana, przenoszą się duchowo do czyśćca, aby ratować dusze tam cierpiące i jako Zbawiciel zasługami swymi spłacił długi dusz czekających odkupienia, tak one zrzekają się zasług wszelkich dla siebie, na korzyść dusz czyśćcowych – a zatem przedstawiają tajemnicę miłości Chrystusa dla zmarłych i są żywym objawem artykułu wiary: zstąpił do piekieł".

</doc>
<doc id="3249081" url="https://pl.wikipedia.org/wiki?curid=3249081" title="Centralny region ekonomiczny">
Centralny region ekonomiczny



</doc>
<doc id="3249082" url="https://pl.wikipedia.org/wiki?curid=3249082" title="Antykwa barokowa">
Antykwa barokowa

Antykwa barokowa − rodzaj pisma antykwowego, który rozwinął się w okresie baroku, cechujący się dużą czytelnością i trwałością. Antykwa barokowa jest często określana jako rodzaj łącznika między elegancją i lekkimi formami antykw renesansowych, a starannie modelowanymi antykwami klasycystycznymi.
Historia.
Rozkwit antykwy barokowej przypadł na wiek XVII. W powszechnym użyciu była ona jeszcze przez większą część wieku XVIII, natomiast w kolejnym stuleciu nastąpiło jej odrodzenie. W związku z rozwojem technik graficznych, m.in. użycia suchej igły i stalorytu, obraz litery stał się wyraźniejszy niż we wcześniejszych krojach, zwłaszcza w zakresie szczegółów i zróżnicowania grubości kresek.
Rozwój antykwy barokowej zaznaczył się głównie w Europie Zachodniej, przede wszystkim w Anglii, Francji i Holandii.
Holenderskie antykwy barokowe powstały w wieku XVII, a ich główni autorzy to Anton Janson, Christoffel van Dijck i Johann Michael Fleischmann. Kroje tego pisma podobne są do antykw renesansowych, a ich cechą charakterystyczną jest smukłość linii.
Francuska odmiana antykwy barokowej powstała w 1692 roku, kiedy to Ludwik XVI zlecił zaprojektowanie nowego kroju pisma – Romain du Roi. Zostało ono opracowane przez Philippe'a Grandjeana i mogło być używane tylko w Drukarni Królewskiej. Pierre Simon Fournier stworzył na jego podstawie krój do użytku ogólnego.
Typ angielski rozwinął się w wieku XVIII, a jego główni przedstawiciele to William Caslon i John Baskerville.
W późniejszym okresie powstawały adaptacje stylów historycznych, wśród których można wymienić:
Cechy.
Omawiane antykwy w swojej formie odwołują się do sztuki barokowej – są dynamiczne i charakteryzują się znacznym wykorzystaniem przeciwieństw. W porównaniu do „pisanych” antykw renesansowych kształty liter w antykwie barokowej są bardziej wymodelowane. Natomiast ślad prowadzenia pióra nie jest tak widoczny jak we wcześniejszych formach. W piśmie barokowym po raz pierwszy pojawia się połączenie antykwy i kursywy w jednym wierszu.
Najistotniejsze cechy antykwy barokowej:
Przykładowe kroje.
Janson, Caslon, Fleischmann, Fournier, Baskerville, Times New Roman, Georgia
Zastosowanie.
Antykw barokowych najczęściej używa się jako pism dziełowych i gazetowych ze względu na ich czytelność, trwałość i odporność na trudne warunki druku.

</doc>
<doc id="3249083" url="https://pl.wikipedia.org/wiki?curid=3249083" title="Wschodniosyberyjski region ekonomiczny">
Wschodniosyberyjski region ekonomiczny



</doc>
<doc id="3249085" url="https://pl.wikipedia.org/wiki?curid=3249085" title="Dalekowschodni region ekonomiczny">
Dalekowschodni region ekonomiczny



</doc>
<doc id="3249087" url="https://pl.wikipedia.org/wiki?curid=3249087" title="Północny region ekonomiczny">
Północny region ekonomiczny



</doc>
<doc id="3249089" url="https://pl.wikipedia.org/wiki?curid=3249089" title="Północnokaukaski region ekonomiczny">
Północnokaukaski region ekonomiczny



</doc>
<doc id="3249091" url="https://pl.wikipedia.org/wiki?curid=3249091" title="Północno-Zachodni region ekonomiczny">
Północno-Zachodni region ekonomiczny



</doc>
<doc id="3249093" url="https://pl.wikipedia.org/wiki?curid=3249093" title="Powołżański region ekonomiczny">
Powołżański region ekonomiczny



</doc>
<doc id="3249095" url="https://pl.wikipedia.org/wiki?curid=3249095" title="Uralski region ekonomiczny">
Uralski region ekonomiczny



</doc>
<doc id="3249097" url="https://pl.wikipedia.org/wiki?curid=3249097" title="Zachodniosyberyjski region gospodarczy">
Zachodniosyberyjski region gospodarczy



</doc>
<doc id="3249099" url="https://pl.wikipedia.org/wiki?curid=3249099" title="Franciszek Uhorczak">
Franciszek Uhorczak

Franciszek Uhorczak (ur. 27 lutego 1902 w Wygnance k. Czortkowa, zm. 8 listopada 1981 roku w Lublinie) – polski geograf, kartograf i pracownik naukowy. Twórca ponad 170 publikacji i profesor uniwersytecki, związany z Uniwersytetem Marii Curcie-Skłodowskiej i takimi periodykami, jak „Ziemia”, „Przegląd Krajoznawczy” oraz „Polski Przegląd Kartograficzny”.
Życiorys.
Studiował na Uniwersytecie Jana Kazimierza we Lwowie – początkowo chemię, a później geografię. Związany ze lwowską szkołą geografii, uczeń Eugeniusza Romera i od 1928 jego asystent na lwowskim wydziale geograficznym. W 1932 uzyskał stopień doktora na podstawie pracy "Z metodyki badań nad osadnictwem". Pracował w Wydawnictwie Książnica-Atlas i jako kartograf w Biurze Regionalnego Planowania Zabudowy Okręgu Lwowskiego. W latach 1937–1939 kierował „Przeglądem Krajoznawczym”. Pełniąc funkcję sekretarza Oddziału Lwowskiego Polskiego Towarzystwa Krajoznawczego został członkiem założycielem powołanego w 1938 Towarzystwa Budowy Panoramy Plastycznej Dawnego Lwowa.
Lata wojny spędził we Lwowie, w 1946 wrócił do Polski i początkowo przez 2 lata wykładał geografię na Uniwersytecie Jagiellońskim. W latach 1947 i 1948 był redaktorem naczelnym rocznika Ziemia, później wielokrotnie współpracował z periodykiem. W 1949 rozpoczął pracę w Lublinie na UMCS-ie, gdzie stworzył i objął Katedrę Geografii Ekonomicznej. W latach 1952–1954 został dziekanem Wydziału Biologii i Nauk o Ziemi (od 1954 jako profesor), a w 1959 przejściowo kierował Zakładem Kartografii Polskiej Akademii Nauk. Pełnił funkcję sekretarza Komisji Standaryzacji Nazw Geograficznych poza Granicami Rzeczypospolitej Polskiej. W latach 1964–1972 kierował Katedrą Kartografii UMCS. Od 1969 roku redaktor naczelny „Polskiego Przeglądu Kartograficznego”.
Franciszek Uhorczak interesował się tym, aby mapy były proste, przejrzyste i prezentowały jak najwięcej zjawisk. Upodobał sobie szczególnie mapy krajobrazowe, którym starał się nadawać ustandaryzowane kolory, podobne do widoku z lotu ptaka. Popularyzował takie formy kartograficzne, jak typogram, izarytma, hipsografoid, jako jeden z pierwszych w Polsce wykorzystał metodę nakładkową w 1966. Do najważniejszych publikacji należą "Geografia fizyczna w liczbach" (wspólnie z Józefem Staszewskim; 1959), a także mapy krajobrazowe do "Geografii powszechnej" (tomy 1–5; 1962–1967).
Uczniem Uhorczaka był m.in. Miloš Mišković.
Jego imieniem została nazwana ulica na lubelskim Wrotkowie. Pochowany na cmentarzu przy ul. Lipowej w Lublinie.

</doc>
<doc id="3249100" url="https://pl.wikipedia.org/wiki?curid=3249100" title="Parafia Najświętszego Serca Pana Jezusa w Suchym Lesie">
Parafia Najświętszego Serca Pana Jezusa w Suchym Lesie

Parafia pw. Najświętszego Serca Pana Jezusa w Suchym Lesie – parafia rzymskokatolicka znajdująca się w archidiecezji poznańskiej w dekanacie Poznań-Piątkowo. Została utworzona w dniu 1 września 2014 roku decyzją księdza arcybiskupa Stanisława Gądeckiego z obszaru parafii pw. Ścięcia św. Jana Chrzciciela w Chojnicy-Morasku. Terytorialnie obejmuje wieś Suchy Las i 4 ulice w Poznaniu w dzielnicy Morasko. Proboszczem jest ks. kan. Andrzej Niwczyk.

</doc>
<doc id="3249101" url="https://pl.wikipedia.org/wiki?curid=3249101" title="Bitwa pod Kostangalią">
Bitwa pod Kostangalią

Bitwa pod Kostangalią – bitwa powstania styczniowego stoczona 15 lipca 1863 roku pod Kostangalią w Zjednoczonych Księstwach Rumunii (dziś wieś Coștangalia w rejonie Cantemir w Mołdawii).
Opis.
Sprzyjające sprawie polskiej władze Imperium Osmańskiego zezwoliły na sformowanie i przemarsz przez swoje terytorium polskiego oddziału, któremu przewodził płk Zygmunt Miłkowski. Dowodził 213 uzbrojonymi ludźmi, którzy zebrali się w leżącej w Imperium Osmańskim Tulczy. Zamierzał na ich czele przejść przez terytorium Rumunii, by z Besarabii wkroczyć na Podole. Była to część większego planu, zmierzającego do wznowienia walk na Ukrainie. Częścią tego planu miała być niezrealizowana wyprawa morska na Odessę pod wodzą Menottiego Garibaldiego; gen. Józef Wysocki miał wkroczyć na Wołyń w rejonie Brodów, a gen. Edmund Różycki poprzez Zbrucz na Podole.
Książę Rumunii Aleksander Jan Cuza nie godząc się na przemarsz obcej siły zbrojnej przez terytorium swego państwa, wysłał za oddziałem Miłkowskiego grupę pościgową pod dowództwem płk Călinescu w sile 7 kompanii piechoty (1260 żołnierzy), wspomaganych przez 60 kawalerzystów. Polacy odrzucili nakaz złożenia broni i doszło do starcia.
Tak owo starcie opisuje Stanisław Zieliński w "Bitwach i Potyczkach 1863-64" (Rapperswil 1913, s. 347):
"Miłkowski (...) dał rozkaz majorowi Józefowi Jagminowi rozsypania tyralierów, którzy zająwszy całą dolinę w poprzek, natychmiast posunęli się naprzód; na prawem skrzydle porucznik Wojna zajął chałupy, na lewem obsadzono wierzby. Wozy pod przykryciem jazdy odesłano za ogród. Wkrótce po wystąpieniu tyralierów rozpoczął się ze strony wojska rumuńskiego gęsty ogień. Powstańcy z odwagą rzucili się naprzód. Jazda rumuńska posunąwszy się naprzód, nie doszła nawet do polskiej linii tyralierskiej i pierzchnęła. Jedna z kolumn piechoty mołdawskiej zawróciła na prawo, aby obejść stanowisko oddziału. Wtedy Miłkowski z kompanią Karola Brzozowskiego rzucił się na bagnety i cała kolumna uszła, a równocześnie Jagmin złamał środek wojska rumuńskiego. Nieład i zamieszanie uchodzących zakomunikowało się rezerwom i wszystko, prócz lewego skrzydła rumuńskiego, rzuciło się do ucieczki, porzucając broń, amunicyę i tornistry. Lewe tylko skrzydło śmiało podeszło ku łańcuchowi tyralierskiemu, lecz i ono przed celnym ogniem powstańców musiało uchodzić. (...) Wieczorem tegoż dnia zwrócił Miłkowski Kalinesce 60 sztuk zabranej broni rumuńskiej, Kalinesko zaś odstawił do Galaczu rannych powstańców, którymi się władze rumuńskie i ludność serdecznie zaopiekowały."
W bitwie zginęło sześciu Polaków: podporucznik Piotr Stankiewicz, podoficer Jan Krewniak, oraz szeregowi Leon Stancler, Paweł Piwowarski, Jan Jackowski i Mikołaj Swaryczewski. Rannych zostało dwudziestu pięciu powstańców, w tej liczbie 12 ciężko. Ranni zostali m.in. kapitan Karol Brzozowski i major Franciszek Zima
Po bitwie oddział przekroczył Prut, bez większych nadziei jednak na przedostanie się na Podole. Dalsza walka z Rumunami pozbawiona była sensu, toteż 17 lipca Polacy złożyli broń. Rumuni broń zatrzymali, ale umożliwili ochotnikom dalszą, indywidualną wędrówkę w stronę walczącej Polski lub, jak Miłkowskiemu, do Konstantynopola.

</doc>
<doc id="3249102" url="https://pl.wikipedia.org/wiki?curid=3249102" title="Nulli res sua servit">
Nulli res sua servit

Nulli res sua servit (łac. "nie można mieć służebności na własnej rzeczy") – zasada rzymskiego prawa rzeczowego, zgodnie z którą nie można ustanawiać, ani posiadać służebności na rzeczy własnej.
Zasada ta została sformułowana przez Paulusa, a za nim cytowana w Digestach Justyniana:
Zasadę tę rozwija Ulpian, co zostało zawarte w Digestach Justyniana:
W przypadku zejścia się w jednej osobie prawa własności i służebności (jeśli uprawniony nabył własność na rzeczy cudzej) służebność gasła. Ograniczona treść służebności jest w zakresie treści najszerszego prawa rzeczowego – prawa własności, a dodatkowo dotychczasowa rzecz służebna przestawała być rzeczą cudzą.
Obecnie zasadę tę w polskim prawie cywilnym wyraża art. 247 Kodeksu cywilnego.

</doc>
<doc id="3249106" url="https://pl.wikipedia.org/wiki?curid=3249106" title="Temistogenes">
Temistogenes

Temistogenes z Syrakuz ("Θεμιστογένης ὁ Συρακούσιος") – rzekomy grecki pisarz i historyk, żyjący jakoby na przełomie V i IV w. p.n.e. W swojej pracy miał opisać losy wyprawy Cyrusa i marszu Dziesięciu Tysięcy. Dzieło to, o ile w ogóle istniało, bardzo szybko zaginęło – w literaturze starożytnej okresu klasycznego postać Temistogenesa i jego praca poświadczone są bowiem wyłącznie przez Ksenofonta z Aten w "Historii greckiej" (III 1.2): 

</doc>
<doc id="3249112" url="https://pl.wikipedia.org/wiki?curid=3249112" title="Tobruk (schron)">
Tobruk (schron)



</doc>
<doc id="3249113" url="https://pl.wikipedia.org/wiki?curid=3249113" title="La Bagarre">
La Bagarre



</doc>
<doc id="3249117" url="https://pl.wikipedia.org/wiki?curid=3249117" title="Setsuko Matsudaira">
Setsuko Matsudaira

Chichibu-no-miya Setsuko Shinnō-hi (ur. 9 września 1909 w Walton-on-Thames, zm. 25 sierpnia 1995 w Tokio) – księżna Japonii.
Była córką dyplomaty i polityka Tsuneo Matsudairy i jego żony Nobuko Nabeshimy. Jej rodzice pochodzili z rodów arystokratycznych, nie posiadali jednak własnych tytułów.
28 września 1928 w Tokio poślubiła młodszego brata cesarza Hirohito (do 1933 również następcę tronu) - księcia Chichibu (w celu możliwości zawarcia małżeństwa została formalnie adoptowana przez stryja wicehrabiego Morio Matsudairę). Para nie miała dzieci.
Księżna Setsuko została odznaczona Wielką Wstęgą Orderu Skarbu Korony, Wielkim Krzyżem Orderu św. Michała i św. Jerzego, Wielkim Krzyżem Orderu św. Michała i św. Jerzego, Wielkim Krzyżem Orderu Imperium Brytyjskiego oraz Wielką Wstęgą Królewskiego Orderu Serafinów. 

</doc>
<doc id="3249120" url="https://pl.wikipedia.org/wiki?curid=3249120" title="Marków Potok">
Marków Potok

Marków Potok – jeden z wielu potoków w masywie Babiej Góry w Beskidzie Żywieckim. Znajduje się w zlewni rzeki Skawica. Ma źródła na wysokości około 1300 m, na północnych stokach przełęczy Brona. Spływa przez zalesione tereny Babiogórskiego Parku Narodowego, przecinając Górny Płaj, a w dolnej części płynie przez bezleśne i zabudowane obszary miejscowości Zawoja. Uchodzi do Jałowieckiego Potoku jako jego prawy dopływ. Marków Potok ma kilka dopływów: Cylowy Potok, Szumiąca Woda, Barańcowy Potok i Dejakowy Potok. Z północnych stoków Małej Babiej Góry spływa jeszcze jeden, niewielki dopływ przecinający zachodnią część Górnego Płaju. W jego źródliskach powstało w 1962 wielkie osuwisko zwane Zerwą Cylową. Spowodowało ono naruszenie stosunków wodnych w tym miejscu i obumieranie lasu na Klinie. Bezpośrednio po nastąpieniu osuwiska dopływ Markowego Potoku zanikł, obecnie odradza się, ale jako kilka odrębnych cieków.
W dolinie Markowego Potoku rośnie rzadki w Polsce gatunek rośliny – okrzyn jeleni, będący godłem Babiogórskiego Parku Narodowego. W korycie Markowego Potoku można obserwować duże odsłonięcia fliszu karpackiego (np. koło Małych Widełek). Wzdłuż Markowego Potoku prowadzi znakowany szlak turystyki pieszej.

</doc>
<doc id="3249122" url="https://pl.wikipedia.org/wiki?curid=3249122" title="Mario Almondo">
Mario Almondo

Mario Almondo (ur. 17 września 1964 w Turynie) – włoski inżynier, od 2008 roku pracuje w Gestione Industriale w Ferrari.
Życiorys.
Mario Almondo studiował inżynierię i zarządzanie w przemyśle na Politecnico di Milano. Po ukończeniu studiów był wykładowcą, następnie odbył służbę wojskową. Pracował w przemyśle.
W 1991 roku dołączył do Ferrari. Pracował na wielu różnych stanowiskach, w dziale samochodów drogowych i sportu. W 1995 roku awansował na stanowisko dyrektora przemysłowego i pracował przy produkcji samochodów Formuły 1 Scuderia Ferrari.
W 2006 roku Mario Almondo rozpoczął pracę na stanowisku dyrektora technicznego Scuderia Ferrari, w listopadzie 2007 roku został przeniesiony na stanowisko szefa operacyjnego zespołu. W 2008 roku przeniósł się do Gestione Industriale w Ferrari.
Odznaczenia.
5 października 2004 roku otrzymał Order Zasługi Republiki Włoskiej IV Klasy.
Życie prywatne.
W 1992 roku poślubił Alessandrę Landi, ma dwoje dzieci Marco i Matteo. Lubi sztukę, piłkę nożną, sporty i jazdę na rowerze.

</doc>
<doc id="3249125" url="https://pl.wikipedia.org/wiki?curid=3249125" title="Bernard Barker">
Bernard Barker

Bernard Leon Barker, pseudonim "Macho" (ur. 17 marca 1917, zm. 5 czerwca 2009) – amerykański polityk, oficer CIA.
W 1961 brał udział jako oficer CIA w inwazji w Zatoce Świń. Był jednym z pięciu "hydraulików" - włamywaczy zatrzymanych w trakcie włamania do kompleksu Watergate 17 czerwca 1972.

</doc>
<doc id="3249130" url="https://pl.wikipedia.org/wiki?curid=3249130" title="Charles Barnes (agent)">
Charles Barnes (agent)

Charles Tracy Barnes (ur. 2 sierpnia 1911, zm. 18 lutego 1972) – amerykański oficer wywiadu, wyższy funkcjonariusz CIA.
Kierował w 1954 operacją CIA w Gwatemali (zamach stanu) i w 1961 inwazją w Zatoce Świń.

</doc>
<doc id="3249131" url="https://pl.wikipedia.org/wiki?curid=3249131" title="Jacek Stanisław Buras">
Jacek Stanisław Buras

Jacek Stanisław Buras (ur. 10 października 1945 w Warszawie) – polski tłumacz, krytyk literacki i dramaturg.
Życiorys.
W latach 1959–1962 uczęszczał Bundesrealgymnasium XIX w Wiedniu. Maturę zdał w 1964 w XIV Liceum Ogólnokształcącym w Warszawie. Studiował filologię germańską na Uniwersytecie Warszawskim, gdzie w 1969 uzyskał magisterium. W latach 1980–1981 był członkiem Solidarności w redakcji czasopisma „Polnische Perspektiven”, zaś w latach 1988–1990 przewodniczącym komisji zakładowej w Wydawnictwie Współczesnym RSW Prasa-Książka-Ruch. W latach 1997–2004 był dyrektorem Instytutu Polskiego w Wiedniu. W 2005 został redaktorem serii wydawniczej "Kroki-Schritte", zainicjowanej w ramach Roku Niemiecko-Polskiego 2005/2006.
Pierwsze przekłady opublikował w 1970 w książce zbiorowej "Klasycyzm niemiecki. Życie i twórczość Goethego i Schillera". Tłumaczenia i recenzje publikował m.in. w czasopismach „Literatura na Świecie” (1972–1977, od 1980), „Dialog” (od 1976), „Polnische Perspektiven” (1971–1981), „Deutsch-Polnische Ansichten zur Literatur und Kultur” (1989–1992). Jako dramatopisarz debiutował w 1988 utworem "Gwiazda za murem".
Za przekłady z języka niemieckiego otrzymał wiele nagród, takich jak: Nagroda im. S. Hebanowskiego (1986), Nagroda Fundacji im. R. Boscha (1989), nagroda Stowarzyszenia Tłumaczy Polskich (1993), Stowarzyszenia Autorów ZAIKS (1998), nagroda „Literatury na Świecie” (1999, 2006), Austriacka Nagroda Państwowa (2004). Odznaczony m.in. Srebrnym Krzyżem Zasługi (1996) i Złotą Odznaką Honorową za Zasługi dla Republiki Austrii (2005). W 2011 otrzymał Srebrny Medal „Zasłużony Kulturze Gloria Artis”. W 2017 nominowany do Nagrody Literackiej Gdynia w kategorii: przekład na język polski.
Jest autorem dramatów "Gwiazda za murem" (1988) i "Sen o życiu. Wizja muzyczna" (1990). Opublikował ponad 80 przekładów – głównie dramatów (m.in. Brechta, Schillera, Hebbela i pisarzy współczesnych), a także wierszy, esejów i powieści.
Członek Stowarzyszenia Pisarzy Polskich.
Syn fizyka Bronisława Burasa i Hanny z domu Kochanowicz. W 1969 ożenił się z Alicją Szkoda, tłumaczką z niemieckiego. Ma dwoje dzieci.

</doc>
<doc id="3249137" url="https://pl.wikipedia.org/wiki?curid=3249137" title="Charyton Eugeniota">
Charyton Eugeniota

Charyton Eugeniota, gr. Χαρίτων Ευγενειώτης, "Charitōn Eugeneiōtēs" – patriarcha Konstantynopola w latach 1178–1179.
Życiorys.
Charyton, pochodzący z rodu Eugeniotów, przed objęciem stolicy patriarszej był przełożonym klasztoru Mangana. Był patriarchą Konstantynopola przez 11 miesięcy od marca/sierpnia 1178 do lutego/lipca 1179.

</doc>
<doc id="3249139" url="https://pl.wikipedia.org/wiki?curid=3249139" title="Sprzążka">
Sprzążka

Sprzążka lub klamra () – u grzybów jest to jednostronne, niewielkie zgrubienie strzępki występujące na poprzecznej przegrodzie między jej dwoma sąsiednimi członami. Ma postać kabłąkowatego łącznika. Tworzy się po mitozie, w wyniku której w komórce strzępki z dikarionu powstają 4 jądra (a dokładniej dwie pary jąder różnoimiennych). Następnie powstaje septa i sprzążka, przez którą jedno z jąder przechodzi do podzielonej septą sprzążki. W wyniku tego powstają dwie pary dikarionów.
Sprzążki występują u wielu gatunków podstawczaków. Biorą udział w procesie podziału komórek. Zapewniają różnoimienność jąder komórek dzielącej się strzępki.
Sprzążka występująca u nasady podstawki nosi nazwę sprzążki bazalnej.

</doc>
<doc id="3249141" url="https://pl.wikipedia.org/wiki?curid=3249141" title="Królestwo piekieł">
Królestwo piekieł

Królestwo piekieł. Powstanie warszawskie (dun. "Kommando Reichsführer Himmler", ang. "Reign of hell") – powieść wojenna duńskiego pisarza Svena Hassela z 1971. Polskie wydanie książki ukazało się w 2008 w tłumaczeniu Joanny Jankowskiej.
Treść.
Jest dziewiątą częścią wojennej serii, opartej częściowo na osobistych przeżyciach autora z okresu służby na prawie wszystkich frontach II wojny światowej, w tym w jednostkach karnych Wehrmachtu. Bohaterami są członkowie 27. Pułku Pancernego (który w rzeczywistości nigdy nie istniał): Sven (autor, narrator wszystkich powieści Hassela), Joseph Porta (humorystyczny gawędziarz, pochodzący z Berlina), Wolfgang Creutzfeld - Mały (olbrzym z nadanym ironicznie przezwiskiem, hamburczyk), Willie Beier - Stary (doświadczony starszy sierżant), Alfred Kalb - Legionista (były żołnierz Legii Cudzoziemskiej), Julius Heide (doswiadczony żołnierz, zatwardziały nazista), Peter Blom - Barcelona (weteran wojny domowej w Hiszpanii) i inni. Ich losy autor przedstawił na różnych frontach II wojny światowej koncentrując się na brutalności i bezsensowności wojny oraz roli pojedynczego żołnierza w konflikcie. Istotnym wątkiem tej części są losy bohaterów podczas powstania warszawskiego (w polskim wydaniu nadano nawet stosowny podtytuł), aczkolwiek walk tych dotyczą tylko cztery ostatnie rozdziały: "Życzliwa koza", "Burdel", "Cmentarz na Woli" i "Koniec". Pozostała treść opisuje starcia w Rosji i nieokreślonej części Polski, trudnej do wskazania geograficznego, gdzie wysokie góry stykały się z rozległymi bagnami. Opisane jest także nieludzkie traktowanie żołnierzy kompanii karnych w obozie przy poligonie w Sennelager koło Paderborn. Autor przybliża również zbrodnicze działania Oskara Dirlewangera i Bronisława Kaminskiego podczas powstania warszawskiego.
Powieść nie jest obrazem historycznym wojny i powstania, ale bardziej impresją na ten temat, przedstawiającą wojnę jako okrutne barbarzyństwo pozbawione celu. Rozkazy Hitlera i Himmlera nakazują bezwzględność i okrucieństwo w stosunku do przeciwnika, zarówno żołnierza, jak i każdego cywila bez względu na płeć, wiek, czy stan zdrowia. Realizacja tych zbrodniczych zamierzeń jest przedmiotem szczegółowych opisów Hassela, jak również zdecydowanej jego krytyki.

</doc>
<doc id="3249155" url="https://pl.wikipedia.org/wiki?curid=3249155" title="Czesław Michalski">
Czesław Michalski

Czesław Michalski (ur. 28 listopada 1946 w Kielcach, zm. 15 kwietnia 2022 w Krakowie) – polski historyk.
Życiorys.
Młodość i edukacja.
Syn Stanisławy z domu Kaczor i Franciszka Michalskiego. Po szkole podstawowej w Kielcach naukę podjął w Technikum Przetwórstwa Owocowo-Warzywnego w Sandomierzu. Po maturze w latach 1966–1969 pracował w Nadodrzańskich Zakładach Przetwórstwa Owocowo-Warzywnego w Dębnie Lubuskim. Od 1 października 1969 rozpoczął studia historyczne w Wyższej Szkole Pedagogicznej w Krakowie, które w czerwcu 1974 ukończył z tytułem magistra. Od października 1974 zatrudniony w Instytucie Historii WSP Kraków jako pracownik naukowo-techniczny.
Działalność sportowa.
Od 1 kwietnia 1977 do 31 grudnia 1978 pracował na stanowisku Sekretarza Zarządu Środowiskowego AZS Kraków. Współorganizował obchody jubileuszowych 70-lecia AZS w Polsce. Społecznie pełnił funkcje Prezesa Klubu Uczelnianego AZS w latach 1970 do 1974 i 1980 do 1983. W latach 1973 do 1974 był wiceprzewodniczącym Rady Osiedla Studenckiego w Krakowie. Zainicjował i zorganizował Pierwszą Spartakiadę Sportową na Miasteczku Studenckim w Krakowie. Był wiceprezesem Zarządu Środowiskowego AZS Kraków (1974–1978) i wiceprzewodniczącym Komisji Klubów Uczelnianych Zarządu Głównego AZS (1976–1978).
Działalność naukowa.
Od 1979 pracował w administracji WSP Kraków, a od 1984 na etacie asystenta w Instytucie Historii WSP Kraków. Doktorat w zakresie nauk historycznych obronił na Wydziale Historycznym Moskiewskiego Uniwersytetu Państwowego im. M.W. Łomonosowa (1991). Od lutego 1992 do września 2011 pracował jako adiunkt w Instytucie Historii. Prowadził zajęcia dydaktyczne ze wstępu do badań historycznych, demografii historycznej, historii Polski okresu międzywojnia (1918–1939), oraz historii Rosji na filologii rosyjskiej.
W ramach zatrudnień naukowych w Instytucie Historii prowadził w kraju i zagranicą prace i naukowe, archiwalne oraz dokumentacyjne na temat historii sportu w Galicji, Małopolsce, Krakowie, Lwowie i Wilnie. Opublikował szereg rozpraw w monografiach miast i regionów Małopolski. Prace z historii sportu ogłaszał w „Akademickim Przeglądzie Sportowym”, „Przeglądzie Sokolim”, kwartalniku Akademii Pedagogicznej/Uniwersytetu Pedagogicznego w Krakowie „Konspekt”. Autor haseł krakowskich klubów i biogramów sportowców w "Encyklopedii Krakowa" i "Słowniku biograficznym historii Polski".
Zmarł 15 kwietnia 2022. Uroczystości żałobne zostały odprawione 22 kwietnia w kościele św. Józefa Oblubieńca NMP w Kielcach, po czym został pochowany na cmentarzu parafialnym w Kostomłotach Drugich.

</doc>
<doc id="3249188" url="https://pl.wikipedia.org/wiki?curid=3249188" title="Muzeum i Archiwum Węgierskiej Polonii">
Muzeum i Archiwum Węgierskiej Polonii

Muzeum i Archiwum Węgierskiej Polonii powstało w 1998 roku jako pierwsza instytucja węgierskiego środowiska polonijnego. W 2015 roku instytucja zmieniła nazwę na Polski Instytut Badawczy i Muzeum.
Muzeum powstało z inicjatywy Konrada Sutarskiego. Organem założycielskim i nadzorczym placówki był Ogólnokrajowy Samorząd Mniejszości Polskiej na Węgrzech, nadzór merytoryczny natomiast sprawowany był przez węgierskie Ministerstwo Kultury i Oświaty. Muzeum posiadało dwie filie. Pierwsza – od 2003 roku, pod nazwą „Dom pamięci Derenku” – znajdowała się we wsi Andrástanya. Druga – od 2008 roku – w Derenku. Zbiory muzeum dotyczyły historii węgierskiej Polonii oraz historii kontaktów polsko-węgierskich i węgiersko-polskich. Oddział archiwalny specjalizował się w gromadzeniu materiałów dotyczących organizacji polonijnych na Węgrzech.

</doc>
<doc id="3249195" url="https://pl.wikipedia.org/wiki?curid=3249195" title="Legion potępieńców">
Legion potępieńców

Legion potępieńców (dun. "De fordømtes legion", ang. "Legion of Damned") – powieść wojenna duńskiego pisarza Svena Hassela z 1953. Polskie wydanie książki ukazało się w 2004 w tłumaczeniu Juliusza Wilczura-Garzteckiego.
Treść.
Jest pierwszą częścią wojennej serii, opartej w dużym stopniu na osobistych przeżyciach autora z okresu służby na prawie wszystkich frontach II wojny światowej, w tym w jednostkach karnych Wehrmachtu. Bohaterami są członkowie 27. Pułku Pancernego (który w rzeczywistości nigdy nie istniał): Sven (autor, narrator wszystkich powieści Hassela), Joseph Porta (humorystyczny gawędziarz, pochodzący z Berlina), Willie Beier - Stary (doświadczony starszy sierżant), oberst Manfred Hinka, oberfeldfebel Hugon Stege i inni. Z uwagi na fakt, że powieść ta otwiera cykl i, według autora, jest w 90% autobiograficzna, to nie pojawiają się w niej jeszcze znane z następnych części postacie Legionisty, Małego, Barcelony, czy Juliusa Heide. Stary i Porta ostatecznie giną, by potem pojawić się ponownie, w następnych częściach, już zdecydowanie bardziej fikcyjnych. Autor przedstawił losy swoich bohaterów na różnych frontach II wojny światowej koncentrując się na brutalności i bezsensowności wojny oraz roli pojedynczego żołnierza w konflikcie. Najważniejszym wątkiem tej części są wydarzenia poprzedzające wysłanie Svena na front wschodni, a więc dezercja, proces, wyrok i nieludzkie traktowanie w Karnym Obozie Koncentracyjnym SS i Policji w Lengries. Następnie Sven, skierowany do oddziałów pancernych walczy w Rosji i na Ukrainie (m.in. w Charkowie i Kijowie), gdzie dostaje się do niewoli radzieckiej, ucieka z niej, ponownie walczy, zostaje ranny, kuruje się we Lwowie i Truskawcu, by ostatecznie niedoleczony, ponownie wrócić na front.

</doc>
<doc id="3249235" url="https://pl.wikipedia.org/wiki?curid=3249235" title="Christian Bach (aktorka)">
Christian Bach (aktorka)

Christian Bach, właśc. Adela Christian Bach Bottino (ur. 9 maja 1959 w Buenos Aires, zm. 26 lutego 2019) – argentyńsko-meksykańska aktorka telewizyjna i producentka filmowa niemieckiego pochodzenia, występowała w meksykańskich telenowelach "Oblicza prawdy" ("Bajo un mismo rostro") czy "Niewinna intryga" ("La Impostora").
W 1986 wyszła za mąż za Humberto Zuritę, z którym miała dwóch synów: Sebastiána (ur. 1986) i Emiliano (ur. 1993).
Zmarła 26 lutego 2019 w wieku 59 lat. Przyczyną śmierci była niewydolność oddechowa, będąca najprawdopodobniej następstwem długoletniej choroby.

</doc>
<doc id="3249238" url="https://pl.wikipedia.org/wiki?curid=3249238" title="MM Prime Towarzystwo Funduszy Inwestycyjnych">
MM Prime Towarzystwo Funduszy Inwestycyjnych

MM Prime Towarzystwo Funduszy Inwestycyjnych S.A. – powstałe w 2011 roku niezależne towarzystwo funduszy inwestycyjnych (TFI) zarządzające funduszami inwestycyjnymi, opierające się w pełni na polskim kapitale.
Historia.
Towarzystwo powstało w 2011 roku, a 29 października 2013 roku jako jedyne w tym roku uzyskało zezwolenie Komisji Nadzoru Finansowego na prowadzenie działalności. W okresie ponad 4 lat (od maja 2010 do sierpnia 2014) było jedynym niezależnym towarzystwem funduszy inwestycyjnych, niezwiązanym z żadną grupą kapitałową.
Działalność.
Towarzystwo koncentruje się na dwóch segmentach rynku: funduszach zamkniętych typu FIZ oraz FIZAN. MM Prime jako pierwsze TFI w Polsce główny nacisk kładzie na opłatę za sukces od osiąganych przez fundusze wyników (tzw. "success fee"). W przypadku nieosiągnięcia zadowalających wyników wysokość części opłaty za zarządzanie pozostaje na stałym poziomie i jest najniższa na rynku.
Zarząd.
W skład zarządu MM Prime TFI wchodzą:
Rada nadzorcza.
W skład rady nadzorczej MM Prime TFI wchodzą:
Zespół zarządzający.
W skład zespołu zarządzającego MM Prime TFI wchodzą:
Kanały dystrybucji.
Jako jedyne TFI w Polsce MM Prime buduje własną sieć sprzedaży. Oprócz tego nawiązuje współpracę z kameralnymi multiagencjami. MM Prime koncentruje się na rozwoju sieci sprzedaży opartej o relacje z klientem, bezpośredni kontakt i bieżące doradztwo. Ten kanał dystrybucji ma być jednocześnie zespołem opiekunów klienta.

</doc>
<doc id="3249243" url="https://pl.wikipedia.org/wiki?curid=3249243" title="Christian Bach">
Christian Bach



</doc>
<doc id="3249254" url="https://pl.wikipedia.org/wiki?curid=3249254" title="Emilia Mikołajewska">
Emilia Mikołajewska

Emilia Mikołajewska (ur. 17 stycznia 1974 w Płocku) – polska fizjoterapeutka, doktor nauk biologicznych w zakresie biologii medycznej o specjalności fizjoterapia, doktor habilitowany nauk o zdrowiu.
Życiorys.
Jest absolwentką Wydziału Fizjoterapii Medycznego Studium Zawodowego w Ciechocinku oraz studiów magisterskich na kierunku fizjoterapia na Akademii Wychowania Fizycznego w Poznaniu (2001, promotor prof. Gerard Straburzyński). W 2007 uzyskała stopień doktora na Uniwersytecie Medycznym w Poznaniu (promotor prof. Wanda Stryła). W 2019 uzyskała stopień doktora habilitowanego na Wydziale Nauk o Zdrowiu Collegium Medicum im. Ludwika Rydygiera w Bydgoszczy Uniwersytetu Mikołaja Kopernika w Toruniu. W 2019 została zatrudniona na stanowisku profesora. W 2009 uzyskała tytuł zawodowy specjalisty fizjoterapii. Jest absolwentką studiów podyplomowych „Menedżer projektu badawczo-rozwojowego” (Wyższa Szkoła Bankowa w Toruniu, 2015) oraz „Zarządzanie w ochronie zdrowia” (Akademia Humanistyczno-Ekonomiczna w Łodzi, 2018). Ponadto uzyskała wykształcenie z zakresu kosmetyki z wizażem (2017) oraz ortoptyki - rehabilitacji wzroku (2019). 
Zawodowo i naukowo w latach 2003–2015 związana była z Kliniką Paraplegii Pourazowej i Kliniką Rehabilitacji 10 Wojskowego Szpitala Klinicznego z Polikliniką SPZOZ w Bydgoszczy (dwie nagrody Komendanta za wybitne osiągnięcia naukowe, członek Rady Naukowej Szpitala), a od 2014 z Katedrą Fizjoterapii Collegium Medicum im. L. Rydygiera w Bydgoszczy Uniwersytetu Mikołaja Kopernika w Toruniu (kierownik: prof. dr hab. Aleksander Goch) oraz Laboratorium Neurokognitywnym w Interdyscyplinarnym Centrum Nowoczesnych Technologii Uniwersytetu Mikołaja Kopernika w Toruniu (kierownik: prof. dr hab. Włodzisław Duch), a także międzynarodową grupą badawczą InteRDoCTor. Jest członkiem Polskiego Towarzystwa Fizjoterapii.

</doc>
<doc id="3249256" url="https://pl.wikipedia.org/wiki?curid=3249256" title="Altendorf (Chemnitz)">
Altendorf (Chemnitz)

Altendorf, Chemnitz-Altendorf – dzielnica miasta Chemnitz w Niemczech, w kraju związkowym Saksonia. 

</doc>
<doc id="3249262" url="https://pl.wikipedia.org/wiki?curid=3249262" title="Chemnitz-Altendorf">
Chemnitz-Altendorf



</doc>
<doc id="3249273" url="https://pl.wikipedia.org/wiki?curid=3249273" title="Bernsdorf (Chemnitz)">
Bernsdorf (Chemnitz)

Bernsdorf, Chemnitz-Bernsdorf – dzielnica miasta Chemnitz w Niemczech, w kraju związkowym Saksonia. 

</doc>
<doc id="3249274" url="https://pl.wikipedia.org/wiki?curid=3249274" title="Chemnitz-Bernsdorf">
Chemnitz-Bernsdorf



</doc>
<doc id="3249297" url="https://pl.wikipedia.org/wiki?curid=3249297" title="Alaksandr Archipau">
Alaksandr Archipau

Alaksandr Michajławicz Archipau (, , "Aleksandr Michajłowicz Archipow"; ur. 27 sierpnia 1959 w Bobrujsku) – białoruski prawnik, prokurator i polityk, w latach 2000–2008 deputowany do Izby Reprezentantów Zgromadzenia Narodowego Republiki Białorusi II i III kadencji.
Życiorys.
Urodził się 27 sierpnia 1959 roku w mieście Bobrujsk, w rejonie bobrujskim obwodu mohylewskiego Białoruskiej SRR, ZSRR. Ukończył Charkowski Instytut Prawa im. Feliksa Dzierżyńskiego, uzyskując wykształcenie prawnika. Pracę rozpoczął w urzędzie gospodarki mieszkaniowej miasta Bobrujska. Odbył służbę wojskową w szeregach Sił Zbrojnych ZSRR. Był operatorem maszyny do piłowania drewna w Bobrujskim Przedsiębiorstwie Obróbki Drewna, pracował przy pakowaniu w Bobrujskiej Fabryce Meblowej. Po ukończeniu studiów był śledczym prokuratury, prokuratorem rejonu kirowskiego, prokuratorem rejonu lenińskiego miasta Mohylewa.
21 listopada 2000 roku został deputowanym do Izby Reprezentantów Zgromadzenia Narodowego Republiki Białorusi II kadencji z Mohylewskiego-Lenińskiego Okręgu Wyborczego Nr 70. Pełnił w niej funkcję przewodniczącego Stałej Komisji ds. Prawodawstwa i Kwestii Sądowo-Prawnych. Wchodził w skład zjednoczenia deputackiego „Za Związek Ukrainy, Białorusi i Rosji” oraz grup deputackich „Wspieranie Rozwoju Ekonomicznego” i „Przyjaciele Bułgarii”. 16 listopada 2004 roku został deputowanym do Izby Reprezentantów III kadencji z Mohylewskiego-Lenińskiego Okręgu Wyborczego Nr 71. Pełnił w niej funkcję przewodniczącego tej samej komisji. Był także deputowanym do Zgromadzenia Parlamentarnego Związku Białorusi i Rosji. Pełnił w nim funkcję członka Komisji ds. Prawodawstwa i Przepisów. Jego kadencja w Izbie Reprezentantów zakończyła się 27 października 2008 roku.
Życie prywatne.
Alaksandr Archipau jest żonaty, ma syna i córkę.

</doc>
<doc id="3249300" url="https://pl.wikipedia.org/wiki?curid=3249300" title="Nowe okoliczności">
Nowe okoliczności

Nowe okoliczności – czwarty solowy album Krzysztofa Misiaka, wydany w roku 2014.
Płyta zawiera kompozycje jazz-rockowe połączone z muzyką elektroniczną. Pierwszą połowę albumu stanowią dynamiczne rockowe utwory, kolejne nagrania mają zaś styl bardziej balladowy, czasami wpadający w smooth jazz.
Podobnie jak na poprzednich wydawnictwach Misiaka, na płycie pojawiają się zaproszeni goście. W bluegrassowym utworze „Wiocha z pl-usa” na keyboardzie gra Amerykanin Dave Latchaw, a w „Lekcji randkowania” partię bezprogowego basu wykonuje Krzysztof Ścierański. W funkowych "Jubilerach" efektem wah-wah popisuje się Wojciech Pilichowski, a na klawiszach gra Michał Kowalski. W utworze „Źródle emocjonalnych informacji” harmonijkową kodę wykonał Bartosz Łęczycki, „Płocking” i „Lekcję randkowania” wzbogacił dyskretnymi wokalizami Zbigniew Żuk. W kończącej album piosence „Scenicznym szeptem” na pierwszy plan wysuwają się natomiast saksofon Piotra Jędraszczaka i skrzypce Piotra Kelma. 
W wakacje 2014, podczas Warsztatów Produkcji Teledysków organizowanych przez Stowarzyszenie Rockowe Ogródki w Płocku, został nakręcony klip do utworu „Płocking”. Za zdjęcia odpowiadają Błażej Pyrek i Dariusz Bógdał, montażem zajął się Kamil Ziółkowski, a produkcją - Michał Kublik. 
Lista utworów.
Opracowano na podstawie materiału źródłowego:
Twórcy.
Opracowano na podstawie materiału źródłowego:

</doc>
<doc id="3249302" url="https://pl.wikipedia.org/wiki?curid=3249302" title="Alaksandar Archipau">
Alaksandar Archipau



</doc>
<doc id="3249306" url="https://pl.wikipedia.org/wiki?curid=3249306" title="Ogród zoologiczny w Lesznie">
Ogród zoologiczny w Lesznie

Ogród zoologiczny w Lesznie – ogród zoologiczny znajdujący się przy ulicy 17 Stycznia w Lesznie (na terenach Parku Tysiąclecia).
Historia i kolekcja.
Pierwszy zwierzyniec powstał w mieście w 1903 przy ul. Poniatowskiego. W warunkach międzywojennych utrzymywanie zwierzyńca było bardzo trudne. Dla ratowania ogrodu mieszkańcy założyli Towarzystwo Miłośników Zwierzyńca. W 1934 zoo przeniesiono na ul. Poniatowskiego, w rejon zajmowany obecnie przez Zespół Szkół Ekonomicznych. Gromadził wtedy m.in. dwa niedźwiedzie brunatne, dwa wilki, psy dingo, daniele, dziki i muflony. W 1941 okupanci niemieccy, powołując się na względy sanitarne, przenieśli zwierzyniec w obecne miejsce, gdzie zajmował on cały teren obecnego Parku Tysiąclecia. W 1945, w wyniku walk i mroźnej zimy, większość zwierząt wyginęła, a ogród przestał funkcjonować. W 1977, z inicjatywy władz miejskich, zoo reaktywowano, podporządkowując je Miejskiemu Zakładowi Zieleni. W 2010 zwierzostan liczył 25 gatunków – 12 gatunków ptaków i 13 gatunków ssaków (łącznie 35 zwierząt). Ogród przyjął obecną formę po modernizacjach przeprowadzanych w latach 1995–2002. Zobaczyć tu można m.in. dziki, jelenie, sarny, łabędzie, bażanty czy kaczki. W 2011 z ogrodu zabrano do azylu w Niemczech dwa niedźwiedzie brunatne (Kasię i Basię), które były przetrzymywane w złych warunkach. W ogrodzie brakowało odpowiedniej infrastruktury sanitarnej, a pobliski stadion żużlowy im. Alfreda Smoczyka, plac deskorolkarski i ruchliwa ulica nie były otoczeniem przyjaznym dla zwierząt.

</doc>
<doc id="3249312" url="https://pl.wikipedia.org/wiki?curid=3249312" title="Aleksandr Archipow">
Aleksandr Archipow



</doc>
<doc id="3249399" url="https://pl.wikipedia.org/wiki?curid=3249399" title="Maria Koc">
Maria Koc

Maria Zofia Koc z domu Jurczak (ur. 22 sierpnia 1964 w Prudniku) – polska polityk i urzędnik samorządowy. Senator VIII, IX i X kadencji, wicemarszałek Senatu IX kadencji.
Życiorys.
Urodziła się w Prudniku, a wychowywała w pobliskiej Łące Prudnickiej i Karolewie koło Węgrowa, gdzie ukończyła Liceum Ogólnokształcące im. Adama Mickiewicza. Została absolwentką etnografii i antropologii kultury Wydziału Historycznego Uniwersytetu Warszawskiego. Zawodowo związała się z Węgrowskim Ośrodkiem Kultury, a później z Sokołowskim Ośrodkiem Kultury w Sokołowie Podlaskim, w latach 2001–2007 była dyrektorem tej placówki, ponownie funkcję tę objęła w 2008.
W wyborach samorządowych w listopadzie 2006 uzyskała mandat radnej miasta Węgrowa z ramienia Komitetu Wyborczego Wyborców Przyjazny Węgrów. W latach 2007–2008 była wiceburmistrzem Węgrowa. Po wyborach samorządowych zasiadała w sejmiku mazowieckim jako przedstawicielka Prawa i Sprawiedliwości. W 2011 bezskutecznie ubiegała się o mandat poselski w okręgu siedleckim.
We wrześniu 2014 uzyskała z ramienia PiS mandat senatora VIII kadencji Senatu RP dzięki zwycięstwu w wyborach uzupełniających w okręgu nr 47, w których uzyskała poparcie ponad 58% głosujących. W 2015 z powodzeniem ubiegała się o senacką reelekcję, otrzymując 70 217 głosów. 12 listopada 2015 wybrana na wicemarszałka Senatu IX kadencji. Bezskutecznie kandydowała w wyborach do Parlamentu Europejskiego w 2019.
W wyborach w 2019 została wybrana do Senatu X kadencji, otrzymując 99 549 głosów. W czerwcu 2020 wybrana na przewodniczącą Komisji Gospodarki Narodowej i Innowacyjności.
Odznaczenia i wyróżnienia.
W 2004, "za zasługi w działalności na rzecz organizacji kombatanckich", została odznaczona Brązowym Krzyżem Zasługi.
Została wyróżniona m.in. Medalem „Pro Memoria”, odznaczeniem honorowym Benemerenti, nagrodą „Piękniejsza Polska”, Medalem Pamiątkowym „Pro Masovia” i Nagrodą im. Ludomira Benedyktowicza. Otrzymała również tytuł „Kobiety Sukcesu Mazowsza 2012”.
Życie prywatne.
Jest zamężna, ma troje dzieci. Zamieszkała w Węgrowie.

</doc>
<doc id="3249403" url="https://pl.wikipedia.org/wiki?curid=3249403" title="IC 281">
IC 281



</doc>
<doc id="3249413" url="https://pl.wikipedia.org/wiki?curid=3249413" title="Karnivool">
Karnivool

Karnivool – australijski zespół wykonujący rock progresywny oraz rock alternatywny. Został założony w Perth w 1997.

</doc>
<doc id="3249428" url="https://pl.wikipedia.org/wiki?curid=3249428" title="European Tour 2014/2015 – Turniej 3">
European Tour 2014/2015 – Turniej 3

European Tour 2014/2015 – Turniej 3 − czwarty turniej snookerowy wchodzący w skład cyklu Players Tour Championship w sezonie 2014/2015. Turniej ten rozegrany został w dniach 1-5 października 2014 w Universiada Hall w mieście Sofia w Bułgarii.
Nagrody.
Pieniężne.
Zwycięzca: € 25 000 
II miejsce: € 12 000 
Półfinalista: € 6 000 
Ćwierćfinalista: € 4 000 
Ostatnia 16: € 2 300 
Ostatnia 32: € 1 200 
Ostatnia 64: € 700
Pula nagród: € 125 000
Runda dzikich kart.
Runda 1.
Do 4 frame’ów
Runda 2.
Do 4 frame’ów
Runda 3.
Do 4 frame’ów

</doc>
<doc id="3249443" url="https://pl.wikipedia.org/wiki?curid=3249443" title="Meteoryt managuański">
Meteoryt managuański

Meteor managuański – niewielki meteoroid, który w nocy 7 września 2014 wytworzył krater o średnicy 12 metrów w nikaraguańskiej stolicy Managui. Przelot meteoru nie został zarejestrowany, ale moment powstania krateru został zarejestrowany na miejscowych sejsmografach. Dotychczas nie znaleziono jeszcze żadnych fragmentów meteorytu i nie wiadomo czy cały spalił się przed uderzeniem w ziemię i krater został utworzony przez falę uderzeniową, czy też jego fragmenty wbiły się głęboko w grunt.
Po rządowym komunikacie o odnalezieniu krateru niektórzy naukowcy zaczęli kwestionować oficjalną wersję powstania krateru. Według oficjalnego oświadczenia NASA, uderzenie meteorytu nie może być wykluczone, ale brak jakichkolwiek świadków wydaje się temu przeczyć, jako że lecący przez atmosferę meteor pozostawia za sobą bardzo jasny ślad znakomicie widoczny w nocy.
Brak odnalezionych fragmentów także przemawia za tym, że krater prawdopodobnie nie jest pochodzenia meteorytowego. Według ekspertów nawet jeżeli meteoryt rozpadł się w powietrzu i krater został utworzony poprzez podróżującą przed nim falę uderzeniową to pomimo tego niewielkie jego fragmenty powinny były wbić się w ziemię w pobliżu krateru.

</doc>
<doc id="3249456" url="https://pl.wikipedia.org/wiki?curid=3249456" title="Cartouche">
Cartouche

Cartouche – belgijska grupa eurodance. Utworzona przez Myrelle Tholen i Jeana-Paula Vissera.Producentem był Serge Ramaekers. Najbardziej popularne utwory to "Feel the Groove" oraz "Touch the Sky". Zespół zakończył działalność w 1997 roku.

</doc>
<doc id="3249467" url="https://pl.wikipedia.org/wiki?curid=3249467" title="Stawy w Owińskach">
Stawy w Owińskach

Stawy w Owińskach – grupa pięciu zbiorników powyrobiskowych (dawne żwirownie), zlokalizowana w Owińskach, na pograniczu z Bolechówkiem, na skraju lasów Puszczy Zielonki.
Zbiorniki stanowią teren rekreacyjny, powstały na bazie zrekultywowanych wyrobisk żwirowych. Są one celem dla wędkarzy oraz miłośników aktywnego wypoczynku w wodzie. Akweny podzielono na trzy strefy: A (zbiornik rekreacyjny), B (ujęcie wody) i C (zbiornik wędkarski). Strefa rekreacyjna to piaszczysta plaża (sezonowa) o powierzchni około 1,5 tys. m² (tzw. "Akwen Tropicana"), urządzona w stylistyce egzotycznej. Kąpielisko strzeżone ma 1000 m² i wydzielony brodzik dla dzieci. Działa tu wypożyczalnia sprzętu wodnego, mała gastronomia, zbudowano pomost i boisko. Pomiędzy zbiornikami przebiegała dawniej tzw. "Czarna Droga", zwana też "Żużlówką", z uwagi na nawierzchnię. Łączyła gajówkę Potasze ze stacją kolejową w Owińskach. Obecnie jest czytelna tylko na terenach leśnych na wschód od zbiorników wodnych.

</doc>
<doc id="3249477" url="https://pl.wikipedia.org/wiki?curid=3249477" title="Akwen Tropicana">
Akwen Tropicana



</doc>
<doc id="3249493" url="https://pl.wikipedia.org/wiki?curid=3249493" title="Nové Strašecí (stacja kolejowa)">
Nové Strašecí (stacja kolejowa)

Nové Strašecí – stacja kolejowa w miejscowości Nové Strašecí, w kraju środkowoczeskim, w Czechach. Znajduje się na wysokości 430 m n.p.m.
Na stacji istnieje możliwość zakupu biletów na wszystkiego rodzaju pociągi w tym również międzynarodowe. 

</doc>
<doc id="3249511" url="https://pl.wikipedia.org/wiki?curid=3249511" title="Hustopeče u Brna">
Hustopeče u Brna

Hustopeče u Brna – stacja kolejowa w Hustopeče, w kraju południowomorawskim, w Czechach. Znajduje się na wysokości 190 m n.p.m.
Jest zarządzana przez Správę železnic. Na stacji istnieje możliwość zakupu biletów i rezerwacji miejsc.

</doc>
<doc id="3249529" url="https://pl.wikipedia.org/wiki?curid=3249529" title="Virginia Baynes">
Virginia Baynes

Virginia Baynes – amerykański szpieg, pracownica CIA.
Wirginia Jean Baynes była pracownicą CIA, skazaną za szpiegostwo w 1992 roku.
W 1987 została zatrudniona w CIA jako sekretarz i skierowana na placówkę w ambasadzie USA w Manili na Filipinach. Po pracy uczęszczała na zajęcia karate prowadzone dla pracowników ambasady przez instruktora sztuk walki Josepha Browna, dla którego w 1990 wykradła co najmniej kilka tajnych dokumentów. Fakt ten ujawniło prowadzone w 1991 wewnętrzne dochodzenie CIA. Baynes przyznała się do szpiegostwa w sądzie federalnym i w dniu 22 maja 1992 otrzymała karę 41 miesięcy więzienia. Brown został skazany na pięć lat więzienia w zawieszeniu na trzy lata.

</doc>
<doc id="3249534" url="https://pl.wikipedia.org/wiki?curid=3249534" title="Štramberk (stacja kolejowa)">
Štramberk (stacja kolejowa)

Štramberk – stacja kolejowa w Štramberku, w kraju morawsko-śląskim, w Czechach. Znajduje się na wysokości 355 m n.p.m.
Jest zarządzana przez Správę železnic. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3249549" url="https://pl.wikipedia.org/wiki?curid=3249549" title="Mikołaj Jurystowski">
Mikołaj Jurystowski

Mikołaj Jurystowski (ur. 5 maja 1872, zm. 2 stycznia 1938 w Kamionkach) – polski prawnik i dyplomata w służbie konsularnej Austro-Węgier i służbie dyplomatycznej II Rzeczypospolitej.
Życiorys.
Pochodził z rodziny ziemiańskiej. W 1895 ukończył studia na Wydziale Prawa Uniwersytetu Lwowskiego, dwa lata pracował w Sądzie Krajowym we Lwowie, po czym w lutym 1897 wstąpił do służby konsularnej Austro-Węgier. Służbę rozpoczął w c.k. Urzędzie Morskim w Trieście. W 1899 mianowany attaché konsularnym i przeniesiony do konsulatu generalnego Austro-Węgier w Salonikach. W 1900 przeniesiony do konsulatu w Kurytybie, gdzie awansował na wicekonsula i w 1901 objął kierownictwo konsulatu. W 1903 przeniesiony do konsulatu w Kolonii, w 1904 do Macedonii. Równolegle kilkakrotnie włączany w skład austriackich delegacji na konferencje międzynarodowe.
W latach 1905-1911 był konsulem w Cetyni (Księstwo-, od 1910 Królestwo Czarnogóry), w styczniu 1909 awansował na konsula; jednocześnie w latach 1909-1910 kierował konsulatem w Üsküp (Skopje). W latach 1911-1914 konsul w Winnipeg, w 1914 krótko kierował konsulatem w St. Gallen. Od października 1914 do lipca 1915 r. był przedstawiciel Austro-Węgier w Międzynarodowej Komisji Kontrolnej dla Albanii, następnie do lipca 1916 pracował w Kopenhadze. Od 1 sierpnia 1916 do upadku monarchii austro-węgierskiej w październiku 1918 pracował w centrali MSZ w Wiedniu jako referent ds. austriackich jeńców cywilnych w krajach Ententy, 25 stycznia 1917 awansowany wówczas na konsula generalnego II klasy.
Po odzyskaniu niepodległości wstąpił do polskiej służby dyplomatycznej. 17 lutego 1919 otrzymał stopień ministra pełnomocnego "ad personam", do maja 1919 pracował w Departamencie Polityczno-Dyplomatycznym, kierowanym przez Zdzisława Okęckiego. 24 maja 1919 otrzymał nominację na zastępcę posła w Londynie; stanowiska tego prawdopodobnie nie objął, bo 18 lipca 1919 został mianowany zastępcą posła w Paryżu, którym był do 1 stycznia 1921.
1 stycznia 1921 mianowany posłem RP w Atenach, misję pełnił do 6 czerwca 1924. Od 16 sierpnia 1924 do 28 lutego 1927 poseł RP w Rio de Janeiro. Po odwołaniu przeniesiony w stan nieczynny, a 31 sierpnia 1927 - w stan spoczynku.

</doc>
<doc id="3249560" url="https://pl.wikipedia.org/wiki?curid=3249560" title="Tomasz Andrycz">
Tomasz Andrycz



</doc>
<doc id="3249561" url="https://pl.wikipedia.org/wiki?curid=3249561" title="Hořice v Podkrkonoší">
Hořice v Podkrkonoší

Hořice v Podkrkonoší (czeski: "Železniční stanice Hořice v Podkrkonoší") – stacja kolejowa w miejscowości Hořice, w kraju hradeckim, w Czechach. Jest ważnym węzłem kolejowym o znaczeniu regionalnym. Znajduje się na wysokości 300 m n.p.m.
Jest obsługiwana i zarządzana przez České dráhy. Na stacji znajdują się kasy biletowe, na których istnieje możliwość zakupu biletów na wszystkie pociągi w tym międzynarodowe oraz rezerwacji miejsc.

</doc>
<doc id="3249564" url="https://pl.wikipedia.org/wiki?curid=3249564" title="Kościół św. Wojciecha i Wniebowzięcia Najświętszej Maryi Panny w Raciążu">
Kościół św. Wojciecha i Wniebowzięcia Najświętszej Maryi Panny w Raciążu

Kościół świętego Wojciecha i Wniebowzięcia Najświętszej Maryi Panny w Raciążu – rzymskokatolicki kościół parafialny znajdujący się w mieście Raciąż, w województwie mazowieckim. Należy do dekanatu raciążskiego diecezji płockiej.
Świątynia została zbudowana na miejscu poprzedniej drewnianej świątyni pochodzącej z 1729 roku. W związku z tym że ta budowla nie była w stanie pomieścić coraz większej liczby wiernych, zaistniała potrzeba wybudowania nowej murowanej świątyni. Kamień węgielny został położony w Uroczystość Najświętszego Serca Pana Jezusa w 1875 roku, w czasie urzędowania księdza proboszcza Rocha Filochowskiego. Prace budowlane trwały 11 lat. Od 17 do 20 sierpnia 1886 roku trwały uroczystości związane z poświęceniem kościoła. Konsekracja odbyła się w dniu 19 sierpnia, czyli w czwartek w oktawie Wniebowzięcia Najświętszej Maryi Panny. Przewodniczył jej biskup Henryk Kossowski. Nowa świątynia otrzymała wtedy wezwanie: Wniebowzięcia Najświętszej Maryi Panny i św. Wojciecha Biskupa i Męczennika. Do jesieni 1887 roku wymalowano wnętrze kościoła. Także w tym roku została wykonana polichromia i został wstawiony nowy ołtarz w stylu neogotyckim do kaplicy różańcowej, a także została zamontowana nowa ambona. W późniejszych latach zostały wstawione w świątyni dwa rzędy dębowych ławek. Nowy ołtarz główny został umieszczony w kościele w październiku 1892 roku. W 1893 roku świątynia wzbogaciła się o duży konfesjonał w prezbiterium i wielki, drewniany krzyż w kruchcie. Został zbudowany także ołtarz św. Antoniego i zostały zmodernizowane organy. Prace te zostały wykonane w czasie urzędowania księdza proboszcza Ludomira-Dunin Wolskiego. Świątynia przetrwała I wojnę światową, natomiast w czasie II wojny światowej hitlerowcy urządzili w niej magazyn. Kościół nie doznał jednak większych uszkodzeń. W 2004 roku świątynia otrzymała relikwie św. Wojciecha, patrona parafii i Raciąża, sprowadzone z Gniezna.

</doc>
<doc id="3249567" url="https://pl.wikipedia.org/wiki?curid=3249567" title="Dolní Lipka (stacja kolejowa)">
Dolní Lipka (stacja kolejowa)

Dolní Lipka – stacja kolejowa w Dolní Lipka, w kraju pardubickim, w Czechach. Znajduje się na wysokości 545 m n.p.m.
Na stacji nie ma możliwości zakupu biletu, a obsługa podróżnych odbywa się w pociągu.

</doc>
<doc id="3249568" url="https://pl.wikipedia.org/wiki?curid=3249568" title="Żabinka (dopływ Strumienia Junikowskiego)">
Żabinka (dopływ Strumienia Junikowskiego)

Żabinka – ciek o długości 1,8 km, prawobrzeżny dopływ Strumienia Junikowskiego. Całość cieku na terenie Lubonia.
Źródło przy ul. Jodłowej. Następnie kieruje się na wschód, przepływając pod ulicami: Poniatowskiego, Kołłątaja, Szkolną, Przejazd, Kościuszki, Osiedlową i Źródlaną. Ujście do Strumienia Junikowskiego przy ul. Łącznik.

</doc>
<doc id="3249571" url="https://pl.wikipedia.org/wiki?curid=3249571" title="Władysław Baranowski">
Władysław Baranowski



</doc>
<doc id="3249572" url="https://pl.wikipedia.org/wiki?curid=3249572" title="Chrastava (stacja kolejowa)">
Chrastava (stacja kolejowa)

Chrastava – stacja kolejowa w Chrastavie, w kraju libereckim, w Czechach. Jest ważnym węzłem kolejowym o znaczeniu regionalnym. Znajduje się na wysokości 290 m n.p.m.
Jest zarządzana przez Správę železnic. Na stacji nie ma możliwości zakupu biletu, a obsługa podróżnych odbywa się w pociągu.

</doc>
<doc id="3249581" url="https://pl.wikipedia.org/wiki?curid=3249581" title="Kryptonit">
Kryptonit

Kryptonit (ang. "Kryptonite") – fikcyjny pierwiastek z komiksów z udziałem Supermana, które wydawane są przez DC Comics. Pierwszy raz pojawił się w 1945 roku w słuchowisku radiowym "The Adventures of Superman". W komiksie pojawił się dopiero wraz z wydaniem "Superman vol. 1 #61" (1949). Jego nazwa pochodzi od nazwy fikcyjnej planety Krypton, z którego pochodzi, a ta zaś została zaczerpnięta od kryptonu (Kr) - pierwiastka chemicznego, z grupy helowców w układzie okresowym.
Kryptonit to pozaziemski promieniotwórczy pierwiastek z planety Krypton, którego działanie jest piętą achillesową Supermana i innych Kryptonian. Kryptonit ukazywany był w najróżniejszych formach i kolorach (każdy rodzaj wywoływał odmienny efekt). W 1971 roku, redaktor serii "Superman", Julius Schwartz usunął motyw kryptonitu z kanonu. Został przywrócony dopiero wraz z wydaniem w 1986 roku mini-serii "Man of Steel". Słowo kryptonit przeszło do języka angielskiego jako kolokwialne określenie czyjejś słabości.
Motyw Kryptonitu pojawiał się również we wszelkiego rodzaju adaptacjach komiksów o przygodach Supermana, stając się nieodzownym elementem jego franczyzy.
Opis.
Kryptonit został opisany w "Action Comics vol. 1 #291" (1962) jako „jedyną rzecz we wszechświecie, jakiej powinien obawiać się Człowiek ze stali”, gdyż emituje on promieniowanie, które może być śmiertelne dla Supermana i innych przybyszów z planety Krypton. Powstał na rodzimej planecie Supermana o nazwie Krypton, w wyniku reakcji łańcuchowej w jądrze planety. Wraz z wydobywaniem się na powierzchnię tego pierwiastka, jego radioaktywne promieniowanie zaczęło zabijać miliony Kryptonian. Eksplozja planety Krypton spowodowała rozsianie się Kryptonitu po wszechświecie, a jego fragmenty znalazły się również na Ziemi jako meteoryty. Stały się one główną bronią różnych złoczyńców w walce z Supermanem. Z kryptonitu korzystali m.in. Lex Luthor, cyborg Metallo, a nawet Batman

</doc>
<doc id="3249586" url="https://pl.wikipedia.org/wiki?curid=3249586" title="PRISMA">
PRISMA

PRISMA (ang. "Preferred reporting items for systematic reviews and meta-analyses") – powstała w oparciu o dowody naukowe deklaracja zawierająca minimalny zestaw elementów niezbędnych do prawidłowego raportowania przeglądów systematycznych i meta-analiz oceniających korzyści i szkody wynikające z opieki zdrowotnej. PRISMA skupia się na tym, w jaki sposób autorzy raportów mogą zapewnić przejrzysty i kompletny raport z tego typu badań.
Deklaracja PRISMA.
Celem deklaracji jest pomoc autorom w poprawnym raportowaniu przeglądów systematycznych i meta-analiz. PRISMA skupia się głównie na przeglądach systematycznych i metaanalizie badań z randomizacją, ale może być również stosowana jako podstawa do raportowania przeglądów innych rodzajów badań (np. badań diagnostycznych lub obserwacyjnych). PRISMA nie jest instrumentem oceny jakości przeglądów systematycznych, ale może to być przydatna do przeprowadzenia krytycznej oceny.
Deklaracja PRISMA składa się z listy kontrolnej, diagramu i dokumentu objaśniającego. Lista kontrolna zawiera 27 elementów należących do treści przeglądu systematycznego, należą do nich m.in.: tytuł, abstrakt, metody, rezultaty, dyskusja, finansowanie. Czteropoziomowy diagram ilustruje przepływ informacji przez kolejne fazy przeglądu systematycznego. Zawiera informacje na temat liczby trafień w przeglądzie literatury, liczby włączonych i wykluczonych badań oraz przyczyny wykluczenia.
Historia.
W 1987 roku, Cynthia Mulrow po raz pierwszy oceniła metodologiczną jakość na próbce 50 przeglądów opublikowanych w czterech wiodących czasopismach medycznych w latach 1985 i 1986. Okazało się, że żadne z nich nie spełniało ośmiu precyzyjnych kryteriów naukowych oraz że brak oceny jakości z indywidualnych badań był głównym źródłem ryzyka dla jakości tych przeglądów. W 1987 roku Sacks i współpracownicy ocenili jakość 83 metaanaliz stosując metodę punktacji, która zawierała 23 elementy zgrupowane w sześciu głównych obszarach: projekt badania, możliwość łączenia, kontrola stronniczości, analiza statystyczna, analiza wrażliwości oraz zastosowanie wyników. Wyniki tych badań wykazały, że raportowanie było ogólnie słabe i wskazały na pilną potrzebę poprawy metod przeszukiwania literatury, oceny jakości badań i syntezy wyników.
W 1996 roku, międzynarodowa grupa 30 epidemiologów klinicznych, lekarzy klinicznych, statystyków, redaktorów i naukowców zwołała konferencję QUOROM (ang. "The Quality of Reporting of Meta-analyses") aby opracować standardy oraz poprawić jakość raportowania metaanaliz z randomizowanych kontrolowanych prób klinicznych. Owocem konferencji była Deklaracja QUOROM składająca się z listy kontrolnej, diagramu opisującego preferowany sposób przedstawienia abstraktu, wstępu, metod, wyników i dyskusji w raporcie z przeglądu systematycznego lub metaanalizy. Osiem z 18 oryginalnych elementów stanowiło podstawę raportowania QUOROM. Ocena raportowania została uporządkowana w sekcje i podsekcje dotyczące wyszukiwania, selekcji, oceny ważności, pozyskiwania danych, cech badań i syntezy.
W 2009 roku, deklaracja QUOROM została zaktualizowana. Włączono do niej liczne koncepcyjne i praktyczne osiągnięcia w dziedzinie systematycznych przeglądów. Deklaracja została przemianowana na PRISMA (ang. "Preferred Reporting Items of Systematic reviews and Meta-Analyses").
Znaczenie.
Korzystanie z list kontrolnych takich jak PRISMA może znacznie poprawić jakość raportowania systematycznego przeglądu i zapewnia znaczną przejrzystość procesu selekcji raportów w systematycznym przeglądzie. Deklaracja PRISMA została opublikowana w wielu czasopismach, które zalecają lub wymagają jej stosowania od autorów raportów.

</doc>
<doc id="3249606" url="https://pl.wikipedia.org/wiki?curid=3249606" title="Strumień pola elektrycznego">
Strumień pola elektrycznego

Strumień pola elektrycznego – skalarna wielkość fizyczna opisująca pole elektryczne zdefiniowana jako strumień pola z natężenia pola elektrycznego.
Jednostką strumienia pola elektrycznego jest niuton · metr²/kulomb (Nm²/C) równy wolt razy metr (V·m).
Wielkość używana między innymi w prawie Gaussa.

</doc>
<doc id="3249609" url="https://pl.wikipedia.org/wiki?curid=3249609" title="Follow Me">
Follow Me



</doc>
<doc id="3249617" url="https://pl.wikipedia.org/wiki?curid=3249617" title="Teodozjusz I Boradiota">
Teodozjusz I Boradiota

Teodozjusz I Borradiota, gr. Θεοδόσιος Α Βορραδιώτης, "Theodosios I Borradiōtēs" – patriarcha Konstantynopola w latach 1179–1183.
Życiorys.
W trakcie walk o władzę po śmierci cesarza Manuela I (1180), Teodozjusz poparł spisek porfyrogenety Marii Komneny i jej męża Rajniera z Montferratu przeciw regentce Marii z Antiochii i protosebastesowi Aleksemu. Zagrożony przez Aleksego musiał uchodzić z miasta, ale powrócił triumfalnie po powstaniu ludowym. Po objęciu władzy przez Andronika I Komnena, Teodozjusz sprzeciwił się projektowi cesarskiemu wydania jego nieślubnej córki Ireny za nieślubnego syna cesarza Manuela I, Aleksego, uznając takie małżeństwo za kazirodcze. Przekonany o nieskuteczności swego sprzeciwu Teodozjusz wycofał się do klasztoru na wyspie Ela. Andronik I złożył Teodozjusza z urzędu, wybierając na jego miejsce Bazylego II Kamatera. Zamierzonego przez cesarza, ślubu jego córce udzielił arcybiskup Bułgarii.

</doc>
<doc id="3249627" url="https://pl.wikipedia.org/wiki?curid=3249627" title="Nogales">
Nogales



</doc>
<doc id="3249637" url="https://pl.wikipedia.org/wiki?curid=3249637" title="Hieronim (Egzemplarski)">
Hieronim (Egzemplarski)



</doc>
<doc id="3249646" url="https://pl.wikipedia.org/wiki?curid=3249646" title="Parafia Ciała Chrystusa w Nundah">
Parafia Ciała Chrystusa w Nundah

Parafia Ciała Chrystusa w Nundah – parafia rzymskokatolicka, należąca do archidiecezji Brisbane.
Na terenie parafii znajduje się kościół filialny w Banyo.
Przy parafii funkcjonują trzy szkoły: Szkoła Podstawowa św. Józefa w Nundah, Szkoła Podstawowa św. Piusa w Banyo, oraz Mary MacKillop College.

</doc>
<doc id="3249647" url="https://pl.wikipedia.org/wiki?curid=3249647" title="Hajdów-Zadębie">
Hajdów-Zadębie

Hajdów-Zadębie – dzielnica w północno-wschodniej części Lublina, położona 5 km od centrum Lublina.
Urbanistyka.
Dzielnica składa się z części: Hajdów (na północy, przy ulicy Turystycznej), Zadębie II, Zadębie III, Zadębie IV, Zadębie Stare, Semborówka (w centrum dzielnicy) i Biskupie (przy granicy ze Świdnikiem). Do głównych ulic należą: prowadząca do Łęcznej Turystyczna, Mełgiewska (prowadząca do Mełgwi), Metalurgiczna. W 2013 został otwarty przystanek kolejowy Lublin Zadębie.
Na Hajdowie znajduje się największa w Lublinie oczyszczalnia ścieków. Ponadto w zachodniej części dzielnicy znajdują się ogródki działkowe "Pionier". Stosunkowo dużą część tej dzielnicy zajmują tory kolejowe. Na obrzeżach dominują tereny rolnicze. Hajdów-Zadębie wraz z Ponikwodą są ostatnimi dzielnicami Lublina nad Bystrzycą.
Administracja.
Granice dzielnic administracyjnych Hajdowa-Zadębia określa statut dzielnicy uchwalony 19 lutego 2009. Granice Hajdowa-Zadębia tworzą: od północy Bystrzyca, od wschodu granica miasta, od południa tory PKP – tory PKP w kierunku ul. Mełgiewskiej – ul. Mełgiewska, a od zachodu tory PKP.
Hajdów-Zadębie ma powierzchnię 9 km2. Według stanu na 30 czerwca 2018 na pobyt stały na Hajdowie-Zadębiu były zarejestrowane 2404 osoby.

</doc>
<doc id="3249661" url="https://pl.wikipedia.org/wiki?curid=3249661" title="Stefan Iwaniak">
Stefan Iwaniak

Stefan Iwaniak (ur. 20 stycznia 1934 w Wysokiem Mazowieckiem, zm. 12 października 2019 w Kielcach) – polski historyk, profesor nauk humanistycznych.
Życiorys.
W 1954 roku ukończył Państwowe Liceum Pedagogiczne w Łomży. W latach 1954–1958 odbył studia z zakresu historii na Uniwersytecie Warszawskim. Doktoryzował się tamże w 1973, natomiast stopień doktora habilitowanego uzyskał w 1984 roku na Akademii Nauk Społecznych w Warszawie. Postanowieniem Prezydenta RP z 15 marca 2002 roku otrzymał tytuł naukowy profesora nauk humanistycznych.
Od 1958 do 1970 był nauczycielem w Studium Nauczycielskim w Kielcach (przez trzy pełnił funkcję kierownika Wydziału Historii i Wychowania Obywatelskiego). Od 1962 do 1967 był komendantem Chorągwi Kieleckiej Związku Harcerstwa Polskiego. W 1971 roku podjął pracę w Wyższej Szkole Nauczycielskiej w Kielcach, przekształconej następnie w Wyższą Szkołę Pedagogiczną i Akademię Świętokrzyską. W latach 1984–1986 był dyrektorem Instytutu Historii w WSP. Na przestrzeni lat związany był również z Wszechnicą Świętokrzyską w Kielcach i Wyższą Szkołą Dziennikarską im. Melchiora Wańkowicza w Warszawie.
Specjalizował się w historii Polski po II wojnie światowej. W latach 1958–1962 zajmował się porządkowaniem i przygotowywaniem do celów naukowych archiwum Komitetu Wojewódzkiego PZPR w Kielcach.
Został odznaczony m.in. Krzyżem Kawalerskim Orderu Odrodzenia Polski.

</doc>
<doc id="3249662" url="https://pl.wikipedia.org/wiki?curid=3249662" title="Maria Wollenberg-Kluza">
Maria Wollenberg-Kluza

Maria Wollenberg-Kluza (ur. 27 lipca 1945 w Puławach) – malarka polska, prekursorka współczesnego nurtu malarstwa refleksyjnego, wywodzącego się i nawiązującego w twórczości do polskiego koloryzmu i symbolizmu. Mieszka i tworzy w Warszawie. Autorka licznych publikacji o sztuce oraz kuratorka wystaw.
Życiorys.
Jest córką malarza Piotra Wollenberga oraz nauczycielki Wandy Wollenberg, z domu Dziubek. Rodzice po II wojnie światowej osiedlili się w Puławach, tam w 1945 roku na świat przyszła Maria, jako trzecia córka po Bożenie (1938–1942) oraz Teresie (1940–1954).
W domu rodzinnym często bywali koledzy ojca, absolwenci warszawskiej ASP, m.in.: Michał Boruciński, Halina i Leon Michalscy, Stanisław Poznański, Piotr Potworowski oraz środowisko malarzy z Lublina i Kazimierza Dolnego: Antoni Michalak czy Zenon Kononowicz.
W 1967 r. Maria zamieszkała w Warszawie u profesora Stanisława Szczepańskiego – malarza z grupy Kapistów. Tam mogła często spotykać Jana Cybisa i Hannę Rudzką-Cybisową. Ten okres był bardzo ważny dla rozwoju artystki. Ukształtował silniejsze zainteresowanie polskim koloryzmem.
W latach 1967–1973 studiowała na Wydziale Malarstwa w Akademii Sztuk Pięknych w Warszawie. W 1973 roku otrzymała dyplom z wyróżnieniem, z malarstwa w pracowni znanego kolorysty Tadeusza Dominika oraz aneks do dyplomu z tkaniny artystycznej u Wojciecha Sadleya. W latach 1973–1975 odbyła staż asystencki w ASP w Warszawie.
Urządziła bardzo wiele wystaw indywidualnych w kraju i zagranicą. Pierwsza miała miejsce w 1967 r.
Brała udział w licznych wystawach zbiorowych – ogólnopolskich i międzynarodowych oraz w prezentacjach polskiej sztuki za granicą.
Maria Wollenberg-Kluza jest mężatką. Mąż Tadeusz Ludwik Kluza jest inżynierem mechanikiem, absolwentem Politechniki Warszawskiej.
Maria i Tadeusz Ludwik mają dwoje dzieci: Stanisława (ur. 1972) i Krzysztofa (ur. 1974).
Twórczość.
Styl.
Jej obrazy reprezentują malarstwo refleksyjne, przenikane innymi formami wyrazu artystycznego, tj. muzyka, poezja, filozofia, teatr, taniec etc. W twórczości artystki widać zainteresowania antykiem. Pozostaje ona w silnym związku z kulturą grecką i rzymską. Na płótnach Marii W. Kluzy wyraźnie odnaleźć można fascynację poezją Norwida, a także wieloma współczesnymi poetami i pisarzami polskimi.
Jako wychowanka Tadeusza Dominika, Maria Wollenberg-Kluza kontynuuje zainteresowanie koloryzmem. Modyfikuje go nieco poprzez elementy ekspresjonizmu i symbolizmu.
Maluje najczęściej monotematyczne cykle po 20-30 prac, m.in.: „Ludzie w mieście”, „Człowiek i maszyna”, „Katedry”, „Impresje poetyckie”, „Gra wyobraźni”, „Zwierzenia matki”, Impresje hiszpańskie” „SALIGIA – siedem grzechów głównych”, „Rozmyślania i modlitwy”, „Pejzaże polskie”. Posługując się metaforą w swej twórczości, podejmuje tematy ludzkiego życia.
Nawiązuje również do tematyki sakralnej. Jest autorką m.in. wizerunku Matki Bożej w Sanktuarium na warszawskich Siekierkach oraz dwóch obrazów związanych tematem z objawieniami, mającymi miejsce w latach 1943–1949 w Warszawie, a także szeregu obrazów do kościoła w Duczkach i inne, jak „Drzewo Życia”, „Tryptyk Fatimski”, „Ks. Jerzy Popiełuszko”.
Z uznaniem o Marii Wollenberg-Kluzie wyrażał się Józef Szajna, malarz i wybitny reżyser teatralny, prezes Polskiego Oddziału Stowarzyszenia Kultury Europejskiej z siedzibą w Wenecji.
Inspiracje literackie.
Obcowanie z innymi dziełami sztuki oraz czerpanie z nich natchnienia, to nieodzowny element twórczej pracy malarki. Z twórczości protoromantyków: Blake’a czy Friedricha autorka wydobywa na swe płótna wizyjność i symbolikę. Z kolei w cyklu „Obrazy z Norwida” autorka, inspiruje do rozmyślań o poecie. W tych rozważaniach pomocna była lektura „Czytanie Norwida” autorstwa Jacka Trznadla. Motywem przy realizowaniu cyklu obrazów „SALIGIA – siedem grzechów głównych” stały się wykłady Czesława Miłosza „Ogród nauk”. Natomiast tytuły obrazów w cyklu „Gra wyobraźni” w większości zaczerpnięte są z poezji Krzysztofa Gąsiorowskiego.
Inspiracje muzyczne.
Również muzyka jest katalizatorem twórczym Marii Wollenberg-Kluzy. Fryderykowi Chopinowi został poświęcony cały cykl: „Chopin w malarstwie i motywy muzyczne”.
Tak o nim napisał Zbigniew Jerzyna, cyt.:
"3."
"Widziałem maskę pośmiertną Chopina."
"Ile w tej twarzy bólu, zastygłego cierpienia"
"Ale w Łazienkach przed upiększonym pomnikiem"
"stoi piękna dziewczyna i tęskni za miłością."
"Zaiste, są takie tajemnice tej genialnej muzyki,"
"że nie ma ona granic i otwiera serca –"
"trudno to namalować – a jednak się udaje".
W 2011 roku w Warszawie, z okazji 70-lecia śmierci Ignacego Paderewskiego, została zorganizowana wystawa inspirowana polską muzyką dawną. W wystawianych pracach Marii W. Kluzy, obok wspomnianego kompozytora, pojawiły się sylwetki m.in.: Mieczysława Karłowicza, Michała Ogińskiego oraz Stanisława Moniuszki.
Wollenberg-Kluza w twórczości innych.
Sama osobowość twórcza Marii Wollenberg-Kluzy jest i była źródłem inspiracji dla wielu współczesnych literatów polskich, takich jak: Zbigniew Jerzyna, Piotr Kuncewicz, Wojciech Siemion, Roman Śliwonik, Zygmunt Trziszka, Krzysztof Gąsiorowski, czy Zdzisław Brudnicki. Jej liczne prace posłużyły jako tło lub kontekst dzieł pisanych. Na podstawie jej obrazów, powstały utwory liryczne: „Do obrazu Marii Wollenberg-Kluzy” (Jerzyna) czy „Gest albo To Co Dostrzegam w Obrazach Marii Wollenberg-Kluzy” (Śliwonik), cyt.:
"„Obrazom i wierszom zdarza się czasem żyć jak tajemnicom"
"Stworzonym przez nas ktoś je ujawnia Obnaża kolor Ujawnia dźwięk”."
Z kolei Zygmunt Trziszka w swych wspomnieniach, tak ujął twórczość malarki, cyt.:
"„Zwielokrotnienie człowieka na płótnach Marii Wollenberg Kluzowej, kalki człowiecze w stereotypie każą mi widzieć w tym malarstwie twórcę – prekursora.”"
Również wybitny plakacista – Waldemar Świerzy wykonał dwa plakaty – portrety do wystaw artystki.

</doc>
<doc id="3249669" url="https://pl.wikipedia.org/wiki?curid=3249669" title="Dee Brown (ur. 1968)">
Dee Brown (ur. 1968)

DeCovan Kadell „Dee” Brown (ur. 29 listopada 1968 w Jacksonville) – amerykański koszykarz, obrońca, zwycięzca konkursu wsadów NBA, trener koszykarski.

</doc>
<doc id="3249670" url="https://pl.wikipedia.org/wiki?curid=3249670" title="Edgeworth David Base">
Edgeworth David Base

Edgeworth David Base – letnia stacja polarna, należąca do Australii, położona w Oazie Bungera na Antarktydzie Wschodniej. Patronem stacji jest Edgeworth David, walijsko-australijski geolog i polarnik.
Położenie i warunki.
Stacja znajduje się w wolnej od lodu oazie antarktycznej, Oazie Bungera, położonej na Ziemi Wilkesa, ok. 440 km od całorocznej australijskiej stacji polarnej Casey i 85 km w głąb lądu od Lodowca Szelfowego Shackletona. Oprócz niej w oazie mieści się także nieczynna polska Stacja im. A.B. Dobrowolskiego.
W rejonie stacji z przyległych lodowców Denmana i Scotta spływa silny wschodni wiatr katabatyczny.
Historia i działalność.
Australijski obóz w Oazie Bungera został założony 14 stycznia 1986. Tworzą go cztery małe budynki, położone w sąsiedztwie jednego z jezior oazy. Na położonym w pobliżu lodzie morskim o grubości 2 m mogą lądować samoloty, transportujące personel i sprzęt. W sezonie letnim jest odwiedzana przez polarników ze stacji Casey. W lecie 2006-07 Australijczycy zainstalowali w pobliżu obozu stację referencyjną GPS (do badań błędów systemu). Wykorzystano tu dostępność terenu wolnego od lodu, dzięki czemu urządzenia nie zmieniają swojej pozycji geograficznej w wyniku ruchu lodowca. W 2010 roku była ona bazą dla programu lotniczego badania liczebności wielorybów.

</doc>
