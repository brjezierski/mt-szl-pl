<doc id="3471042" url="https://pl.wikipedia.org/wiki?curid=3471042" title="Mistrz Ołtarza św. Lambrechta">
Mistrz Ołtarza św. Lambrechta

Mistrz Ołtarza św. Lambrechta ("Mistrz Wotywnego Obrazu z Sankt Lambrecht") – austriacki malarz anonimowy, aktywny w latach 1410–1440.
Swój przydomek otrzymał od ołtarza wotywnego wykonanego w latach 1425–1430 dla opactwa Św. Lambrechta w Sankt Lambrecht w Styrii. Ołtarz przedstawia zleceniodawcę, opata klasztoru Heinricha Moykera, klęczącego przed wizerunkiem Matki Boskiej Miłosierdzia w towarzystwie Emmy z Gurk (lub ze św. Jadwigi). Po prawej stronie przedstawiona została scena zwycięstwa wojsk węgierskich nad Turkami. Mistrzowi Ołtarza św. Lambrechta przypisuje się również projekt witraży w Sankt Lambrecht. Prawdopodobnie współpracował z Mistrzem Ukrzyżowania; identyfikowany był z Hansem von Judenburgiem i Hansem von Tübingenem. Styl wskazuje na znajomość czeskiej formy gotyku międzynarodowego; w pracach można dopatrzeć się elementów stylu sztuki wiedeńskiej, francuskiej i szkoły burgundzkiej.

</doc>
<doc id="3471043" url="https://pl.wikipedia.org/wiki?curid=3471043" title="Miszaal ibn Abd al-Aziz Al Su’ud">
Miszaal ibn Abd al-Aziz Al Su’ud



</doc>
<doc id="3471045" url="https://pl.wikipedia.org/wiki?curid=3471045" title="Lang's">
Lang's



</doc>
<doc id="3471046" url="https://pl.wikipedia.org/wiki?curid=3471046" title="Dębieńsko Stare">
Dębieńsko Stare



</doc>
<doc id="3471048" url="https://pl.wikipedia.org/wiki?curid=3471048" title="Dębieńsko Wielkie">
Dębieńsko Wielkie



</doc>
<doc id="3471050" url="https://pl.wikipedia.org/wiki?curid=3471050" title="Christoph Gottlieb Fröber">
Christoph Gottlieb Fröber

Christoph Gottlieb Fröber (ur. 27 sierpnia 1704, zm. 14 maja 1759) − niemiecki kompozytor, studiował w Lipsku (1726−1731), od 1731 roku organista w Delitzsch.

</doc>
<doc id="3471066" url="https://pl.wikipedia.org/wiki?curid=3471066" title="Enoch Seeman (młodszy)">
Enoch Seeman (młodszy)

Enoch Seeman (młodszy) (ur. ok. 1694 w Gdańsku, zm. 1744 lub 1745 w Londynie) – angielski malarz portrecista pochodzenia holenderskiego.
Jego ojcem był pochodzący z Holandii Enoch Seeman, również malarz portrecista. W 1704 wyjechał do Londynu, gdzie uczył się malarstwa. Mając 14 lat namalował pierwszy portret, przedstawiał on pułkownika Andrew Bisseta i jego rodzinę. Wpływ na jego malarstwo miała twórczość Godfreya Knellera, od którego zaczerpnął sposób przedstawiania postaci. W 1717 jego talent był już na tyle znany, że otrzymał wsparcie finansowe rodziny panującej. Namalował wówczas portret mecenasa sztuki i nauki Elihu Yale. Ok. 1730 namalował naturalnej wielkości portret króla Jerzego I, a kilka lat później jego następcę Jerzego II w szatach koronacyjnych. W 1734 sportretował Jane Pratt Taylor, córkę lorda Johna Pratta, ministra sprawiedliwości, obraz ten trafił do Williama Byrda II i wszedł do jednej z największych kolonialnej kolekcji portretów pierwszej połowy XVIII wieku. Ok. 1739 sportretował również polityka Jamesa Dashwooda, a także filozofa Abrahama Tuckera. Poza własną twórczością był również kopistą, tworzył kopie wielu obrazów pochodzących z drugiej połowy XVI i początku XVII wieku m.in. portret Lady Diany Cecil, portret Lady Cust i jej dziewięciorga dzieci.
Mimo portretowania rodziny panującej i postaci z najwyższych sfer krytycy sztuki nie uważają prac Enocha Seemana za dzieła wybitne, zarzucają mu brak dbałości o szczegóły, szczególnie w kwestii wyrazistości rysów twarzy mężczyzn. Portretom kobiecym poświęcał więcej uwagi i prawdopodobnie dlatego charakteryzują się dużo większą szczegółowością.

</doc>
<doc id="3471068" url="https://pl.wikipedia.org/wiki?curid=3471068" title="Ołeksandr Bobaryko">
Ołeksandr Bobaryko

Ołeksandr Jewhenowycz Bobaryko, ukr. Олександр Євгенович Бобарико, ros. Александр Евгеньевич Бобарико, "Aleksandr Jewgienjewicz Bobariko" (ur. 4 marca 1957 w Czernihowie) – ukraiński piłkarz, grający na pozycji obrońcy, trener piłkarski.
Kariera piłkarska.
W 1976 rozpoczął karierę piłkarską w zespole amatorskim Promiń Czernihów, a w następnym roku został zaproszony do Desny Czernihów. Latem 1981 przeszedł do Karpat Lwów, ale grał jedynie w drużynie rezerw. Po fuzji Karpat z SKA Lwów od 1982 bronił barw SKA Karpaty Lwów, a latem 1983 odszedł do Torpeda Łuck. Na początku 1984 przeniósł się do Nywy Winnica. Latem 1987 debiutował w składzie pierwszoligowego Metałurha Zaporoże. W 1989 dołączył do Bukowyny Czerniowce. Latem 1991 wyjechał za granicę, gdzie występował w Cracovii, w której zakończył karierę piłkarza.
Kariera trenerska.
Karierę szkoleniowca rozpoczął po zakończeniu kariery piłkarza. W końcu 1991 dołączył do sztabu szkoleniowego Bukowyny Czerniowce, którą prowadził Juchym Szkolnykow. Latem 1992 przeniósł się z Szkolnykowym do Nywy Winnica. W lipcu 1994 po dymisji Szkolnykowa stał na czele winnickiego klubu, którym kierował do kwietnia 1995. Potem przez dłuższy czas pracował w dziale naukowo-metodycznym Federacji Futbolu Ukrainy (FFU). Obecnie jest wiceprzewodniczącym komitetu młodzieżowej piłki nożnej FFU oraz szefem działu wsparcia naukowo-metodycznego FFU.

</doc>
<doc id="3471069" url="https://pl.wikipedia.org/wiki?curid=3471069" title="Dekanat Ernstbrunn">
Dekanat Ernstbrunn

Dekanat Ernstbrunn – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 17 parafii.

</doc>
<doc id="3471081" url="https://pl.wikipedia.org/wiki?curid=3471081" title="Speedway Ekstraliga (2015)">
Speedway Ekstraliga (2015)

Ekstraliga żużlowa 2015 – (spons. "PGE Ekstraliga") szesnasty, od czasu uruchomienia Ekstraligi i 68. w historii, sezon rozgrywek najwyższego szczebla o drużynowe mistrzostwo Polski na żużlu. Tytułu mistrza Polski z sezonu 2014 broniła drużyna . Do Ekstraligi awansowały i .
Sponsorem tytularnym rozgrywek została spółka Polska Grupa Energetyczna, która związała się trzyletnią umową z organizatorem.
Zwycięzcą rozgrywek oraz Drużynowym Mistrzem Polski 2015 została drużyna Fogo Unii Leszno, która pokonała w finale zespół . Był to już 14. tytuł mistrzowski i pierwszy od pięciu lat (ostatni triumf Leszczynianie świętowali w 2010 roku).
Rozgrywki.
Runda zasadnicza.
Tabela.
Źródło: PGE Ekstraliga

</doc>
<doc id="3471094" url="https://pl.wikipedia.org/wiki?curid=3471094" title="Dymanowa">
Dymanowa

Dymanowa (błr. Дыманова; ros. Дыманово; hist "Dymanów") – wieś na Białorusi, w rejonie witebskim obwodu witebskiego, około 13 km na południowy wschód od centrum Witebska, parę kilometrów na południe od obwodnicy tego miasta.
Historia.
Pierwszym znanym właścicielem Dymanowa i obszernych ziem województwa witebskiego był Jerzy Zaranek-Horbowski herbu Korczak, któremu – według tradycji rodzinnej – ziemie te nadał król Jan Kazimierz za zasługi wojenne. Z czasem dobra te przeszły na własność jego wnuka, Kazimierza, chorążego żmudzkiego, posła na sejm, strażnika litewskiego, starostę żmudzkiego i marszałka Trybunału Litewskiego. W rękach tej rodziny Dymanów pozostawał do 1917 roku. Ostatnim właścicielem tego i wielu sąsiednich majątków, oraz 1700 hektarów ziemi i 1000 hektarów lasów, był Zygmunt Zaranek-Horbowski (1874–1929), syn Piotra (1840–1904), sędziego powiatu orszańskiego.
Po I rozbiorze Polski w 1772 roku Dymanów, wcześniej należący do Rzeczypospolitej, znalazł się na terenie guberni witebskiej Imperium Rosyjskiego. Po ustabilizowaniu się granicy polsko-radzieckiej w 1921 roku Dymanów znalazł się na terenie ZSRR. Od 1991 roku znajduje się na terenie Republiki Białorusi.
Dawny dwór.
Dwór w Dymanowie został wybudowany na początku XIX wieku przez Ksawerego Zaranka-Horbowskiego. Był to ośmiooosiowy, klasycystyczny, modrzewiowy, parterowy, częściowo podpiwniczony dom, kryty wysokim, czterospadowym dachem. Przy obu skrajnych osiach usytuowane były dwa ganki, każdy zwieńczony trójkątnym frontonem wspartym dwiema parami smukłych kolumn. Po stronie ogrodowej, początkowo bez drzwi, z czasem dobudowano kuchnię. Układ wnętrz był dwutraktowy z korytarzem oddzielającym dwa rzędy pomieszczeń. 
Przed dworem znajdował się gazon, od strony tylnej ogród opadał ku jezioru odległemu o około 300 m od domu.
Majątek Dymanów jest opisany w 1. tomie Dziejów rezydencji na dawnych kresach Rzeczypospolitej Romana Aftanazego.

</doc>
<doc id="3471102" url="https://pl.wikipedia.org/wiki?curid=3471102" title="Bed Bath &amp; Beyond">
Bed Bath &amp; Beyond

Bed Bath &amp; Beyond – amerykańskie przedsiębiorstwo z siedzibą w Union w stanie New Jersey, zajmujące się dystrybucją detaliczną artykułów wyposażenia wnętrz. Założone w 1971 roku przez Leonarda Feinsteina i Warrena Eisenberga.
Według stanu na 28 lutego 2015, do sieci Bed Bath &amp; Beyond należy 1 513 sklepów, w tym 1 466 w Stanach Zjednoczonych, 44 w Kanadzie i 3 w Portoryko. W Stanach Zjednoczonych, stanami, w których znajduje się najwięcej sklepów sieci są Kalifornia (186 sklepów), Teksas (115), Floryda (97), Nowy Jork (96) oraz New Jersey (89).

</doc>
<doc id="3471103" url="https://pl.wikipedia.org/wiki?curid=3471103" title="Bed Bath and Beyond">
Bed Bath and Beyond



</doc>
<doc id="3471105" url="https://pl.wikipedia.org/wiki?curid=3471105" title="Nowa podróż naokoło ziemi odbyta na fregacie Ermancyja przez dra Antoniego Zdanowicza">
Nowa podróż naokoło ziemi odbyta na fregacie Ermancyja przez dra Antoniego Zdanowicza

Nowa podróż naokoło ziemi odbyta na fregacie Ermancyja przez dra Antoniego Zdanowicza – powieść przygodowa Teodora Tripplina, wydana w 1855 roku. 
Utwór opisuje podróż rozpoczynającą się we Francji. Dalej przebiega przez Brazylię, Tahiti, Stany Zjednoczone, Australię, Madagaskar, Teneryfę i Szwajcarię. Jest to wyprawa Antoniego Zdanowicza, który był polskim lekarzem. Podróżował on wraz z załogą statku oraz poznaną w trakcie podróży księżniczką Tajalą. Bardzo dokładne opisy Stanów Zjednoczonych, Tahiti i wybrzeży Afryki powodują, że czytelnik może wczuć się w przygody doktora Zdanowicza. Cały tekst jest stylizowany na pamiętnik. Dokładność opisów świadczy o tym, że Tripplin dokładnie przygotował się do pisania tej powieści i prezentowania miejsc zupełnie sobie nieznanych.

</doc>
<doc id="3471110" url="https://pl.wikipedia.org/wiki?curid=3471110" title="Aleksandr Wurgaft">
Aleksandr Wurgaft

Aleksandr Aleksiejewicz Wurgaft (ros. Александр Алексеевич Вургафт, ur. 1905 w Odessie, zm. 2 listopada 1947 w Wołogdzie) – funkcjonariusz radzieckich organów bezpieczeństwa, generał major służby intendenckiej, szef Głównego Zarządu Zaopatrzenia Wojskowego NKWD ZSRR (1939-1941 i 1945-1946).
Życiorys.
Żyd, 1917-1918 uczeń gimnazjum w Odessie, od marca 1920 do listopada 1923 w Armii Czerwonej, później w wojskach pogranicznych OGPU, 1925-1928 członek Komsomołu, od sierpnia 1928 w WKP(b). Od sierpnia 1925 do sierpnia 1928 elew kawaleryjskiej szkoły Armii Czerwonej w Twerze, od sierpnia 1936 do lutego 1939 studiował w Akademii Wojskowej im. Frunzego, od 1936 kapitan, od 1938 major. Od 8 marca 1939 do 26 lutego 1941 szef Głównego Zarządu Zaopatrzenia Wojskowego NKWD ZSRR, 9 marca 1939 mianowany kombrygiem, a 4 czerwca 1940 generałem majorem służby intendenckiej. Od 26 lutego 1941 do 10 kwietnia 1945 szef Zarządu Zaopatrzenia Wojskowego NKWD ZSRR, od 29 czerwca 1941 pełnomocnik grupy operacyjnej do formowania 15 Dywizji Piechoty NKWD, od 11 stycznia 1945 do 1946 zastępca szefa Głównego Zarządu ds. Jeńców Wojennych i Internowanych NKWD ZSRR, od 10 kwietnia 1945 do 10 kwietnia 1946 ponownie szef Głównego Zarządu Zaopatrzenia Wojskowego NKWD ZSRR, od 13 grudnia 1946 do śmierci szef Zarządu Zaopatrzenia Wojsk MWD okręgu wołogodzkiego. Popełnił samobójstwo.

</doc>
<doc id="3471116" url="https://pl.wikipedia.org/wiki?curid=3471116" title="PZInż Lux-Sport">
PZInż Lux-Sport



</doc>
<doc id="3471117" url="https://pl.wikipedia.org/wiki?curid=3471117" title="Strażnica SG Huwniki">
Strażnica SG Huwniki

Strażnica SG Huwniki – graniczna jednostka organizacyjna polskiej straży granicznej realizująca zadania bezpośrednio w ochronie granicy państwowej.
Formowanie i zmiany organizacyjne.
W 2002 do systemu ochrony granicy państwowej weszła nowo wybudowana i zorganizowana strażnica w Huwnikach. 
W wyniku realizacji kolejnego etapu zmian organizacyjnych w Straży Granicznej w 2002 roku, strażnica uzyskała status strażnicy SG I kategorii.
24 sierpnia 2005 roku funkcjonującą dotychczas strażnicę SG w Huwnikach przemianowano na placówkę Straży Granicznej.
W lipcu 2006 roku przy placówce SG w Huwnikach zostało przekazane do dyspozycji Wydziału Lotniczego nowoczesne lądowisko dla śmigłowców wraz z zapleczem socjalno-technicznym dla obsługi. W październiku 2006 roku siedziba Wydziału została przeniesiona z Rzeszowa-Jasionki do Huwnik.

</doc>
<doc id="3471122" url="https://pl.wikipedia.org/wiki?curid=3471122" title="Wallflower (album)">
Wallflower (album)

Wallflower – dwunasty album studyjny kanadyjskiej wokalistki i pianistki jazzowej Diany Krall, wyprodukowany przez Davida Fostera. Ukazał się 3 lutego 2015 nakładem wydawnictwa Verve. Płytę promowały dwa single radiowe: "California Dreamin’" i "Desperado".
W Polsce album zdobył status dwukrotnie platynowej płyty.

</doc>
<doc id="3471123" url="https://pl.wikipedia.org/wiki?curid=3471123" title="Strażnica SG Stuposiany">
Strażnica SG Stuposiany

Strażnica SG Stuposiany – graniczna jednostka organizacyjna polskiej straży granicznej realizująca zadania bezpośrednio w ochronie granicy państwowej.
Formowanie i zmiany organizacyjne.
W do systemu ochrony granicy państwowej weszła nowo wybudowana i zorganizowana strażnica w Stuposianach. Strażnica w Stuposianach i strażnica w Ustrzykach Górnych przejęły część odcinka po strażnicy w Lutowiskach, a tym samym został zlikwidowany najdłuższy odcinek granicy ochraniany przez pojedynczą jednostkę. 
W wyniku realizacji kolejnego etapu zmian organizacyjnych w Straży Granicznej w 2002 roku, strażnica uzyskała status strażnicy SG I kategorii.
24 sierpnia 2005 roku funkcjonującą dotychczas strażnicę SG w Stuposianach przemianowano na placówkę Straży Granicznej.

</doc>
<doc id="3471132" url="https://pl.wikipedia.org/wiki?curid=3471132" title="Enoch Seeman (starszy)">
Enoch Seeman (starszy)

Enoch Seeman (starszy) (ur. 1661 w Gdańsku, data śmierci nieznana) – polski malarz portrecista pochodzenia holenderskiego.
Jego ojcem był potomek flamandzkich menonitów, malarz Issac Seeman (1640-1730) twórca akwafort i miedziorytów. Enoch przerósł umiejętności swojego ojca, sztuki malarskiej uczył się w pracowni swojego brata Isaaca w Elblągu, a następnie odbył podróże artystyczne. W 1680 powrócił do Elbląga, gdzie został przyjęty do zgromadzenia menonitów. W 1683 zamieszkał w Gdańsku, 5 grudnia tego samego roku poślubił Susannę Ordonn, z którą miał siedmioro dzieci. Po przedstawieniu swoich prac malarskich został wyzwolony na artystę malarza i otrzymał pozwolenie na tworzenie portretów poza gildią oraz udzielanie lekcji rysunku i malarstwa. Pomiędzy 1683 a 1698 był malarzem miejskim, popadł w konflikt z Georgiem Hansenem, który był starszym zboru. Zarzucił on Enochowi Seemanowi, że będąc malarzem miejskim (pejzażystą) nadal maluje portrety. Seeman odrzucił oskarżenia wskazując, że wielu artystów pejzażystów tworzy szyldy sklepowe również bez pozwoleń, co nie wzbudza niczyich podejrzeń. Sprawa początkowo nie została rozstrzygnięta, a Enoch Seeman nadal malował zarówno widoki miejskie, jak i portrety. Dopiero w 1697 po ukazaniu się publikacji "„Offenbahrung und Bestraffung des Gergen Hansens Thorheit”" starszy zboru nałożył na niego zakaz uprawiania malarstwa portretowego i cenzurę jego działalności malarskiej. Na znak protestu Enoch Seeman porzucił funkcję malarza miejskiego i wyjechał do Warszawy, gdzie służył na dworze królewskim Augusta II Mocnego. W 1704 wyjechał do Londynu razem z synem Enochem, dalszy jego los jest nieznany.

</doc>
<doc id="3471135" url="https://pl.wikipedia.org/wiki?curid=3471135" title="Witalij Tarasenko (ur. 1961)">
Witalij Tarasenko (ur. 1961)

Witalij Iwanowycz Tarasenko, ukr. Віталій Іванович Тарасенко, ros. Виталий Иванович Тарасенко, "Witalij Iwanowicz Tarasienko" (ur. 29 lipca 1961 w Ordżonikidze, w obwodzie dniepropetrowskim) – ukraiński piłkarz, grający na pozycji obrońcy, trener piłkarski.
Kariera piłkarska.
W 1980 rozpoczął karierę piłkarską w drużynie rezerw Dynama Kijów. W 1982 został zaproszony do Zorii Woroszyłowgrad. Na początku 1984 przeszedł do Sudnobudiwnyka Mikołajów, ale już latem powrócił Zorii Woroszyłowgrad. W 1991 został piłkarzem do Krystału Chersoń. Latem 1992 przeniósł się do Nywy Winnica. Podczas przerwy zimowej sezonu 1995/96 odszedł do Wołyni Łuck, a latem 1996 zasilił skład Desny Czernihów, w której zakończył karierę piłkarza w końcu 1998.
Kariera trenerska.
Karierę szkoleniowca rozpoczął po zakończeniu kariery piłkarza. Najpierw pomagał trenować FK Winnica. W październiku 2001 stał na czele FK Winnica, którym kierował do końca 2001, a potem do lata 2007 pracował w sztabie szkoleniowym winnickiego klubu. Od kwietnia do czerwca 2007 ponownie prowadził Nywę, ale w lipcu 2007 odszedł trenować FC Tiraspol. 20 marca 2009 ponownie dołączył do sztabu trenerskiego Nywy Winnica, w którym pracował do czerwca 2009. Potem pracował w Akademii Piłkarskiej Sheriff Tyraspol.

</doc>
<doc id="3471148" url="https://pl.wikipedia.org/wiki?curid=3471148" title="Strażnica SG Czarna Górna">
Strażnica SG Czarna Górna

Strażnica SG Czarna Górna – graniczna jednostka organizacyjna polskiej straży granicznej realizująca zadania bezpośrednio w ochronie granicy państwowej.
Formowanie i zmiany organizacyjne.
W marcu 2004 roku wybudowano od podstaw w Czarnej Górne obiekt z zapleczem socjalnym współfinansowany ze środków Unii Europejskiej. W dniu 23 marca 2004 roku strażnica SG w Czarnej Górnej po włączeniu do systemu ochrony granicy przejęła odcinek granicy państwowej po zlikwidowanej strażnicy w Lutowiskach.
24 sierpnia 2005 roku funkcjonującą dotychczas strażnicę SG w Czarnej Górnej przemianowano na placówkę Straży Granicznej.

</doc>
<doc id="3471156" url="https://pl.wikipedia.org/wiki?curid=3471156" title="Indeks geometryczny">
Indeks geometryczny

W chemii koordynacyjnej, strukturalnej oraz krystalografii indeks geometryczny lub parametr strukturalny formula_1 jest liczbą w zakresie 0-1, która informuje o geometrii wokół atomu centralnego cząsteczki (zwykle centrum koordynacji). Pierwszy taki parametr dla związków 5-koordynacyjnych został zaproponowany w 1984 roku. Później opracowano również parametry dla związków 4-koordynacyjnych. Opracowana została również aplikacja on-line do wyznaczania indeksów geometrycznych na podstawie strukturalnych plików 3D.
Związki 5-koordynacyjne.
By ocenić, czy geometria centrum koordynacji o LK = 5 zbliżona jest bardziej do bipiramidy trygonalnej, czy piramidy kwadratowej Addison "et al." zaproponowali w 1984 roku parametr formula_2 (w oryginalnej pracy po prostu formula_3):
gdzie: formula_5 to dwa największe kąty walencyjne centrum koordynacji.
Gdy parametr formula_2 jest bliski 0, to geometria zbliżona jest do piramidy kwadratowej, natomiast gdy jest on bliski 1, to geometria zbliża się do bipiramidy trygonalnej:
Związki 4-koordynacyjne.
Poprzez analogię, w 2007 roku Yang "et al." zaproponowali parametr formula_7 dla związków o LK = 4, aby ocenić czy ich geometria jest bardziej zbliżona do płaskiej kwadratowej, czy tetraedrycznej:
gdzie: formula_9 i formula_10 to dwa największe kąty walencyjne centrum koordynacji; formula_11 to kąt tetraedryczny.
Gdy parametr formula_7 jest bliski 0, to geometria jest zbliżona do płaskiej kwadratowej, natomiast gdy jest on bliski 1, to geometria zbliża się do tetraedrycznej. Niestety parametr ten (w przeciwieństwie do formula_2) nie różnicuje kątów formula_9 i formula_15 przez co struktury o znacząco różniących się geometriach mogą mieć identyczną wartość parametru formula_16 By przezwyciężyć tę niedogodność w 2015 roku Okuniewski "et al." zaproponowali parametr formula_17 który przybiera wartości zbliżone do formula_18 jednak lepiej różnicuje rozpatrywane struktury:
gdzie: formula_5 to dwa największe kąty walencyjne centrum koordynacji; formula_11 to kąt tetraedryczny.
Wartości graniczne parametrów formula_7 i formula_23 definiują dokładnie te same geometrie skrajne, jednak parametr formula_23 jest zawsze mniejszy lub równy parametrowi formula_18 przez co nawet niewielkie odchylenia od geometrii tetraedru są bardziej zauważalne. Jeżeli dla kompleksu tetraedrycznego wartość parametru formula_23 jest mała, to należy sprawdzić, czy w obrębie centrum koordynacji nie występują dodatkowe oddziaływania. Przykładowo dla kompleksów rtęci(II) udało się w ten sposób odnaleźć oddziaływania Hg···"π".

</doc>
<doc id="3471158" url="https://pl.wikipedia.org/wiki?curid=3471158" title="Illumina">
Illumina

Illumina, Inc. – amerykańskie przedsiębiorstwo z siedzibą w San Diego, zajmujące się produkcją urządzeń i rozwiązań analizy genetycznej i genomicznej. Produkty firmy są dystrybuowane w Ameryce Północnej, Ameryce Łacińskiej, Europie oraz w rejonie Azji i Pacyfiku.
Firma dostarcza swoje urządzenia analityczne do genomicznych centrów badawczych, instytucji naukowych, laboratoriów rządowych, szpitali i laboratoriów referencyjnych, a także do przedsiębiorstw farmaceutycznych, biotechnologicznych, agrogenomicznych oraz przedsiębiorstw analizy molekularnej i genomicznej. Maszyn i rozwiązań Illumina użyto do opracowania ponad 10 tys. prac naukowych.
Illumina produkuje także reagenty, kuwety przepływowe i mikromacierze, które w sumie w 2014 roku odpowiadały za 30% przychodów firmy.
Główne centrum badawczo-rozwojowe, a także dystrybucyjne, magazynowe i administracyjne firmy znajduje się w San Diego. Pozostałe centra znajdują się w Madison, San Francisco, Cambridge, Eindhoven oraz w Singapurze.

</doc>
<doc id="3471162" url="https://pl.wikipedia.org/wiki?curid=3471162" title="Alina Mleczko">
Alina Mleczko

Alina Mleczko (ur. 1 lutego 1969 w Lublińcu) – polska saksofonistka.
Kariera.
Wydała siedem solowych albumów. Dwa z nich nominowane były do nagrody fonograficznej Fryderyk. Nagrodzona przez pismo muzyczne Classica we Francji za płytę Siesta. Otrzymała także wyróżnienie Rewelacja Audio Video za płytę Fiesta. Amerykański fachowy magazyn Saxophone Journal poświęcił jej artykuł monograficzny w numerze poświęconym najwybitniejszym saksofonistkom świata.
W 1995 zadebiutowała w Filharmonii Narodowej w Warszawie na festiwalu Kultury Latyno-Amerykańskiej wyk. Fantazję Heitora Villa-Lobos.
Jako solistka w klasycznym repertuarze na saksofon i orkiestrę symfoniczną koncertuje z najlepszymi polskimi orkiestrami m.in. Sinfonia Varsovia, z którą odbyła tournée po Niemczech. Bierze udział w projektach związanych z muzyką improwizowaną, alternatywną, jazzem i ethno.
W 2010 jako pierwsza polska saksofonistka odbyła tournée z prestiżową orkiestrą Sinfonia Varsovia po Niemczech, wykonując Koncert na Saksofon i Orkiestrę Smyczkową op. 109 Aleksandra Głazunowa.
Prowadzi klasę saksofonu w Zespole Państwowych Szkół Muzycznych im. Fryderyka Chopina w Warszawie.
W 2011 otrzymała stopień doktora sztuk muzycznych i stanowisko adiunkta na Uniwersytecie Muzycznym Fryderyka Chopina w Warszawie, Wydział Instrumentalno-Pedagogiczny w Białymstoku, gdzie prowadzi klasę saksofonu - .
Pierwsza kobieta, która ukończyła klasę saksofonu w Akademii Muzycznej w Warszawie w klasie Davida Pitucha i Krzysztofa Herdera.
Pierwszą solową płytę Wiatr od Morza nagrała na piątym roku studiów. Kolejne płyty – Siesta (2003) i Fiesta (2005) były nominowane do polskiej nagrody fonograficznej Fryderyk, otrzymywały znakomite recenzje i nagrody. Siesta nagrodę magazynu muzycznego Classique we Francji. Znalazła się również na pierwszym miejscu listy bestsellerów tego pisma. Fiestę okrzyknięto Rewelacją Audio-Video.
Jako solistka koncertowała z orkiestrami m.in. Capella Istropolitana z Bratysławy, Narodowa Orkiestra Ukrainy, Sinfonia Varsovia, Duńska Orkiestra Radiowa i wiele orkiestr filharmonicznych w Polsce.
Koncertuje w wielu krajach Europy i USA. Grała m.in. na festiwalach: Warszawska Jesień, Forum Lutosławskiego, Two days &amp; Two Nights w Odessie, Musica Polonica Nova, Vratislavia Cantans, Festiwal Muzyki Elektronicznej w Pradze, Festiwal Kultury Latynoamerykańskiej.
Na doświadczenie artystyczne Aliny Mleczko składają się także wspólne koncerty ze zdobywcą nagrody Grammy - Włodkiem Pawlikiem zatytułowane - Druga strona medalu - jazz i muzyka klasyczna.
Projekty teatralne.
Artystka wielokrotnie współpracowała z Teatrem Dramatycznym i Teatrem Studio w Warszawie. Brała udział w licznych spektaklach w reżyserii m.in. Krzysztofa Warlikowskiego z muzyką Pawła Mykietyna.
Współtworzy spektakle teatralne wykonując własną muzykę. m.in. z aktorami Wojciechem Siemionem w spektaklu autorstwa Tomasza Walczaka – „Treny mojej Matce”, a także „Saksofon” na podstawie powieści Wiesława Myśliwskiego „Traktat o łuskaniu fasoli” z aktorem Teatru Narodowego Mariuszem Bonaszewskim, Poskromienie złośnicy - Teatr Dramatyczny - reż. Krzysztof Warlikowski, „Godzina, w której nie wiedzieliśmy nic o sobie nawzajem” - reż. Krzysztof Warlikowski - muzyka Paweł Mykietyn. Teatr Studio

</doc>
<doc id="3471170" url="https://pl.wikipedia.org/wiki?curid=3471170" title="Mariela Spacek">
Mariela Spacek

Mariela Spacek (ur. 3 listopada 1974) – austriacka judoczka. Olimpijka z Atlanty 1996, gdzie zajęła dziewiąte miejsce w kategorii 66 kg. Siódma na mistrzostwach świata w 1995. Brązowa medalistka mistrzostw Europy w 2001 i siódma w 1995. Pięciokrotna medalistka kraju; pierwsza w latach 1995, 1996 i 2000 roku.
Wygrała z Rosjanką Eleną Kotelnikovą a przegrała z Kubanką Odalis Revé-Jiminez i Francuzką Alice Dubois.

</doc>
<doc id="3471171" url="https://pl.wikipedia.org/wiki?curid=3471171" title="Thomas Schleicher">
Thomas Schleicher

Thomas Schleicher (ur. 21 listopada 1972; zm. 2 listopada 2001) – austriacki judoka. Olimpijczyk z Atlanty 1996, gdzie zajął dziewiąte miejsce w kategorii 71 kg. Siódmy na mistrzostwach świata w 1995. Srebrny medalista mistrzostw Europy w 1996 i brązowy w 1995. Wicemistrz igrzysk Dobrej Woli w 1994. Sześciokrotny medalista kraju; pierwszy w latach 1992, 1995 i 1997 roku.
Wygrał z Algierczykiem Abdelhakimem Harkatem a przegrał z Niemcem Martinem Schmidtem i w 1/16 z Japończykiem Kenzo Nakamurą.

</doc>
<doc id="3471172" url="https://pl.wikipedia.org/wiki?curid=3471172" title="Patrick Reiter">
Patrick Reiter

Patrick Reiter (ur. 17 sierpnia 1972) – austriacki judoka. Dwukrotny olimpijczyk. Zajął 33 miejsce w Atlancie 1996 i odpadł w eliminacjach w Sydney 2000. Startował w kategorii 71 kg. Brązowy medalista mistrzostw świata w 1995 i 1997 a siódmy w 1999. Zdobył cztery medale na mistrzostwach Europy, w tym złoty w 1995. Triumfator mistrzostw świata wojskowych w 1997 i 2000. Trzeci na światowych igrzyskach wojskowych w 1999. Sześciokrotny medalista kraju; pierwszy w latach 1993-1995 i 2000 roku. 
Przegrał w 1/32 z Uzbekiem Vladimirem Shmakovem i odpadł z turnieju.
Przegrał w 1/16 z Niemcem Florianem Wannerem i odpadł z turnieju.

</doc>
<doc id="3471173" url="https://pl.wikipedia.org/wiki?curid=3471173" title="Tantra">
Tantra

Tantra – rodzaj dzieła, właściwy dla tantryzmu śaktyjskiego, dźinijskiego i buddyjskiego. Tantra to tekst ezoteryczny, może zawierać zarówno opisy doktryny jak i praktyk tantryzmu.
W tantrach omawia się problematykę opętania i egzorcyzmowania.
Genezy tych pism upatruje się wśród niebramińskich ascetów, zamieszkujących w miejscach kremacji zwłok.

</doc>
<doc id="3471175" url="https://pl.wikipedia.org/wiki?curid=3471175" title="Sergej Klischin">
Sergej Klischin

Sergej Klischin (ur. 24 maja 1967) – radziecki, rosyjski a od 1995 austriacki judoka. Olimpijczyk z Atlanty 1996, gdzie zajął dwudzieste pierwsze miejsce w kategorii 71 kg. Srebrny medalista mistrzostw Europy w 1997 i brązowy w 1996. Zdobył dwa złote medale ME w drużynie i na mistrzostwach Austrii; w 1994 i 2001. Trzeci w czempionacie Rosji w 1992. Mistrz Europy juniorów w 1986 i 1987 roku.
Przegrał z Australijczykiem Davidem Wilkinsonem i odpadł z turnieju.

</doc>
<doc id="3471176" url="https://pl.wikipedia.org/wiki?curid=3471176" title="Strażnica Straży Granicznej w Szypliszkach">
Strażnica Straży Granicznej w Szypliszkach

Strażnica Straży Granicznej w Szypliszkach – nieistniejąca obecnie graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Republiką Litewską.
Formowanie i zmiany organizacyjne.
Strażnica Straży Granicznej w Szypliszkach (Strażnica SG w Szypliszkach) została utworzona 4 października 1993 roku, zarządzeniem Komendanta Głównego Straży Granicznej w strukturach Podlaskiego Oddziału Straży Granicznej.
W 1995 roku na stan etatowy 28 funkcjonariuszy SG stan ewidencyjny wynosił 19 osób.
W ramach reorganizacji struktur Straży Granicznej związanej z przygotowaniem Polski do wstąpienia, do Unii Europejskiej i przystąpieniem do Traktatu z Schengen. Podczas restrukturyzacji wprowadzono kompleksową ochronę granicy już na najniższym szczeblu organizacyjnym tj. strażnica i graniczna placówka kontrolna. Wprowadzona całościowa ochrona granicy zniosła podział na graniczne jednostki organizacyjne ochraniające tylko tzw. „zieloną granicę” i prowadzące tylko kontrole ruchu granicznego. W wyniku tego, 2 stycznia 2003 roku Strażnica SG w Szypliszkach została rozformowana i ochraniany odcinek wraz z obsadą etatową przejęła Graniczna Placówka Kontrolna Straży Granicznej w Budzisku (GPK SG w Budzisku).
Ochrona granicy.
Strażnica SG w Szypliszkach do 4 maja 2000 roku ochraniała odcinek granicy państwowej o długości ok. 27 km. Od 5 maja 2000 roku po utworzeniu strażnicy Straży Granicznej w Puńsku, odcinek odpowiedzialności służbowej został skrócony do 10,5 km.

</doc>
<doc id="3471177" url="https://pl.wikipedia.org/wiki?curid=3471177" title="Eric Krieger">
Eric Krieger

Eric Krieger (ur. 6 marca 1975) – austriacki judoka. Olimpijczyk z Atlanty 1996, gdzie zajął dziewiąte miejsce w kategorii 71 kg. Siódmy na mistrzostwach Europy w 1997. Trzeci na mistrzostwach świata wojskowych w 1997. Triumfator igrzysk wojskowych w 1995. Zdobył dziesięć medali na mistrzostwach kraju; złoty w 1995 i w latach 1999-2005.
Pokonał Algierczyka Kamela Larbiego i Saidakhtama Rakhimova z Tadżykistanu, a przegrał z Harrym Van Barneveldem z Belgii i w 1/4 z Davidem Douilletem z Francji.

</doc>
<doc id="3471183" url="https://pl.wikipedia.org/wiki?curid=3471183" title="Christoph Stangl">
Christoph Stangl

Christoph Stangl (ur. 19 czerwca 1978) – austriacki judoka. Olimpijczyk z Sydney 2000, gdzie odpadł w eliminacjach w kategorii 73 kg. Zdobył osiem medali na mistrzostwach kraju; srebrny w 1998, 1999, 2005 i 2007 a brązowy w 2000, 2001, 2003 i 2004.
Przegrał w 1/16 z Jarosławem Lewkiem i odpadł z turnieju.

</doc>
<doc id="3471184" url="https://pl.wikipedia.org/wiki?curid=3471184" title="Intuit">
Intuit

Intuit – amerykańskie przedsiębiorstwo z siedzibą w Mountain View zajmujące się produkcją i rozwojem oprogramowania finansowego i podatkowego dla klientów indywidualnych, księgowych i małych przedsiębiorstw.
Główne biura Intuit znajdują się w Mountain View, Menlo Park, San Diego, Quincy, Woodland Hills, Plano oraz w Bengaluru w Indiach.
Produkty.
Do gamy najważniejszych produktów Intuit zaliczają się:
Firma oferuje także usługi przetwarzania płatności kartami debetowymi, kredytowymi, czekami oraz kartami podarunkowymi.
W 2014 roku segment małych przedsiębiorstw odpowiadał za 50% przychodów firmy.

</doc>
<doc id="3471187" url="https://pl.wikipedia.org/wiki?curid=3471187" title="Franz Birkfellner">
Franz Birkfellner

Franz Birkfellner (ur. 20 listopada 1976) – austriacki judoka. Olimpijczyk z Sydney 2000, gdzie odpadł w eliminacjach w kategorii 100 kg. Siódmy na mistrzostwach świata w 2007. Brązowy medalista mistrzostw Europy w 2000. Trzeci na mistrzostwach świata wojskowych w 2002 i 2004. Zdobył trzynaście medali na mistrzostwach kraju; złoty w 1998, 2000, 2002, 2004 i w latach 2006-2010.
Wygrał z José Augusto Geraldino z Dominikany a przegrał w 1/8 z Ato Handem z USA i odpadł z turnieju.

</doc>
<doc id="3471189" url="https://pl.wikipedia.org/wiki?curid=3471189" title="Erich Pointner">
Erich Pointner

Erich Pointner (ur. 19 sierpnia 1950) – austriacki judoka. Dwukrotny olimpijczyk. Piąty w Montrealu 1976 i dziewiętnasty w Monachium 1972. Startował w kategorii 63 kg. Wicemistrz wojskowych mistrzostw świata w 1973 i trzeci w 1976. Siedmiokrotny medalista kraju; złoto w latach 1973-1975. 
Przegrał z Stanko Topolcnikem z Jugosławii i odpadł z turnieju.
Wygrał z Pakitem Santhisirim z Tajlandii i Bradem Farrowem z Kanady a przegrał z Chang Eun-kyungiem z Korei Południowej i Felice Marianim z Włoch.

</doc>
<doc id="3471190" url="https://pl.wikipedia.org/wiki?curid=3471190" title="Johann Pollak">
Johann Pollak

Johann Pollak (ur. 23 grudnia 1948, zm. 15 września 2019) – austriacki judoka. Dwukrotny olimpijczyk. Osiemnasty w Montrealu 1976 i dziewiętnasty w Monachium 1972. Startował w kategorii 93 kg-open. Triumfator wojskowych mistrzostw świata w 1971 i 1973. Drugi na akademickich MŚ w 1972. Sześciokrotny medalista kraju; złoto w latach 1972, 1973 i 1975.
Przegrał z Luvsanshazavem Rentsendorjem z Mongolii i odpadł z turnieju.
Przegrał z Johanem Schaltzem ze Szwecji i odpadł z turnieju.

</doc>
<doc id="3471200" url="https://pl.wikipedia.org/wiki?curid=3471200" title="Strażnica SG Mielnik">
Strażnica SG Mielnik

Strażnica SG Mielnik – graniczna jednostka organizacyjna polskiej straży granicznej realizująca zadania bezpośrednio w ochronie granicy państwowej.
Formowanie i zmiany organizacyjne.
W dniu 5 lipca 1996 roku otwarto strażnicę SG w Mielniku. 
W wyniku realizacji kolejnego etapu zmian organizacyjnych w Straży Granicznej w 2002 roku, strażnica uzyskała status strażnicy SG I kategorii.
24 sierpnia 2005 roku funkcjonującą dotychczas strażnicę SG w Mielniku przemianowano na placówkę Straży Granicznej.

</doc>
<doc id="3471204" url="https://pl.wikipedia.org/wiki?curid=3471204" title="Strażnica Straży Granicznej w Nowym Dworze">
Strażnica Straży Granicznej w Nowym Dworze

Strażnica Straży Granicznej w Nowym Dworze – nieistniejąca obecnie graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Republiką Białoruską.
Formowanie i zmiany organizacyjne.
Strażnica Straży Granicznej w Nowym Dorze (Strażnica SG w Nowym Dworze) została utworzona 22 lutego 1997 roku w miejscowości Nowy Dwór, zarządzeniem Komendanta Głównego Straży Granicznej, w strukturach Podlaskiego Oddziału Straży Granicznej. Uroczystego otwarcia obiektu strażnicy dokonał Komendant Główny SG płk Andrzej Anklewicz.
W 2002 roku strażnica miała status strażnicy SG I kategorii.
Jako Strażnica Straży Granicznej w Nowym Dworze funkcjonowała do 23 sierpnia 2005 roku i 24 sierpnia 2005 roku, Ustawą z 22 kwietnia 2005 roku O zmianie ustawy o Straży Granicznej..., została przekształcona na Placówkę Straży Granicznej w Nowym Dworze (PSG w Nowym Dworze) w strukturach Podlaskiego Oddziału Straży Granicznej.
Ochrona granicy.
Od 22 lutego 1997 roku Strażnica SG w Nowym Dworze działała na terenie trzech gmin: Nowy Dwór, Dąbrowa Białostocka i Sidra.
W 2002 roku po stronie białoruskiej na długości 157 km ochraniał granicę Grodzieński Oddział Wojsk Pogranicznych.

</doc>
<doc id="3471217" url="https://pl.wikipedia.org/wiki?curid=3471217" title="Strażnica Straży Granicznej w Płaskiej">
Strażnica Straży Granicznej w Płaskiej

Strażnica Straży Granicznej w Płaskiej – nieistniejąca obecnie graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Republiką Białoruską.
Formowanie i zmiany organizacyjne.
Strażnica Straży Granicznej w Płaskiej (Strażnica SG w Płaskiej) została utworzona 12 września 2001 roku w miejscowości Płaska, zarządzeniem Komendanta Głównego Straży Granicznej, w strukturach Podlaskiego Oddziału Straży Granicznej. 
W 2002 roku, strażnica SG w Płaskiej miała status strażnicy SG I kategorii.
Jako Strażnica Straży Granicznej w Płaskiej funkcjonowała do 23 sierpnia 2005 roku i 24 sierpnia 2005 roku, Ustawą z 22 kwietnia 2005 roku O zmianie ustawy o Straży Granicznej..., została przekształcona na Placówkę Straży Granicznej w Płaskiej (PSG w Płaskiej) w strukturach Podlaskiego Oddziału Straży Granicznej.
Ochrona granicy.
Podległe przejście graniczne.
W okresie 1 maja–1 października w miejscowości Rudawka na Kanale Augustowskim, załoga strażnicy SG w Płaskiej wykonywała bezpośrednio kontrolę graniczną osób i środków transportu:

</doc>
<doc id="3471218" url="https://pl.wikipedia.org/wiki?curid=3471218" title="Strażnica SG Dubicze Cerkiewne">
Strażnica SG Dubicze Cerkiewne

Strażnica SG Dubicze Cerkiewne – graniczna jednostka organizacyjna polskiej straży granicznej realizująca zadania bezpośrednio w ochronie granicy państwowej.
Formowanie i zmiany organizacyjne.
Strażnica w Dubiczach Cerkiewnych otwarta została 11 września 2002 roku. 
W wyniku realizacji kolejnego etapu zmian organizacyjnych w Straży Granicznej w 2002 roku, strażnica uzyskała status strażnicy SG I kategorii.
24 sierpnia 2005 roku funkcjonującą dotychczas strażnicę SG w Dubiczach Cerkiewnych przemianowano na placówkę Straży Granicznej.

</doc>
<doc id="3471219" url="https://pl.wikipedia.org/wiki?curid=3471219" title="Strażnica Straży Granicznej w Michałowie">
Strażnica Straży Granicznej w Michałowie

Strażnica Straży Granicznej w Michałowie – nieistniejąca obecnie graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Republiką Białorusi.
Formowanie i zmiany organizacyjne.
Strażnica Straży Granicznej w Michałowie (Strażnica SG w Michałowie) została utworzona 19 października 2002 roku w miejscowości Michałowo, zarządzeniem Komendanta Głównego Straży Granicznej, w strukturach Podlaskiego Oddziału Straży Granicznej zgodnie z narzuconą przez Unię Europejską strategią uszczelniania przyszłej wschodniej granicy Unii. Według europejskich norm, strażnice na wschodnich rubieżach Polski musi dzielić najwyżej 25 kilometrów.
W 2002 roku, strażnica SG w Michałowie była I kategorii.
Jako Strażnica Straży Granicznej w Michałowie funkcjonowała do 23 sierpnia 2005 roku i 24 sierpnia 2005 roku Ustawą z 22 kwietnia 2005 roku O zmianie ustawy o Straży Granicznej... została przekształcona na Placówkę Straży Granicznej w Michałowie (PSG w Michałowie).
Ochrona granicy.
Strażnica SG w Michałowie ochraniała odcinek granicy polsko-białoruskiej o długości około 22 km.
W 2002 roku po stronie białoruskiej na długości 157 km ochraniał granicę Grodzieński Oddział Wojsk Pogranicznych.

</doc>
<doc id="3471220" url="https://pl.wikipedia.org/wiki?curid=3471220" title="Strażnica Straży Granicznej w Szudziałowie">
Strażnica Straży Granicznej w Szudziałowie

Strażnica Straży Granicznej w Szudziałowie – nieistniejąca obecnie graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Republiką Białorusi.
Formowanie i zmiany organizacyjne.
Strażnica Straży Granicznej w Szudziałowie (Strażnica SG w Szudziałowie) utworzona została 3 października 2003 roku w miejscowości Szudziałowo, zarządzeniem Komendanta Głównego Straży Granicznej, w strukturach Podlaskiego Oddziału Straży Granicznej, po przejęciu części odcinka granicy państwowej od strażnicy SG w Krynkach.
Obiekt strażnicy składał się z budynku głównego (spełniającego funkcję administracyjną), budynku garażowego z sześcioma boksami oraz bloku z ośmioma mieszkaniami dla kadry. Całość posiadała m.in. własną kotłownię olejową oraz agregat prądotwórczy. W budynku strażnicy wyodrębnione zostały strefy bezpieczeństwa zgodnie ze standardami obowiązującymi w Unii Europejskiej. Strażnica posiadała nowoczesny system łączności "IP" oraz dostępy "ISDN", co zapewniało bardzo dobrą jakość łączności. Strażnica została wyposażona również w sieć teleinformatyczną oraz urządzenia zabezpieczające łączność radiową.
Jako Strażnica Straży Granicznej w Szudziałowie funkcjonowała do 23 sierpnia 2005 roku i 24 sierpnia 2005 roku Ustawą z 22 kwietnia 2005 roku O zmianie ustawy o Straży Granicznej... została przekształcona na Placówkę Straży Granicznej w Szudziałowie (PSG w Szudziałowie).
Ochrona granicy.
Strażnica SG w Szudziałowie ochraniała odcinek granicy państwowej polsko-białoruskiej o długości ok. 15,3 km. 

</doc>
<doc id="3471221" url="https://pl.wikipedia.org/wiki?curid=3471221" title="Strażnica Straży Granicznej w Narewce">
Strażnica Straży Granicznej w Narewce

Strażnica Straży Granicznej w Narewce – nieistniejąca obecnie graniczna jednostka organizacyjna Straży Granicznej realizująca zadania bezpośrednio w ochronie granicy państwowej z Republiką Białoruską.
Formowanie i zmiany organizacyjne.
Strażnica Straży Granicznej w Narewce (Strażnica SG w Narewce) została utworzona 19 września 2001 roku w miejscowości Narewka, zarządzeniem Komendanta Głównego Straży Granicznej, w strukturach Podlaskiego Oddziału Straży Granicznej.
24 sierpnia 2005 roku funkcjonującą dotychczas strażnicę SG w Narewce przemianowano na placówkę Straży Granicznej.

</doc>
<doc id="3471227" url="https://pl.wikipedia.org/wiki?curid=3471227" title="Teatr imienia Abrahama Kamińskiego w Warszawie">
Teatr imienia Abrahama Kamińskiego w Warszawie

Teatr imienia Abrahama Kamińskiego w Warszawie (1913 – 1935) – pierwszy warszawski stały teatr żydowski.
Abraham Izaak Kamiński w 1909 roku sprowadził do siebie swoją żonę, która za pieniądze zarobione w Stanach Zjednoczonych umożliwiła Kamińskiemu w 1913 roku adaptację gmachu rotundy na Dynasach na teatr na 1500 miejsc – pierwszy w Warszawie stały teatr żydowski. Występowała w nim Ester Rachel Kamińska.
20 i 21 lipca 1921 w sali teatru imienia Kamińskiego przy Oboźnej 1/3 odbył się zjazd PPS Lewicy, wśród delegatów był Władysław Gomułka. 21 lutego 1926 odbyło się tam przedstawienie Róży Stanisława Żeromskiego. W listopadzie 1925 roku grano operetkę Frajmana "Der Idyszer Funk" (Iskra Żydowska). Muzykę skomponował I. Szlosberg. Dekoracje projektował malarz Porecki, wykonał je Szlengel. Taniec układu baletmistrza Bronieckiego. W 1929 roku sezon zimowy otworzyła sztuka "Amerykańskie Wesele" w reżyserii Hajmana Jakubowicza. Reklamowano ją tak: „Nowa wystawa, nowe kostiumy, nowe dekoracje M. Szlengla. Bilety były do nabycia w barze Central, Leszno 2 i w kasie teatru. Wielki chór pod batutą I. Szlosberga.”

</doc>
<doc id="3471239" url="https://pl.wikipedia.org/wiki?curid=3471239" title="Christmas (album Michaela Buble)">
Christmas (album Michaela Buble)



</doc>
<doc id="3471241" url="https://pl.wikipedia.org/wiki?curid=3471241" title="Morze Chilijskie">
Morze Chilijskie

Morze Chilijskie (hiszp. "Mar chileno") – morze stanowiące część Oceanu Spokojnego, leżące na zachód od wybrzeży Chile. Oficjalnie jego granice zostały zdefiniowane w Najwyższym Dekrecie #346 chilijskiego ministerstwa spraw zagranicznych z 1974 roku jako "wody otaczające lub dotykające brzegów terytorium kraju". Sięga ok. 2000 mil morskich od wybrzeży Chile, nie dosięga natomiast do Sala y Gómez ani Wyspy Wielkanocnej. Pierwszym europejskim żeglarzem, który je przepłynął był Ferdynand Magellan.

</doc>
<doc id="3471242" url="https://pl.wikipedia.org/wiki?curid=3471242" title="Linia kolejowa Jindřichův Hradec – Nová Bystřice">
Linia kolejowa Jindřichův Hradec – Nová Bystřice

Linia kolejowa Jindřichův Hradec – Nová Bystřice (Linia kolejowa nr 229 (Czechy)) – jednotorowa, regionalna i niezelektryfikowana linia kolejowa w Czechach. Łączy Jindřichův Hradec i Nová Bystřice. Przebiega w całości przez terytorium kraju południowoczeskiego. Jest to linia wąskotorowa o rozstawie 760 mm.

</doc>
<doc id="3471246" url="https://pl.wikipedia.org/wiki?curid=3471246" title="Dětenice">
Dětenice

Dětenice – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 703 mieszkańców.

</doc>
<doc id="3471247" url="https://pl.wikipedia.org/wiki?curid=3471247" title="Dílce">
Dílce

Dílce – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 53 mieszkańców.

</doc>
<doc id="3471248" url="https://pl.wikipedia.org/wiki?curid=3471248" title="Dobrá Voda u Hořic">
Dobrá Voda u Hořic

Dobrá Voda u Hořic – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 567 mieszkańców.

</doc>
<doc id="3471249" url="https://pl.wikipedia.org/wiki?curid=3471249" title="Zwierciadło (miesięcznik)">
Zwierciadło (miesięcznik)



</doc>
<doc id="3471252" url="https://pl.wikipedia.org/wiki?curid=3471252" title="Dolní Lochov">
Dolní Lochov

Dolní Lochov – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 49 mieszkańców.

</doc>
<doc id="3471253" url="https://pl.wikipedia.org/wiki?curid=3471253" title="Iwan Luby">
Iwan Luby

Iwan Siemionowicz Luby (ros. Ива́н Семёнович Лю́бый, ur. 23 lutego 1904, zm. 1963) – funkcjonariusz radzieckich organów bezpieczeństwa, generał porucznik, szef Głównego Zarządu Budownictwa Wojskowego NKWD ZSRR (1939-1941), szef Zarządu Wojsk NKWD Ochrony Tyłów 3 Frontu Białoruskiego (1944-1945).
Życiorys.
Rosjanin, od 15 grudnia 1923 w Armii Czerwonej, od września 1924 do września 1926 elew Kijowskiej Szkoły Piechoty Armii Czerwonej, od czerwca 1925 w WKP(b). Od września 1926 w wojskach pogranicznych OGPU, początkowo w Odessie, później w Mohylowie Podolskim, od listopada 1933 do marca 1935 kursant Wyższej Pogranicznej Szkoły OGPU/NKWD, od 7 maja 1935 do 4 lipca 1937 instruktor wydziału operacyjnego Zarządu Ochrony Pogranicznej i Wewnętrznej NKWD Ukraińskiej SRR, od 3 kwietnia 1936 kapitan. Od 4 lipca do 3 października 1937 szef wydziału sztabu 24 Oddziału Pogranicznego NKWD w Mohylowie Podolskim, od 3 października 1937 do 8 marca 1939 studiował w Akademii Wojskowej im. Frunzego, 9 marca 1939 awansowany na kombryga, od 8 marca 1939 do 26 lutego 1941 szef Głównego Zarządu Budownictwa Wojskowego NKWD ZSRR, od 4 czerwca 1940 generał major. Od 26 lutego do czerwca 1941 szef Wydziału Budownictwa NKWD ZSRR, w czerwcu 1941 szef ochrony tyłów Specjalnej Grupy Wojsk do Obrony Moskwy, od czerwca do sierpnia 1941 zastępca szefa Zarządu Ochrony Tyłów Frontu Zachodniego, w sierpniu-wrześniu 1941 szef Zarządu Ochrony Tyłów Frontu Centralnego, od września 1941 do lutego 1942 zastępca szefa Głównego Zarządu i Wojsk NKWD do Ochrony Budów Kolejowych, w końcu 1941 szef sierpuchowskiego sektora obrony Moskwy, od lutego do lipca 1942 szef Zarządu Wojsk NKWD ZSRR do Ochrony Szczególnie Ważnych Obiektów Przemysłowych, od 8 lipca 1942 do 3 stycznia 1943 szef Wojsk Pogranicznych Okręgu Zachodniosyberyjskiego, od 3 stycznia 1943 do 28 kwietnia 1944 szef Zarządu Wojsk NKWD Ochrony Tyłów Frontu Zachodniego. Od 28 kwietnia 1944 do lipca 1945 szef Zarządu Wojsk NKWD Ochrony Tyłów 3 Frontu Białoruskiego, odpowiedzialny za aresztowania i wywózki w głąb ZSRR żołnierzy AK na Kresach Wschodnich. Od 17 listopada 1944 generał porucznik, od 16 lutego 1946 do 12 marca 1948 szef Specjalnego Korpusu Budownictwa Dróg NKWD/MWD ZSRR, od 12 marca 1948 do 14 kwietnia 1950 szef Głównego Zarządu Dróg Szosowych MWD ZSRR, od 12 kwietnia 1950 do 25 stycznia 1952 zastępca szefa Głównego Zarządu Jenisejstroja MWD ZSRR, szef Zarządu Wschodniosyberyjskiego i Poprawczego Obozu Pracy Jednisejstroja MWD ZSRR, od 25 stycznia 1952 do 1 kwietnia 1953 szef Zarządu Budownictwa nr 601 i Poprawczego Obozu Pracy MWD.

</doc>
<doc id="3471254" url="https://pl.wikipedia.org/wiki?curid=3471254" title="Dřevěnice">
Dřevěnice

Dřevěnice – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 231 mieszkańców.

</doc>
<doc id="3471255" url="https://pl.wikipedia.org/wiki?curid=3471255" title="Holín">
Holín

Holín – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 590 mieszkańców.

</doc>
<doc id="3471256" url="https://pl.wikipedia.org/wiki?curid=3471256" title="Holovousy (kraj hradecki)">
Holovousy (kraj hradecki)

Holovousy – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 520 mieszkańców.

</doc>
<doc id="3471257" url="https://pl.wikipedia.org/wiki?curid=3471257" title="Bystřice (powiat Jičín)">
Bystřice (powiat Jičín)



</doc>
<doc id="3471258" url="https://pl.wikipedia.org/wiki?curid=3471258" title="Majhakot">
Majhakot



</doc>
<doc id="3471259" url="https://pl.wikipedia.org/wiki?curid=3471259" title="Makary II">
Makary II



</doc>
<doc id="3471261" url="https://pl.wikipedia.org/wiki?curid=3471261" title="Epibryon">
Epibryon

Epibryon Döbbeler – rodzaj grzybów z rodziny "Pseudoperisporiaceae".
Systematyka i nazewnictwo.
Pozycja w klasyfikacji według Index Fungorum: "Pseudoperisporiaceae, Incertae sedis, Incertae sedis, Dothideomycetes, Pezizomycotina, Ascomycota, Fungi".

</doc>
<doc id="3471267" url="https://pl.wikipedia.org/wiki?curid=3471267" title="Merklín">
Merklín



</doc>
<doc id="3471279" url="https://pl.wikipedia.org/wiki?curid=3471279" title="Stiepan Jemieljanow">
Stiepan Jemieljanow

Stiepan Jemieljanow (ros. Степан Фёдорович Емельянов, ur. 13 grudnia 1902 w guberni kazańskiej, zm. ?) – funkcjonariusz radzieckich organów bezpieczeństwa, generał major, ludowy komisarz spraw wewnętrznych Azerbejdżańskiej SRR (1939-1941), ludowy komisarz/minister bezpieczeństwa państwowego Azerbejdżańskiej SRR (1941 i 1943-1953).
Życiorys.
Syn rosyjskiego chłopa, 1919-1923 uczeń szkoły w Mamadyszu, później pracował jako ślusarz w sowchozie, 1924-1925 odbywał służbę w Armii Czerwonej. Tokarz w fabryce trustu "Aznieft" w Baku, 1928-1931 sędzia pracowniczego i zjednoczonego sądu w Baku, 1931-1933 i 1935-1936 studiował w Azerbejdżańskim Naftowym Instytucie Przemysłowym, później pracował jako inżynier mechanik. Od maja 1938 do stycznia 1939 I sekretarz rejonowego komitetu Komunistycznej Partii (bolszewików) Azerbejdżanu w Baku, od 11 lutego 1939 do 26 lutego 1941 ludowy komisarz spraw wewnętrznych Azerbejdżańskiej SRR, od 25 marca 1939 starszy major bezpieczeństwa państwowego, od 26 lutego do 31 lipca 1941 ludowy komisarz bezpieczeństwa państwowego Azerbejdżańskiej SRR, od 7 sierpnia 1941 do 7 maja 1943 I zastępca ludowego komisarza spraw wewnętrznych Azerbejdżańskiej SRR, 14 lutego 1943 awansowany na komisarza bezpieczeństwa państwowego. Od 7 maja 1943 do 16 marca 1953 ludowy komisarz/minister bezpieczeństwa państwowego Azerbejdżańskiej SRR, od 9 lipca 1945 generał major. Deputowany do Rady Najwyższej ZSRR 2 i 3 kadencji. 1 kwietnia 1954 aresztowany, 26 kwietnia 1956 skazany na 25 lat więzienia, zwolniony 10 czerwca 1970.
Odznaczenia.
I 4 medale.

</doc>
<doc id="3471280" url="https://pl.wikipedia.org/wiki?curid=3471280" title="Geisleria">
Geisleria

Geisleria Nitschke – rodzaj grzybów z rodziny "Strigulaceae". Ze względu na współżycie z glonami zaliczany jest do grupy porostów.
Systematyka i nazewnictwo.
Pozycja w klasyfikacji według Index Fungorum: "Strigulaceae, Strigulales, Dothideomycetidae, Dothideomycetes, Pezizomycotina, Ascomycota, Fungi".
Synonimy nazwy naukowej: "Geisleriomyces" Cif. &amp; Tomas.

</doc>
<doc id="3471281" url="https://pl.wikipedia.org/wiki?curid=3471281" title="Miasto radości (film z 1992)">
Miasto radości (film z 1992)



</doc>
<doc id="3471283" url="https://pl.wikipedia.org/wiki?curid=3471283" title="Miasto radości">
Miasto radości



</doc>
<doc id="3471284" url="https://pl.wikipedia.org/wiki?curid=3471284" title="Michael O'Leary (biznesmen)">
Michael O'Leary (biznesmen)



</doc>
<doc id="3471285" url="https://pl.wikipedia.org/wiki?curid=3471285" title="Parelli natural horsemanship">
Parelli natural horsemanship



</doc>
<doc id="3471286" url="https://pl.wikipedia.org/wiki?curid=3471286" title="Michael O'Leary">
Michael O'Leary



</doc>
<doc id="3471287" url="https://pl.wikipedia.org/wiki?curid=3471287" title="Microsoft Windows Small Business Server">
Microsoft Windows Small Business Server



</doc>
<doc id="3471288" url="https://pl.wikipedia.org/wiki?curid=3471288" title="Michael O’Leary">
Michael O’Leary



</doc>
<doc id="3471289" url="https://pl.wikipedia.org/wiki?curid=3471289" title="Microsoft Office 365">
Microsoft Office 365



</doc>
<doc id="3471291" url="https://pl.wikipedia.org/wiki?curid=3471291" title="Stanisław Jędrzejczak">
Stanisław Jędrzejczak

Stanisław Jędrzejczak pseud. "Rysiek", "Ryś" (ur. 17 stycznia 1907 w Łodzi, zm. 9 sierpnia 1975 w Warszawie) – działacz komunistyczny.
Życiorys.
Skończył szkołę powszechną w Łodzi i od 1921 był praktykantem i czeladnikiem w prywatnych zakładach szewskich, 1927 ukończył 4 klasy gimnazjum wieczorowego, 1928–1930 odbywał służbę wojskową. 1930–1933 ekspedient w firmie "Handel i Wytwórnia Win Ignatowicz" w Łodzi, później pracownik zakładów szewskich, działacz klasowych związków zawodowych, 1934–1936 sekretarz oddziału szewców, 1937–1939 przewodniczący Komisji Rewizyjnej, 1931–1938 działacz KPP, kolporter i pracownik techniki partyjnej. Podczas kampanii wrześniowej ranny w nogi i 21 września 1939 wzięty do niewoli i osadzony w Stalagu I-A k. Królewca, 1941 zwolniony, po powrocie do Łodzi był robotnikiem w fabryce obuwia, w marcu 1942 aresztowany przez gestapo i osadzony w więzieniu w Radogoszczy, później w Sieradzu, Wronkach, Brandenburgu i Buchenwaldzie, w lipcu 1945 wrócił do kraju.
Od 30 października 1945 członek PPR, skończył Wojewódzką Szkołę Partyjną w Łodzi i od stycznia 1936 do czerwca 1947 był w niej asystentem. Od czerwca 1947 do stycznia 1948 I sekretarz Komitetu Miejskiego (KM) PPR w Zduńskiej Woli, od stycznia 1948 do lutego 1949 I sekretarz Komitetu Powiatowego (KP) PPR/PZPR w Sieradzu, od kwietnia do czerwca 1949 starszy asystent w Wojewódzkiej Szkole PZPR w Pabianicach, od sierpnia 1945 do lipca 1950 I sekretarz Komitetu Fabrycznego PZPR przy Państwowych Zakładach Włókien Sztucznych w Tomaszowie Mazowieckim, od kwietnia do lipca 1950 I sekretarz KM PZPR w Tomaszowie Mazowieckim, 1950–1952 słuchacz 2-letniej Szkoły Partyjnej przy KC PZPR. 1949–1950 członek Komitetu Wojewódzkiego (KW) PZPR w Łodzi, 1947–1949 ławnik Sądu Powiatowego w Zduńskiej Woli, 1948–1949 członek Prezydium Powiatowej Rady Narodowej (PRN) w Sieradzu, w grudniu 1948 był delegatem na Kongres Zjednoczeniowy PZPR z powiatu sieradzkiego. Od października 1952 do maja 1955 kierownik Wydziału Organizacyjnego KW PZPR we Wrocławiu, członek KW i egzekutywy KW we Wrocławiu, od maja 1955 do lutego 1972 pracował w KC PZPR, gdzie był starszym instruktorem kolejno Wydziału Administracyjnego, Organizacyjnego i Rolnego, od 1972 na emeryturze. Odznaczony m.in. Krzyżem Komandorskim Orderu Odrodzenia Polski.

</doc>
<doc id="3471293" url="https://pl.wikipedia.org/wiki?curid=3471293" title="Michael Muller">
Michael Muller



</doc>
<doc id="3471295" url="https://pl.wikipedia.org/wiki?curid=3471295" title="Gebre Krystos">
Gebre Krystos

Gebre Krystos (gyyz: ገብረ ክሪስቶስ, pol: "Sługa Chrystusa") - cesarz Etiopii od 18 marca do 8 czerwca 1832. Pochodził z dynastii salomońskiej. Był synem Gebre Mesaya, rzekomego potomka młodszego syna cesarza Fasiledesa, rządzącego Etiopią w XVII wieku.
Panowanie.
Gebre Krystos był marionetkowym cesarzem, wyniesionym na tron w miejsce Jozuego IV przez regenta, enderasa Alego Małego, zarządcę prowincji Jedżu z plemienia Oromo. W niedługim czasie Gebre Krestos został zastąpiony przez Alego na tronie swoim bratem, Sahle Dyngylem. Od tego czasu przebywał na wygnaniu na wyspie Mitraha na Jeziorze Tana. Przedstawiciele duchowieństwa z Azazo potępili Sahle Dyngyla za jego przekonania religijne i przekonali regenta do przywrócenia Gebre Krystosa do władzy cesarskiej. Panował on przez niecałe trzy miesiące, aż do swojej śmierci. Został pochowany w klasztorze Tekle Hajmanota w Adababay. Po jego śmierci nastąpiło interregnum, trwające kilka miesięcy aż do października 1832. Według Wallisa Budge'a Gebre Krystos mógł zostać otruty.

</doc>
<doc id="3471297" url="https://pl.wikipedia.org/wiki?curid=3471297" title="Władimir Zakaraja">
Władimir Zakaraja

Władimir Dzikijewicz Zakaraja (ros. Владимир Дзикиевич Закарая, ur. 1895 we wsi Kircchi w guberni kutaiskiej, zm. 1972 w Gruzińskiej SRR) - funkcjonariusz radzieckich organów bezpieczeństwa, pułkownik, ludowy komisarz spraw wewnętrznych Adżarskiej ASRR (1938-1939).
Życiorys.
Gruzin, 1911 skończył dwuklasową szkołę w rodzinnej wsi, później praktykował i pracował w aptece w Oczamczyrze. Od czerwca 1915 w rosyjskiej armii, kontuzjowany, w lipcu 1917 wstąpił do SDPRR(b), od czerwca do listopada 1918 w oddziale partyzanckim na Ukrainie, później pracował w swoim gospodarstwie, od lutego 1921 do lutego 1921 w komitecie rewolucyjnym w Zugdidi, później w Czece/GPU w Zugdidi i Achalciche. Od stycznia 1928 do maja 1934 szef rejonowego oddziału GPU w Zugdidi, od kwietnia 1934 do marca 1935 szef Abaszskiego Rejonowego Oddziału GPU/NKWD, od lutego 1935 do lutego 1938 szef Wydziału Specjalnego NKWD 47 Gruzińskiej Dywizji Piechoty, od 13 stycznia 1936 starszy porucznik bezpieczeństwa państwowego. Od lutego 1938 do 11 maja 1939 ludowy komisarz spraw wewnętrznych Adżarskiej ASRR, od 23 maja 1938 kapitan bezpieczeństwa państwowego, od maja 1939 do marca 1942 dyrektor sowchozu w rejonie Zugdidi, od marca do lipca 1942 w Armii Czerwonej, 1942 szef Wydziału Specjalnego NKWD 143 Brygady Specjalnej, od września 1942 do czerwca 1943 zastępca ludowego komisarza spraw wewnętrznych Adżarskiej ASRR, od 11 lutego 1943 w stopniu podpułkownika. Od sierpnia 1943 do października 1945 szef Miejskiego Oddziału NKGB w Poti, od 23 lutego 1945 pułkownik, od października 1945 do czerwca 1948 szef rejonowego oddziału NKGB/MGB w Zugdidi, od czerwca 1948 do stycznia 1950 szef oddziału Miejskiego Oddziału MGB w Kutaisi, następnie na emeryturze.

</doc>
<doc id="3471300" url="https://pl.wikipedia.org/wiki?curid=3471300" title="Segunda Aguada (stacja kolejowa)">
Segunda Aguada (stacja kolejowa)

Segunda Aguada (hiszp. "Estación de Segunda Aguada") – stacja kolejowa w Kadyksie, w prowincji Kadyks, we wspólnocie autonomicznej Andaluzja, w Hiszpanii. Znajduje się pod Avenida Juan Carlos I, w sąsiedztwie Segunda Aguada. Jest to stacja podziemna, która stanowi część linii C-1 Cercanías Cádiz. Oferuje również usługi dla średniego dystansu Renfe.
Położenie stacji.
Znajduje się na linii kolejowej Alcázar de San Juan – Kadyks w km 156.
Stacja.
Została otwarta w 2002 roku po przebudowie linii kolejowej w Kadyksie i schowaniu jej do tunelu. Infrastruktura stacji jest podobna do stacji metra, składając się z dwóch bocznych peronów.
Połączenia.
Stacja obsługuje pociągi podmiejskie o częstotliwości od 15 do 60 min w kierunku Kadyksu i Jerez do San Fernando-Bahía Sur i 30 do 60 minut do Jerez w dni powszednie. W weekendy i święta częstotliwości wynosi 1 pociąg co godzinę przez cały dzień.

</doc>
<doc id="3471308" url="https://pl.wikipedia.org/wiki?curid=3471308" title="Jan (Bratolubow)">
Jan (Bratolubow)

Jan, imię świeckie Siergiej Wasiljewicz Bratolubow (ur. 16 czerwca 1882 w Kazaniu, zm. 27 lutego 1968 w Uljanowsku) – rosyjski biskup prawosławny.
Życiorys.
Był synem prawosławnego protoprezbitera. W rodzinnym Kazaniu ukończył seminarium, a następnie Akademię Duchowną, uzyskując w 1906 stopień kandydata nauk teologicznych. Po otrzymaniu dyplomu został skierowany do pracy w seminarium duchownym w Symbirsku w charakterze asystenta inspektora. W roku następnym złożył wieczyste śluby mnisze przed arcybiskupem symbirskim i syzrańskim Jakubem, po czym objął obowiązki asystenta nadzorcy w szkole duchownej w Ust'-Sysolsku. W 1912 otrzymał godność archimandryty. Przez kolejne pięć lat kierował szkołą duchowną w Mohylewie, po czym sprawował kolejno obowiązki przełożonego monasteru Trójcy Świętej w Tiumeni oraz monasteru Ikony Matki Bożej „Znak” w Tobolsku.
Biskup.
W 1923 przyjął chirotonię biskupią z rąk patriarchy moskiewskiego i całej Rusi Tichona. Został wówczas wikariuszem eparchii tobolskiej i tiumeńskiej z tytułem biskupa bieriezowskiego. W eparchii tobolskiej propagował kult Jana Maksymowicza, biskupa tobolskiego.
Już w roku następnym biskup Jan został skierowany do eparchii sarapulskiej jako jej wikariusz, biskup wotkiński. Następnie był biskupem szackim, wikariuszem eparchii tambowskiej (1927), ordynariuszem eparchii uralskiej (1929–1930) i biskupem kurgańskim (1930–1931). Jego służbę w Kurganie przerwało aresztowanie i skazanie na pięć lat pozbawienia wolności za działalność antyradziecką. Karę odbywał początkowo w łagrze w Taszkencie, a następnie w Bek-Budi. W 1936 został zwolniony, lecz już rok później aresztowano go ponownie. Skazany na dziesięć lat łagrów, został zwolniony przedterminowo w 1942. Bezpośrednio po opuszczeniu obozu został dowieziony na Sobór Biskupów Rosyjskiego Kościoła Prawosławnego (pierwszy od Soboru Lokalnego w 1918). W 1943 został powołany na katedrę iżewską, na której pozostał przez dwa lata. Następnie od 1945 do 1948 był arcybiskupem ufijskim, po czym został przeniesiony w stan spoczynku i skierowany do monasteru w Żyrowicach. W 1953 mianowano go arcybiskupem uljanowskim.
Jako biskup żył wyjątkowo skromnie, często zachowywał się jak jurodiwy, wierni przypisywali mu dar jasnowidzenia. Wielokrotnie odbywał wizytacje w cerkwiach swojej eparchii. W 1959 władze radzieckie zlikwidowały eparchię uljanowską. Biskup Jan pozostał w Uljanowsku jako hierarcha w stanie spoczynku, tam też w 1968 zmarł. Został pochowany na cmentarzu miejskim w Uljanowsku w pobliżu cerkwi Zmartwychwstania Pańskiego.

</doc>
<doc id="3471315" url="https://pl.wikipedia.org/wiki?curid=3471315" title="Michael Reed">
Michael Reed



</doc>
<doc id="3471325" url="https://pl.wikipedia.org/wiki?curid=3471325" title="Oristano (stacja kolejowa)">
Oristano (stacja kolejowa)

Oristano (wł. "Stazione di Oristano") – stacja kolejowa w Oristano, w prowincji Oristano, w regionie Sardynia, we Włoszech. Położona jest na linii Cagliari – Golfo Aranci.
Według klasyfikacji RFI ma kategorię "srebrną".
Historia.
Zbudowana przez Compagnia Reale delle Ferrovie Sarde w ramach planu realizacji sieci kolejowej Sardynii, stacja została otwarta 15 stycznia 1872, wraz z odcinkiem San Gavino Monreale-Oristano. Stacja, znajduje się we wschodniej części miasta, w pierwszych latach była północnym krańcem części kolejowej z Cagliari, ze względu na czas, który wymagł budowy linii na północ od Oristano. W dniu 01 lipca 1880 ze stacji zaczęły kursować pociągi z północy, po otwarciu odcinka do Giave. Po pierwszych kilku lat działalności pod szyldem Compagnia Reale, stacja przeszła do Ferrovie dello Stato w 1920 roku (który oddał zarządzanie spółce zależnej RFI w 2001 roku). Już w czasie II wojny światowej stacja była charakterystyczna ze względu na skrzyżowanie gwiazdowe, w miejscu obrotnicy. Podczas konfliktu stacja, która była celem bombardowań alianckich w 1943 roku, została tymczasowo (z dworcem Macomer) głównym miejscem przechowywanie lokomotyw FS.
Po wojnie stacja wznowiła swoją działalność, a w latach siedemdziesiątych rozpoczęto budowę połączenia do dzielnicy przemysłowej Oristano, a następnie przedłużono je do lokalnego portu przemysłowego.

</doc>
<doc id="3471330" url="https://pl.wikipedia.org/wiki?curid=3471330" title="Gare de Somain">
Gare de Somain

Gare de Somain – stacja kolejowa w Somain, w departamencie Nord, w regionie Hauts-de-France, we Francji. Jest zarządzana przez SNCF (budynek dworca) i przez RFF (infrastruktura).
Została otwarta w 1846 przez Compagnie du chemin de fer du Nord. Stacja jest obsługiwana przez pociągi TER Nord-Pas-de-Calais.
Położenie.
Stacja znajduje się na linii Douai – Blanc-Misseron, w km 229,278, pomiędzy stacjami Montigny-en-Ostrevent i Wallers, na wysokości 32 m n.p.m.

</doc>
<doc id="3471331" url="https://pl.wikipedia.org/wiki?curid=3471331" title="Westbahn">
Westbahn



</doc>
<doc id="3471332" url="https://pl.wikipedia.org/wiki?curid=3471332" title="Monaster Zaśnięcia Matki Bożej w Diwnogorju">
Monaster Zaśnięcia Matki Bożej w Diwnogorju

Monaster Zaśnięcia Matki Bożej (Diwnogorski Monaster) – prawosławny męski klasztor w Diwnogorju, w jurysdykcji eparchii woroneskiej Rosyjskiego Kościoła Prawosławnego.
Historia.
Monaster został utworzony w połowie XVII w. przez schimnichów Joazafa i Ksenofonta. W 1671 został złupiony i zniszczony w trakcie najazdu tatarskiego. Po odbudowie monaster wyposażono w dwie armaty i piętnaście muszkietów, by w podobnych przypadkach mnisi mogli skutecznie się bronić. W 1673 car Aleksy przekazał monasterowi dar pieniężny i zezwolił na wzniesienie młyna nad Potupanią, który mógłby być źródłem dochodów na utrzymanie klasztoru. Od 1686 przełożeni monasteru nosili tytuł archimandrytów.
Klasztor był ważnym lokalnym ośrodkiem gospodarczym, centrum oświaty religijnej z biblioteką; mnisi zajmowali się również zwalczaniem szerzącego się w regionie ruchu staroobrzędowego. Od 1699 monaster funkcjonował w jurysdykcji eparchii woroneskiej, której pierwszy ordynariusz, biskup Mitrofan, traktował mnichów z Diwnogorja z wielkim szacunkiem, nadał również monasterowi znaczne nadania ziemskie. Od 1714, gdy monaster musiał zrzec się trzech posiadanych młynów, głównym źródłem dochodów wspólnoty było prowadzenie gospodarstwa (uprawa roli i hodowla). W tym samym roku w Diwnogorju żyło dwunastu mnichów. Do 1755 w kompleksie klasztornym wzniesiono murowaną cerkiew Zaśnięcia Matki Bożej, zaś trzy lata później – cerkiew Włodzimierskiej Ikony Matki Bożej.
W 1764, podczas sekularyzacji majątków klasztornych zarządzonej przez Katarzynę II, monaster stracił wszystkie swoje dobra i miał być zlikwidowany. Ostatecznie nie został zamknięty, lecz nie zaliczono go w poczet klasztorów etatowych, otrzymujących regularne wsparcie państwowe. W 1769 w monasterze pozostał tylko jeden mnich. W końcu XVIII w. ich liczba zaczęła jednak stopniowo rosnąć. Monaster ponownie posiadał majątek ziemski, uprawiany przez 327 chłopów pochodzenia ukraińskiego. Mimo to w 1786 klasztor został zlikwidowany, a ostatnich mnichów skierowano do monasteru w Korotojaku. Monasterskie cerkwie były nadal czynne.
W 1828 monaster w Diwnogorju ponownie został otwarty, a klasztor w Korotojaku został jego placówką filialną. W XIX w., do 1860, we wspólnocie klasztornej doszło do sporów wewnętrznych, mnisi byli również skonfliktowani z miejscową ludnością, która chciała, by cerkiew Włodzimierskiej Ikony Matki Bożej była jak dotąd świątynią parafialną. Od 1831 monaster był ośrodkiem kultu ikony maryjnej, która według cerkiewnej tradycji została odnaleziona w pobliskim uroczysku Bolszyje Diwy. Kompleks monasterski został znacząco rozbudowany. 
Monaster funkcjonował do 1924, gdy został zlikwidowany i zaadaptowany początkowo na dom wypoczynkowy, a następnie na sanatorium. W 1988 w kompleksie klasztornym urządzono muzeum. Ostatecznie zrujnowany kompleks monasterski został zwrócony w 1997 Rosyjskiemu Kościołowi Prawosławnemu.
Monaster jest ośrodkiem kultu Sycylijskiej Ikony Matki Bożej.

</doc>
<doc id="3471333" url="https://pl.wikipedia.org/wiki?curid=3471333" title="Dancing Stars">
Dancing Stars



</doc>
<doc id="3471334" url="https://pl.wikipedia.org/wiki?curid=3471334" title="Droga krajowa B10">
Droga krajowa B10



</doc>
<doc id="3471335" url="https://pl.wikipedia.org/wiki?curid=3471335" title="Droga krajowa B108">
Droga krajowa B108



</doc>
<doc id="3471336" url="https://pl.wikipedia.org/wiki?curid=3471336" title="Droga krajowa B11">
Droga krajowa B11



</doc>
<doc id="3471337" url="https://pl.wikipedia.org/wiki?curid=3471337" title="Droga krajowa B12">
Droga krajowa B12



</doc>
<doc id="3471338" url="https://pl.wikipedia.org/wiki?curid=3471338" title="Droga krajowa B13">
Droga krajowa B13



</doc>
<doc id="3471339" url="https://pl.wikipedia.org/wiki?curid=3471339" title="Droga krajowa B14">
Droga krajowa B14



</doc>
<doc id="3471340" url="https://pl.wikipedia.org/wiki?curid=3471340" title="Droga krajowa B15">
Droga krajowa B15



</doc>
<doc id="3471341" url="https://pl.wikipedia.org/wiki?curid=3471341" title="Droga krajowa B16">
Droga krajowa B16



</doc>
<doc id="3471342" url="https://pl.wikipedia.org/wiki?curid=3471342" title="Droga krajowa B179">
Droga krajowa B179



</doc>
<doc id="3471343" url="https://pl.wikipedia.org/wiki?curid=3471343" title="Droga krajowa B180">
Droga krajowa B180



</doc>
<doc id="3471344" url="https://pl.wikipedia.org/wiki?curid=3471344" title="Droga krajowa B184">
Droga krajowa B184



</doc>
<doc id="3471345" url="https://pl.wikipedia.org/wiki?curid=3471345" title="Droga krajowa B185">
Droga krajowa B185



</doc>
<doc id="3471346" url="https://pl.wikipedia.org/wiki?curid=3471346" title="Droga krajowa B187">
Droga krajowa B187



</doc>
<doc id="3471347" url="https://pl.wikipedia.org/wiki?curid=3471347" title="Droga krajowa B19">
Droga krajowa B19



</doc>
<doc id="3471349" url="https://pl.wikipedia.org/wiki?curid=3471349" title="Ferdynand Karol (arcyksiążę austriacki)">
Ferdynand Karol (arcyksiążę austriacki)



</doc>
<doc id="3471351" url="https://pl.wikipedia.org/wiki?curid=3471351" title="Cesarz August">
Cesarz August



</doc>
<doc id="3471352" url="https://pl.wikipedia.org/wiki?curid=3471352" title="Iwan Lubyj">
Iwan Lubyj



</doc>
<doc id="3471353" url="https://pl.wikipedia.org/wiki?curid=3471353" title="Cesarska sauna (Wiedeń)">
Cesarska sauna (Wiedeń)



</doc>
<doc id="3471355" url="https://pl.wikipedia.org/wiki?curid=3471355" title="Piotr Baryła">
Piotr Baryła

Piotr Baryła (ur. 26 maja 1968) – polski hokeista, reprezentant Polski.
Kariera zawodnicza.
Wychowanek Cracovii i zawodnik od 1980 do 1990. Następnie grał przez rok w Podhalu, po czym ponownie w Cracovii (jako kapitan drużyny), znów w Podhalu do 1995. Od sierpnia 1995 zawodnik STS Sanok. W barwach tej drużyny grał w sezonach 1995/1996, 1996/1997. Do 2000 był zawodnikiem Cracovii, a latem tego roku powrócił do składu klubu z Sanoka pod nazwą SKH.
Występował w reprezentacji Polski do lat 20 i w kadrze seniorskiej.
Po zakończeniu kariery zawodniczej został graczem drużyny old-boys Cracovii.
Jego żoną została Małgorzata, z którą ma córkę Ewelinę i syna Tomasza.

</doc>
<doc id="3471356" url="https://pl.wikipedia.org/wiki?curid=3471356" title="KrAZ-7634">
KrAZ-7634

KrAZ H27.3EX albo KrAZ-7634HE – ukraiński ośmiokołowy wojskowy samochód ciężarowy o ładowności 27 ton, opracowany przez przedsiębiorstwo KrAZ w 2014 roku.
Pojazd przeznaczony jest do transportu ładunków i ludzi w każdym terenie.

</doc>
<doc id="3471363" url="https://pl.wikipedia.org/wiki?curid=3471363" title="Dekanat Objawienia Pańskiego (eparchia moskiewska miejska)">
Dekanat Objawienia Pańskiego (eparchia moskiewska miejska)

Dekanat Objawienia Pańskiego – jeden z dekanatów eparchii moskiewskiej miejskiej Rosyjskiego Kościoła Prawosławnego. Należą do niego cerkwie położone w rejonach Basmannyj i Krasnosielskij Moskwy. Został utworzony w 1996. Dziekanem dekanatu jest archimandryta Dionizy (Szyszygin), zaś nadzór nad jego funkcjonowaniem sprawuje z ramienia patriarchy moskiewskiego i całej Rusi jego wikariusz, arcybiskup istriński Arseniusz.

</doc>
<doc id="3471379" url="https://pl.wikipedia.org/wiki?curid=3471379" title="1 Pułk Jugosłowiański im. Matiji Gubca">
1 Pułk Jugosłowiański im. Matiji Gubca



</doc>
<doc id="3471381" url="https://pl.wikipedia.org/wiki?curid=3471381" title="Kałmuk (pismo)">
Kałmuk (pismo)



</doc>
<doc id="3471382" url="https://pl.wikipedia.org/wiki?curid=3471382" title="Sońka Złota Rączka">
Sońka Złota Rączka

Sofia Bluwstein (z domu Sołomoniak, Szejndla-Sura Lejbowa) – legendarna słynna rosyjska złodziejka żydowskiego pochodzenia, znana pod pseudonimem Sońka Złota Rączka (ros. Сонька Золотая Ручка).
Życiorys.
Dokładnych danych o życiu Sofii brak, ponieważ często fałszowała swój życiorys. Według oficjalnych dokumentów sądowych urodziła się w Powązkach w warszawskiej guberni w roku 1846, a przy obrzędzie prawosławnego chrztu w roku 1899 sama Sofia podała, iż urodziła się w Warszawie w roku 1851. Kilkakrotnie zawierała związki małżeńskie. Jej ostatnim oficjalnym mężem był karciany szuler Michel Bluwstein, z którym miała dwie córki.
Sofia znała kilka języków obcych (polski, francuski i w pewnym stopniu niemiecki), posiadała też zdolności aktorskie i była kobietą atrakcyjną, co pomagało jej wcielać się w rozmaite osoby i ułatwiało organizowanie zuchwałych kradzieży i oszustw.
W latach 1860–1870 działała w większych miastach rosyjskich i w Europie. Była wtedy niejednokrotnie zatrzymywana przez policje różnych krajów, jednak, wobec braku dowodów, bez konsekwencji prawnych.
W 1880 roku została aresztowana w Odessie za oszustwo na dużą skalę. Przewieziono ją do Moskwy, gdzie sąd okręgowy skazał ją na zesłanie na Syberię do miejscowości Łużki.
Latem 1881 uciekła z miejsca zesłania.
W latach 1881–1885 dokonała szeregu dużych kradzieży i oszustw w miastach Rosji. W roku 1885 została zatrzymana przez policję w Smoleńsku i za swoją przestępczą działalność skazana na 3 lata katorgi (do roku 1893 prace katorżnicze odbywano w specjalnych więzieniach, znajdujących się w europejskiej części Imperium Rosyjskiego) i 50 uderzeń chłostą.
30 czerwca 1886 roku Sońka dokonała ucieczki ze smoleńskiego więzienia, wykorzystując pomoc zakochanego w niej dozorcy. Po czterech miesiącach spędzonych na swobodzie została aresztowana w mieście Niżny Nowogród, osądzona za nowe przestępstwa i ucieczkę z katorgi, i w 1888 roku zesłana na katorgę na wyspie Sachalin, gdzie po dwóch próbach ucieczki zakuto ją w kajdany. Podczas pobytu na Sachalinie postanowieniami więziennej administracji była poddawana karom cielesnym.
W 1890 roku spotkał się z nią Anton Czechow. Opisał katorżniczkę Sofię Bluwstein w książce Wyspa Sachalin.
"To malutka, chudziutka, już siwiejąca kobieta ze zmiętą, starzejącą się twarzą. Na rękach ma kajdany; na pryczy tylko jedna szara owcza skórka, która służyła jej i jako ciepła odzież, i jako pościel. Chodzi po swojej celi z kąta w kąt i wydaje się, że cały czas węszy, jak mysz w pułapce, i wyraz twarzy ma mysi. Patrząc na nią trudno uwierzyć, że jeszcze niedawno była piękna do tego stopnia, że oczarowywała więziennych nadzorców..."
Po wyjściu na wolność w roku 1898 roku została osadniczką w mieście Iman, rok później wyjechała do Chabarowska, by wkrótce potem powrócić na Sachalin.
W lipcu 1899 roku została ochrzczona w obrządku prawosławnym i przyjęła imię Maria.
Umarła z powodu przeziębienia w 1902 roku, o czym dowiadujemy się z dokumentów więziennych, i została pochowana na Sachalinie.
Pomnik i legenda.
Na moskiewskim Cmentarzu Wagańkowskim znajduje się pomnik, poświęcony Sońce Złotej Rączce. Legenda głosi, że odescy złodzieje po śmierci Sońki zamówili u włoskich rzeźbiarzy pomnik, by postawić go na cmentarzu w Wagańkowie. Wykonany z białego kamienia pomnik przedstawia kobietę, stojącą pod trzema palmami. Z czasem figura utraciła ręce i głowę, a z trzech palm została tylko jedna. Pomnik zaczęto szanować dopiero w początkach lat 1990. U jego stóp zawsze leży wiele kwiatów i wieńców, i widnieją ślady palonych świec. Pomnik pokrywają napisy, treść których świadczy o tym, że wykonali je złodzieje. "Sonieczka, pomóż nam stać się dobrymi złodziejami", "Sonieczka, niech ci ziemia lekką będzie! Ot braci białoruskiej.", " Sonia, naucz mnie być mądrą i fartowną"
W ostatnich latach przybyły nowe napisy, od osób niezwiązanych ze światem przestępczym "Sonia! Pomóż zarobić mnie i mojemu mężowi, zdrowia bliskim.", "Sonia, pomóż we wszystkim z dziećmi"," Sonia!!! Pomóż wyżyć w tym świecie".
Dzieci.
Wiadomo o trzech córkach Sofii Bluwstein.

</doc>
<doc id="3471383" url="https://pl.wikipedia.org/wiki?curid=3471383" title="Sofia Bluwstein">
Sofia Bluwstein



</doc>
<doc id="3471389" url="https://pl.wikipedia.org/wiki?curid=3471389" title="All-Euroleague Team">
All-Euroleague Team

All-Euroleague Team – umowny zespół najlepszych zawodników Euroligi wybierany co sezon od rozgrywek 2000/2001. W drodze głosowania jest wybieranych dziesięciu najlepszych zawodników, którzy w zależności od wyników głosowania są zaliczani do pierwszego lub drugiego składu. Wcześniej czołowi zawodnicy byli wyróżniani wyborem do udziału w Festiwalach FIBA, a następnie z upływem lat do udziału w spotkaniach FIBA EuroStars.
W sezonie (2000/2001), kiedy profesjonalna klubowa koszykówka europejska została podzielona pomiędzy Euroleague Basketball Company (Euroliga) oraz FIBA Europe (Suproliga), to ta pierwsza organizacja dokonała inauguracyjnego wyboru do All-Euroleague Team.
W pierwotnie wybranym składzie jedynie Rashard Griffith z Virtus Bolonia dotarł ze swoim zespołem do półfinałów ligi, natomiast Gregor Fučka (Fortitudo Bolonia) do ćwierćfinałów. Był to jedyny wyjątek kiedy wybór do All-Euroleague Team, nie był motywowany sukcesami zespołu. Kryteria dotyczące sukcesów drużyny stały się nieoficjalnie podstawowymi w głosowaniu mediów od kiedy Euroleague Basketball Company oraz FIBA połączyły swoje działania po zakończeniu sezonu 2000/2001.
Kryteria głosowania.
Podstawowym kryterium głosowania są wyniki zespołu, a nie jedynie statystyki indywidualne zawodników. All-Euroleague Team jest wybierany co sezon i składa się z 10 zawodników, wybieranych po 5 do pierwszego i drugiego składu.
Do sezonu 2010/2011 każdy głosujący musiał wybrać 2 rozgrywających, 4 rzucających obrońców i/lub niskich skrzydłowych, 4 silnych skrzydłowych i/lub środkowych. Zawodnicy byli klasyfikowani według pozycji, na których występowali, ponieważ takie były wymogi Euroligi. W niektórych przypadkach tego typu klasyfikacja nie odzwierciedlała we właściwy sposób pozycji, na której faktycznie występował dany zawodnik. Dodatkowo bardzo wielu zawodników występowało wymiennie na kilku różnych pozycjach. Wobec powyższego począwszy od rozgrywek 2011/2012 zniesiono głosowanie ze względu na pozycje zawodników na boisku. 5 zawodników jest wybieranych przez fanów i media niezależnie od pozycji, na której występują. Zmiana ta została wprowadzona, aby dać głosującym możliwość wyboru dowolnego zawodnika do składu. Głosowanie fanów online ma wpływ na 25% wyniku całkowitego, natomiast mediów na 75%.
Głosowanie online z udziałem fanów na All-Euroleague Team odbywa się za pośrednictwem oficjalnej strony Euroligi, która umożliwia głosowanie raz na dobę z tego samego adresu IP. Zawodnik, który otrzyma w głosowaniu online do All-Euroleague Team najwięcej głosów, otrzymuje również pełne 25% głosów fanów w głosowaniu na MVP Euroligi.
All-Euroleague Team - według sezonu.
All-Euroleague Team - głosowanie według pozycji.
a - Remis w głosowaniu na najlepszego rozgrywającego sezonu 2006-07 pomiędzy Dimitrisem Diamandidisem i Teodorosem Papalukasem. All-Euroleague First Team składał się w tamtym sezonie z sześciu zawodników.
Zawodnicy wybierani wielokrotnie do All-Euroleague Teams.
Poniższa lista została uporządkowana według narodowości zawodników, uczestniczących w rozgrywkach Euroligi. Zostali na niej uwzględnieni gracze wybrani co najmniej dwukrotnie do składów All-Euroleague Teams. Stan na koniec rozgrywek 2016/2017.

</doc>
<doc id="3471393" url="https://pl.wikipedia.org/wiki?curid=3471393" title="Chatka Marianówka">
Chatka Marianówka

Chatka Marianówka w Stanisławowie – schronisko turystyczne (chatka studencka) położona na zboczu Rosochy (464 m n.p.m.) na Pogórzu Kaczawskim, w granicach administracyjnych wsi Stanisławów (powiat jaworski).
Budynek został wybudowany w 1986 roku przez oddział PTTK z Jawora, w sąsiedztwie ruin dawnego niemieckiego schroniska turystycznego, zniszczonego w 1945 roku. Od 2012 roku budynkiem zarządza Polskie Bractwo Turystyczne ze Złotyoryi.
Nocleg w chatce jest możliwy po uprzednim uzgodnieniem z członkami Bractwa. Obiekt posiada 12 miejsc noclegowych, obok znajduje się pole namiotowe. Chatka nie jest zelektryfikowana, nie posiada również ujęcia bieżącej wody.
Piesze szlaki turystyczne.
W pobliżu chatki przebiegają następujące piesze szlaki turystyczne:

</doc>
<doc id="3471394" url="https://pl.wikipedia.org/wiki?curid=3471394" title="Grzegorz Lowas">
Grzegorz Lowas

Grzegorz Lowas (ur. 14 stycznia 1975 w Krakowie) – polski hokeista. 
Kariera.
Urodził się 14 stycznia 1975 w Krakowie. Wychowanek Cracovii i zawodnik tego klubu do 1995. Występował w reprezentacjach Polski do lat 18 oraz do lat 20 w turniejach mistrzostw świata juniorów do lat 20 w 1994, 1995. Od sierpnia 1995 zawodnik STS Sanok. W klubie z Sanoka grał do 1999.
W trakcie kariery określany pseudonimem "Lolek". W późniejszych latach podjął występy w angielskiej drużynie amatorskiej London Eagles. Występował także w drużynie old-boys Cracovii.

</doc>
<doc id="3471396" url="https://pl.wikipedia.org/wiki?curid=3471396" title="Zagreb Zapadni">
Zagreb Zapadni

Zagreb Zapadni (chorw: "Zagreb Zapadni kolodovor", "Zagrzeb Zachodni") – stacja kolejowa w Zagrzebiu, w Chorwacji. Położona jest na zachód od głównego dworca w Zagrzebiu, na linii Zagrzeb – Lublana.
Historia.
Została otwarta w 1862 roku, a pełniła rolę głównego dworca miasta do momentu Zagrebački Glavni kolodvor w 1892. Stacja oryginalnie nazywała się "Zagreb Južni" lub "Agram Südbahnhof" w języku niemieckim ("Zagrzeb Południowy"). W roku 1924 została przemianowana na Zagreb Sava, a w 1943 roku otrzymał obecną nazwę Zagreb Zapadni.
Stacja zachowała swój oryginalny wygląd i jest chroniona jako zabytek kultury od 1986 roku. Budynek dworca został odnowiony w 2007 roku.

</doc>
<doc id="3471399" url="https://pl.wikipedia.org/wiki?curid=3471399" title="Goidanichia">
Goidanichia



</doc>
<doc id="3471400" url="https://pl.wikipedia.org/wiki?curid=3471400" title="Grottaglie (stacja kolejowa)">
Grottaglie (stacja kolejowa)

Grottaglie (wł. "Stazione di Grottaglie") – stacja kolejowa w Grottaglie, w prowincji Tarent, w regionie Apulia, we Włoszech. 
Według klasyfikacji RFI ma kategorię "brązową".
Historia.
Stacja została otwarta 6 stycznia 1886 podczas otwarcia odcinka z Tarentu do Latiano linii Tarant-Brindisi.
Opis.
Stacja obsługuje głównie pociągi regionalne między Tarentem i Brindisi. 

</doc>
<doc id="3471405" url="https://pl.wikipedia.org/wiki?curid=3471405" title="Gare de Prades - Molitg-les-Bains">
Gare de Prades - Molitg-les-Bains

Gare de Prades - Molitg-les-Bains – stacja kolejowa w Prades, w departamencie Pireneje Wschodnie, w regionie Oksytania, we Francji. Jest zarządzana przez SNCF (budynek dworca) i przez RFF (infrastruktura). Obsługuje również sąsiednią gminę Molitg-les-Bains.
Została otwarta w 1877 przez Éta, a w 1884 stacja stała się częścią Compagnie des chemins de fer du Midi et du Canal latéral à la Garonne. Stacja jest obsługiwana przez pociągi TER Languedoc-Roussillon.
Położenie.
Stacja znajduje się na linii Perpignan – Villefranche - Vernet-les-Bains, w km 507,297, pomiędzy stacjami Marquixanes i Ria, na wysokości 360 m n.p.m.

</doc>
<doc id="3471410" url="https://pl.wikipedia.org/wiki?curid=3471410" title="Olszynka Grochowska (obraz Wojciecha Kossaka)">
Olszynka Grochowska (obraz Wojciecha Kossaka)

Olszynka Grochowska – obraz olejny namalowany przez polskiego malarza Wojciecha Kossaka w 1928, znajdujący się w zbiorach Muzeum Wojska Polskiego w Warszawie.
25 lutego 1831, w pobliżu ówczesnej wsi Grochów doszło do bitwy o Olszynkę Grochowską – największej i najkrwawszej bitwy powstania listopadowego. Kluczowym punktem pozycji polskich była Olszynka Grochowska – niewielki las olchowy o który toczyły się z Rosjanami najkrwawsze walki. 
Na obrazie widzimy żołnierzy 4. Pułku Piechoty Liniowej (Czwartaków) z karabinami skałkowymi w szyku bojowym, odpierających kolejny szturm Rosjan. W tle „po cywilnemu” generał Józef Chłopicki ze sztabem.

</doc>
<doc id="3471412" url="https://pl.wikipedia.org/wiki?curid=3471412" title="Ingleby">
Ingleby

Ingleby – osada i civil parish w Anglii, w Derbyshire, w dystrykcie South Derbyshire. W 2001 civil parish liczyła 85 mieszkańców. Ingleby jest wspomniana w Domesday Book (1086) jako "Englebi".

</doc>
<doc id="3471415" url="https://pl.wikipedia.org/wiki?curid=3471415" title="Kike">
Kike



</doc>
<doc id="3471417" url="https://pl.wikipedia.org/wiki?curid=3471417" title="Enrique García Martínez">
Enrique García Martínez



</doc>
<doc id="3471419" url="https://pl.wikipedia.org/wiki?curid=3471419" title="Grein">
Grein



</doc>
<doc id="3471421" url="https://pl.wikipedia.org/wiki?curid=3471421" title="Cican Stankovic">
Cican Stankovic

Cican Stankovic (ur. 4 listopada 1992 w Bijeljinie, Bośnia i Hercegowina) – austriacki piłkarz grający na pozycji bramkarza. Od 2021 roku jest zawodnikiem AEK Ateny.
Życiorys.
W czasach juniorskich trenował w SV Pressbaum, FC Tulln, SV Königstetten, SC Muckendorf i SV Horn. W latach 2009–2013 występował w seniorskim zespole tego ostatniego. W 2013 roku został piłkarzem SV Grödig. W Bundeslidze zadebiutował 19 października 2013 w wygranym 4:0 meczu z FC Admira Wacker Mödling. W 2015 roku odszedł do Red Bull Salzburg. Wraz z tym klubem zdobył dwa mistrzostwa i dwa puchary kraju.
6 września 2019 zadebiutował w reprezentacji Austrii w wygranym 6:0 meczu z Łotwą.

</doc>
<doc id="3471422" url="https://pl.wikipedia.org/wiki?curid=3471422" title="Katerina Stewart">
Katerina Stewart

Katerina Stewart (ur. 17 lipca 1997 w Miami) – amerykańska tenisistka.
Kariera tenisowa.
W przeciągu kariery wygrała trzynaście singlowych i pięć deblowych turniejów rangi ITF. 27 lipca 2015 zajmowała najwyższe miejsce w rankingu singlowym WTA Tour – 158. pozycję, natomiast 30 lipca 2018 osiągnęła najwyższą lokatę w deblu – 400. miejsce.

</doc>
<doc id="3471424" url="https://pl.wikipedia.org/wiki?curid=3471424" title="Jeździectwo na Igrzyskach Azjatyckich 2014">
Jeździectwo na Igrzyskach Azjatyckich 2014

Jeździectwo na Igrzyskach Azjatyckich 2014 odbywało się w dniach 20–30 września 2014 roku. Rywalizacja odbywała się w Dream Park Equestrian Venue w Incheon łącznie w sześciu konkurencjach, trzech indywidualnych i trzech drużynowych.

</doc>
<doc id="3471425" url="https://pl.wikipedia.org/wiki?curid=3471425" title="Ulryk ze Strassburga">
Ulryk ze Strassburga

Ulryk ze Strasburga (ur. 1225 w Strasburgu – zm. 1277 tamże) – niemiecki dominikanin, filozof i teolog.
Był uczniem i słuchaczem Alberta Wielkiego, który prowadził wykłady filozoficzne w Kolonii (1248 – 1252). Razem z Ulrykiem ich słuchaczem został również Tomasz z Akwinu. Młody dominikanin ze Strasburga, zafascynowany omawianym przez mistrza Alberta IV rozdziałem "De divinis nominibus", rozpoczął pracę nad swoim najbardziej znanym i prawdopodobnie jedynym dziełem – "Liber de summo bono" (1265 – 1272).
Przedstawił on w nim nową koncepcję estetyczną oparta na pojęciach formy, światła i proporcji. Ponadto opracował tam kazuistykę proporcji, o wiele dokładniejszą niż ta autorstwa Tomasza z Akwinu. W "Liber de..." Ulryk zajął się również pojęciami formy i piękna. Pierwsze pojęcie jest u niego zabarwione neoplatonizmem i pozbawione konkretności. Zaś drugie omawia dokładnie, przyjmując piękno jako "splendor formae", lecz ta forma ma u niego wszystkie cechy neoplatońskiego światła, a wyobrażenie rzeczywistości widzialnej pozostaje pod wpływem "De causis"
Ulryk ze Strasburga nigdy nie wydał swojego dzieła. Zmarł pięć lat po ukończeniu pracy swojego życia – w 1277 r.

</doc>
<doc id="3471427" url="https://pl.wikipedia.org/wiki?curid=3471427" title="Kozacka Ława">
Kozacka Ława



</doc>
<doc id="3471429" url="https://pl.wikipedia.org/wiki?curid=3471429" title="Na kozackim posterunku">
Na kozackim posterunku



</doc>
<doc id="3471431" url="https://pl.wikipedia.org/wiki?curid=3471431" title="Salomon III">
Salomon III

Salomon III - cesarz Etiopii od 20 maja 1796 do 15 lipca 1797 i od 16 czerwca do 25 lipca 1799 roku. Nie jest znana data jego urodzin, ani śmierci. Pochodził z dynastii salomońskiej. Był synem Tekle Hajmanota II. Wallis Bugde wysunął hipotezę, że Salomon III i Beyde Marjam II mogli być tą samą osobą.
Życiorys.
Pierwsze panowanie.
Salomon III był marionetkowym cesarzem, wyniesionym na tron przez rasa Uelde Syllasje z Tigraj i rasa Mareda w 1796. Rok swoich pierwszych rządów spędził na walkach ze swoim stryjem, byłym cesarzem Tekle Gijorgisem I. W czasie gdy Salomon zajęty był zmaganiami z Tekle Gijorgisem, w maju 1797 Gondar otoczony był przez balambarasa Asserata, który nie posiadał wystarczającej siły militarnej aby wejść do stolicy i w swoich działaniach ograniczył się do zniszczeń majątku Tekle Gijorgisa w Gondarze. Salomon ostatecznie został zmuszony do ucieczki z Gondaru i schronienia się w Aksum, gdzie żył pod opieką rasa Uelde Syllasje. Później Syllasje wspierał restorację Tekle Gijorgisa na tronie Etiopii, a gdy się to powiodło, Salomon został zaproszony na dwór stryja jako gość.
Drugie panowanie.
W maju 1799, w czasie gdy Tekle Gijorgis przeprowadzał kampanię wojenną w Biegiemdyrze, Salomon zniknął z jego obozu i wrócił do Gondaru. Czekali tam na niego rasowie Mared i Guebre. W następnych miesiącach przywrócili oni Salomonowi tron. Na wieść o tym ras Uelde Gabriel wyruszył do Gondaru i 22 lipca stoczył bitwę z Maredem. Obydwaj rasowie polegli w starciu, jednak poplecznicy Salomona przegrali i sam cesarz został skuty łańcuchami i zdetronizowany przez dedżazmaczy Gugsę i Alulę, którzy znajdowali się w obozie zwycięzców. Salomon III na tronie został zastąpiony Dymitriuszem, prawnukiem cesarza Fasiledesa, żyjącego w XVII wieku. W 1802 Salomon był wciąż więźniem w prowincji Tigraj. Jego dalsze losy pozostają nieznane, choć angielski podróżnik Henry Salt w czasie swojej podróży do Etiopii na przełomie 1809 i 1810 twierdził, że żył wówczas cesarz o imieniu Salomon. Nie jest pewne czy Saltowi chodziło o Salomona II, czy Salomona III.

</doc>
<doc id="3471432" url="https://pl.wikipedia.org/wiki?curid=3471432" title="Artur Gomółka">
Artur Gomółka

Artur Gomółka (ur. 8 lipca 1972, zm. 22 czerwca 2011) – polski hokeista.
Kariera.
Pochodził z Katowic–Giszowca. Wychowanek Naprzodu Janów i trenera Józefa Gracy. W barwach seniorskiej drużyny Naprzodu grał w I lidze od sezonu I ligi 1989/1990. W barwach macierzystego klubu rozegrał osiem sezonów. W połowie 1995 został zawodnikiem STS Sanok (wówczas zawodnikiem sanockiego klubu został innych gracz Naprzodu, Krzysztof Zioła). W barwach STS grał w sezonie 1995/1996.
Występował w reprezentacji Polski do lat 18 na turnieju mistrzostw Europy Juniorów w 1990, reprezentacji Polski do lat 20 na turnieju mistrzostw świata juniorów do lat 20 w 1991, 1992 (Grupa B).
Po zakończeniu czynnej kariery występował w drużynie ADH Naprzód Janów i zespole old boys Naprzodu Janów.
Zmarł 22 czerwca 2011 śmiercią tragiczną. Został pochowany 16 lipca 2011 po mszy św. w kościele parafii św. Barbary w Katowicach-Giszowcu.

</doc>
<doc id="3471433" url="https://pl.wikipedia.org/wiki?curid=3471433" title="Sankt Martin im Innkreis">
Sankt Martin im Innkreis



</doc>
<doc id="3471434" url="https://pl.wikipedia.org/wiki?curid=3471434" title="Cindy Burger">
Cindy Burger

Cindy Burger (ur. 25 listopada 1992 w Purmerend) – holenderska tenisistka.
W przeciągu kariery wygrała siedem singlowych i sześć deblowych turniejów rangi ITF. 7 listopada 2016 zajmowała najwyższe miejsce w rankingu singlowym WTA Tour – 134. pozycję, natomiast najwyższą lokatę w deblu – 163. miejsce osiągnęła 16 stycznia 2017.

</doc>
<doc id="3471435" url="https://pl.wikipedia.org/wiki?curid=3471435" title="Dekanat Gänserndorf">
Dekanat Gänserndorf

Dekanat Gänserndorf – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 17 parafii.

</doc>
<doc id="3471436" url="https://pl.wikipedia.org/wiki?curid=3471436" title="Nowa Droga">
Nowa Droga



</doc>
<doc id="3471440" url="https://pl.wikipedia.org/wiki?curid=3471440" title="Nowa Droga (pismo)">
Nowa Droga (pismo)



</doc>
<doc id="3471445" url="https://pl.wikipedia.org/wiki?curid=3471445" title="Nikołaj Woinow">
Nikołaj Woinow

Nikołaj Wasiliewicz Woinow (ros. Николай Васильевич Воинов; ur. 21 kwietnia 1900, zm. 28 sierpnia 1958) – radziecki operator filmowy oraz reżyser filmów rysunkowych. W animacji współpracował m.in. z Pantielejmonem Sazonow, Iwanem Iwanow-Wano, Jewgienijem Migunow, Dmitrijem Babiczenko, Leonidem Amalrikiem oraz siostrami Zinaidą i Walentiną Brumberg.

</doc>
<doc id="3471450" url="https://pl.wikipedia.org/wiki?curid=3471450" title="Walton upon Trent">
Walton upon Trent



</doc>
<doc id="3471451" url="https://pl.wikipedia.org/wiki?curid=3471451" title="Weston upon Trent">
Weston upon Trent



</doc>
<doc id="3471452" url="https://pl.wikipedia.org/wiki?curid=3471452" title="Lesley Pattinama Kerkhove">
Lesley Pattinama Kerkhove

Lesley Pattinama Kerkhove (ur. 4 listopada 1991 w Spijkenisse jako Lesley Kerkhove) – holenderska tenisistka, reprezentantka kraju w rozgrywkach Pucharu Billie Jean King.
Kariera tenisowa.
W karierze wygrała dziewięć singlowych i siedemnaście deblowych turniejów rangi ITF. 6 czerwca 2022 zajmowała najwyższe miejsce w rankingu singlowym WTA Tour – 135. pozycję, natomiast 25 czerwca 2018 osiągnęła najwyższą lokatę w deblu – 58. miejsce. W 2008 roku dotarła do finału juniorskiego turnieju wielkoszlemowego French Open w konkurencji gry podwójnej, w którym jej partnerką była Arantxa Rus. Holenderki przegrały wówczas z parą Polona Hercog–Jessica Moore 7:5, 1:6, 7–10.
Życie prywatne.
W lipcu 2019 roku wyszła za mąż za piłkarza Edinho Pattinamę i nosi podwójne nazwisko.

</doc>
<doc id="3471455" url="https://pl.wikipedia.org/wiki?curid=3471455" title="TemplateMonster">
TemplateMonster

Template Monster – przedsiębiorstwo zajmujące się tworzeniem i sprzedażą gotowych rozwiązań do tworzenia stron internetowych – szablonów do stron www, stron docelowych, szablonów newsletterów itp. Dziś katalog produktów zawiera ponad 26 tys. pozycji. Główna siedziba TempateMonster znajduje się na Brooklynie w Nowym Jorku. Strona templatemonster.com jest jedną z 2000 stron z najwyższym na świecie rankingiem według Alexa.
Przegląd.
TemplateMonster sprzedaje szablony oparte na HTML5 i Bootstrapie, szablony dla różnych CMS (WordPress, Drupal, Joomla! i MotoCMS) i platform e-commerce (Magento, VirtueMart, ZenCart, PrestaShop, jigoshop, OpenCart, Shopify, osCommerce, WooCommerce i Loaded7), układy Facebooka, szablony PSD i elementy tożsamości firmowej. Szablony TemplateMonster są przeznaczone do tworzenia stron dla firm z różnych branż: studiów fotograficznych, restauracji, klinik, agencji nieruchomości itd. W 2010 r. TemplateMonster.com zaczął współpracować z VideoSmash – firmą, która produkuje filmy i sprzedaje efekty wideo. Firma TemplateMonster współpracowała również z Microsoft adCenter.
Historia.
Historia TemplateMonster zaczyna się 24 maja 2002. W 2002 r. zespół projektantów i programistów TemplateMonster skoncentrował się na tworzeniu szablonów HTML oraz szablonów opartych na Flashu. Poza tym firma oferuje elementy tożsamości firmowej (np. szablony logo) dla różnych branż biznesowych. Później TemplateMonster zaczęła tworzyć inne typy szablonów oparte na różnych CMS-ach i platformach e-commerce:
MotoCMS.
Ponieważ technologia Flash w końcu 2000 r. cieszy się popularnością, TemplateMonster rozpoczyna współpracę z FlashMoto CMS – systemem zarządzania treścią i kreatorem stron webowych opartych na Flashu. W 2009 r., została wydana oddzielna kategoria produktów dla FlashMoto CMS. Ponieważ popularność Flash zaczęła spadać, FlashMoto CMS przeprojektowali swoje produkty według nowoczesnych wymagań technicznych i nowych standardów tworzenia stron www. W rezultacie FlashMoto CMS był przerobiony i powstał jako MotoCMS. W 2014 r. założyciel MotoCMS Demetrio Fortman dołączył do TemplateMonster jako nowy COO. Dziś TemplateMonster oferuje szablony oparte na MotoCMS 3 (najnowszą wersję platformy) oraz szablony dla innych popularnych CMS-ów i platform e-commerce. Ponadto TemplateMonster promuje MotoCMS za pośrednictwem programów rabatowych.
Cherry Framework.
TemplateMonster wykorzystuje Cherry Framework w wielu motywach dla WordPress. Cherry Framework jest frameworkiem dla WordPress, który wykorzystuje motywy potomne aby rozszerzyć i dostosować funkcjonalność WordPress CMS. Cherry Framework posiada zestaw wtyczek, które zmieniają i rozszerzają funkcjonalność domyślnego systemu WordPress. Framework jest zintegrowany z theme wizard, edytorem treści z funkcją przeciągnij i upuść oraz menedżerem importu/eksportu danych. W dodatku, framework ma kilka rozszerzeń, które ułatwiają pracę z sieciami społecznościowymi, wykresami, shortcodes, suwakami, paskami bocznymi, treściami komercyjnymi itd. Cherry Framework jest kompatybilny ze wtyczkami e-commerce WooCommerce i BuddyPress, oraz wykorzystuje oparty na Bootstrapie system do edytowania CSS. Framework jest darmowy i rozpowszechniany na licencji GNU GPL.
Monstroid.
Monstroid jest motywem-konstruktorem dla WordPressa, który TemplateMonster prezentowała w 2015 r. W przeciwieństwie do innych motywów WordPress, ten produkt ma na celu zapewnić klientom kompleksowy zestaw wtyczek, rozszerzeń, elementów projektowych itd. Monstroid wykorzystuje edytor treści MotoPress i ma modułową strukturę kodu, podobną do Cherry Framework 4. Jeszcze jedną cechą, która była zapożyczona z Cherry Framework, jest to korzystanie z motywów potomnych.

</doc>
<doc id="3471456" url="https://pl.wikipedia.org/wiki?curid=3471456" title="Teoria algorytmów">
Teoria algorytmów



</doc>
<doc id="3471463" url="https://pl.wikipedia.org/wiki?curid=3471463" title="Udziców Górny (część wsi w powiecie ostrowieckim)">
Udziców Górny (część wsi w powiecie ostrowieckim)



</doc>
<doc id="3471464" url="https://pl.wikipedia.org/wiki?curid=3471464" title="Udziców Dolny (część wsi w powiecie ostrowieckim)">
Udziców Dolny (część wsi w powiecie ostrowieckim)



</doc>
<doc id="3471465" url="https://pl.wikipedia.org/wiki?curid=3471465" title="Tibor Haviar">
Tibor Haviar

Tibor Haviar (ur. 31 marca 1973 w Liptowskim Mikułaszu, zm. 1999) – słowacki hokeista.
Kariera.
Wychowanek klubu Partizán w rodzinnym Liptowskim Mikułaszu; od 1990 pod nazwą HK 32. Początkowo występował na pozycji obrońcy, następnie został przekwalifikowany na bramkarza. W wieku juniorskim był kadrowiczem młodzieżowej reprezentacji Zachodniej Słowacji.
W październiku 1994, w trakcie sezonu I ligi polskiej 1994/1995 został zawodnikiem STS Sanok. 23 stycznia 1995 odniósł obrażenia w wypadku autokaru, którym podróżowała sanocka drużyna po meczu ligowym (śmierć poniósł wówczas inny zawodnik, Piotr Milan). Po sezonie 1994/1995 powrócił na Słowację.
W 1999 poniósł śmierć zastrzelony przez nieznanego sprawcę w Czechach. Został pochowany na cmentarzu w Liptowskim Mikułaszu.

</doc>
<doc id="3471469" url="https://pl.wikipedia.org/wiki?curid=3471469" title="Ruinenberg (Sanssouci)">
Ruinenberg (Sanssouci)



</doc>
<doc id="3471473" url="https://pl.wikipedia.org/wiki?curid=3471473" title="Darosław Jerzy Toruń">
Darosław Jerzy Toruń



</doc>
<doc id="3471481" url="https://pl.wikipedia.org/wiki?curid=3471481" title="Elise Mertens">
Elise Mertens

Elise Mertens (ur. 17 listopada 1995 w Leuven) – belgijska tenisistka, triumfatorka US Open 2019, Australian Open 2021 i Wimbledonu 2021 w grze podwójnej, liderka rankingu WTA deblistek.
Kariera tenisowa.
W ciągu swojej kariery wygrała sześć turniejów singlowych i czternaście deblowych rangi WTA Tour. 26 listopada 2018 zajmowała najwyższe miejsce w rankingu singlowym – 12. pozycję, natomiast 10 maja 2021 została liderką rankingu w deblu.
W 2015 roku Belgijka osiągnęła finał gry podwójnej w Tajpej. W kolejnym sezonie triumfowała w rozgrywkach deblowych w Auckland oraz w Limoges.
W sezonie 2017 Mertens zdobyła tytuł singlowy w Hobart i została finalistką w Stambule. Spośród deblowych finałów w Stambule, Bukareszcie i Kantonu zwyciężyła tylko w ostatnich zawodach.
W styczniu 2018 wygrała turniej w Hobart – zarówno w singlu, broniąc tytułu sprzed roku, jak i w deblu. Podczas Australian Open 2018 osiągnęła półfinał, pokonując w zawodach między innymi Elinę Switolinę. W tym samym roku triumfowała w grze pojedynczej w Lugano i Rabacie, a w podwójnej – Lugano, Rosmalen i Wuhanie, natomiast w Birmingham i Cincinnati przegrała w finale.
W 2019 roku zwyciężyła w rozgrywkach singlowych w Dosze, pokonując w finale Simonę Halep. W grze podwójnej zanotowała triumfy w Indian Wells, Miami i na US Open, w Wuhanie zaś osiągnęła finał.
W sierpniu 2020 przegrała w meczu mistrzowskim zawodów w Pradze z Halep wynikiem 2:6, 5:7. W październiku zwyciężyła w zawodach deblowych w Ostrawie, natomiast miesiąc później przegrała z Aryną Sabalenką w finale singla w Linzu.
W lutym 2021 zwyciężyła w zawodach WTA 500 w Melbourne. W finale pokonała Kaię Kanepi 6:4, 6:1. Razem z Sabalenką triumfowała w zawodach gry podwójnej na Australian Open. W meczu mistrzowskim pokonały Barborę Krejčíkovą i Kateřinę Siniakovą wynikiem 6:2, 6:3. W Stambule przegrała w finale singla z Soraną Cîrsteą 1:6, 6:7(3), a w finale debla razem z Wieroniką Kudiermietową pokonały 6:1, 6:1 Nao Hibino i Makoto Ninomiyę. Wspólnie z Hsieh Su-wei zwyciężyły w zawodach deblowych na kortach Wimbledonu. W finale wygrały 3:6, 7:5, 9:7 z Wieroniką Kudiermietową i Jeleną Wiesniną. Następnie triumfowały razem w turnieju w Indian Wells, a w kończących sezon zawodach WTA Finals w Guadalajarze osiągnęły finał, przegrywając w nim z Krejčíkovą i Siniakovą.
Zmagania w sezonie 2022 Mertens rozpoczęła od występów w parze z Kudiermietową. Zawodniczki zanotowały półfinał Australian Open, a następnie wygrały rozgrywki w Dubaju oraz zostały finalistkami zawodów organizowanych w Dosze i Miami. Kolejny finał osiągnęły w czerwcu w ’s-Hertogenbosch. W następnym tygodniu razem z Zhang Shuai awansowały do finału w Birmingham. Podczas wielkoszlemowego Wimbledonu również zanotowały finał, w którym przegrały 2:6, 4:6 z Barborą Krejčíkovą i Kateřiną Siniakovą.
Historia występów wielkoszlemowych.
Występy w grze mieszanej.
Elise Mertens nigdy nie startowała w rozgrywkach gry mieszanej podczas turniejów wielkoszlemowych.
Zwycięstwa nad zawodniczkami klasyfikowanymi w danym momencie w czołowej dziesiątce rankingu WTA.
Stan na 24.03.2023

</doc>
<doc id="3471484" url="https://pl.wikipedia.org/wiki?curid=3471484" title="Jan Nelson">
Jan Nelson

Jan Nelson SJ, (ur. 1534, zm. 3 lutego 1578 w Tyburn) – angielski prezbiter z zakonu jezuitów, męczennik i błogosławiony Kościoła katolickiego, ofiara prześladowań antykatolickich w Anglii okresu reformacji.
Życiorys.
Jan Nelson pochodził ze szlacheckiego rodu; był najstarszym z pięciu braci. Zanim odczuł powołanie do ewangelizacji wykazywał się wiarą i oddaniem Kościołowi katolickiemu. W 1573 roku, podobnie jak dwóch jego braci, wyjechał do Francji, gdzie ukończył studia w Kolegium Angielskim w Douai. Święcenia kapłańskie przyjął w 1576 roku. Po powrocie do ojczyzny podjął w ukryciu misję duszpasterzowania. Aresztowany został 1 lipca następnego roku. Uwięziony został w więzieniu Newgate i oskarżony o „papizm”. Wobec królewskiej komisji odmówił uznania supremacji królowej nad papiestwem ("Only supreme head in carth of the Church of England, called Eccelsia Anglicana") co w owym czasie było traktowane jak zdrada stanu. Z odosobnienia wysłał list do władz zakonnych w Paryżu z prośbą o zgodę na wstąpienie do Towarzystwa Jezusowego. Do jezuitów przyjęty został tuż przed egzekucją.
Wyrokiem z 1 lutego 1578 skazany został na śmierć gdy kolejny raz odmówił przeproszenia królowej i zwrócenia się z prośbą o łaskę.
Na miejscu kaźni wezwał zgromadzonych do wspólnego odmówienia modlitw: Ojcze nasz, Zdrowaś Maryjo i Wierzę w Boga. 
Męczeńską śmierć poniósł w Tyburn przez powieszenie i poćwiartowanie, a fragmenty poćwiartowanego ciała wystawione zostały „ku przestrodze” na Tower Bridge i bramach Londynu.
Otoczonego kultem Jana Nelsona beatyfikował papież Leon XIII 29 grudnia 1886 roku.
Wspomnienie liturgiczne błogosławionego Jana Nelsona w Kościele katolickim obchodzone jest w "Dies natalis" (3 lutego).

</doc>
<doc id="3471488" url="https://pl.wikipedia.org/wiki?curid=3471488" title="Hardin (Montana)">
Hardin (Montana)

Hardin – miasto w Stanach Zjednoczonych, w stanie Montana, siedziba administracyjna hrabstwa Big Horn.

</doc>
<doc id="3471489" url="https://pl.wikipedia.org/wiki?curid=3471489" title="Hardin (Missouri)">
Hardin (Missouri)

Hardin – miasto w Stanach Zjednoczonych, w stanie Missouri, w hrabstwie Ray.

</doc>
<doc id="3471492" url="https://pl.wikipedia.org/wiki?curid=3471492" title="Biały statek (film)">
Biały statek (film)

Biały statek (ros. Белый пароход, "Biełyj parochod") – radziecki film z 1975 roku w reżyserii Bołotbeka Szamszyjewa powstały na motywach opowiadania Czingiza Ajtmatowa o tym samym tytule.

</doc>
<doc id="3471493" url="https://pl.wikipedia.org/wiki?curid=3471493" title="Hardin (Kentucky)">
Hardin (Kentucky)

Hardin – miasto w Stanach Zjednoczonych, w stanie Kentucky, w hrabstwie Marshall.

</doc>
<doc id="3471495" url="https://pl.wikipedia.org/wiki?curid=3471495" title="Julia Radziszewska">
Julia Radziszewska

Julia Radziszewska (ur. 1919, zm. 2008) – polska historyczka. 
Życiorys.
Studia rozpoczęła w 1938 Uniwersytecie Jana Kazimierza we Lwowie, kontynuowała je w trybie tajnym, a magisterium uzyskała w 1946 roku na Uniwersytecie Jagiellońskim. Doktorat uzyskała w 1949 r. Pracowała jako nauczycielka w Liceum Sztuk Plastycznych w Krakowie. Była asystentem w Seminarium Nauk Pomocniczych Historii, a od 1951 asystentem i następnie adiunktem w Katedrze Historii Średniowiecznej u Jana Dąbrowskiego. W 1963 została przeniesiona do Wyższej Szkoły Pedagogicznej w Katowicach (dzisiejszy Uniwersytet Śląski). Habilitację uzyskała na podstawie pracy "Studia z dziejów ustroju Spisza". Dokonała odkrycia dzieła Macieja Stryjkowskiego "O początkach, wywodach, działalnościach, sprawach rycerskich i domowych sławnego narodu litewskiego, żemojdzkiego i ruskiego" (wyd. 1978). Pochowana na Cmentarzu wojskowym przy ul. Prandoty w Krakowie (pas D-wsch.-18).

</doc>
<doc id="3471497" url="https://pl.wikipedia.org/wiki?curid=3471497" title="Warfield (Kentucky)">
Warfield (Kentucky)

Warfield – miasto w Stanach Zjednoczonych, w stanie Kentucky, w hrabstwie Martin.

</doc>
<doc id="3471498" url="https://pl.wikipedia.org/wiki?curid=3471498" title="Anne Robert Turgot">
Anne Robert Turgot



</doc>
<doc id="3471500" url="https://pl.wikipedia.org/wiki?curid=3471500" title="Inez (Kentucky)">
Inez (Kentucky)

Inez – miasto w Stanach Zjednoczonych, w stanie Kentucky, siedziba administracyjna hrabstwa Martin.

</doc>
<doc id="3471501" url="https://pl.wikipedia.org/wiki?curid=3471501" title="Jan Józef Krasiński">
Jan Józef Krasiński

Jan Józef Ignacy Krasiński herbu Ślepowron (ur. 1675 w Ciechanowie, zm. 1764 w Krasnem) – kasztelan wiski.
Życiorys.
Pochodził z rodu pieczętującego się herbem Ślepowron. Ojciec jego, Felicjan Krasiński (1637–1713), był podkomorzym ciechanowskim. Matką jego była Zofia Garczyńska. Dwukrotnie żonaty. Pierwsza żona Teresa Elżbieta Sołtyk, córka cześnika bracławskiego urodziła 4 dzieci: Adama Stanisława (1714–1800) biskupa, Michała Hieronima (1712–1784), marszałka konfederacji barskiej oraz Annę, późniejszą żonę Benedykta Chościela-Popiela (1710–1796) i Katarzynę.
Druga żona Ewa Trojanowska została matką Ignacego (1739–1787), starostę siedmiochowskiego i wasylkowskiego.
Tenże Ignacy poślubił Mariannę córkę swego przyrodniego brata, Michała Hieronima.
Początkowo cześnik stężycki w latach 1731–1752. W latach 1762–1764 pełnił urząd kasztelana wiskiego. W swych dobrach majątkowych posiadał Opinogórę.

</doc>
<doc id="3471505" url="https://pl.wikipedia.org/wiki?curid=3471505" title="Krško (stacja kolejowa)">
Krško (stacja kolejowa)

Krško (słoweń: "Železniška postaja Krško") – stacja kolejowa w miejscowości Krško, w regionie Dolna Kraina, w Słowenii.
Stacja jest zarządzana i obsługiwana przez Slovenske železnice.

</doc>
<doc id="3471507" url="https://pl.wikipedia.org/wiki?curid=3471507" title="Island (Kentucky)">
Island (Kentucky)

Island – miasto w Stanach Zjednoczonych, w stanie Kentucky, w hrabstwie McLean.

</doc>
<doc id="3471508" url="https://pl.wikipedia.org/wiki?curid=3471508" title="Internazionali BNL d’Italia 2015 (mężczyźni)">
Internazionali BNL d’Italia 2015 (mężczyźni)

Internazionali BNL d’Italia 2015 – tenisowy turniej ATP kategorii ATP World Tour Masters 1000 w sezonie 2015 z cyklu Internazionali BNL d’Italia rozgrywany w dniach 11–17 maja 2015 roku w Rzymie na kortach ceglanych o puli nagród wynoszącej 3 830 295 euro.

</doc>
<doc id="3471509" url="https://pl.wikipedia.org/wiki?curid=3471509" title="Ignaz Rieder">
Ignaz Rieder

Ignaz Rieder (ur. 1 lutego 1858 w Großarl, zm. 8 października 1934 w Salzburgu) – austriacki duchowny katolicki, biskup pomocniczy Salzburga 1911-1918 i arcybiskup Salzburga 1918-1934.
Życiorys.
Święcenia kapłańskie otrzymał 17 lipca 1881.
2 stycznia 1911 papież Pius X mianował go biskupem pomocniczym Salzburga. 19 marca 1911 z rąk arcybiskupa Johannesa Katschthalera przyjął sakrę biskupią. 
12 kwietnia 1918 objął obowiązki arcybiskupa Salzburga. Funkcję sprawował aż do śmierci.

</doc>
<doc id="3471511" url="https://pl.wikipedia.org/wiki?curid=3471511" title="Livermore (Maine)">
Livermore (Maine)

Livermore – miasto w Stanach Zjednoczonych, w stanie Maine, w hrabstwie Androscoggin.

</doc>
<doc id="3471512" url="https://pl.wikipedia.org/wiki?curid=3471512" title="Eibar (stacja kolejowa)">
Eibar (stacja kolejowa)

Eibar (hiszp: "Estación de Eibar", bask: "Eibarko geltokia") – stacja kolejowa w miejscowości Eibar, w Prowincji Guipúzcoa, we wspólnocie autonomicznej Kraj Basków, w Hiszpanii. Znajduje się na linii Bilbao – San Sebastián.
Historia.
Pociąg do Eibar zawitały za sprawą Compañía del Ferrocarril de Durango a Zumárraga, która otworzyła odcinek pomiędzy Zaldibar, Eibar i Elgoibar 17 września 1887, otwarty przez królową Marię Krystynę Austriacką.
Wiele lat później, w 1909 roku budynek przeszedł remont i istnieje w obecnej formie.
W 1941 roku stacja została przebudowano, dodając trzeci tor.
7 września 2012 ukończona całkowity remont dworca, w wyniku którego zbudowano kładkę nad torami.
Połączenia.
Stacja jest obsługiwana przez pociągi linii 1 EuskoTren pomiędzy Bilbao i San Sebastián.

</doc>
<doc id="3471513" url="https://pl.wikipedia.org/wiki?curid=3471513" title="Descriptio potentiae Turciae et Ordinatio belli contra Turcam 1514.">
Descriptio potentiae Turciae et Ordinatio belli contra Turcam 1514.



</doc>
<doc id="3471515" url="https://pl.wikipedia.org/wiki?curid=3471515" title="Livermore (Kentucky)">
Livermore (Kentucky)

Livermore – miasto w Stanach Zjednoczonych, w stanie Kentucky, w hrabstwie McLean.

</doc>
<doc id="3471516" url="https://pl.wikipedia.org/wiki?curid=3471516" title="Wąwóz Samariá">
Wąwóz Samariá



</doc>
<doc id="3471521" url="https://pl.wikipedia.org/wiki?curid=3471521" title="Carovigno (stacja kolejowa)">
Carovigno (stacja kolejowa)

Carovigno (wł. "Stazione di Carovigno") – stacja kolejowa w Carovigno, w prowincji Brindisi, w regionie Apulia, we Włoszech.
Według klasyfikacji RFI ma kategorię "brązową".
Stacja została otwarta w 1865 roku wzdłuż linii kolejowej Bari - Brindisi.
Jest aktywna do obsługi pasażerów na linii Bari - Lecce: zatrzymują się tu różne pociągi regionalne.
Stacja, która jest około czterech kilometrów od miasta, położona jest na równinie, który schodzi od strony miasta do morza.
Linie kolejowe.
Adriatica

</doc>
<doc id="3471522" url="https://pl.wikipedia.org/wiki?curid=3471522" title="Religia w Polsce">
Religia w Polsce



</doc>
<doc id="3471531" url="https://pl.wikipedia.org/wiki?curid=3471531" title="Balthasar Kaltner">
Balthasar Kaltner

Balthasar Kaltner (ur. 12 kwietnia 1844 w Goldegg im Pongau, zm. 8 lipca 1918 w Salzburgu) – austriacki duchowny katolicki, biskup pomocniczy Salzburga 1901-1910, biskup diecezjalny Gurk 1910-1914 i arcybiskup Salzburga 1914-1918.
Życiorys.
Święcenia kapłańskie otrzymał 26 lipca 1868.
15 kwietnia 1901 papież Leon XIII mianował go biskupem pomocniczym Salzburga. 12 maja 1901 z rąk arcybiskupa Johannesa Katschthalera przyjął sakrę biskupią. 
3 listopada 1910 papież Pius X mianował go biskupem diecezjalnym Gurk. 2 kwietnia 1914 objął obowiązki arcybiskupa Salzburga. Funkcję sprawował aż do śmierci.

</doc>
<doc id="3471544" url="https://pl.wikipedia.org/wiki?curid=3471544" title="Ekron (Stany Zjednoczone)">
Ekron (Stany Zjednoczone)

Ekron – miasto w Stanach Zjednoczonych, w stanie Kentucky, w hrabstwie Meade.

</doc>
<doc id="3471546" url="https://pl.wikipedia.org/wiki?curid=3471546" title="Rudolf Hittmair">
Rudolf Hittmair

Rudolf Hittmair (ur. 24 lipca 1859 w Mattighofen, zm. 5 marca 1915 w Linz) – austriacki duchowny katolicki, biskup diecezjalny Linz 1909-1915.
Życiorys.
Święcenia kapłańskie otrzymał 29 lipca 1888.
17 marca 1909 papież Pius X mianował go biskupem diecezjalnym Linz. 1 maja 1909 z rąk arcybiskupa, nuncjusza apostolskiego Austro-Węgier Gennaro Granito Pignatelli di Belmonte przyjął sakrę biskupią. Funkcję pełnił aż do swojej śmierci.

</doc>
<doc id="3471550" url="https://pl.wikipedia.org/wiki?curid=3471550" title="Fairfield Park">
Fairfield Park

Fairfield Park – wieś i civil parish w Anglii, w Bedfordshire, w dystrykcie ("unitary authority") Central Bedfordshire.
Wieś założono na początku pierwszej dekady XXI wieku na terenie zlikwidowanego miejscowego szpitala psychiatrycznego, który zamknięto w 1999 roku. Miejscowość składa się z około 900 mieszkań budynków różnego typu i blisko 100 apartamentów zlokalizowanych w byłym szpitalu.

</doc>
<doc id="3471553" url="https://pl.wikipedia.org/wiki?curid=3471553" title="Brandenburg (Kentucky)">
Brandenburg (Kentucky)

Brandenburg – miasto w Stanach Zjednoczonych, w stanie Kentucky, w hrabstwie Meade.

</doc>
<doc id="3471557" url="https://pl.wikipedia.org/wiki?curid=3471557" title="Laurentius Mayer">
Laurentius Mayer

Laurentius Mayer (ur. 26 lipca 1828 w Mattighofen, zm. 13 maja 1912 w Wiedniu) – austriacki duchowny katolicki, biskup pomocniczy Wiednia 1899-1912.
Życiorys.
Święcenia kapłańskie otrzymał 5 sierpnia 1853.
11 stycznia 1899 papież Leon XIII mianował go biskupem pomocniczym Wiednia. 22 stycznia 1899 z rąk arcybiskupa Emidia Talianiego przyjął sakrę biskupią. Funkcję pełnił aż do swojej śmierci.

</doc>
<doc id="3471558" url="https://pl.wikipedia.org/wiki?curid=3471558" title="Frenchburg">
Frenchburg

Frenchburg – miasto w Stanach Zjednoczonych, w stanie Kentucky, siedziba administracyjna hrabstwa Menifee.

</doc>
<doc id="3471563" url="https://pl.wikipedia.org/wiki?curid=3471563" title="Heinz Steinberger">
Heinz Steinberger

Heinz Steinberger (ur. 14 lutego 1958 w Klagenfurt) – austriacki łyżwiarz szybki, olimpijczyk.
Kariera.
W wieku 17 lat, Heinz Steinberger uczestniczył na Zimowych Igrzyskach Olimpijskich 1976 w Innsbrucku. Podczas tych igrzysk wystąpił w jednej konkurencji łyżwiarstwa szybkiego, biegu na 500 m, gdzie zajął 27. miejsce. Steinberger brał udział również na Zimowych Igrzyskach Olimpijskich 1984, gdzie wystąpił w dwóch konkurencjach łyżwiarstwa szybkiego: biegu na 5000 m, gdzie zajął 20. miejsce oraz biegu na 10 000 m, gdzie zajął 19. miejsce.
Heinz Steinberger wielokrotnie startował w pucharze świata czy mistrzostwach Austrii.

</doc>
<doc id="3471564" url="https://pl.wikipedia.org/wiki?curid=3471564" title="Bajka o Królewnie i Siedmu Rycerzach">
Bajka o Królewnie i Siedmu Rycerzach



</doc>
<doc id="3471565" url="https://pl.wikipedia.org/wiki?curid=3471565" title="Godfried Marschall">
Godfried Marschall

Godfried Marschall (ur. 1 października 1840 w Neudorf bei Staatz, zm. 23 marca 1911 w Wiedniu) – austriacki duchowny katolicki, biskup pomocniczy Wiednia 1901-1911.
Życiorys.
Święcenia kapłańskie otrzymał 24 lipca 1864.
15 kwietnia 1901 papież Leon XIII mianował go biskupem pomocniczym Wiednia. 12 maja 1901 z rąk arcybiskupa Emidia Talianiego przyjął sakrę biskupią. Funkcję pełnił aż do swojej śmierci.

</doc>
<doc id="3471571" url="https://pl.wikipedia.org/wiki?curid=3471571" title="Burgin">
Burgin

Burgin – miasto w Stanach Zjednoczonych, w stanie Kentucky, w hrabstwie Mercer.

</doc>
<doc id="3471579" url="https://pl.wikipedia.org/wiki?curid=3471579" title="Sanktuarium św. Józefa Oblubieńca Najświętszej Maryi Panny w Słupsku">
Sanktuarium św. Józefa Oblubieńca Najświętszej Maryi Panny w Słupsku

Sanktuarium św. Józefa Oblubieńca Najświętszej Maryi Panny w Słupsku – świątynia katolicka parafii pw. św. Józefa Oblubieńca NMP na Osiedlu Niepodległości w Słupsku, zbudowana w latach 1992-2001 według projektu Szczepana Bauma. Sanktuarium diecezji koszalińsko-kołobrzeskiej.
W każdą środę odbywają się w sanktuarium nabożeństwa ku czci św. Józefa.
Przy Sanktuarium jest dom pielgrzyma zapewniający zaplecze gastronomiczne i noclegowe.
Historia.
Uroczystego poświęcenia kościoła dokonał biskup koszalińsko-kołobrzeski Marian Gołębiewski 23 czerwca 2001. W niedzielę, 10 maja 2015 biskup koszalińsko-kołobrzeski Edward Dajczak ogłosił dekret (podpisany 4 maja 2015), ustanawiający kościół parafialny pw. św. Józefa Oblubieńca Najświętszej Maryi Panny w Słupsku Sanktuarium Diecezjalnym..
Wyposażenie.
W sanktuarium przedmiotem kultu jest figura św. Józefa. Wokół świątyni znajdują się kapliczki św. Józefa, które przedstawiają jego tytuły:

</doc>
<doc id="3471585" url="https://pl.wikipedia.org/wiki?curid=3471585" title="Johann Baptist Schneider">
Johann Baptist Schneider

Johann Baptist Schneider (ur. 28 maja 1840 w Gaweinstal, zm. 27 stycznia 1905 w Wiedniu) – austriacki duchowny katolicki, biskup pomocniczy Wiednia 1896-1905.
Życiorys.
Święcenia kapłańskie otrzymał 19 lipca 1864.
25 czerwca 1896 papież Leon XIII mianował go biskupem pomocniczym Wiednia. 23 sierpnia 1896 z rąk kardynała Antona Josefa Gruscha przyjął sakrę biskupią. Funkcję pełnił aż do swojej śmierci.

</doc>
<doc id="3471587" url="https://pl.wikipedia.org/wiki?curid=3471587" title="Wiannos">
Wiannos



</doc>
<doc id="3471588" url="https://pl.wikipedia.org/wiki?curid=3471588" title="Strażnica WOP Huta Polańska">
Strażnica WOP Huta Polańska

Strażnica WOP Huta Polańska – podstawowy pododdział graniczny Wojsk Ochrony Pogranicza.
Formowanie i zmiany organizacyjne.
Strażnica została sformowana w czasie organizacji 1 Brygady WOP.
W 1952 roku w Hucie Polańskiej stacjonowała wchodząca w skład 265 batalionu WOP 177 strażnica.

</doc>
<doc id="3471592" url="https://pl.wikipedia.org/wiki?curid=3471592" title="Lista uczestników Giro d’Italia 2015">
Lista uczestników Giro d’Italia 2015

Lista uczestników Giro d’Italia 2015
W wyścigu bierze udział 17 drużyn UCI World Tour oraz 5 zaproszone drużyny UCI Professional Continental. Zawodnicy noszą numery od 1 do 219. W każdej drużynie jest 9 zawodników, więc pierwsza drużyna otrzymała numery od 1 do 9, druga od 11 do 19, trzecia od 21 do 29, itd. Wyjątkiem jest drużyna Lotto Soudal, która nosi numery od 100 do 107 oraz 109. Dzieje się tak, ponieważ organizatorzy postanowili już nigdy nie używać numeru 108, z którym podczas Giro d’Italia 2011 jechał, tragicznie wtedy zmarły, Wouter Weylandt.

</doc>
<doc id="3471594" url="https://pl.wikipedia.org/wiki?curid=3471594" title="Kim Kyok-sik">
Kim Kyok-sik

Kim Kyok-sik (; ur. 5 października 1938, zm. 10 maja 2015) – północnokoreański generał, szef sztabu i minister obrony.
Od kwietnia 2007 do lutego 2009 roku piastował funkcję szefa sztabu północnokoreańskich sił zbrojnych. Wiązany był między innymi z zatopieniem południowokoreańskiej korwety „Cheonan” (tzw. incydent koło Wyspy Baengnyeong) oraz ostrzelaniem wyspy Yeonpyeong. Od listopada 2012 do maja 2013 pełnił funkcję ministra obrony Korei Północnej.

</doc>
<doc id="3471596" url="https://pl.wikipedia.org/wiki?curid=3471596" title="Ołeksandr Petrakow">
Ołeksandr Petrakow

Ołeksandr Wasylowycz Petrakow, ukr. Олександр Васильович Петраков, ros. Александр Васильевич Петраков, "Aleksandr Wasiljewicz Pietrakow" (ur. 6 sierpnia 1957 w Kijowie) – ukraiński piłkarz, grający na pozycji obrońcy, trener piłkarski.
Kariera piłkarska.
W 1976 rozpoczął karierę piłkarską w Łokomotywie Winnica. W 1978 został powołany do wojska, służył broniąc barw SKA Kijów. W 1979 po zwolnieniu z wojska został piłkarzem Dnipra Czerkasy. Na początku 1981 przeszedł do Awanhardu Równe. W 1983 przeniósł się do Kołosu Nikopol, w którym zakończył karierę piłkarza w 1984.
Kariera trenerska.
Karierę szkoleniowca rozpoczął po zakończeniu kariery piłkarza. W latach 1991-1992 trenował amatorski zespół Budiwelnyk Iwankiw. Potem pomagał trenować kluby Torpedo Zaporoże i CSKA-2 Kijów. W lipcu 1998 stał na czele wojskowego klubu z Kijowa, którym kierował do końca 1999. W lipcu 2000 został mianowany na głównego trenera Spartaka Sumy, ale już w sierpniu odszedł z klubu. Na początku 2001 objął prowadzenie FK Winnica, a potem od czerwca do końca 2001 pracował w sztabie szkoleniowym winnickiego klubu. Następnie pracował w Szkole Piłkarskiej Dynamo Kijów. Od 2006 do 2010 szkolił młodzież w Republikańskiej Wyższej Szkole Kultury Fizycznej w Kijowie. Od lipca 2010 pracuje z juniorskimi i młodzieżowymi reprezentacjami Ukrainy.

</doc>
<doc id="3471598" url="https://pl.wikipedia.org/wiki?curid=3471598" title="Mistrz z Heiligenkreuz">
Mistrz z Heiligenkreuz

Mistrz z Heiligenkreuz ("Mistrz Wotywnego Obrazu z Sankt Lambrecht") – austriacki malarz anonimowy, aktywny na początku XV wieku.
Działalność artystyczna.
Jego nazwa pochodzi od dyptyku, należącego do opactwa cystersów w Heiligenkreuz, w południowo-wschodniej Austrii, w pobliżu dzisiejszej granicy z Węgrami. Na lewym skrzydle przedstawiona została scena "Zwiastowania", a na jej rewersie "Madonna z Dzieciątkiem"; na prawym skrzydle artysta przedstawił "Mistyczne małżeństwo św Katarzyny" a na jego rewersie "św. Dorotę". Sposób przedstawienia detali strojów postaci i ikonografia, łączy styl mistrza z gotykiem międzynarodowym z pierwszej dekady XV wieku.
Identyfikacja artysty.
W 1922 roku, austriacka historyk sztuki Betty Kurth, identyfikowała Mistrza z Heiligenkreuz jako francuskiego artystę związanego z dworem paryskim. Inni historycy przypisywali mu narodowość francuską, niemiecką, austriacką lub czeską; istniały również hipotezy, iż był artystą wędrownym, który lekcje pobierał we Francji, ale działał w północnej Austrii. Elementy stylistyczne wykorzystywane przez niego również nie dają jasnej wskazówki co do jego narodowość: złote ozdoby wskazują na pracownie francusko–burgundzkie z końca XIV wieku. W jego pracach wyróżniają się gotyckie elementy dekoracyjne oraz nieproporcjonalne postacie z długimi cienkimi kończynami i palcami.

</doc>
<doc id="3471604" url="https://pl.wikipedia.org/wiki?curid=3471604" title="Linia kolejowa Otjiwarongo – Outjo">
Linia kolejowa Otjiwarongo – Outjo

Linia kolejowa Otjiwarongo – Outjo to niezelektryfikowana linia kolejowa w Namibii. Jest to najkrótszy szlak kolejowy w Namibii.
Trasa rozpoczyna się Otjiwarongo, odgałęziając się od głównej linii kolejowej do Tsumeb w kierunku północno-zachodnim równolegle do drogi C33 w kierunku Parku Narodowego Etosha. Linia jest nieregularnie wykorzystywana przez TransNamib wyłącznie do przewozów towarowych.
Początkowo niemieckie oddziały kolonialne planowały doprowadzić linię do Owambolandu, jednak zbudowano tylko 21 kilometrów trasy. W 1921 roku pod administracją Republiki Południowej Afryki przedłużono linię do Outjo.

</doc>
<doc id="3471606" url="https://pl.wikipedia.org/wiki?curid=3471606" title="Alexandre Ferreira">
Alexandre Ferreira

Alexandre Ferreira (ur. 13 listopada 1991 w Seia) – portugalski siatkarz, grający na pozycji przyjmującego, reprezentant Portugalii.
Jego starszy brat Marco, również jest siatkarzem.
Sukcesy klubowe.
Liga portugalska:
Superpuchar Włoch:
Klubowe Mistrzostwa Świata:
Liga turecka:
Liga południowokoreańska:
Sukcesy reprezentacyjne.
Liga Europejska:

</doc>
<doc id="3471624" url="https://pl.wikipedia.org/wiki?curid=3471624" title="Downtown Line (MRT)">
Downtown Line (MRT)

Downtown Line – piąta linia Mass Rapid Transit (MRT) w Singapurze. Obecnie ma długość 4,3 kilometra, 6 stacji; 1 etap linii został otwarty w dniu 22 grudnia 2013 roku. Kolejne etapy 2 i 3 będą otwarte w 2016 i 2017 r. Linia połączy regiony północno-zachodnie i środkowo-wschodnie do nowym centrum Singapuru.
Po oddaniu całości linii będzie posiadać 44 km długości i 37 stacji. Podróż całą linią zajmie około 70 minut. Na mapach linia zaznaczona jest kolorem niebieskim.

</doc>
<doc id="3471627" url="https://pl.wikipedia.org/wiki?curid=3471627" title="Jerapetras">
Jerapetras



</doc>
<doc id="3471632" url="https://pl.wikipedia.org/wiki?curid=3471632" title="Edmonton (Kentucky)">
Edmonton (Kentucky)

Edmonton – miasto w Stanach Zjednoczonych, w stanie Kentucky, siedziba administracyjna hrabstwa Metcalfe.

</doc>
<doc id="3471637" url="https://pl.wikipedia.org/wiki?curid=3471637" title="Oropedio Lasiti">
Oropedio Lasiti



</doc>
<doc id="3471641" url="https://pl.wikipedia.org/wiki?curid=3471641" title="Kasia i Mim-Mim">
Kasia i Mim-Mim

Kasia i Mim-Mim (ang. "Kate and Mim-Mim", od 2014) – kanadyjski serial animowany stworzony przez Julie i Scotta Stewartów, Roba Eggera i Elyota R. Wallera oraz zrealizowany przez wytwórnię Nerd Corps Entertainment.
Premiera serialu odbyła się w Wielkiej Brytanii 4 sierpnia 2014 na brytyjskim kanale CBeebies natomiast 5 miesięcy później premiera odbyła się 19 grudnia 2014 na amerykańskim Disney Junior. W Polsce serial zadebiutował 18 maja 2015 na antenie MiniMini+.
Opis fabuły.
Serial opisuje perypetie dziewczynki imieniem Kasia, która jest energiczna i ma ogromną wyobraźnię. Wraz ze swoim ulubionym zwierzęciem – pluszowym królikiem Mim-Mimem wyrusza w niesamowitą podróż do świata Mimiloo. Codziennie dwójka bohaterów odkrywa nowe miejsca w krainie, a także radzą sobie z trudnymi sytuacjami.
Wersja polska.
Opracowanie wersji polskiej: na zlecenie platformy nc+ – Start International Polska
Reżyseria, dźwięk i montaż: Hanna Makowska
Dialogi polskie: Barbara Eyman
Kierownictwo produkcji: Anna Kuszewska
Kierownictwo muzyczne: Adam Krylik
Wystąpili:
W pozostałych rolach:
i inni
Piosenkę tytułową śpiewała: Magdalena Krylik
Lektor: Marek Ciunel

</doc>
<doc id="3471644" url="https://pl.wikipedia.org/wiki?curid=3471644" title="Tompkinsville">
Tompkinsville

Tompkinsville – miasto w Stanach Zjednoczonych, w stanie Kentucky, siedziba administracyjna hrabstwa Monroe.

</doc>
<doc id="3471650" url="https://pl.wikipedia.org/wiki?curid=3471650" title="Fountain Run">
Fountain Run

Fountain Run – miasto w Stanach Zjednoczonych, w stanie Kentucky, w hrabstwie Monroe.

</doc>
<doc id="3471666" url="https://pl.wikipedia.org/wiki?curid=3471666" title="Gamaliel (Kentucky)">
Gamaliel (Kentucky)

Gamaliel – miasto w Stanach Zjednoczonych, w stanie Kentucky, w hrabstwie Monroe.

</doc>
<doc id="3471671" url="https://pl.wikipedia.org/wiki?curid=3471671" title="Kuchnia rosyjska">
Kuchnia rosyjska

Kuchnia rosyjska – narodowa kuchnia Rosjan. Tradycyjna kuchnia rosyjska dominowała na obszarze leżącym pomiędzy zachodnią granicą kraju a Wołgą, włącznie z obszarami metropolitalnymi Moskwą i Sankt Petersburgiem. Występowała w wielu wariantach, od kuchni chłopskiej aż do kuchni carskiej. Wykwintna kuchnia klas średniej i wyższej przeżywała okres swojej największej świetności sto lat przed wybuchem rewolucji w 1917 roku. Prosta kuchnia chłopska wykorzystywała surowce możliwe do wyprodukowania we własnym zakresie w północnym klimacie. Jej podstawę stanowiły: ciemny chleb żytni, różne warianty zupy szczi oraz kasza gryczana, co znalazło swój wyraz w przysłowiu rosyjskim: "Szczi i kasza – strawa nasza". Znaczny wpływ na narodową kuchnię w europejskiej części Rosji wywarł obrządek Kościoła prawosławnego ze względu na bardzo dużą liczbę dni postnych w roku. W związku z tym kuchnia rosyjska oferuje bogaty wybór przepisów na potrawy z rybami oraz potrawy, w których główną rolę odgrywają warzywa, grzyby i leśne owoce. W procesie kształtowania się tradycyjnej kuchni rosyjskiej wyróżniamy następujące okresy: kuchni staroruskiej, kuchni moskiewskiej, kuchni za panowania Piotra Wielkiego i Katarzyny Wielkiej, kuchni petersburskiej, kuchni wszystkich Rusinów, kuchni radzieckiej oraz współczesnej kuchni rosyjskiej.
Kuchnia rosyjska słynie z kawioru – luksusowego artykułu spożywczego, z tradycji podawania zakąsek, od których dawniej rozpoczynał się każdy uroczysty posiłek, oraz kiszonych warzyw (kapusty, ogórków i pomidorów). Lista potraw, charakterystycznych dla tradycyjnej kuchni rosyjskiej, obejmuje: bliny, pi(e)róg i małe pirożki, pielmieni, wareniki (pierogi gotowane) i boeuf Stroganow. Z zup tradycyjną kuchnię rosyjską reprezentują szczi, ucha, okroszka i barszcz. Smak potraw wzbogacano dodatkiem koperku i śmietany. Głównym tradycyjnym napojem bezalkoholowym jest herbata, którą Rosjanie piją gorącą, bez mleka, czasami posłodzoną i doprawioną do smaku konfiturą owocową. Dawniej herbatę zaparzano przy użyciu samowaru i serwowano do niej lekko słodkie wypieki o charakterze obwarzanków tzw. suszki. Innymi tradycyjnymi napojami, które w dalszym ciągu cieszą się popularnością, są także kwas chlebowy i kefir. Najpopularniejszym napojem alkoholowym Rosjan jest wódka. Jako deser tradycyjnie podawany był kisiel i kompot. Współcześnie Rosjanie preferują lody i torty.
Rys historyczny.
Narodowa kuchnia Rosjan kształtowała się przez kilka stuleci. W tym czasie jednocześnie podtrzymywano rodzime tradycje kulinarne oraz adaptowano potrawy i zwyczaje kulinarne innych narodów. W procesie tym Wiliam Pochlobkin wyróżnił sześć następujących okresów: kuchnię staroruską, kuchnię staromoskiewską, kuchnię za czasów panowania Piotra Wielkiego i Katarzyny Wielkiej, kuchnię petersburską, kuchnię trójjedynego narodu rosyjskiego i kuchnię radziecką. W latach 90. XX wieku nastał okres współczesnej kuchni rosyjskiej.
Okres staroruski.
Okresem staroruskim w kuchni rosyjskiej nazywa się kuchnię związaną z tradycjami i zwyczajami kulinarnymi dawnej Rusi i jej mieszkańców. Historycznie okres ten obejmuje przedział czasowy od IX wieku, czyli od narodzin Rusi, do XVI wieku włącznie. W tym czasie na ziemiach ruskich nastąpił etap rozbicia dzielnicowego, który zakończył się dopiero po długotrwałym procesie niepodległościowo-zjednoczeniowym, polegającym na wyzwalaniu księstw ruskich spod jarzma mongolsko-tatarskiego i na łączeniu ich pod przywództwem władców Moskwy. Wojna polsko-rosyjska i powstanie Bołotnikowa z początków XVII wieku, prowadzące do trwającego blisko ćwierć wieku upadku gospodarczego, wyznaczają granicę pomiędzy końcem okresu kuchni staroruskiej a początkiem okresu kuchni staromoskiewskiej, czyli kuchni XVII-wiecznego państwa moskiewskiego w historii kuchni rosyjskiej.
W Kronice Nikona, spisywanej w latach 1127–1303, odnotowano jedenaście klęsk głodu. Wystąpienie klęski głodu nieustannie zagrażało bytowi Rusinów, w tym przodkom Rosjan. W związku z niesprzyjającym uprawom klimatem, groźbą nieurodzaju, długą srogą zimą, oraz ciągłym zagrożeniem wojną, mieszkańcy Rusi starali się mieć jak największe zapasy, aby przeżyć w niesprzyjających okolicznościach zewnętrznych. W tym celu żywność mrożono, suszono, kwaszono, moczono w wodzie z solą (głównie owoce), solono lub wędzono.
Okres największego rozkwitu kuchni staroruskiej, rozwijającej się przez pół tysiąclecia, przypadł na pierwszą połowę XVI wieku. Informacji na temat ówczesnych produktów spożywczych, potraw i napojów dostarczył potomnym "Domostroj", zabytek literatury staroruskiej z 1547 roku, jak również zachowane do dzisiejszych czasów kroniki z końca XVI wieku, spisywane przez mnichów w większych staroruskich monasterach. Przodkowie współczesnych Rosjan żyli w zgodzie z naturą i wykorzystywali wszystkie dary przyrody.
Podstawowe surowce dostępne do gotowania obejmowały: ziarna zbóż (żyto i pszenicę, kasze, w tym gryczaną), produkty mleczne, jaja, kapustę, rzepę, groch, buraki ćwikłowe, brukiew, żółtą marchewkę, ogórki, olej konopny, leśne borówki i jagody, nasiona maku, orzechy, grzyby, dziczyznę, dziko rosnące rośliny, cebulę, czosnek i koperek. Warzywa (m.in. korzenne) i przyprawowe zaczęto wówczas uprawiać w przydomowych ogródkach. Pożywienie konserwowano, stosując suszenie, wędzenie i kiszenie, np. kapustę kiszono na zimę już w IX wieku, bez dodatków lub z przyprawami tj. kminek albo żurawina. Kiszoną kapustę wykorzystywano do gotowania zupy szczi i robienia sałatek (w połączeniu z jabłkiem). Małe główki kapusty kiszono w całości, a ich liście służyły do serwowania zakąsek. Do kiszenia używano drewnianych beczek. W XVI wieku zaczęto także kisić ogórki, uprzednio w XIII i XIV wieku spożywano ogórki jedynie na surowo. Kiszenie było bardzo popularną metodą konserwowania, na Rusi ponadto kiszono (moczono w wodzie z solą) także jabłka, gruszki, wiśnie i dynie. W XVI wieku na Rusi były już dostępne cytryny, ale gościły jedynie na stołach u bogatych bojarów.
Ze względu na warunki klimatyczne na północy Rusi (dzisiejsze tereny wokół Nowogrodu i Jarosławia) ze zbóż uprawiano na polach wykarczowanych toporem w tajdze wyłącznie żyto, które ścinano używając sierpu. Dietę wzbogacano dziczyzną i rybami. W środkowej części Rusi (dzisiejsze tereny wokół Smoleńska i Briańska) uprawiano żyto i jęczmień, oraz hodowano krowy, kozy i świnie, dodatkowo menu uzupełniano rybami. Na południowych terenach stepowych uprawiano pszenicę, którą ścinano za pomocą kosy. Tam zajmowano się też uprawą lnu i konopi.
W okresie staroruskim do gotowania służył specjalny piec, w którym pożywienie mogło być tylko gotowane lub pieczone, w stałej lub obniżającej się temperaturze. Materiałem opałowym było drewno. W piecu można było także suszyć leśne borówki, zioła, grzyby oraz przyspieszać proces fermentacji ciasta i kwasu, „piec mleko” aż do uzyskania brązowej skórki.
Już we wczesnym średniowieczu, po przyjęciu chrześcijaństwa na Rusi, wszystkie potrawy zostały ze względów religijnych wyraźnie podzielone na dwie kategorie:
Podział potraw na postne i świąteczne miał ogromny wpływ na dalszy rozwój kuchni aż do końca XIX wieku. Oddzielenie jednych produktów od drugich i ścisłe przestrzeganie zakazu ich mieszania lub łączenia przyczyniło się do powstania oryginalnych potraw, ale dawało też wrażenie monotonności menu. Na rok przypadało od 192 do 216 dni postnych, dlatego kuchnia rosyjska wykreowała bogaty wybór potraw postnych: rybnych, z grzybami, warzywami, kaszą, owocami leśnymi i roślinami zielonymi (np. pokrzywą). Każdy rodzaj warzyw, grzybów czy ryb był przyrządzany w kuchni osobno, niezależnie, aby urozmaicić postne menu. Warzywa (kapusta, rzepa, rzodkiewka, groch i ogórek, znane już w IX wieku) były oddzielnie konserwowane, tj. solone, gotowane, pieczone bądź jedzone na surowo. Sałatki nie były charakterystyczne dla dawnej kuchni rosyjskiej i pojawiły się w niej w XIX wieku jako zapożyczenie z kuchni zachodnich, przy czym pierwotnie były robione przeważnie z jednego warzywa, od którego brały swoją nazwę, np. sałatka ogórkowa, buraczana czy kartoflana.
W staroruskim menu przeważały potrawy mączne, z ziaren zbóż i chleb. Pojawiła się też tendencja do gotowania płynnych gorących potraw, czyli późniejszych zup, nazywanych ogólnie na dawnej Rusi „chlebowa” (ros. хлёбова), których przykładem była szczi, ucha i różne rodzaje zup mącznych. Zupę gotowano w glinianym lub ceramicznym garnku w piecu, a nie nad ogniem w kociołku. Gotowanie zupy było procesem długotrwałym i odbywało się w nie za wysokiej temperaturze. Podawano ją na stół w glinianym garnku, w którym się gotowała, lub rozlewano do misek, po czym siorbano ją (ros. хлебать) za pomocą głębokich łyżek zrobionych z drewna. Do zupy nieodłącznie serwowano chleb żytni, a także kaszę. Zgodnie z obyczajem jedzenie zupy rozpoczynał gospodarz i dopiero po nim inni sięgali łyżkami po zupę. Zupę czerpano z miski łyżkami w kierunku od siebie. Rytuał nakazywał najpierw zjeść płyn, a później to, co zostało się na dnie, czyli warzywa, kaszę i kęsy mięsa. Aby nie kapać zupą, podkładano pod łyżkę kromkę chleba. Po każdej łyżce zupy należało ugryźć i zjeść kawałek chleba.
Przodkowie Rosjan przywiązywali wagę do wyglądu zastawy stołowej. W okresie staroruskim naczynia stołowe prostych ludzi były wykonane z drewna lub gliny, a ludzi bogatych także ze srebra lub innego metalu. U książąt, a później u cara, naczynia były także złote lub pozłacane. Wszystkie naczynia były ręcznie robione i najczęściej bogato zdobione ornamentami. Wiele rodzajów dawnych naczyń zostało zapomnianych lub wyszło z użycia, np. czarki czy czasza. Na stole stawiano też solniczki, pieprzniczki oraz naczynka na chrzan i musztardę. Wyrobem ozdobnych łyżek trudnili się w owych czasach łyżkarze. Łyżki były indywidualne, tzn. każdy miał własną łyżkę z imieniem na rączce lub z rozpoznawalną dekoracją. Łyżki wkładano do specjalnego stojaka. Drogie, malowane łyżki przechowywano w futerałach. Istniało powiedzenie mówiące, że na byle jakim talerzyku z byle jaką łyżką i jedzenie smakuje byle jak, podczas gdy z ładnej łyżki na ładnym talerzyku nawet woda smakuje jak jedzenie. W kuchni gospodynie domowe posługiwały się miskami zrobionymi z drewna, surowca, którego nie brakowało na Rusi, przy czym każda potrawa miała stałą, osobną miskę, albowiem drewno absorbowało i „zapamiętywało” smak i zapach danej potrawy.
W owym czasie bogaci i ubodzy spożywali te same potrawy, a ich stoły różniły się jedynie obfitością. Suto zastawiony jedzeniem stół był oznaką zamożności gospodarzy. Skromne ubogie jadło na stole dla gości oznaczało, że chata była biedna lub gospodarze byli skąpi. Spożywano cztery posiłki dziennie: śniadanie, na które składało się podgrzane jedzenie z poprzedniego dnia, obiad w południe, podwieczorek między godziną 16 a 17, oraz kolację. Tym, którzy pracowali w polu przynoszono gorący obiad. Przy kolacji cała rodzina zasiadała do stołu. Jeżeli obiad był tłusty, to kolacja była chuda, i na odwrót. Gospodarz siedział na honorowym miejscu przy stole i dawał znak rozpoczęcia wspólnego posiłku, sięgając łyżką po jedzenie. Reszta rodziny była usadawiana według zasady starszeństwa. Również w kolejności starszeństwa jedzono łyżkami zupę, gdy była podana we wspólnej misie. Stół cara był obowiązkowo nakryty czerwonym wyszywanym obrusem. Przykładami potraw podawanych w dni postne były: kasza owsiana, gryczana lub grochowa, kasza gryczana z grzybami, solony śledź, kasza z olejem roślinnym, szczi z kwaszonej kapusty, czaj z traw do picia albo kufel piwa, solone ogórki, zupa rybna ucha. Przykładami potraw podawanych w zwykłe dni niepostne były: szczi z jajkiem, kasza pszenna lub gryczana na mleku, kasza z miodem, kasza grochowa z mięsem lub słoniną, jajecznica, pi(e)rogi z grzybami, rybą albo mięsem.
Smaku potrawom nadawały przyprawy takie jak: cebula, czosnek, sól, pieprz, chrzan, a także goździki i szafran. Przyprawy (pietruszka, kminek, koperek, anyż, liść laurowy) dotarły na Ruś w XV wieku dzięki kontaktom z Bizancjum. Podczas mroźnej zimy, chłodnej wiosny czy jesienią cebuli i czosnku używano także w celach leczniczych. Przodkowie Rosjan spożywali dużo czosnku i cebuli. Wierzono także, że czosnek odpędza złe duchy, więc noszono ząbek czosnku czy nawet całą główkę przy sobie i wieszano go nad drzwiami. Sól pochodziła głównie z obszarów nad Morzem Czarnym i Azowskim. W XVI wieku protoplasta rodu Stroganowów założył pierwsze warzelnie soli w Solwyczegodsku.
W tym okresie udoskonalono pieczenie pi(e)rógów, czyli pikantnego lub słodkiego farszu w otoczce z ciasta z mąki żytniej. Do nadziewania pi(e)rogów używano ryb, mięsa, drobiu, dziczyzny, grzybów, twarogu, jarzyn, owoców, leśnych jagód i borówek, różnych ziaren zbóż w połączeniu z rybą, mięsem i grzybami. Chleb był również wypiekany wyłącznie z mąki żytniej. Mąki pszennej używano jedynie do pieczenia odświętnych kołaczy. W późniejszym okresie gospodynie zaczęły dodawać mąki pszennej do żytniej i wypiekać z nich różne ciasta. Dużą rolę w zaspokajaniu głodu odgrywały zupy, suszone, solone i wędzone ryby, potrawy z warzywami i grzybami oraz kasza. Mniej więcej w XVI wieku w kuchni rosyjskiej pojawiły się makarony i małe pierogi, zaadaptowane odpowiednio z kuchni tureckiej i tatarskiej. Wcześniej przodkowie Rosjan wytwarzali rodzaj makaronu zwany „łapszą” (ros. лапша), np. żółtą łapszę robiono wyłącznie z mąki i żółtek jaj, suszono na słońcu, łamano i przechowywano w lnianych workach w suchym miejscu, po czym w razie potrzeby dodawano do płynnych potraw.
Hodowano krowy, owce, kozy i świnie. Czerwone mięso było mniej popularne. Jedzono wołowinę, wieprzowinę i baraninę. Spożywanie mięsa z królika i zająca było zakazane (starowiercy nie jadali mięsa ze zwierząt, które rodziły się ślepe ani koniny i mięsa innych zwierząt o nierozszczepionych kopytach). Częściej jedzono drób i dzikie ptactwo. Kuropatwy i głuszce uchodziły za przysmak. Cechą charakterystyczną było przygotowywanie potrawy z dużego kawałka mięsa lub warzywa, w idealnych okolicznościach z całego zwierzęcia lub całej rośliny. Wyjątek stanowił farsz do nadziewania pi(e)rogów i drobiu, aczkolwiek w większości przypadków nadzieniem były wyselekcjonowane drobne, niepokrojone owoce leśne, grzyby lub ziarna (kasze). W przypadku nadzienia z ryb, ryba była patroszona i rozdzielana na filety, ale nie była rozdrabniana. Dopiero dużo później, pod wpływem kuchni zachodnioeuropejskich, w końcu XVIII wieku, a przede wszystkim w XIX wieku, zaczęto w Rosji mleć mięso, używane jako farsz do niektórych potraw. Ryby i mięsa polewano „wzwarami” (ros. взвар), prekursorami współczesnych sosów. Szczególnie popularne były: wzwar cebulowy, szafranowy, brusznicowy, żurawinowy i kapustny.
Ceniono krowie mleko, a krowy szanowano, gdyż z mleka otrzymywano wiele wartościowych produktów spożywczych:
Na Rusi ceniono także jaja kurze. Jaja przechowywano w soli gruboziarnistej, opiłkach albo suchym owsie, ustawione szerszą stroną ku górze i tak, aby się wzajemnie nie stykały ze sobą. Świeżość jaj sprawdzano przez zanurzenie jaja w roztworze zrobionym z dużej ilości soli kuchennej. Jajo, które opadało na dno było świeże, jajo, które pływało po powierzchni było nieświeże. Kilkudniowe jaja utrzymywały się pod powierzchnią, ale nie opadały na dno naczynia. Na Rusi była „popularna” jajecznica z miodem.
Rolę deseru pełnił miód i leśne owoce oraz przygotowane z nich smakołyki, a także pieczone pi(e)rogi ze słodkim nadzieniem, bliny z miodem i ołady. Z leśnych owoców robiono także konfitury, słodkie zupy, nadzienie do pi(e)rogów, syropy i rodzaj pastyły. Miód i owoce leśne, zmieszane z mąką, masłem lub jajami, stanowiły ważny składnik do wypieku pierników. Na Rusi wypiekano różne rodzaje pierników, które były ozdobione na wierzchu wzorami, np. wizerunkiem ryby, żar-ptaka czy ptaka rajskiego. Do tego celu wykorzystywano drewniane deski z wyciętymi w drewnie wzorami, które odciskano na piernikowym cieście, albo ręcznie lepiono z ciasta ozdoby, którymi dekorowano pierniki. Robione ręcznie pierniki były drogie, wykonywane na indywidualne zamówienie klienta według jego upodobań. Często takie pierniki wręczano jako prezent np. dla gościa z zagranicy lub na imieniny. W dniu imienin piernik dla gości łamano na kawałki nad głową solenizanta, bowiem wierzono, że im więcej okruszek na niego spadło, tym większy czekał go dobrobyt. Suche i utłuczone leśne owoce przechowywano, aby móc wykorzystać zimą do sporządzania różnych potraw. Przodkowie Rosjan lubili wszelkie łakocie. Cukier był bardzo drogi i mogli go kupić jedynie najbogatsi z bogatych, np. na carskim stole był podawany pi(e)róg cukrowo-miodowy. Jedzono także orzechy. W przydomowych sadach rosły jabłonie, grusze i wiśnie, których owoce wykorzystywano w celach kulinarnych.
Pito kwas chlebowy (różne rodzaje), miody pitne, wino z soku brzozowego, wino chlebowe (prekursor wódki), piwo, mors, buzę i sycerę. Mleko aż do XVII wieku było używane do picia stosunkowo rzadko. Moskiewska wódka pojawiła się między 1448 a 1474 rokiem i była produkowana z nasion żyta. Proces rozpowszechniania wódki zaczął się w końcu XV i na początku XVI wieku, wtedy też po raz pierwszy ustanowiono na nią monopol. Pierwsza publiczna knajpa została otwarta w Moskwie naprzeciwko Kremla w 1533. Czerwone wino było sprowadzane z Bizancjum i było bardzo drogie. W późniejszym okresie zaczęto sprowadzać także wino białe i czerwone z Europy Zachodniej. Na jarmarkach i rynkach sprzedawano silny, średni lub słaby (w zależności od zawartości alkoholu) ciepły napój miodowy zbiteń. Trudnili się tym uliczni sprzedawcy. Z suszonych ziół, traw, liści lub jagód zaparzano do picia gorący czaj (napar z ziół), w tym ze sfermentowanych i wysuszonych liści wierzbówki tzw. Iwan czaj.
Miód był artykułem eksportowanym z Rusi do innych krajów. Był pozyskiwany z pasiek oraz od dziko żyjących pszczół w lasach liściastych. Z miodu wyrabiano różne rodzaje miodów pitnych, np. chmielowy, malinowy, lipowy, jagodowy, wiśniowy czy owocowy. Stosowano do tego różne metody produkcji, np. mieszanie miodu z wodą w zmiennych proporcjach, dodawanie drożdży i kromki chleba. Miody pitne aromatyzowano przyprawami. Był to słodki i przezroczysty napój bez piany, który pito w specjalnych pucharach, wykonanych z drewna, brązu lub srebra. Miód bojarski charakteryzował się wysoką zawartością miodu i chmielu. Prawie każdy monaster miał opracowaną własną recepturę miodu pitnego. Wasyl III wprowadził monopol na produkcję i sprzedaż miodów pitnych, tzn. każdy trudniący się produkcją lub sprzedażą musiał oddawać pewien procent zysku do kasy władcy.
Na Rusi ceniono ryby, które obficie występowały w rzekach. Wybór potraw rybnych był spory: rybie mięso mieszano z ciastem i wypiekano korowaje, ryby faszerowano warzywami lub kaszą, z kolei farsz rybny formowano na kształt kury lub łabędzia po czym zapiekano w piecu, utłuczoną suszoną rybę mieszano razem z ugotowaną kaszą, a także gotowano zupę rybną uchę. Świeże duże ryby oraz kawior były w owym czasie artykułami delikatesowymi, świeży łosoś, jesiotr czy szczupak gościły jedynie na stole u bogatych bojarów, kniazi i książąt. W okresie staroruskim znano jedynie ikrę czarną. Już wtedy istniały różne rodzaje ikry, drogie i tańsze, zależne nie tylko od gatunku ryby, ale także od wielkości i jakości ziaren, sposobu przygotowania, zawartości soli lub przypraw. W dni postne jedzono też raki rzeczne. Raki gotowano w bulionie własnym z rzepą i cebulą. Po ugotowaniu najpierw jedzono płyn, a następnie osobno raki, albo obierano mięso z raków i wkładano z powrotem do zupy.
W końcu XV wieku zamożni kniazie, bojarzy i książęta zaczęli zatrudniać u siebie na dworach profesjonalnych kucharzy. Zostały też ustanowione trzy kategorie zawodu piekarza: piekarze produkujący wypieki z ciasta filo i przaśnego (Grecy), piekarze od ciasta żytniego i kwaśnego (Rosjanie), oraz piekarze od słodkich ozdobnych wypieków z mąki pszennej (Tatarzy).
Okres (staro)moskiewski.
Okres kuchni staromoskiewskiej obejmuje XVII wiek i odnosi się do scentralizowanego państwa moskiewskiego, czyli Carstwa Rosyjskiego ze stolicą w Moskwie, w której koncentrowało się wówczas życie polityczne i kulturalne. W latach 1601–1603, w okresie kryzysu Carstwa Rosyjskiego, wystąpiła klęska głodu, wywołana czynnikami związanymi ze środowiskiem naturalnym, lecz zaostrzona czynnikami socjalnymi.
Określenie kuchnia staromoskiewska dotyczy głównie kuchni wyższych warstw społecznych, mieszkających w Moskwie lub jej sąsiedztwie, stąd jej nazwa. W okresie staromoskiewskim narodowa kuchnia Rosjan rozdzieliła się na kuchnię dla bogatych i ubogich. W XVII wieku kuchnia dworu i bojarów ewoluowała w kierunku coraz bardziej kompleksowej i wyrafinowanej, podczas gdy kuchnia narodowa stała się prostsza i uboższa. Zróżnicowanie spożywanego jadła z uwagi na przynależność klasową było główną cechą odróżniającą ją od kuchni staroruskiej, albowiem na dawnej Rusi na stołach bogatych i biednych gościły takie same potrawy, a różnica dotyczyła jedynie ilości dostępnego pożywienia. Czynniki takie jak: rozwój wymiany handlowej, wprowadzenie monopolu na niektóre towary (np. wódkę, kawior, miód, sól, konopie i ryby o czerwonym mięsie) oraz zastąpienie pieniądzem wymiany bezgotówkowej prowadziły do dalszego pogłębiania się różnic pomiędzy kuchnią bogaczy i chłopstwa, gdyż początkowo warstwy uprzywilejowane sprowadzały jedynie wino i suszone owoce. Tym niemniej kulinarne preferencje carów i szlachty wywierały wpływ na kuchnię narodową. Przyprawy oraz produkty spożywcze, nawet te kosztowne lub egzotyczne, były dostępne dla każdego, kto był w stanie za nie zapłacić żądaną cenę, zaś dzięki sługom przepisy kulinarne i nowe metody gotowania, stosowane na dworach szlacheckich i bojarskich, docierały do gospodarstw przedstawicieli niższych warstw społecznych. Rosyjska kuchnia w XVII wieku dysponowała już zróżnicowanym repertuarem potraw, jednak kunszt gotowania oraz sztuka łączenia poszczególnych produktów i nadawania potrawom smaku pozostawały jeszcze na niewysokim poziomie. Używanie nieodpowiednich, nieprawidłowo przechowywanych i łatwo jełczejących tłuszczów sprawiało, że jedzenie szybko się psuło, traciło smak i brzydko pachniało. Dlatego jeszcze w XVII wieku preferowano w kuchni rosyjskiej gotowanie, kwaszenie i solenie, które nie wymagały użycia masła czy olejów. W dalszym ciągu był też przestrzegany staroruski zakaz łączenia ze sobą niektórych produktów. Również niedopuszczalne było rozdrabnianie, mielenie i rozdzielanie mięsa na małe kawałki, co wynikało z obawy przed zmieszaniem z produktem gorszej jakości. Ze względu na te zakazy dawnej kuchni rosyjskiej obce były kotlety, pasztety i inne potrawy wykorzystujące farsz, a także zapiekanki i puddingi, czyli wszelkie potrawy stanowiące połączenie różnych składników.
Posiłki bojarów i elity społecznej składały się z wyszukanych potraw, serwowanych w obfitych ilościach, szczególnie podczas dni świątecznych. Podczas uczt carskich na stole gościły zimne i ciepłe zakąski, pieczone łabędzie, pieczone głowy baranie i świńskie, gęsi i kury, bliny, korowaj, galarety z mięsa, ikra, zupa rybna i zupa z kury, sosy tzw. wzwary, kasze, kapusta kiszona, solone ogórki, rzepa, arbuzy, dynie, winogrona z Bizancjum, miody pitne, kwas, wina greckie i piwa do picia. Pod koniec uczty słudzy wnosili pierniki i pi(e)rożki. Czas umilały gościom muzyka, tańce i śpiew. Potrawy i napoje serwowano w naczyniach wykonanych ze złota, srebra lub pozłacanych, bogato zdobionych inkrustacjami oraz wysadzanych drogocennymi kamieniami. Na stole znajdowały się też zestawy sztućców przeznaczonych specjalnie do porcjowania mięsa, które było podawane w całości lub dużych sztukach.
Kuchnia ubogich Rosjan pozostała prosta: posiłek w chłopskiej chacie składał się z gorącej zupy, umieszczonej w naczyniu na środku stołu, misy z kaszą i żytniego chleba. Stół stał w ozdobionym ikonami rogu chaty. Chłopi wierzyli bowiem, że stół z chlebem był „ołtarzem”, bez niego zaś zwykłą deską. Spożywali oni bogaty w składniki odżywcze ciężki chleb żytni. Główną rośliną konsumpcyjną uprawnianą na terenie Rosji w XVII wieku było bowiem żyto, które zajmowało 50% areału uprawnego, albowiem dobrze znosiło niskie temperatury, w porównaniu do pszenicy wymagało mniejszej ilości opadów i płytszej orki, lepiej rosło na tamtejszych glebach bielicoziemnych i lepiej konkurowało z chwastami. Biały chleb (bułka) nie był znany chłopstwu, można go było kupić jedynie w miastach u francuskich i niemieckich piekarzy.
Do gotowania gospodyni służyło zaledwie kilka garnków i rondli oraz olbrzymi piec, który ze względu na swą konstrukcję nadawał się do powolnego i długotrwałego gotowania zup, potraw jednogarnkowych i kaszy, stanowiących podstawę chłopskiego jadłospisu. Każdy członek rodziny miał własną łyżkę do jedzenia, zaś potrawa była umieszczona w jednym, wspólnym naczyniu, do którego każdy sięgał swoją łyżką. Osobiste łyżki były bogato rzeźbione lub malowane techniką chochłomy. Wspólne jedzenie pozwalało zaoszczędzić na kupowaniu i myciu dodatkowych naczyń stołowych. Również gość był proszony o wzięcie udziału we wspólnym posiłku. W tym czasie na stole pojawiły się także nowe, bardziej wymyślne potrawy postne.
Kulinarne tradycje staromoskiewskie były tak silnie zakorzenione, że przetrwały aż do początku XX wieku w historycznej dzielnicy Moskwy Zamoskworieczje, pomimo że dominująca kuchnia zmieniła się do tego czasu aż trzykrotnie. W XIX wieku w tej dzielnicy Moskwy, położonej w stosunku do Kremla na drugim brzegu rzeki Moskwy, osiedlali się bogaci kupcy m.in. Paweł Trietjakow.
Kuchnia za panowania Piotra Wielkiego i Katarzyny Wielkiej.
Za sprawą Piotra I, który ukierunkował Rosję na Zachodnią Europę i nakazał wzorować się na zachodnioeuropejskich obyczajach kulinarnych, w tradycyjnej kuchni rosyjskiej dokonały się duże zmiany, a Piotr I bywa z tego powodu nazywany reformatorem kuchni. Władca przywiózł ze swoich zagranicznych wojaży i spopularyzował wśród naśladujących go możnowładców włoskie makarony i twarde sery holenderskie, co w późniejszym okresie zaowocowało rozwojem serowarstwa i powstaniem pierwszej fabryki makaronu w 1790. Przeszczepił też na grunt rosyjski obyczaj picia filiżanki kawy po obiedzie oraz picie napoi alkoholowych w zajazdach, w których można było przy trunku posiedzieć i porozmawiać wspólnie z przyjaciółmi i znajomymi. Nie przyjęło się natomiast w Rosji picie gorącej czekolady. Z Niderlandów Piotr I przywiózł też ziemniaki i kazał brać przykład z kuchni holenderskiej – ściany pomieszczenia miały być białe i miał panować nienaganny porządek. Holenderski piec nie nadawał się jednak do gotowania tradycyjnych potraw rosyjskich. Piotrowi I przypisuje się wprowadzenie mody na kubki ozdobione portretem właściciela. Dzięki niemu na dworze rosyjskim podczas przyjęć zaczęła obowiązywać etykieta stołowa, czyli zasady kulturalnego jedzenia przy stole, mówiły one m.in. o myciu rąk przed jedzeniem, niejedzeniu „jak świnia”, niemachaniu nogami pod stołem, nieczyszczeniu zębów nożem, niewycieraniu ust ręką, nieoblizywaniu palców, niegryzieniu kości, oraz o wytarciu rąk i twarzy po posiłku itp.
Ten etap rozwoju kuchni rosyjskiej rozpoczął się na przełomie XVII i XVIII wieku. Trwał do początku XIX wieku. W tym czasie doszło do dalszego, radykalnego pogłębienia się różnicy pomiędzy kuchnią klas panujących a tradycyjną kuchnią prostego ludu. Cechą charakterystyczną kuchni rosyjskiej elity w XVIII wieku było przejmowanie zachodnioeuropejskich tradycji kulinarnych. W XVII wieku kuchnia elit utraciła narodowy charakter. Otwarcie, a czasami nawet w demonstracyjny sposób zrywano z rosyjskimi tradycjami kulinarnymi. W drugiej połowie XVIII wieku te nawyki i brak szacunku dla narodowej kuchni w różnym stopniu przejęła reszta szlachty.
Za panowania Piotra Wielkiego zamożna elita sprowadzała do siebie kucharzy i szefów kuchni z krajów niemieckich, Holandii i Austrii, natomiast za panowania Katarzyny Wielkiej wśród elity nastała moda na kucharzy francuskich, a nawet angielskich. Nowe potrawy, między innymi z mięsa mielonego, jak i desery z Paryża, gościły na stołach majętnych mieszkańców Moskwy i Sankt Petersburga. Zakąski stały się w tym czasie całkiem osobnym od obiadu daniem na stole elity arystokratycznej i rządzącej. Do dotychczasowych tradycyjnych zakąsek (mięsa w galarecie, szynki, bużeniny, kawioru, bałyku i solonych ryb o czerwonym mięsie) bogaci Rosjanie dołączyli m.in. niemieckie kanapki oraz francuskie i holenderskie sery. Obok dotychczas przyrządzanych ryb rzecznych na stole zaczęły gościć ryby morskie z Atlantyku i Bałtyku. Pod koniec XVIII wieku liczni przedstawiciele zamożnej arystokracji i możnowładcy zaczęli zamawiać w Paryżu z dostawą do Petersburga i Moskwy wyroby cukiernicze – słodkie wypieki i słodycze. Niektórzy nawet specjalnie jeździli do Paryża, aby degustować tam potrawy i drinki.
Na początku XVIII wieku sprowadzone do Rosji ziemniaki wyparły rzepę jako źródło skrobi. Jedynie w północnej części Rosji aż do końca XVIII wieku rzepa (w postaci purée lub gotowana z mięsem) była spożywana w dużych ilościach, pokrywając znaczną część dziennego zapotrzebowania energetycznego. W tym samym czasie oprócz ziemniaków dotarły do Rosji także inne produkty spożywcze z Nowego Świata, m.in. pomidory, papryka, słonecznik i czekolada. Do menu przeniknęły potrawy z mięsa mielonego: kotlety, zapiekanki, pasztety i rolady. Na stole zaczęło gościć masło śmietankowe. Z obcych kuchni zostały też zapożyczone zupy: mleczna, warzywna i zupy krem o gładkiej, homogenicznej konsystencji uzyskanej przez przetarcie lub współcześnie przez zmiksowanie składników po ugotowaniu. Nie tylko obca receptura kucharska, ale również nakrycia stołowe, sztućce, technologia kulinarna i połączenia produktów, charakterystyczne dla kuchni francuskiej, niemieckiej, angielskiej, szwedzkiej i niderlandzkiej, dotarły do Rosji przez zagranicznych kucharzy i zadomowiły się w kuchni rosyjskiej. W późniejszym okresie europejscy kucharze najwyższej rangi, pracujący dla rosyjskiej arystokracji, przekształcili lokalne produkty i chłopskie potrawy w "haute cuisine". Na przykład kucharze francuscy dodawali do uchy ziemniaki, marchewkę, kaszę, kawałki mięsa z kury lub indyka oraz pod koniec gotowania masło, a nawet pokrojone świeże pomidory. Francuski wariant uchy nie przyjął się wśród prostego ludu. Swoją działalnością zagraniczni kucharze, głównie francuscy, wywarli wpływ na kształt kuchni rosyjskiej.
Z napojów alkoholowych na stołach pojawiły się: ratafia i nalewka Jerofieicz. Od czasów Piotra I na popularności coraz bardziej zyskiwały ciężkie wina węgierskie i wina reńskie, które były preferowane względem lekkich win francuskich i włoskich. Z tego okresu pochodzi też powiedzenie „Pij do dna”.
Kuchnia petersburska.
W latach 1712–1918 Petersburg był stolicą Imperium Rosyjskiego. W ostatnim ćwierćwieczu XVIII wieku Sankt Petersburg pełnił także rolę lidera kulinarnego – pracowali tam wybitni francuscy kucharze zatrudniani przez elitę. Pod koniec XVIII wieku dobiegł też końca jednokierunkowy napływ zachodnioeuropejskich nowinek i technologii kulinarnych, i rozpoczął się proces dopasowywania tych innowacji do warunków rosyjskich, przy czym nowości kulinarne z dworu carskiego najpierw pojawiały się na stole stołecznej arystokracji i wysokiej rangi urzędników państwowych, aby następnie stopniowo docierać na stoły coraz to niższych warstw społecznych.
W XVIII wieku istniał już duży wybór wypieków, w tym wszelakich słodkich bułeczek, które sprzedawcy roznosili po rynku, na bazarach i sprzedawali jeszcze ciepłe. W końcu XVIII wieku i na początku XIX wieku pojawiły się też nowe potrawy. Zaczęto również wytwarzać czekoladowe słodycze na wzór francuskich, które do tej pory były jedynie sprowadzane. Czekoladki pakowano w ozdobne pudełeczka nazywane z języka francuskiego bombonierkami (ros. бонбоньерка). Pięknie opakowane czekoladki w pudełku z kokardą były artykułem luksusowym. Czekoladki sprzedawano na sztuki, a nie na wagę. Pojawił się zwyczaj wręczania bombonierki w podarunku, np. na urodziny, gdy przychodziło się do kogoś w odwiedziny, a nawet jako łapówki. Damy mogły otrzymać przez posłańca czekoladowe „słodycze z niespodzianką” (ros. конфеты с сюрпризом), czyli ukrytym drogocennym drobiazgiem od adoratora. Picie gorącej czekolady było przywilejem jedynie arystokracji. Na popularności zaczęła natomiast zyskiwać kawa, szczególnie w Petersburgu, podczas gdy w Moskwie preferowano picie herbaty. Cukier i czekoladki pozostawały artykułami drogimi aż do upowszechnienia produkcji cukru z buraków w europejskich cukrowniach.
W latach 90. XVIII wieku wiele książek kucharskich, w których przepisy na rosyjskie potrawy stanowiły znikomą część wśród przepisów zagranicznych, zostało przetłumaczonych z języka niemieckiego i francuskiego. Dopiero po wojnie napoleońskiej z 1812, wzrost patriotyzmu w kraju i sprzeciw kręgów słowianofilskich przeciwko masowym wpływom zagranicznym sprawiły, że niektórzy przedstawiciele warstw uprzywilejowanych ponownie skłonili się ku narodowej kuchni rosyjskiej. Pomimo wysiłków patriotów rosyjskich, aby ocalić od zapomnienia bogactwo potraw narodowej kuchni, wiele przepisów bezpowrotnie zaginęło. Wasilij Lewszyn w książce pt. "Rosyjska kuchnia" (ros. Руская поварня) z 1816 roku zebrał zachowane wśród prostego ludu przepisy na chłopskie potrawy. W przedmowie do książki Lewszyn skrytykował kuchnię francuską za zakłócanie czystości rosyjskiego smaku, za wprowadzanie niepotrzebnej kompleksowości, obcych i trudnych do nabycia składników oraz za nadmiar trudnych do strawienia przypraw. Uważał, że kuchnia francuska stanowi zagrożenie dla narodowej kuchni rosyjskiej.
W XIX wieku w Petersburgu powstawały i stamtąd rozchodziły się na całe imperium nowe trendy kulinarne, podczas gdy stara stolica, Moskwa, pozostała wierna poprzednim, moskiewskim tradycjom kulinarnym. W rozwoju kuchni rosyjskiej tego okresu niebagatelną rolę odegrał legendarny kucharz francuski Marie-Antoine Carême, który przybył do Rosji na osobiste zaproszenie generała Piotra Bagrationa – wielkiego konesera sztuki kulinarnej. W tym okresie powrócono do starego rosyjskiego sposobu podawania jedzenia na stół, który polegał na serwowaniu tylko jednego dania jednocześnie zamiast zapożyczonej z kuchni francuskiej metody, stosowanej w XVII i XVIII wieku, polegającej na jednoczesnym wystawianiu na stół wszystkich potraw. Poza tym znacznie ograniczono liczbę potraw konsumowanych podczas jednego posiłku. Zaczęto też stosować odpowiednią kolejność podawania potraw do stołu podczas obiadu, na przemian serwując potrawy ciężkostrawne oraz lekkostrawne i pobudzające apetyt. Zaprzestano również podawać drób i zwierzęta w całości. Mięso podawane na stół było już porcjowane. Potrawy z mielonego lub ubijanego mięsa, które zajmowały ważne miejsce na stołach elit w XVIII wieku, francuscy kucharze zaczęli zastępować różnego rodzaju kotletami z całych kawałków mięsa, z baraniny lub wieprzowiny z kostką, befsztykami i antrykotami, jako bardziej naturalnymi i bliskimi narodowej kuchni. Starano się popularyzować ziemniaki, które dotarły do Rosji w latach 70. XVIII wieku, w postaci dodatku do mięsa. „Rosyjscy” kucharze francuscy usiłowali wyeliminować ciężkostrawność niektórych potraw rosyjskich, np. zrezygnowali z zagęszczania szczi bezsmakową mąką rozrobioną w wodzie. Zaproponowali, aby kwaśne ciasto żytnie w pi(e)rogach zastąpić delikatniejszym średnio drożdżowym ciastem francuskim z mąki pszennej. Wprowadzili też szybszą metodę przyrządzania ciasta drożdżowego z prasowanych drożdży bez zaparzania. Szkole francuskiej kuchnia rosyjska zawdzięcza także umiejętność łączenia różnych składników w przepisach kulinarnych (sałatki, winegret, garnirowanie) i dokładne dozowanie, które wcześniej nie były stosowane, oraz zapoznanie z nieznanymi zachodnioeuropejskimi narzędziami i urządzeniami kuchennymi.
Kuchnia w XIX wieku.
Pod koniec XVIII wieku i na początku XIX wieku w wyższych kręgach społecznych wprowadzono menu, czyli możliwość dokonania wyboru i zamówienia danej potrawy, obrusy na stołach były białe i pokryte bezbarwnym woskiem, a służący natychmiast wycierali ewentualne plamy, goście dysponowali serwetkami, które ochraniały ubranie przed poplamieniem w czasie posiłku, na stole stawiano naczynka na musztardę i sosjerki, wino przelewano do ozdobnych butelek z dekoracyjną zatyczką, do herbaty dodawano likieru, koniaku lub rumu, obowiązywały surowe zasady etykiety. Kucharze zaczęli specjalizować się w gotowaniu danego typu potraw, np. byli kucharze od potraw mięsnych, od potraw z ryb czy wyłącznie od sałatek. Powstałe warstwy społeczne (wielmożowie, szlachta, kupcy, mieszczanie, żołnierze i chłopi) wykształciły własne specyficzne zwyczaje kulinarne, np. śniadanie wielmoża było spożywane między godziną 8 a 9 i składało się z gorącego mleka, herbaty lub kawy, chleba z masłem śmietankowym, miodu, jaj, kaszy i konfitur; wśród wielmożów i szlachty za niekulturalne uznawano dmuchanie na gorącą herbatę lub jej przelewanie w celu ostudzenia, podczas gdy kupcy przelewali herbatę na spodeczek i pili ze spodka lub dmuchali i głośno gryźli kawałki cukru; biedniejszych od szlachty i kupców mieszczan nie było stać na zakup mięsa, jedli więc głównie szczi, kasze, postne pi(e)rogi i ziemniaki, na śniadanie pili czaj, ale nie zawsze mogli pozwolić sobie na wystarczającą ilość cukru, stąd kawałek cukru trzymano w buzi i rozgryzano dopiero przy ostatniej szklance herbaty; również chłopi jedli mało mięsa, ich jadłospis opierał się na kaszach z masłem postnym i szczi z zacierkami z żytniej mąki, wypiekali też pi(e)rogi z jagodami, kapustą lub grzybami, uzupełniali dietę rzecznymi rybami, biały chleb i jajecznicę jedli jedynie od święta, czarny chleb żytni z czosnkiem i solą popijali zimnym mlekiem; kuchnia w armii serwowała w koszarach przede wszystkim różne rodzaje kasz z kawałkami mięsa, szczi z mięsem, ser, śledzie i inne ryby oraz owocowy kompot, inaczej przedstawiało się menu na balach oficerskich.
W XIX wieku w domach arystokratów rosyjskich do łask powróciła kuchnia tradycyjna. Francuscy kucharze starali się nadać tradycyjnym potrawom bardziej wyrafinowany smak, aby to osiągnąć zaprzestali dodawać mąkę do zup i zastąpili kwaśne ciasto żytnie delikatniejszym ciastem z mąki pszennej. Jako przystawkę do dania głównego popularyzowano ziemniaki, a zamiast potraw z mięsa mielonego serwowano mięso w bardziej naturalnej postaci: befsztyków, kotletów i porcji mięsa z kością.
Podczas gdy kuchnia najwyższych klas społecznych w dalszym ciągu ulegała udoskonaleniu i wysublimowaniu, na prowincji w dworkach trwał aż do lat 70. XIX wieku spontaniczny proces zbierania przepisów na zapomniane narodowe potrawy, których twórcami byli utalentowani, lecz nieznani pańszczyźniani kucharze. Po zniesieniu pańszczyzny w 1861 narodowa kuchnia była wytrwale praktykowana w domach kułaków oraz drobnych i średnio zamożnych kupców, a jej repertuar został wzbogacony. W latach 70. i 80. XIX wieku rosyjska kuchnia narodowa uległa udoskonaleniu, a w restauracjach znajdywali zatrudnienie utalentowani kucharze z ludu.
W XIX wieku kuchnia francuska w dalszym ciągu dominowała w Petersburgu – dyplomatycznej stolicy kraju, podczas gdy w Moskwie – dawnej stolicy – pozostawali bardziej wierni rosyjskim tradycjom gastronomicznym. Obie kuchnie, tradycyjna rosyjska i zapożyczona francuska, współistniały obok siebie. W bogatych domach zatrudniano zarówno zawodowych kucharzy francuskich, jak i rosyjskich, aby francuskie i rosyjskie potrawy były obecne w menu. Tradycyjne potrawy były spożywane w domach na co dzień, zaś francuskie na oficjalnych wystawnych bankietach. Wszelkie zagraniczne towary i usługi były uważane za symbol statusu społecznego. Jednocześnie zamożni Rosjanie zabierali ze sobą do europejskich kurortów rodzimych kucharzy, aby gotowali dla nich typowo rosyjskie potrawy (botwinkę, barszcz, wareniki), gdy mieli na nie chęć, a których nie potrafili przyrządzić kucharze zagraniczni.
Dzięki intensywnemu rozwojowi kolei żelaznej i sieci dróg w latach 70. XIX wieku poprawiła się komunikacja pomiędzy różnymi, nawet odległymi terytoriami w Rosji, to z kolei przyczyniło się do zetknięcia ze sobą regionalnych kuchni oddalonych od siebie obszarów i stworzyło nowe perspektywy rozwoju. W ten sposób Rosjanie poznali m.in. miód i kumys z Baszkortostanu, mięso renifera z okolic Murmańska, uralskie i syberyjskie pielmieni, dońskie pi(e)rogi-kurniki, potrawy z dziczyzny stepowej (frankolin obrożny, drop zwyczajny, strepet), dalekowschodnią rybę gorbuszę, czerwoną ikrę z ryby kety i solone rydze z Kargopola. Ze względu na wzrost zainteresowania tradycyjną kuchnią i zbliżenie pomiędzy tradycyjnymi kuchniami różnych regionów ten okres w kuchni rosyjskiej jest nazywany kuchnią trójjedynego narodu rosyjskiego. Tym niemniej narodowej kuchni rosyjskiej udało się zachować swoją pierwotną podstawę i najbardziej charakterystyczne cechy, pomimo wszystkich obcych i regionalnych wpływów. Na rosyjskim stole tradycyjnie gościły: chleb, bliny, pi(e)rogi, kasze, zupy i zakąski – od podania których dawnej rozpoczynał się każdy posiłek, różnorodne potrawy z ryb i leśnych grzybów, oraz kiszone warzywa i grzyby, zaś od święta dziczyzna i pieczony drób. W ramach deseru na stole stawiano konfitury, pierniki i kulicze.
XIX wiek charakteryzował się również rozkwitem popularności zajazdów (ros. трактир) oraz restauracji, o ile w zajazdach, serwujących jadło zbliżone do domowego, spotykali się wyłącznie mężczyźni, głównie kupiectwo, o tyle do restauracji chadzały także kobiety w towarzystwie kawalerów. Restauracje, obok potraw z menu rosyjskiego, oferowały także potrawy z menu zachodnioeuropejskiego: lody, blamanże, suflet i galaretki. W restauracjach klientów obsługiwali zawodowi kelnerzy, którzy ukończyli szkołę dla kelnerów. W zajeździe, w którym jedzenie było znacznie tańsze niż w restauracji, a od obsługujących nie wymagano ukończenia szkoły kelnerskiej, można było zamówić zakąskę, na którą składała się porcja wódki, kiszony ogórek, szynka lub wędzona ryba np. jesiotr, i obiad, na który oferowano gorącą uchę, solankę, razsolnik lub botwinkę, pi(e)rogi np. rastiegaje, mięsa i kasze, a na koniec posiłku wypić herbatę z cukrem. W latach 20. XIX wieku Francuz Tranquille Yard – szef kuchni i handlowiec – otworzył w Moskwie restaurację „Jar” (ros. ресторан Яр), oferującą gościom kuchnię francuską. Restauracja mieściła się początkowo w budynku przy prestiżowej ulicy Kuznieckij Most, u zbiegu z ulicą Nieglinnaja, w 1848 została przeniesiona do Sadu Ermitaż przy ulicy Pietrowka, lecz wkrótce ponownie została przeniesiona jeszcze dalej do Parku Pietrowskiego, położonego przy obecnym prospekcie Leningradzkim. Atrakcją dla gości była muzyka i śpiew cygański. Wkrótce „Jar” stał się ulubionym miejscem spotkań dla rosyjskiej inteligencji i arystokracji. W „Jarze” bywał między innymi Aleksander Puszkin, Anton Czechow, Iwan Bunin, Aleksandr Kuprin oraz Grigorij Rasputin. Restauracja funkcjonowała do wybuchu rewolucji. Została ponownie otwarta w 1952 w Hotelu Sowietskij, mieszczącym się w gruntownie przebudowanym dawnym budynku (współczesny adres: Prospekt Leningradzki 32/2). Innymi legendarnymi przedrewolucyjnymi moskiewskimi restauracjami były również: „Słowiański Bazar” i „Braga” (zajmująca od ponad 100 lat gmach przy ulicy Stary Arbat, na początku XX wieku przemianowana przez nowego właściciela na „Pragę”).
W 1861 ukazała się książka kucharska Jeleny Mołochowiec, przeznaczona dla gospodyń domowych z wyższych sfer, pt. "Prezent dla młodych gospodyń" (ros. Подарок молодым хозяйкам), która zawierała ponad tysiąc przepisów na luksusowe potrawy, rady dotyczące przechowywania i konserwowania żywności, oraz dawała wgląd w ówczesne zwyczaje kulinarne i organizację pracy w kuchni, włącznie z zarządzaniem służącymi.
Już w 1873 Lew Tołstoj zwrócił uwagę na głód panujący w okolicach Samary, gdzie mieściła się jego posiadłość. Wiele lat później, w 1892, gdy panowała tam klęska głodu, Tołstoj zamieścił w moskiewskiej gazecie artykuł poświęcony ludziom umierającym z braku pożywienia, wzywając rząd do zakupienia zboża poza granicami i wydawania bezpłatnych posiłków dla mieszkańców wiosek dotkniętych głodem. Sam zaangażował się w pomoc i pozostał na terenie objętym klęską aż do 1893, kiedy nowe dobre zbiory pozwoliły pokonać głód.
Przez wieki dieta chłopska praktycznie się nie zmieniała. W XIX wieku obiad chłopa lub robotnika często składał się z gorącej szczi lub innej zupy oraz z pół kilograma do kilograma czarnego żytniego chleba. Do wybuchu rewolucji w 1917 głównie rodzina carska, arystokraci, wysocy rangą urzędnicy państwowi i bogaci kupcy mogli delektować się wykwintnym jedzeniem. Rewolucja październikowa zmieniła sytuację ekonomiczną i podejście ideologiczne, także spojrzenie na eleganckie jedzenie – jeden z symboli obalonego porządku – uległo zmianie. Rozpoczął się propagandowy atak na luksusową konsumpcję, wykorzystujący skrajny purytanizm nacjonalistyczny i mściwość ruchu antysnobistycznego. Panujące wówczas nastroje społeczne opisał w dwuwierszu Władimir Majakowski:
Kuchnia radziecka.
W procesie tworzenia nowej kuchni – kuchni ludzi żyjących w Związku Socjalistycznych Republik Radzieckich – nadrzędną rolę odegrał Anastas Mikojan. Z jednej strony władza radziecka starała się wykorzenić burżuazyjne naleciałości kulinarne, a z drugiej strony upowszechnić niektóre potrawy, opracowane przez francuskich kucharzy pracujących dla rosyjskiej elity, które przed rewolucją nie były dostępne szerokim masom społeczeństwa. Przykładem burżuazyjnego trunku, który dotarł do ludu z miast i wsi, jest radziecki „szampan”, a przykładem potrawy – sałatka Oliviera, aczkolwiek w uproszczonej wersji.
W 1939 ukazało się pierwsze wydanie bogato ilustrowanej książki kucharskiej, opracowanej przez pracowników Ministerstwa Rolnictwa i Żywności oraz Anastasa Mikojana, pt. "Książka o smacznym i zdrowym jedzeniu". Za wydanie kanoniczne uważa się to z 1952. Książka podkreślała znaczenie zdrowego odżywiania, zawierała podstawowe informacje na temat żywności i produktów spożywczych, porady praktyczne dotyczące organizowania pracy w kuchni i nakrywania do stołu, przykładowe menu na wszystkie sezony oraz liczne przepisy kulinarne. Przez kilka pokoleń inspirowała i doradzała kobietom zamieszkałym w 15 republikach radzieckich; zabierali ją ze sobą nawet Żydzi emigrujący w latach 70. XX wieku. Praktycznie co roku były publikowane jej zaktualizowane wydania. Pełny asortyment składników, wchodzących w skład potraw, nigdy nie był dostępny w sklepach dla przeciętnego obywatela ZSRR. Obecnie książka jest uważana za jeden z symboli ówczesnej propagandy, lecz pomimo tego, jak również konkurencji ze strony nowoczesnych książek kucharskich, nadal cieszy się w Rosji popularnością.
We wczesnym okresie istnienia ZSRR powtarzały się kryzysy agrarne. Pola uprawne były zrujnowane po pięciu latach wojny domowej, która nastała po rewolucji. Brakowało podstawowych artykułów spożywczych: mąki i chleba; mięso było praktycznie nie do kupienia. Pierwsza klęska głodu miała miejsce w latach 1921–1923. W odpowiedzi rząd radziecki wprowadził reformy NEP, aby odbudować gospodarkę narodową ze zniszczeń. Bardziej rynkowe mechanizmy doprowadziły po dwóch, trzech latach do poprawy zaopatrzenia w artykuły spożywcze. W końcu 1929 NEP zastąpiono kolektywizacją rolnictwa. Słabe zbiory zboża w 1932 i 1933 (spowodowane suszą w 1931 oraz suszą w jednych regionach i nadmiarem opadów w większości innych regionów w 1932), czynniki ludzkie (zbyt wysokie obowiązkowe dostawy rządowe pozostawiające ludziom na wsi zbyt mało pożywienia oraz za mało paszy dla zwierząt gospodarskich; słaba wydajność pracy i zaniedbywanie obowiązków gospodarskich w kołchozach i sowchozach), techniczne (niewystarczająca ilość siły pociągowej do obróbki pól: za mało traktorów lub koni, brak części zamiennych i benzyny, osłabienie niedożywionych koni zaprzęgowych) oraz środowiskowe (degradacja gleby, zarażenie pasożytami upraw, plaga myszy i innych szkodników, zachwaszczenie pól) – doprowadziły do tragicznej w skutkach fali wielkiego głodu, która objęła swoim zasięgiem nie tylko terytorium Ukraińskiej Socjalistycznej Republiki Radzieckiej, ale także inne obszary ZSRR, a nawet armię. W 1932 i 1933 z niedoborami żywności borykali się wszyscy na wsi i w mieście, a rząd nie dysponował własnymi środkami, aby złagodzić ten tragiczny stan. Również podczas II wojny światowej Rosjanie umierali z głodu, w tym wielu mieszkańców Leningradu w czasie trwającej 900 dni blokady miasta. Trzecia z kolei klęska głodu miała miejsce w latach 1946–1947.
W związku z powyższym, głównym przedsięwzięciem Mikojana, jako komisarza ludowego przemysłu spożywczego, którym został w 1934, było zapewnienie wyżywienia ludziom w całym kraju, który borykał się z poważnymi problemami żywnościowymi. W tym celu w 1936 odwiedził Stany Zjednoczone, gdzie spędził dwa miesiące, aby zapoznać się z amerykańskim doświadczeniem w zakresie przemysłu spożywczego i żywienia zbiorowego. W latach 30. XX wieku w ZSRR rozpoczęto budowanie nowoczesnych zakładów przemysłu spożywczego, m.in. do produkowania nabiału, przetworów mięsnych, konserwowanych ryb, mięsa, warzyw i owoców oraz mleka skondensowanego. Dzięki staraniom Mikojana obywatele radzieccy mieli tanie, maszynowo produkowane lody, poznali sok pomidorowy, a od 1937 na ulicach większych miast zaczęto sprzedawać na wzór amerykański ciepłe kotlety w bułce, jednak wojna przeszkodziła w ugruntowaniu tej kulinarnej nowości.
W drugiej połowie lat 50. poprawiło się zaopatrzenie w sklepach spożywczych. Ostatecznie zakończono też racjonowanie żywności. Wzrost dochodów przeciętnych obywateli umożliwił zakup bardziej urozmaiconej i lepszej jakościowo żywności. Gotowanie w domu było dla wielu ludzi sposobem na wzbogacenie diety, albowiem jedzenie w lepszych restauracjach było zbyt drogie, a same restauracje nieliczne, zaś posiłki oferowane w stołówkach pracowniczych często niesmaczne. Z myślą o gospodyniach domowych i kucharzach wydawano wiele książek kucharskich, aby sprostać popytowi na nowe interesujące potrawy, który pojawił się po przezwyciężeniu wojennego głodu i powojennych trudności z zaopatrzeniem w artykuły spożywcze. Przepisy kulinarne ukazywały się również w czasopismach kobiecych („Robotnica”, „Radziecka Kobieta”), gazetach („Wieczorna Moskwa”), a nawet kalendarzach, i były chętnie kolekcjonowane. Na początku lat 70. w wielu domach można było znaleźć trzy lub cztery duże publikacje kulinarne. Edukacja kulinarna oraz zasady savoir-vivre’u nakrywania, podawania do stołu, jedzenia oraz picia, były postrzegane jako ważna część ogólnej edukacji kulturalnej.
Głównym zbożem, uprawianym zarówno na słabo nasłonecznionych terenach północnych, jak i na suchych obszarach, był jęczmień, który dobrze znosi zarówno wczesne przymrozki, jak i niedobory wody. Najważniejszą rolę odgrywała pszenica, jej uprawy pokrywały w latach 60. i 70. ponad 50% całego areału zbóż, ale z powodu wrażliwości na niskie temperatury i zakwaszenie gleby mogła być uprawiana głównie na wybranych obszarach lasostepów i stepów.
Przez ponad 70 lat istnienia ZSRR obchody świeckich uroczystości zakorzeniły się w społeczeństwie, szczególnie uroczyście obchodzono 1 Maja, Dzień Zwycięstwa, Nowy Rok – uważany przez Rosjan za święto rodzinne oraz urodziny – dzień ulubiony przez dzieci. Święta religijne (Wielkanoc i Boże Narodzenie wypadające według kalendarza juliańskiego, którym w dalszym ciągu posługuje się Rosyjski Kościół Prawosławny, 7 stycznia) były obchodzone jedynie przez osoby wierzące. W odświętnym dniu na stole pojawiały się ulubione potrawy tradycyjne. Przygotowania rozpoczynały się często już tydzień wcześniej. Na stole nakrytym białym obrusem układano talerze z zakąskami, wędlinami, sałatkami, kiszonymi warzywami i chlebem, a między nimi ustawiano butelki z wódką, winem i szampanem oraz kryształowe kieliszki i najładniejsze filiżanki z kredensu. Przyjęcie rozpoczynało się od wzniesienia toastu na cześć gospodarza lub honorowego gościa. Na zakończenie imprezy podawano gorącą herbatę i deser.
W kuchni rosyjskiej zadomowiły się potrawy charakterystyczne dla kuchni innych narodów, wchodzących w skład ZSRR, np. kurczak tabaka, pilaw, szaszłyki oraz czeburek. Wywodzący się z kuchni tatarskiej czeburek należy do najpopularniejszych potraw typu "fast food". Białorusini i Ukraińcy spopularyzowali soloną świńską słoninę (ros.сало).
Ulubionymi potrawami były:
W latach 80. ludność ponownie miała problemy z nabyciem w sklepach wystarczającej ilości żywności, spowodowane niewystarczającą w stosunku do potrzeb produkcją rolną.
Poza domem na szybko i tanio Rosjanie mogli posilić się w samoobsługowych stołówkach "stołowaja" lub publicznych jadalniach zwanych "zakusocznaja", albo lokalach gastronomicznych noszących nazwę pochodzącą od głównie podawanego tam dania: bliniarniach, szaszłykarniach, barach sprzedających pielmieni, pi(e)rożki lub parówki w cieście (sosiski) czy budkach lub kawiarniach oferujących słodkie pyszki. W ZSRR nie było zachodnich fast foodów.
Współczesna kuchnia.
W dalszym ciągu dla większości obecnie żyjących Rosjan kuchnia tradycyjna i kuchnia radziecka stanowią podstawę współczesnej sztuki kulinarnej. Radzieckie tradycje kulinarne pozostają popularne nie tylko w małych prowincjonalnych miastach, ale także w dużych miastach w dobrze sytuowanych rodzinach. Deficyty artykułów spożywczych w czasach ZSRR, które były przyczyną frustracji, aktualnie stały się obiektem wspomnień. Krążą też mity na temat radzieckiej prostej zdrowej żywności o naturalnym smaku. Potrawy radzieckie przygotowane w domu przez rodziców są chętnie spożywane przez nowe pokolenia Rosjan urodzonych już po rozpadzie ZSRR. Mijający entuzjazm z lat 90. XX wieku dla pięknie opakowanych i importowanych z Zachodu towarów spożywczych, ustąpił miejsca tęsknocie za czasami radzieckimi, w tym także za towarami z tamtego okresu. Około 3000 byłych radzieckich artykułów spożywczych cieszy się stałą popularnością wśród teraźniejszych konsumentów. Niektóre towary otrzymały nowy wzór opakowań, podczas gdy inne są pakowane w dawnym stylu radzieckim. Rosjanie nadal preferują kwaśny chleb żytni, szczególną popularnością cieszy się chleb borodiński. Chętnie piją kefir, jedzą kasze i stosują w kuchni kwaśną śmietanę. Obiad rozpoczynają od zjedzenia zimnej zakąski, po której jedzą gorącą zupę, np. barszcz lub szczi. Na drugie danie składa się porcja mięsa lub ryby, ziemniaki, makaron lub ryż, a do popicia jest herbata albo kompot.
Współczesna kuchnia rosyjska łączy w sobie elementy tradycyjnych kuchni z różnych odległych obszarów: terytorium nad Morzem Bałtyckim (skąd pochodzi stosowanie masła, śmietany i jaj), rejonów górskich na granicy z Chinami (standardem są tu potrawy z jagnięciną i sfermentowane mleko klaczy), aż po Morze Ochockie, gdzie lokalnym przysmakiem jest bałyk i szpik kostny jesiotra, oraz rejony poza kołem podbiegunowym, których mieszkańcy tradycyjnie sporządzają z surowych ryb stroganinę. Ważne miejsce w kuchni rosyjskiej odegrała kuchnia gruzińska, z której zaadaptowali do swojej kuchni, charakteryzującej się łagodnym smakiem, pikantne szaszłyki, kurczaka-tabakę i charczo.
31 stycznia 1990 w centrum Moskwy otwarto pierwszy w Rosji bar szybkiej obsługi typu McDonald’s. Od tego momentu rynek barów szybkiej obsługi rozwija się, nie tylko w większych miastach, ale także regionalnie, a popularność fast foodów wzrasta. Obecnie działa około 12 dużych sieci barów szybkiej obsługi, zarówno zagranicznych, jak i rodzimych, które oferują klientom tradycyjne potrawy, np. Teremok – m.in. rosyjskie bliny, Kroszka-Kartoszka – m.in. pieczone ziemniaki z dodatkami podane w upieczonej skórce. Bliny, hamburgery, kurczak, pizza i pieczone ziemniaki należą do najpopularniejszych szybkich dań. Bary rodzimych i zagranicznych sieci można znaleźć w hipermarketach i centrach handlowych. Rosjanie przychodzą do barów szybkiej obsługi nie tylko po to, aby zjeść coś na szybko podczas robienia zakupów jak Amerykanie, ale zwykle w celach towarzyskich. Bary, w których można usiąść przy stoliku, są popularnym miejscem spotkań młodych ludzi w celu wspólnego spędzenia czasu. Pod koniec 2010 w Rosji było 270 restauracji typu McDonald’s, z czego 91 w Moskwie. Rośnie także popularność kawiarni, szczególnie wśród mieszkańców największych rosyjskich miast. Typowa rosyjska kawiarnia różni się od standardu zachodniego, albowiem rosyjski klient preferuje większy wybór napojów, dań deserowych, tortów, ciast i ciasteczek. W Moskwie i Petersburgu nie brakuje restauracji haute cuisine ani zwyczajnych restauracji, także tych specjalizujących się w stekach, potrawach rosyjskich, włoskich, północnoamerykańskich i azjatyckich, w tym japońskich. Domową narodową kuchnię rosyjską można degustować w sieci rosyjskich restauracji o nazwie Jołki-Połki. Restauracje Jołki-Połki charakteryzują się ludowym wystrojem wnętrz, ludowymi strojami noszonymi przez kelnerów i kelnerki oraz akompaniamentem ludowej muzyki rosyjskiej.
Współczesna kuchnia rosyjska korzysta z szerokiego wyboru produktów mleczarskich, z których wiele było do niedawna nieznanych poza granicami Rosji. Mleko jest wykorzystywane do przyrządzania zup mlecznych i mlecznych deserów, zaś twaróg do robienia zapiekanek, syrników, soczników, watruszek i wareników. Obok mleka, kefiru i jogurtu w dalszym ciągu są popularne tradycyjne rosyjskie napoje mleczne:
Ważną rolę w przepisach kulinarnych odgrywa śmietana, którą dodaje się do zup (szczi i barszczu), sosów, podczas duszenia mięsa i ryb oraz do smarowania blinów.
Także współcześnie dania z drobiu zajmują honorowe miejsce na rosyjskim stole. Wykorzystywane są hodowlane kury, gęsi, kaczki i indyki, ale również dzikie ptactwo (jarząbek, głuszec, cietrzew, kuropatwa), które uchodzi za kulinarny delikates. Wśród mięs stosowanych w kuchni na pierwszym miejscu znajduje się wołowina. Do dań mięsnych podaje się gęsty sos tzw. wzwar, przygotowany na bazie warzyw i jagód. W rosyjskim menu nie może zabraknąć ryb, gotowanych, smażonych, pieczonych, faszerowanych kaszą czy duszonych w śmietanie. Sklepy oferują ryby świeże, chłodzone i mrożone, w całości lub porcjowane.
W rosyjskiej kuchni wykorzystuje się leśne grzyby, które po wysuszeniu służą jako element aromatyzujący sosy i potrawy, a także gotuje się z nich zupę grzybową. Ważna rola przypada w kuchni warzywom, które wchodzą w skład zakąsek, zimnych i gorących zup, sałatek oraz są podawane do drugiego dania. Niektóre tradycyjne potrawy można kupić w postaci gotowych mrożonych wyrobów, np. pielmieni, gołąbki, kotleciki mielone czy wareniki nadziewane farszem ziemniaczanym.
Konsekwencją zimnej wojny jest to, że kuchnia rosyjska nie jest – w porównaniu do kuchni europejskich czy azjatyckich – dobrze znana w Stanach Zjednoczonych. Słaba międzynarodowa opinia o kuchni rosyjskiej zwykle opiera się na negatywnych doświadczeniach z komercyjną kuchnią w okresie ZSRR. Do tej pory rosyjskim restauracjom "haute cuisine" w Nowym Jorku czy Paryżu nie udało się pokonać stereotypu o kapuście, kiełbasie i wódce.
Wpływ religii.
Rosyjski Kościół Prawosławny przez nakazy i zakazy związane z postem wywierał wpływ na kształtowanie się sztuki kulinarnej w Rosji od momentu przyjęcia chrześcijaństwa oraz przez cały okres trwania caratu. Cerkiew prawosławna wymagała od wierzących poszczenia przez około 200 dni w roku. Mięso mogło być spożywane przez zaledwie jedną trzecią dni w roku. Najważniejszym z czterech głównych okresów postnych był trwający 7 tygodni Wielki Post poprzedzający Wielkanoc. Zakaz spożywania mięsa, tłuszczy zwierzęcych i innych produktów pochodzenia zwierzęcego, w tym jajek, mleka, serów i innych produktów nabiałowych, w dni postne przyczynił się do powstania licznych potraw postnych, opartych na zbożach, warzywach, rybach, owocach i grzybach. Tłuszcze zwierzęce podczas postu były zastępowane olejami roślinnymi, konopnym i lnianym, a później słonecznikowym. Ortodoksyjnie wierzący i najubożsi powstrzymywali się także od jedzenia ryb w czasie postu. Niektórzy odmawiali sobie również wina i wódki, ale najczęściej nie stroniono od napojów alkoholowych. Od picia alkoholu całkowicie powstrzymywali się staroobrzędowcy. W kuchni potrawy były podzielone na mięsne i postne, czyli odpowiednie do spożywania podczas okresów postnych, które przeplatały się w kalendarzu z okresami ucztowania, czyli dniami mięsnymi. W miarę upływu czasu nakazy i zakazy religijne dotyczące postu nieco zelżały, np. w XIX wieku dozwolony został cukier, którego stosowanie było zakazane w XVII wieku ze względu na zwierzęce składniki stosowne do jego rafinacji, w dalszym ciągu wierni sumiennie pościli, ale robili to rzadziej, szczególnie tendencja ta dotyczyła klas wyższych. Okresy postne stały się czasem spożywania ryb, albowiem był to jedyny dozwolony rodzaj mięsa. Z biegiem lat praktycznie zanikł zwyczaj niejedzenia ryb w post, wierni zaczęli kojarzyć post z obecnością ryb na stole. Do dziś, w porównaniu do innych kultur, Rosjanie spożywają duże ilości ryb.
Pomimo nakazów i zakazów postnych kucharze przygotowywali eleganckie postne dania w domach arystokratów. Także w bogatych domach niearystokratycznych na stole gościło wykwintne menu, np. pieróg nadziewany jesiotrem i grzybami, zupa z głowy jesiotra, ziemniaki ze śledziem i kisiel żurawinowy, czy zupa śliwkowa z winem, szczupak w żółtym sosie, kotlety ziemniaczane w sosie grzybowym i kompot z mieszanych owoców. Dieta służących była uboga i monotonna w porównaniu do potraw goszczących na stołach ich panów. Do potraw spożywanych zarówno przez panów jak i ich służących należały: zupa z różnych rodzajów mięsa, barszcz, szczi, zupa ziemniaczana, zupa z suszonego grochu, zupa szpinakowa na zimno z łososiem, kasza gryczana na gęsto, smażona ryba, smażone ziemniaki i sałatka winegret.
Rosjanie ucztowali m.in. podczas święta Maslenicy i świąt wielkanocnych. Podczas Maslenicy były jedzone w dużych ilościach bliny ze śmietaną lub posmarowane masłem. Na Wielkanoc kobiety wyznania prawosławnego przygotowywały z twarogu, mleka i jaj paschy o kształcie ściętej piramidy, które miały symbolizować grób Jezusa Chrystusa oraz wypiekały cylindryczne wysokie babeczki drożdżowe o różnej wielkości, nazywane kuliczami (znane też pod nazwą rosyjskiej baby paschalnej), które były dekorowane lukrem, w sposób mający przypominać kopuły cerkwi, a w ich środek wsadzano długą i wąską świeczkę. Na tradycyjnych paschach i babach paschalnych kuliczach często stawiano znak XB (rosyjski skrót od "Chrystus Zmartwychwstał") oraz znak krzyża. Jajka były gotowane na twardo w wodzie razem z łupinami z cebuli lub czerwonymi burakami, a nadany im czerwony kolor odnosił się do dogmatu o zmartwychwstaniu Jezusa. Rodzina Romanowów miała własną tradycję wielkanocną, opartą o chłopski zwyczaj malowania i dekorowania jaj – na zamówienie cara na dwór dostarczano jajo – dzieło sztuki złotniczej. Tradycyjne potrawy wielkanocne przed spożyciem były zanoszone do cerkwi w celu ich poświęcenia, najczęściej pokropienie święconą wodą odbywało się podczas wieczornego nabożeństwa w Wielką Sobotę. Po powrocie z cerkwi o północy rozpoczynało się kilkudniowe ucztowanie. Na wielkanocnym stole, udekorowanym kwiatami i zielonymi gałązkami, można było znaleźć: szynki, indyki, prosięta, zimne zakąski, sałaki, desery i wódkę. Pieczona wieprzowina była podawana podczas głównego posiłku wielkanocnego, zaś podczas głównego posiłku bożonarodzeniowego była tradycyjnie podawana pieczona gęś. Na Wigilię Bożego Narodzenia przygotowywano kutię, która dawniej była także podawana podczas pogrzebów. Na uczty weselne wypiekano pi(e)róg, który nazywał się kurnikiem. W inne dni odświętne, obchodzone przez Rosjan, takie jak Boże Narodzenie, urodziny, imieniny czy Nowy Rok nie obowiązywało jakieś specjalne tradycyjne menu, po prostu na stole gościło wykwintne jedzenie i wznoszono toasty. Tort urodzinowy mógł być udekorowany świeczkami, a w dniu imienin na stole pojawiał się dawniej tradycyjny słodki chleb w kształcie precla.
Kuchnia w monasterach charakteryzowała się prostotą. W dni postne mnisi jedli jedynie chleb, który popijali wodą. W dni wolne od postu gotowano gorące płynne potrawy tzw. "pachlopki" (ros. похлёбка) i kaszę. Spożywano też owoce i warzywa wyhodowane w przyklasztornych ogrodach, których nadwyżkę sprzedawano na rynku. W kuchni monasterskiej preferowano jaja, mleko, twaróg i prostokwaszę, a nie mięso, pomimo że w dni niepostne dodawanie mięsa do potraw było dozwolone.
Historyczne obce wpływy.
W ciągu wieków kuchnia rosyjska w wyniku kontaktów z innymi narodami zaadaptowała ich osiągnięcia kulinarne. W ten sposób do Rosji dotarła np. kasza gryczana, ryż, herbata, wiele rodzajów przypraw i ziemniaki, które stały się podstawą wyżywienia, podobnie jak miało to miejsce w niektórych innych krajach. Dzięki podbojom terytorialnym kuchnia rosyjska zetknęła się z kuchniami Centralnej Azji i Kaukazu: kebabami i potrawami z jagnięciny.
Od Scytów, którzy osiedlili się w południowej azjatyckiej części obecnej Rosji i od VII wieku p.n.e. rządzili na tym terytorium przez 300 lat, rozpowszechniając własne tradycje i techniki kulinarne, Słowianie nauczyli się wypiekać chleby ze środkiem spulchniającym i robić kumys – napój ze sfermentowanego mleka klaczy. Dieta Scytów opierała się na koninie, mleku, sfermentowanych produktach mlecznych, uzbieranych dziko rosnących ziarnach, owocach, jagodach i orzechach. Wpływ na kuchnię wywarły także towary sprowadzane jedwabnym szlakiem z Chin i Indii do Europy.
Między VIII a X wiekiem wpływy starożytnego Iranu objęły południowe obszary europejskiej części Rosji. Miejscowa ludność zetknęła się z kuchnią starożytnego Iranu, w której nacisk kładziono na prezentację potraw i bardziej formalne podawanie do stołu, a także stosowano kompleksowe techniki gotowania. W tym czasie dotarły i zadomowiły się w kuchni kaukaskiej i gruzińskiej perskie melony i orzechy, pilaw, płaski chleb naan i potrawy z jagnięciną. Niektóre praktyki podpatrzone u Persów były gorliwie naśladowane przez lokalnych przywódców i bogatych właścicieli ziemskich, nawet już po ustaniu perskich wpływów na tych terenach.
Od wikingów, skandynawskich wojowników, którzy przekroczyli Bałtyk i na początku IX wieku przybyli do Europy Wschodniej, a których Rosjanie nazywali Waregami, ludność miejscowa nauczyła się trzech technik przechowywania i przetwarzania żywności: peklowania, kiszenia i wędzenia, które mieszkańcy Skandynawii znali już od dawna. Również Skandynawom Rosjanie zawdzięczają swoje upodobanie do śledzi. W dalszym ciągu, współcześnie, na rosyjskim stole popularne są wędzone ryby i kiszone warzywa. W późniejszym okresie kuchnia rosyjska przejęła od nich także tradycję kulinarną określaną jako szwedzki stół. Na początku skandynawska tradycja była popularna jedynie wśród elity ruskiej, ale wraz z upływem czasu objęła swoim zasięgiem wszystkie klasy społeczne. Wzorując się na szwedzkim stole, Rosjanie wykształcili własną tradycję rozpoczynania każdego posiłku od zakąsek. Obecnie serwowanie zakąsek rozpoczyna uroczyste spotkania w różnych częściach Rosji.
Podczas ekspansji mongolskiej w XIII wieku w przeważającej części słowiańska kuchnia Rosjan wzbogaciła się o mongolskie potrawy i tradycje kulinarne, np. robienie makaronu w postaci długich i wąskich pasków ciasta o nazwie łapsza, wytwarzanie jogurtu i jedzenie surowego mięsa.
Pierwsi Słowianie odżywiali się ziarnami zbóż (żyta, owsa i w mniejszym stopniu jęczmienia), z których sporządzali owsianki, kleiki i kisiele oraz wypiekali gruboziarnisty chleb. Uprawiali rzepę, marchew, rzodkiew, buraki i cebulę. Zbierali dzikie jagody i porzeczki, grzyby oraz jabłka. Słowianie polowali na zające, dziki i jelenie oraz łowili ryby, wzbogacając ich mięsem swoją dietę. Powstałe wraz z upływem czasu słowiańskie nawyki kulinarne (dodawanie śmietany i twarogu do dań) oraz potrawy o słowiańskich korzeniach (pi(e)róg, pi(e)rożki, ucha, szczi) do dzisiaj odgrywają znaczącą rolę w kuchni rosyjskiej. Pomimo różnic klimatycznych i obyczajowych tradycyjna kuchnia rosyjska wykazuje podobieństwa do sąsiednich kuchni: polskiej i ukraińskiej.
Chętne stosowanie ryżu i kaszy gryczanej do przyrządzania potraw uważa się za wpływ pochodzący z czasów bizantyńskich. Od włoskich budowniczych, sprowadzonych za panowania Iwana III do wznoszenia budowli publicznych, Rosjanie nauczyli się przygotowywać mrożone desery (lody i sorbety), makaron i słodkie wypieki.
W narodowej kuchni Rosjan można zauważyć wpływy kuchni zachodnich, szczególnie francuskiej. Dzięki Piotrowi Wielkiemu, który zapoczątkował proces westernizacji Rosji, m.in. zapraszając na swój dwór kucharzy z Holandii, Niemiec (głównie z Bawarii) i Szwecji, kuchnia rosyjska zetknęła się ze sztuką kulinarną holenderską, niemiecką i szwedzką. W czasie rządów Piotra Wielkiego zaczęto też podawać dania do stołu po jednym po kolei, zamiast podawania całego pożywienia za jednym zamachem. Silny wpływ kuchni francuskiej na kuchnię władców rosyjskich datuje się od XVIII wieku za sprawą kucharzy francuskich, którzy gotowali na dworze Katarzyny Wielkiej i później dla Aleksandra I w Petersburgu. Zamożni Rosjanie przyjęli nowy trend od swoich władców i zatrudniali u siebie głównie francuskich kucharzy. Posiadanie francuskiego kucharza na służbie i posługiwanie się francuskimi nazwami potraw należało wśród arystokracji do bon-tonu.
W końcu XVIII wieku i na początku wieku XIX za sprawą francuskich kucharzy do kuchni rosyjskiej przeniknęły subtelne potrawy i wyrafinowane techniki kulinarne, które były w owych czasach powszechne we Francji: musy, pasztety, owocowe galaretki, złożone sałatki, sos winegret, majonez, słodki deser blamanż, kruszon, do robienia którego Rosjanie używali również arbuzów, galantyna, przezroczyste consommé, do którego obowiązkowo podawano białe pszenne bułeczki, inne lekkie zupy, zupy purée, oraz sosy do polewania mięs podawane na stół w sosjerkach. Również popularne do dzisiaj kotlety trafiły do kuchni rosyjskiej za pośrednictwem francuskich wpływów kulinarnych, podobnie jak befsztyki, pieczeń z rostbefu, frykadelki, tournedos, chateaubriand, mignon itp. W XVIII wieku do Rosji dodarły też potrawy włoskie tj. risotto czy ravioli (włoski odpowiednik uralskich pielmieni) oraz włoskie makarony, zaś z Anglii przepis na pudding. Kres modzie na francuskość wśród wyższych sfer położyła dopiero inwazja armii napoleońskiej na Rosję w 1812. Nastąpił powrót do rosyjskich korzeni kulinarnych. Potrawy francuskie przekształcano na rosyjską modłę i zmieniano nazwę francuską na rosyjską. Chłopska zupa szczi trafiła na stoły wielkopańskie i od tego momentu zadomowiła się na stałe w ogólnorosyjskim menu. Kuchnia rosyjskiej arystokracji była w XIX wieku dobrze znana. Z kolei powracającym z Rosji do Francji kucharzom francuskim zawdzięczamy spopularyzowanie rosyjskich potraw w Europie, np. w 1814 Marie-Antoine Carême podał gościom na bankiecie w Paryżu z okazji zwycięstwa nad Napoleonem Bonaparte barszcz (zupę pochodząca z kuchni ukraińskiej, która już wtedy zadomowiła się na dobre w kuchni rosyjskiej) i kulebiak. Popularna w wielu krajach na całym świecie i występująca w różnych wariantach sałatka rosyjska (znana też pod nazwą sałatki Olivier) została opracowana przez kucharza i restauratora belgijsko-francuskiego pochodzenia Luciena Oliviera, gdy carem był Mikołaj II, a spopularyzowali ją rosyjscy emigranci po rewolucji październikowej. Nie udało się natomiast przeszczepić do kuchni zachodnich nawyku stosowania grzybów leśnych do przyrządzania potraw ani zamiłowania do kwaszonych ogórków, dwóch cech charakterystycznych dla narodowej kuchni Rosjan.
Wpływ grup etnicznych, innych narodowości i byłych republik.
Kuchnia rosyjska jest jedną z kuchni narodowych występujących na obszarze Federacji Rosyjskiej. Na terytorium Federacji Rosyjskiej, w skład której wchodzą liczne republiki i tereny autonomiczne, specyficzne kuchnie różnych regionów przenikają się wzajemnie. Wzdłuż Wołgi silnie zaznaczone są wpływy kuchni tatarskiej. Teren od północnego Kaukazu aż do Morza Czarnego to strefa kuchni północnokaukaskiej (inguskiej i osetyjskiej). Odrębną sztuką kulinarną posługują się ludy ugrofińskie i ludy tunguskie. Ogółem Federację Rosyjską zamieszkuje 176 różnych narodowości i wspólnot etnicznych, z których każda wykształciła własne tradycje kulinarne. Przepisy na potrawy narodowe są przechowywane i przekazywane z pokolenia na pokolenie, np. w narodzie tatarskim, udmurckim czy maryjskim. Tradycje kulinarne grup etnicznych, mieszkających razem z Rosjanami na terenie Federacji Rosyjskiej, znalazły swoje odbicie w narodowej kuchni rosyjskiej, przyczyniając się do jej urozmaicenia. Etniczność, obok regionalności, różnorodności i kompleksowości, jest jedną z cech charakterystycznych dla wszystkich kuchni Federacji Rosyjskiej i wynika z ogromnej różnorodności etnicznej tego kraju.
Przykładami zapożyczonych potraw, napojów i artykułów spożywczych, które zasymilowały się w kuchni rosyjskiej, są: ukraiński barszcz i gołąbki, tatarski pilaw i kefir, czeburek Tatarów krymskich, śledzie i chleb żytni z regionów nad Morzem Bałtyckim, wina, orzeszki cedrowe i olej cedrowy, czyli olej z nasion szyszek sosny syberyjskiej, oraz kaukaskie szaszłyki z kawałków marynowanego mięsa.
W restauracjach w europejskiej części Rosji można spotkać w menu pozornie niezwiązane ze sobą: kaukaskie manti i tatarski pilaw obok marynowanego śledzia i żytniego chleba, które są charakterystyczne dla kuchni krajów rejonu Morza Bałtyckiego, zaś z drugiej strony syberyjskie pielmieni można spotkać w menu w restauracjach w Moskwie czy na Kaukazie, gdzie leży południowy skrawek Federacji Rosyjskiej. Kuchnia rosyjska na Kaukazie będzie wykazywać kulinarne wpływy kuchni kaukaskich, a w wydaniu potomków Gruzinów – silny wpływ kuchni gruzińskiej.
Kuchnie kaukaskie, a przede wszystkim kuchnia gruzińska, odegrały w okresie radzieckim rolę podobną do roli kuchni śródziemnomorskiej w Europie Zachodniej, wzbogacając tradycyjną kuchnię rosyjską z europejskiej części ZSRR o pikantne w smaku i nieco egzotyczne potrawy etniczne, takie jak: kurczak tabaka, szaszłyk, lula kebab czy charczo. Restauracje oferujące potrawy kuchni kaukaskiej oraz gruzińskie wina i armeńskie brandy znajdowały się często w większych miastach radzieckich. W Moskwie działała sieć etnicznych restauracji, otwartych w dziesięcioleciach powojennych. W stolicy, oprócz istniejących restauracji gruzińskich, armeńskich, azerbejdżańskich, uzbeckich, ukraińskich i białoruskich, kuchnia każdej z pozostałych republik radzieckich reprezentowana była przez wyspecjalizowaną w niej restaurację. W Moskwie można było także znaleźć lokale gastronomiczne poświęcone kuchniom zaprzyjaźnionych państw socjalistycznych, przykładami były restauracja Hawana, Praga czy Budapeszt. Profesjonalni kucharze, zatrudnieni w stołówkach pracowniczych oraz restauracjach, serwując potrawy innych kuchni narodowych lub grup etnicznych, przyczynili się do ich spopularyzowania wśród obywateli Związku Radzieckiego.
Początkowo kuchnie etniczne ZSRR nie były kodyfikowane ani nie poświęcano im zbyt wiele uwagi w ogólnych książkach kucharskich, lecz wkrótce zaczęły się ukazywać publikacje gastronomiczne poświęcone kuchniom etnicznym z różnych regionów Związku Radzieckiego, np. w 1963 opublikowano pracę zawierającą przepisy kuchni narodowych z Północnego Kaukazu: czeczeńskiej, inguskiej i osetyjskiej. W 1959 czytelnikom rosyjskim została zaprezentowana kuchnia litewska, a rok później kuchnia łotewska. W następnych latach ukazywały się kolejne pozycje poświęcone kuchniom narodowym republik radzieckich, które cieszyły się poczytnością. Pierwsza zbiorcza książka kucharska o tradycyjnych kuchniach wszystkich republik radzieckich została wydana w 1978. Jej autorem był Wiliam Pochlobkin – historyk i komentator kulinarny. Oprócz książek kucharskich dotyczących radzieckich kuchni etnicznych i kuchni radzieckiej, na rynku wydawniczym znajdowały się także pozycje traktujące o kuchniach innych państw. Z powodu poprawności politycznej rzadko ukazywały się książki kucharskie dedykowane wyłącznie tradycyjnej kuchni rosyjskiej. Taka książka o rosyjskiej sztuce kulinarnej została wydana w 1962. Intensywne publikowanie w latach 50. i 60. XX wieku ogólnych książek kucharskich oraz książek kucharskich poświęconych kuchniom narodowym, zarówno w języku rosyjskim, jak i innych językach, którymi posługiwano się w ZSRR, przyczyniło się do ujednolicenia i zintegrowania radzieckich obyczajów żywieniowych wśród mieszkańców Związku Radzieckiego, niezależnie od ich pochodzenia etnicznego czy narodowego, a także przyczyniło się do stopniowego zróżnicowania kuchni, w tym kuchni rosyjskiej, nowymi „egzotycznymi” potrawami pochodzącymi z kuchni grup etnicznych.
Kozacy, zamieszkujący na terenie Rosji, pielęgnowali własne tradycje kulinarne, do których należało gotowanie mamałygi, jedzenie bryndzy i picie "bragi", jednocześnie przyrządzając tradycyjne potrawy rosyjskie np. kaszę z mięsem czy szczi.
Także imigranci koreańscy wpłynęli na kuchnię rosyjską swoimi technikami obróbki żywności oraz upodobaniem do smaku pikantnego. Na targach można spotkać stoiska koreańskie oferujące żywność koreańską, która znajduje nabywców również wśród etnicznych Rosjan. Szczególną popularnością u Rosjan cieszy się gochujang oraz kiszone z ostrymi przyprawami marchew i inne warzywa.
W czasach Związku Radzieckiego wiele z tych grup etnicznych zostało przesiedlonych na tereny dalekie od stron rodzimych.
Rosyjski wkład do innych kuchni.
Przykładami potraw znanych na Zachodzie, które są kojarzone z kuchnią rosyjską, są: kawior, barszcz i boeuf Stroganow.
Kuchnie zachodnie, w tym kuchnia francuska, pod koniec XIX wieku przejęły od kuchni rosyjskiej sposób podawania poszczególnych potraw do stołu podczas uroczystego posiłku. Od średniowiecza we Francji, jak i całej Europie (poza Rosją) na stole zawczasu układano wzorem bankietowym zakąski na olbrzymich półmiskach, zupę i ryby, które oczekiwały na przyjście gości tracąc świeżość i jakość. Danie główne i desery podawano później. W Rosji kolejne potrawy były przynoszone pojedynczo do stołu, w indywidualnych porcjach, co pozwalało gościom na skonsumowanie ich zaraz po przyrządzeniu w kuchni, gdy były świeże i w perfekcyjnym stanie. Pomimo oporów słynni kucharze francuscy, a za nimi szefowie restauracji w innych krajach zachodnioeuropejskich, ze względu na zalety rosyjskiego sposobu serwowania potraw do stołu, zaczęli podawać je po jednej w kolejności: zakąski, zupa, danie główne, deser. W języku francuskim serwowanie potraw metodą rosyjską nazywa się "service à la russe". Podawanie potraw do stołu na sposób rosyjski wymagało posiadania odpowiednio dużej ilości naczyń stołowych oraz osób obsługujących, które przynosiły i zabierały naczynia, co odzwierciedlało zamożność rosyjskiej arystokracji.
Nie wiadomo dokładnie w jaki sposób serwowanie do stołu metodą rosyjską dotarło do Francji. Być może za sprawą Napoleona Bonaparte, który zetknął się z tym sposobem podawania do stołu podczas inwazji na Rosję w 1812 i docenił jego zalety. Według innych źródeł przyczyniły się do tego obiady wydawane przez ambasadora Rosji we Francji – Aleksandra Kurakina. Jeszcze inni uważają, że zwyczaj ten przywiózł z Rosji Marie-Antoine Carême, nadworny kucharz cara Aleksandra I. Carême przeszczepił do Paryża rosyjski zwyczaj dekorowania stołu świeżymi kwiatami, zamiast porcelanowymi ozdobami.
Serwowanie potraw do stołu metodą rosyjską, w nieco zmodyfikowanej formie, jest współcześnie stosowane przez większość zachodnich restauracji.
Tradycyjne surowce i półprodukty spożywcze.
W tradycyjnej kuchni ze zbóż wykorzystywano żyto, pszenicę i jęczmień. Z roślin okopowych uprawiano rzepę, brukiew i ziemniaki. Ponadto uprawiana była gryka. Z ziaren różnych zbóż produkowano różne rodzaje kaszy. Kaszę wykorzystywano jako składnik potraw, dodatek do dania głównego albo gotowano na śniadanie.
Wieprzowina i mięso z kurczaka były najpowszechniej stosowane do przyrządzania potraw, ale także stosowane było mięso z kaczki i wołowina. Z mięsa przyrządzano kiełbasy oraz konsumowane podczas pobytu na daczach szaszłyki.
Źródłem tłuszczu, obok masła i oleju słonecznikowego, była też słonina. Aby przedłużyć trwałość, masło było topione i przechowywane w takiej postaci. Obie postacie masła były wykorzystywane w przepisach kulinarnych z XIX wieku. Masło wykorzystywano do smarowania i smażenia, zaś olej słonecznikowy do smażenia i sałatek. W XIX wieku pochodzący z Ameryki Północnej słonecznik zaczęto uprawiać w Rosji na skalę komercyjną, gdyż olej otrzymywany z jego nasion był dozwolony podczas postów.
Z ryb na stole gościły: śledzie, łososie i jesiotry oraz kawior pochodzący z ryb żyjących w Wołdze i Morzu Kaspijskim.
Tradycyjne produkty nabiałowe obejmowały: mleko, masło, kwaśną śmietanę, twaróg, sery i napoje mleczne powstałe w wyniku fermentacji mleka takie jak: zsiadłe mleko, maślanka, rjażenka, jogurt i kaukaski kefir. Rosjanie, zarówno mieszkańcy miast, jak i mieszkańcy wsi, konsumują duże ilości produktów nabiałowych. Mleko służy także do produkcji lodów – jednego z ulubionych deserów. Twarogu używa się do pieczenia syrników, jako farszu do wareników i robienia słodkiego nadzienia do watruszek. Bryndza wraz z chlebem lub krakersami jest podawana jako zakąska. Porcją śmietany powszechnie wzbogaca się smak różnych potraw, słodkich, słonych, pikantnych i kwaśnych, np. zup, blinów, ziemniaków. Na śniadanie chętnie jest spożywany twaróg wymieszany ze śmietaną, mlekiem lub kefirem i posypany cukrem.
Makarony są robione z mąki pszennej. Są pospolicie dodawane do zup. Makaron z masłem jest podawany jako dodatek do innych dań. Gruby makaron z usmażonym surowym mielonym mięsem razem z pokrojoną w kostkę cebulą i doprawiony do smaku wyłącznie solą i pieprzem, to dzięki prostocie wykonania i pożywności nadal popularna domowa potrawa z okresu kuchni radzieckiej, czyli makaron po marynarsku. Używanie ryżu do przyrządzania potraw stało się powszechne w XIX wieku, głównie dzięki pilawowi, który przeniknął do kuchni rosyjskiej z kuchni środkowoazjatyckiej i kaukaskiej.
Z warzyw w kuchni wykorzystywana była kapusta, buraki czerwone, cebula, fasolka i groszek. Warzywa, z wyjątkiem pomidorów i ogórków, były gotowane i podawane jako dodatek do obiadu lub wchodziły w skład zup czy innych potraw, w tym sałatek. Ogórki i pomidory (czerwone i zielone) oraz inne warzywa, a nawet melony, były kiszone w słojach na zimę. Procesowi kiszenia od wieków poddawano też białą kapustę. Kapusta jest głównym składnikiem tradycyjnej zupy szczi. Jest też wykorzystywana do robienia gołąbków. Z warzyw szczególne miejsce w narodowej kuchni Rosjan, oprócz kiszonej kapusty, zajmują kiszone ogórki, które są dodawane do różnych potraw, zarówno tych serwowanych na zimno, jak i na gorąco, sałatek oraz służą do gotowania zupy ogórkowej. Rosjanie chętnie uprawiają warzywa na własne potrzeby, wykorzystując do tego celu prywatne działki oraz dacze.
Z powodu ograniczeń klimatycznych jabłka i gruszki były i nadal są najpopularniejszymi owocami. W przydomowych ogródkach hodowane są czerwone, czarne i białe porzeczki oraz agrest, wykorzystywane do robienia przetworów na zimę. Tradycyjnie surowe porzeczki uciera się z cukrem w stosunku 1:5, aby zimą sporządzać orzeźwiający słodki napój po rozcieńczeniu wodą. Wiele innych owoców sprowadza się z południowych regionów, np. brzoskwinie, wiśnie, czereśnie, śliwki, melony i arbuzy. Z Azji Środkowej importowane są winogrona, rodzynki i suszone morele. Od lat 70. XX wieku na rynku są obecne banany i pomarańcze, pochodzące z krajów Ameryki Łacińskiej i Afryki. Owoce cytrusowe są przywożone głównie z Maroka, Egiptu i Turcji. Obecnie egzotyczne owoce z całego świata można kupić we wszystkich większych metropoliach. Owoce jedzono surowe i przetwarzano na zimę przez suszenie, zamrażanie, robienie dżemów i konfitur, które później wykorzystywano do deserów i słodzenia herbaty.
Do przygotowywania posiłków masowo były i są wykorzystywane także dary runa leśnego (borówki, jagody, grzyby) oraz orzechy. Rosjanie nadal uwielbiają zbierać grzyby, szczególnie z rodzin borowikowatych i pieczarkowatych. Grzyby wykorzystywano świeże oraz suszono je, solono lub marynowano na zimę. Dzięki nim nadawano prostym potrawom wykwintnego smaku. W tradycyjnej kuchni rosyjskiej są także wykorzystywane nasiona maku i miód.
Przyprawy i dodatki do żywności.
Dawniej żywność przyprawiano do smaku cebulą, czosnkiem, chrzanem, solą i pieprzem, pietruszką, koperkiem, kminkiem, a także szafranem i goździkami. Rosjanie unikają przypraw o bardzo mocnym smaku lub zapachu, a także takich, które wywołują uczucie pieczenia na języku. Również współcześnie potrawy doprawia się do smaku przede wszystkim solą i czarnym pieprzem – solniczki i pieprzniczki znajdują się na stołach obiadowych. Kluczową rolę jako dodatek do potraw odgrywa w kuchni rosyjskiej śmietana. Śmietanę dodaje się do większości potraw: zup, blinów, sałatek, ziemniaków, wareników i deserów. Ze śmietany robi się też wielowarstwowy biały tort śmietankowy tzw. "smetannik" (ros. сметанник).
Koperek i nać pietruszki są głównymi roślinami przyprawowymi dodawanymi do potraw jako ich składnik bądź dekoracja. W tym samym celu, lecz głównie do sałatek, jest wykorzystywany zielony szczypiorek z młodych cebulek. Rośliną przyprawową niezbędną do gotowania dań charakterystycznych dla kuchni kaukaskiej i środkowoazjatyckiej jest natomiast świeża kolendra. Słodkimi paprykami i liśćmi laurowymi wzbogaca się zupy i potrawy duszone. Majonez, masło, śmietanę, ocet, chrzan, musztardę i keczup dołącza się do potraw, aby wpłynąć na ich smak lub podkreślić go, na przykład majonez lub majonez ze śmietaną łączy poszczególne składniki sałatek, a tarty chrzan z octem służy jako dodatek do zimnych mięs oraz mięs w galarecie. Z kuchni gruzińskiej kuchnia rosyjska przejęła dwa sosy do grillowanych mięs: adżikę i tkemali.
Oszczędnie używa się przypraw korzennych (anyżu, ziela angielskiego, goździków, cynamonu, gałki muszkatołowej), głównie do wypieku ciast i ciasteczek. W tradycyjnej kuchni do słodzenia używano miodu, konfitur, suszonych owoców, soków owocowych i cukru buraczanego. Miód oraz cukier stosowano także do konserwacji innych produktów spożywczych. W przepisach kulinarnych regularnie pojawia się też sok z cytryny jako dodatek do potraw, sosów i ciast.
Profil smakowy kuchni rosyjskiej, definiowany na podstawie przypraw powszechnie dodawanych do tradycyjnych potraw, został określony jako śmietanowo-koperkowy. Według Elisabeth Rozin, autorki książek kucharskich i historyka żywności, składniki smakowo-zapachowe odgrywają istotną rolę w kuchni narodowej i decydują o jej odrębności względem innych kuchni narodowych.
Gospodarstwo domowe dawniej i współcześnie.
Rosjanie w dalszym ciągu preferują domowe jedzenie. Są wymagający, jeżeli chodzi o ich dietę i poświęcają wiele wysiłku na robienie zakupów i przygotowywanie posiłków. Duży wybór głównie lokalnie wyprodukowanych produktów spożywczych oferują targi, organizowane co tydzień lub nawet każdego dnia, które można spotkać już w miastach liczących zaledwie kilka tysięcy mieszkańców. Na targu można kupić owoce (jabłka, gruszki, jagody oraz owoce z południowych regionów lub importowane), warzywa (ziemniaki, kapustę, marchewkę, szklarniowe pomidory i ogórki, buraki, rzepę, rzodkiewki), orzechy włoskie i pistacjowe, migdały, zieloną pietruszkę, koperek, szczypiorek i kolendrę, mąkę, ryż, makarony, suszone rośliny strączkowe (fasolę i groch), kiszone ogórki, kiszoną paprykę i kiszony czosnek – lokalnej produkcji lub domowej roboty, olej roślinny, suszone morele, daktyle i rodzynki, różne rodzaje miodu. W sekcji nabiałowej sprzedawcy oferują kwaśną śmietanę, twaróg, sery żółte, jogurt i kefir. Na stoisku mięsnym jest sprzedawane świeże mięso wołowe, wieprzowe i baranina – prosto z uboju i porcjowane na miejscu. Do nabycia są całe już oskubane kurczaki, zające, a okazjonalnie również inna dziczyzna. Na stoisku wędliniarskim można dokonać zakupu szynki, różnych kiełbas, w tym salami, słoniny czy pieczonych kurczaków. Często na targu można też dostać świeże, wędzone, suszone, mrożone albo puszkowane ryby, pochodzące z licznych rosyjskich rzek, jezior i mórz, a także kupić czarny lub czerwony kawior.
W spiżarni gospodynie domowe trzymają ziemniaki, marchew, cebulę, masło i olej słonecznikowy. Chleb oraz warzywa są kupowane prawie każdego dnia świeże. Pomidory i ogórki są powszechnie wykorzystywane do sałatek. Z leśnych borówek lub owoców z sadu są robione konfitury, tzw. warenje, dodawane do herbaty (nie zawierają sztucznej pektyny).
W domu gotowaniem zajmują się przede wszystkim kobiety, ale profesjonalnymi kucharzami są zarówno kobiety, jak i mężczyźni. W rodzinach wielopokoleniowych, żyjących pod jednym dachem, przyrządzanie posiłków jest domeną babci, a żona i wnuki jej w tym pomagają. Mężczyźni rzadko udzielają się w kuchni, gdyż jest to uważane za niemęskie zajęcie. Zwykle mężowie nie pomagają też w robieniu zakupów ani w sprzątaniu po posiłku. Ta tradycyjna tendencja ulega powoli zmianie – mężczyźni coraz częściej angażują się w gotowanie. W jednych gospodarstwach domowych zupa i danie główne są zwykle przyrządzane na kilka dni, podczas gdy w innych codziennie są robione świeże potrawy. W latach 90. XX wieku miejskie gospodarstwa domowe zostały wyposażone w liczne kuchenne urządzenia elektryczne, aczkolwiek zmywarka do naczyń jest w dalszym ciągu rzadkością. Coraz częściej w kuchni korzysta się z gotowych półproduktów i żywności przetworzonej. Na wsi sytuacja nie uległa aż tak znaczącej zmianie i przygotowywanie jedzenia jest nadal pracochłonne.
Dawniej każdej jesieni konserwowano żywność na zimę, wykorzystując w tym celu kiszenie, suszenie, wędzenie i zamrażanie. Domowe kwaszenie nieustannie pozostaje popularną metodą konserwowania warzyw na zimę. Rosjanie kiszą nie tylko kapustę, ale także ogórki, pomidory i grzyby, jedni z przyzwyczajenia, inni z konieczności, a jeszcze inni jako hobby.
Tradycyjnie Rosjanie spożywali trzy treściwe posiłki dziennie: śniadanie, obiad i kolację. Ostatnim czwartym, drobnym posiłkiem, około godziny dziewiątej wieczorem, była gorąca herbata, do której podawano kawałek ciasta, np. szarlotki. Jeżeli obiad był obfity i stanowił najważniejszy posiłek dnia, to kolacja była skromniejsza i na odwrót. Śniadanie składało się głównie z chleba z dodatkiem sera, jajek, mięsa, kaszy, ziemniaków i ewentualnie resztek z poprzedniego dnia. Do śniadania pito herbatę, czarną i posłodzoną. Obiad, spożywany w południe, składał się z chleba i zakąsek, zupy, drugiego dania (porcja mięsa lub ryby z ziemniakami, kaszą lub makaronem) i deseru. Zakąski, chleb, główne danie i deser składały się również na kolację. Pomiędzy posiłkami konsumowano słodkie przekąski (batony czekoladowe, słodycze) czy nasiona słonecznika.
Cechy szczególne.
Piec do gotowania.
Do gotowania od początku XV wieku był używany specjalny piec, najczęściej wykonany z gliny i opalany drewnem, który przez chłopów był także wykorzystywany do ogrzewania domu i do spania. Zazwyczaj stał centralnie w głównej izbie wiejskiego domu lub w rogu, zajmując dwie trzecie jej powierzchni. Piec miał dwie komory: jedną do powolnego gotowania i drugą do szybkiego pieczenia. Pozwalał na przygotowywanie potraw w stałej lub obniżającej się temperaturze, nigdy wzrastającej, co nadawało im specyficznego smaku, niemożliwego do osiągnięcia na współczesnej kuchence gazowej czy elektrycznej. W piecu tym można było suszyć owoce, wytwarzać kwas i pozostawić ciasto do wyrośnięcia. Szczególnie nadawał się do przyrządzania zup i potraw duszonych. W piecu gotowano kaszę. Kaszę gryczaną, która charakteryzowała się swoistym smakiem i zapachem, gotowano pod przykrywką, zaś kasze pszenne odkrywano pod koniec gotowania, aby dym i zapach drewna, którym palono w piecu, dostał się do środka i nadał jej dodatkowego zapachu. „Kasza sosnowa” była sporządzana, gdy w piecu palono drewnem i szyszkami sosny, a „kasza jodłowa”, gdy w piecu palono drewnem i szyszkami jodły. W ten sposób gotowano kasze w dni postne, aby nadać im dodatkowego aromatu.
Od XIX wieku piec ten zaczął być zastępowany przez znacznie mniejsze metalowe kuchenki na drewno lub węgiel, z palnikami do gotowania umieszczonymi na górze, które z biegiem lat, jeszcze przed końcem XIX wieku, wyparły stare piece zarówno w mieście jak i na wsi. Ich wadą było to, że nie nadawały się do pieczenia ciemnego chleba ani przyrządzania kwasu. Te z kolei zostały zastąpione przez kuchenki gazowe i elektryczne.
Żywność mrożona.
Rosjanie znacznie wcześniej niż mieszkańcy Europy Zachodniej zaczęli wykorzystywać lód do utrwalania żywności i napoi. Pierwsza potwierdzona wzmianka o zamrażaniu żywności pochodzi z 1482 roku, ale najprawdopodobniej lód był wykorzystywany w tym celu już w IX i X wieku. Carowie posiadali specjalne piwnice z lodem do zamrażania mięsa i ryb. Rosjanie ze wszystkich warstw społecznych stosowali tę metodę przechowywania żywności. W zimnych piwnicach zwykłych domostw znajdowało się specjalne wgłębienie na lód. Latem chłodnie lodowe służyły także do przetrzymywania innych typów żywności, która była podatna na zepsucie, np. galaretek mięsnych, deserów czy lodów. Na lodzie trzymano również butelki z sokami owocowymi i beczki z ogórkami, które dopiero po nastaniu mrozu przenoszono z chłodni lodowej do zimnej piwnicy. W lodzie zagrzebywano beczki wypełnione solonym jesiotrem, kaczkami, marynowanymi węgorzami czy solonymi szynkami itd.
Chleb.
Ciemny, ciężki, sycący, kwaśny chleb żytni, wyrabiany na zakwasie, pojawił się już w IX wieku i stał się narodowym chlebem Rosjan. Miłość do czarnego chleba na zakwasie była przyczyną rozdźwięku pomiędzy Kościołem prawosławnym a Kościołem łacińskim podczas soborów, ostatecznie w połowie XI wieku biskupi Cerkwi prawosławnej odrzucili chleb przaśny i wybrali religijno-handlowe ukierunkowanie na Bizancjum, a nie na łaciński Zachód. Początkowo chleb wypiekano po domach, lecz już w okresie staroruskim pojawiły się piekarnie. W dni postne pieczono chleb postny, czyli bez dodatków i dekoracji, wyłącznie z mąki na zakwasie. Na święta oraz w pozostałe dni niepostne pieczono również chleby z dodatkami tj. masło, mleko, jaja, oraz bogato zdobione np. korowaj. Zakwas na chleb cyrkulował między sąsiadami. Chleb pszenny był droższy niż żytni, gdyż pszenicę uprawiano wówczas jedynie w południowej części Rusi. Wypiekano też chleb gryczany, „sitny” z mąki wielokrotnie przesiewanej przez sita (ros. ситный хлеб), „zbity” (ciasto na ten chleb było trzykrotnie „bite” po każdorazowym wyrośnięciu) i chleb pieczony na liściach kapusty lub dębu. Bochenki chleba wkładano do pieca i wyjmowano z niego za pomocą drewnianej łopaty. Aby sprawdzić, czy chleb był już upieczony, opukiwano go od spodu drewnianą łyżką. Początkowo chleb rwano lub łamano rękami, czasami robiono w tym celu drewnianymi łopatkami nacięcia na surowym bochnie chleba. Na północy zimą do zarobienia ciasta na chleb używano odwaru z szyszek sosnowych lub jodłowych, zawierającego witaminy i sole mineralne. Taki chleb miał smak lekko gorzki.
Chleb stanowił podstawę diety i był konsumowany w dużych ilościach. Chleb, pokrojony na grube kromki, był podawany do każdego posiłku jako jego uzupełnienie, do szczi lub innej zupy, a także jako jedna z zakąsek, od których rozpoczynał się posiłek. Do chleba podawano masło. Dostępne były trzy rodzaje chleba: biały, czarny żytni i szary pszenno-żytni. Chleb żytni występował w licznych wariantach, których nazwy były tworzone od regionu lub wsi, z którego pierwotnie pochodził. Biały chleb pszenny praktycznie nie był powszechnie dostępny aż do początków XX wieku.
W XVI wieku odwiedzający Moskwę przybysze z Zachodu uskarżali się na kłopoty z trawieniem rosyjskiego żytniego chleba, podczas gdy w późniejszych wiekach arystokracja rosyjska powracała z wycieczek do Paryża osłabiona brakiem „normalnego chleba” w diecie, którego nie można było tam nigdzie kupić.
Chleb był symbolem pożywienia, dostatku i gościnności, dlatego od wieków Rosjanie witali ważnych gości chlebem i solą. Już w okresie staroruskim uczty wydawane przez władców dla zagranicznych posłów rozpoczynały się od poczęstowania ich chlebem (korowajem) i solą (oraz kawałkiem pieczonego łabędzia). Powinnością osoby przybyłej w odwiedziny było oderwanie kawałka chleba, posolenie go przez włożenie do naczynia z solą i zjedzenie. Według zbioru staroruskich reguł obyczajowych, dotyczących kierowania gospodarstwem domowym i życiem rodzinnym pt. "Domostroj", napojem oraz chlebem i solą należało również poczęstować wroga, aby zawrzeć z nim porozumienie. Odmowa poczęstowania się chlebem i solą była uznawana za zniewagę gospodarza. Tradycję częstowania gości chlebem i solą rzadko obserwuje się obecnie w codziennym życiu, lecz bywa ona praktykowana podczas oficjalnych ceremonii państwowych i na specjalne okazje, np. po ceremonii ślubnej rodzice pana młodego lub panny młodej witają ich w swoich domach, częstując chlebem i solą.
Większość współcześnie wypiekanego chleba pochodzi z fabryk lub dużych piekarni. Chleb i inne wypieki piekarnicze występują w niezliczonych wariantach: słonych i słodkich; z ciasta ubogiego w tłuszcz i cukier lub przeciwnie z ciasta zawierającego duże ilości tłuszczu, cukru i jaj; z dodatkiem proszku do pieczenia, drożdży lub zakwasu; z dodatkiem przypraw, orzechów czy owoców, np. kminku lub rodzynek.
Kasza.
Już na Rusi przodkowie dzisiejszych Rosjan spożywali kaszę, pszenną, owsianą, jaglaną i gryczaną, przygotowywaną na różne sposoby, ugotowaną lub zapieczoną w piecu, na słodko lub na słono, z różnymi dodatkami. Gryka pojawiła się w rosyjskiej diecie w X wieku, dzięki wymianie handlowej z Cesarstwem Bizantyńskim. Z jej nasion produkowano kaszę, która stała się jednym z głównych składników codziennego pożywienia, służąc jako dodatek do dań lub danie główne dla ubogich. Kasza gryczana była uważana na Rusi za „królową kasz”. Ugotowane kasze były podstawą pożywienia ubogich, czyli pokarmem powszechnie spożywanym w dużych ilościach, pokrywającym większość dziennego zapotrzebowania energetycznego i odżywczego, dlatego też Rusini nazywali kaszę „drugim chlebem”.
Wiosną do garnka z gotującą się w piecu pszenną kaszą wkładano na wierzch kwitnące gałązki klonu lub brzozy, które po ugotowaniu wyjmowano. W ten sposób przyrządzano odpowiednio „kaszę klonową” i „brzozową”, spożywane w dni postne. Kaszę postną gotowano też z rybą, a w zwykłe dni z głowami zwierząt np. świni lub słoniną, aby była syta. Rzadkie potrawy z kaszy oraz kisiel owsiany jedzono łyżką, zaś potrawy twarde rękami. Z kaszy sporządzano też kutię.
W Rosji kaszę produkowano z gryki, jęczmienia, owsa i prosa. Dostępne były kasze o różnym stopniu rozdrobnienia, lecz najpopularniejsze były kasze gruboziarniste. W bogatych miejskich domach na stole gościł też ryż (po rosyjsku kasza ryżowa, czyli z ryżu) i semolina. Współcześnie w Rosji na rynku były i są dostępne różne rodzaje kasz: gryczana, jaglana, jęczmienna, manna oraz płatki owsiane. Ugotowana na sypko kasza mogła być podawana na słodko lub na słono, zarówno jako osobna potrawa, jak i dodatek do innej potrawy. Kaszę gotowano na wodzie lub na mleku z dodatkiem cukru lub soli. Także obecnie kasza jest popularna na śniadanie. Dawniej gotowano ją w glinianych lub żeliwnych naczyniach w piecu, obecnie jest przyrządzana w garnkach na kuchenkach gazowych lub czasami w piekarniku albo w kuchence mikrofalowej. Kasza stanowiła też tradycyjny gorący posiłek w wojsku, szczególnie podczas ćwiczeń na poligonie. Wojskowy kucharz nazywa się w języku rosyjskim „kaszewar” (кашевар) od wyrazów "kasza" i "gotować". Kasza manna była powszechnie gotowana na wodzie z mlekiem na śniadanie w czasach ZSRR i w dalszym ciągu cieszy się popularnością, lecz jedynie wśród starszych pokoleń.
Rzepa, groch, ziemniaki.
Rzepa i zielony groch były szeroko wykorzystywane, szczególnie w menu kuchni staroruskiej, zanim w Rosji upowszechniły się ziemniaki. Preferowano rzepę o żółtym miąższu, której bulwa była u góry lekko zabarwiona na fioletowo. Rzepę przyrządzano na słono i na słodko, a z młodych zielonych listków robiono sałatki. Również zielony groch był przyrządzany na różne sposoby, w całości lub tłuczony, z mięsem, ze słoniną lub z masłem. Robiono z niego zupę, kotlety oraz łapszę, czyli poprzednik współczesnego makaronu, po dodaniu do niego mąki i jaj. Wysuszone na słońcu ciasto cięto na kawałki i przechowywano w lnianych woreczkach pod sufitem, aby zimą wykorzystać jako dodatek do zup z mięsem. Na zimę groch też suszono w strąkach. Wysuszone nasiona grochu były używane nie tylko w celach kulinarnych, ale także do wypełniania rosyjskiego odpowiednika marakasów. Na Rusi znany był też „ser z grochu”. Początkowo za panowania Piotra I ziemniaki były uprawiane jedynie na potrzeby carskiego stołu, gdyż prosty lud odnosił się do nowego warzywa nieufnie, nazywał ziemniaki „diabelskimi jabłkami” (ros. чертовы яблоки) i nie chciał ich jeść. Dopiero ukaz carski i poznanie możliwości kulinarnych, które dawały ziemniaki, sprawiły, że stały się „drugim chlebem” dla Rosjan („pierwszym chlebem” dla Białorusinów). W XIX wieku ziemniaki ostatecznie wyparły z kuchni rosyjskiej rzepę. Obecnie, obok chleba, ziemniaki stanowią podstawowy składnik diety Rosjan. Są najchętniej spożywaną przystawką do dania głównego. W domu są najczęściej obierane i gotowane lub pieczone razem ze skórką. Ugotowane ziemniaki podaje się z masłem, koperkiem i kwaśną śmietaną. W restauracjach oraz na specjalne okazje ziemniaki przyrządza się w bardziej wyszukany sposób. Szczególnie lubiane są pieczone ziemniaki połączone z grzybami, cebulą i kwaśną śmietaną. Mogą być też podawane tłuczone lub jako purée. Z ziemniaków w połączeniu z innymi składnikami (m.in. ugotowanymi warzywami) przyrządza się sałatki, np. sałatkę Olivier czy winegret. Z tartych ziemniaków smaży się draniki, czyli placki ziemniaczane (kartoflane ołady), które są charakterystyczne także dla kuchni białoruskiej. Współcześnie nastała również moda na frytki.
Tradycyjne potrawy.
Pierwsze rosyjskie książki kucharskie, "Dawna pani domu" (ros. Старинная русская хозяйка) Nikołaja Osipowa z 1794 i "Rosyjska kuchnia" (ros. Руская поварня) Wasilija Lewszyna z 1816, zawierały kolekcję autentycznych przepisów na dawne rosyjskie potrawy. Między innymi podawały sposób przygotowania szczi, barszczu, solanki, kaszy, blin, ciasteczek z gryki, kisielu z żyta lub pszenicy na zakwasie albo płatków owsianych, okroszki, botwinki, uchy, razsolnika, oładów, mięs na zimno i w galarecie serwowanych z czosnkiem lub z chrzanem i kwaśną śmietaną, drobiu na zimno z cytryną, ogórków kiszonych, siekanych jajek na twardo ze śmietaną, czosnkiem i kwasem.
Tradycyjny posiłek składał się z czterech dań:
Tradycyjny rosyjski stół charakteryzował się nie tyle elegancją, co różnorodnością potraw i obfitością jedzenia.
Zakąski.
Podawanie zakąsek należy do dawnych tradycji rosyjskich. Od nich zaczynał się posiłek. Nazwa zakąski (ros. закуски) stała się modna pod koniec XVIII wieku. Zakąski mogą być zarówno zimne, jak i ciepłe, przy czym zakąski na zimno poprzedzają podawanie zakąsek na gorąco. Rosjanie nigdy nie serwowali tylko głównego dania, jednak podawanie zakąsek jest obecnie zanikającą tradycją, co wynika m.in. ze zmiany stylu życia Rosjan. Dawniej uroczysty posiłek bez różnych zakąsek poprzedzających go był nie do pomyślenia i dotyczyło to zarówno klas wyższych, jak i tych najuboższych. Zakąski były w estetyczny sposób ułożone na stole. Ich celem było nie tylko pobudzenie apetytu, ale także poprawienie humoru biesiadnikom. Gospodarz witał gości okrągłym chlebem i solą, umieszczonymi na wyszywanej serwetce, i oferował im najlepsze miejsca przy stole. Dopiero po ceremonialnym pokrojeniu chleba i podzieleniu się nim, serwowano zakąski. W X wieku były to kawałki suszonej lub solonej ryby, marynowane grzyby, mięso i drób w galarecie oraz przetwory z warzyw. W miarę upływu czasu gospodynie wykreowały różnorakie inne formy zakąsek. W selekcji i komponowaniu zakąsek, w przeciwieństwie do posiłków obowiązujących w dni świąteczne czy żałobne, nie obowiązywały żadne reguły i każda gospodyni mogła popisać się własnym kunsztem kulinarnym. W skład zakąsek wchodziły małe, owalne faszerowane bułeczki pi(e)rożki, a ostra musztarda domowej produkcji miała za zadanie pomóc w trawieniu pokarmów. Śledzi w różnej postaci (marynowanych, solonych, wędzonych, siekanych, w śmietanie czy jako składnik sałatek), kawioru z bakłażana oraz sałatek z gotowanych warzyw nie mogło zabraknąć na stole z zakąskami. We współczesnej wersji na półmisku, udekorowanym zieleniną i plasterkami cytryny, mogły zostać przykładowo ułożone jako zakąski: wędzone ryby (śledzie, węgorze, jesiotry, sardynki, makrele, leszcze), nadziewane węgorze, ugotowany jesiotr, anchois, krewetki, inne skorupiaki, marynowane grzyby, oliwki, papryka nadziewana kapustą kwaszoną, kiszone zielone i czerwone pomidory, jajka faszerowane, miniaturowe dynie czy kiszone ogórki; marynowana biała kapusta z czerwonymi buraczkami; różne sałatki, np. sałatka z kiszonej kapusty, z surowej białej kapusty z jabłkiem, z czarnej rzodkwi, sałatka Olivier, winegret czy śledź pod pierzynką. Kawior (solona ikra) jest jedną z najbardziej prestiżowych zakąsek w kuchni rosyjskiej, podczas gdy chleb pokrojony na kromki pozostaje najprostszą, ale i najważniejszą z nich, bez chleba żaden posiłek nie jest uważany za kompletny.
Do zakąsek pito wódkę. Kieliszek wypełniony wódką należało wypić jednym haustem, a nie powoli sączyć. Zarówno przed wypiciem wódki, jak i zaraz po jej wypiciu należało zakąsić. Prostymi i popularnymi zakąskami, których spożycie zarówno poprzedza, jak i wieńczy wypicie napoju alkoholowego podczas przyjęcia, np. urodzinowego czy noworocznego, są: kiszone ogórki, plasterki słoniny na chlebie z czosnkiem, kwaszona kapusta, galareta mięsna, ziemniaki, salami na chlebie z masłem, kiszone grzyby, marynowany śledź na ciemnym chlebie z cebulką, kawior na chlebie, domowej roboty kiszone pomidory i inne warzywa, porcja sałatki, np. winegret, Olivier (z gotowanych ziemniaków, kiełbasy i zielonego groszku w majonezie) czy śledzia pod pierzynką, zupa rybna ucha, barszcz czerwony obowiązkowo z porcją kwaśnej śmietany, a latem także szaszłyki mięsne.
Pi(e)róg i pi(e)rożki.
Honorowe miejsce na rosyjskim stole zajmował pi(e)róg, czyli farsz (pikantny lub słodki) zawinięty w „kopertę z ciasta” i upieczony. Zawijanie farszu w „kopertę z ciasta” jest starą praktyką kulinarną, bardzo charakterystyczną dla kuchni rosyjskiej. Pi(e)rogi mogły być proste z nadzieniem z resztek oraz ekskluzywne. Wykwintne pi(e)rogi pojawiały się na stole na specjalne okazje, np. w trzecim dniu po ślubie panna młoda częstowała gości pi(e)rogami i mniejszymi pi(e)rożkami. Pi(e)rogi mogły mieć różne kształty, ale najczęściej były okrągłe lub prostokątne, rzadziej trójkątne. Mogły być także różnej wielkości. Były robione z różnych rodzajów ciasta o smaku zarówno słonym, jak i słodkim: ciasta francuskiego, drożdżowego, kruchego. Były nadziewane różnymi składnikami, np. farszem rybnym, świeżą kapustą, kiszoną kapustą w połączeniu z rybami lub grzybami, mięsem i jajami, ziemniakami, marchewką, farszem mięsnym, kaszą lub kaszą gryczaną z grzybami, mięsem z kurczaka i ryżem czy szpikiem jesiotra w połączeniu z grzybami lub w kombinacji z ryżem, jajami i rybami, borówkami itp. Niektóre miały własne nazwy, np. pieróg "Millet", kurnik czy kulebiak. Kurnik, pi(e)róg o kształcie kopuły z dziurką w środku, nadziewany farszem, którego głównym składnikiem było mięso z kurczaka, gościł tradycyjnie na stołach podczas uczt weselnych.
Podobnie pi(e)rożki – mniejsza wersja pi(e)roga w porcji dla jednej osoby, czyli małe owalne lub okrągłe nadziewane bułeczki – mogły być robione z ciasta drożdżowego, francuskiego lub kruchego. Jako nadzienie wykorzystywano np. farsz wołowy, świeżą kapustę, świeże grzyby, suszone grzyby i szpik jesiotra, kaszę gryczaną z jajami lub grzybami, farsz rybny, świeże śledzie, ryż z jajami, marchew itd. Pierożki były podawane do zupy oraz jako zakąska czy przekąska.
Zarówno pi(e)róg, jak i pi(e)rożki mogły być pieczone lub smażone na głębokim tłuszczu. Pi(e)rogów ani pi(e)rożków nie gotuje się w wodzie tak jak polskich pierogów. Rosyjskim odpowiednikiem polskich pierogów gotowanych są wareniki.
Bliny, blińczyki i ołady.
Bliny (ros. блины) to tradycyjna potrawa kuchni rosyjskiej, która jest znana także poza granicami Rosji. Te okrągłe naleśniki, być może symbolizujące słońce, były spożywane podczas obchodów wiosennego święta Maslenicy. Podawano je także na stypach, ślubach i matkom po porodzie. Podczas uroczystości weselnych pierwszy blin poświęcano duszom zmarłych przodków i należało go położyć na oknie lub oddać biednemu. Obecnie bliny można znaleźć w menu prawie każdej restauracji. Są robione z rzadkiego ciasta drożdżowego i po upieczeniu układane w wysoki stos z kostką masła pomiędzy warstwami naleśników. Tradycyjnie do ich wyrobu używano mąki gryczanej, ale obecnie do ich wyrobu powszechniej używa się białej mąki pszennej. Bliny mogą być serwowane bez dodatków lub z dodatkami, np. śmietaną, kawiorem, wędzonym jesiotrem, konfiturą wiśniową czy jabłkami z cynamonem. We współczesnej kuchni rosyjskiej istnieje ich wiele odmian, np. pieczone na drożdżach lub bez, gryczano-pszenne, gryczano-żytnie, z mąki żytniej, kukurydzianej, owsianej, jęczmiennej, ryżowej, a nawet kokosowej. Bliny należy jeść, gdy są jeszcze ciepłe i wilgotne. Lew Tołstoj lubił jeść bliny z miodem.
Cieniutkie jak papier naleśniki crêpe pieczone z ciasta bez drożdży i o małej zawartości mąki, to blińczyki (ros. блинчики), które są podawane jako deser lub dodatek do herbaty. Ołady (ros. oладьи) zaś to smażone placki, o rozmiarze mniejszym niż bliny, ale znacznie grubsze.
Pielmieni i wareniki.
Pielmieni są w dalszym ciągu jedną z ulubionych potraw Rosjan. Są to małe pierogi z nadzieniem mięsnym, najprawdopodobniej wywodzące się z kuchni ludów zamieszkujących Syberię. Ich nazwa pochodzi z języków ugrofińskich i nawiązuje do dwóch słów: chleba i ucha. Nie wiadomo dokładnie, kiedy pielmieni pojawiły się w kuchni autochtonicznych ludów syberyjskich, ani kiedy przeniknęły stamtąd do kuchni rosyjskiej. Według innej hipotezy pielmieni mogą mieć swoje kulinarne korzenie w kuchni chińskiej, skąd wraz z Mongołami przybyły na Syberię i w rejon Uralu, po czym rozprzestrzeniły się do Europy Wschodniej. Myśliwi chętnie zabierali ze sobą zamrożone pielmieni jako odżywczą potrawę podczas długich zimowych wypraw łowieckich. Pielmieni są także tradycyjną potrawą w kuchni tatarskiej, gdzie były podawane do klarownej zupy. Tradycyjne syberyjskie pielmieni miały farsz zrobiony z koniny i były serwowane z octem. W zachodniej części Rosji pielmieni mają farsz zrobiony z mięsa wołowego i są często podawane z masłem zamiast octu.
Małe pierogi pielmieni są robione z cienko rozwałkowanego ciasta przaśnego (bez dodatku drożdży), w które oblepiany jest surowy farsz mięsny (pół na pół wołowo-wieprzowy z dodatkiem cebuli, czosnku, soli i czarnego pieprzu). Pielmieni oblepiane są na kształt półksiężyca, po czym ich rożki są ze sobą zlepiane. Są gotowane na wolnym ogniu w posolonej wodzie. Po odcedzeniu są okraszane masłem, dekorowane porcją kwaśnej gęstej śmietany i posypywane posiekaną pietruszką, koperkiem lub szczypiorkiem.
Rosyjskie wareniki są odpowiednikiem polskich pierogów gotowanych. Mają swoje odpowiedniki także w innych kuchniach narodowych, np. białoruskiej, ukraińskiej czy litewskiej. Wareniki są większe niż pielmieni. Mogą być wypełnione farszem ziemniaczanym, z ugotowanych i potłuczonych ziemniaków wymieszanych z usmażoną cebulką, świeżą kapustą sauté lub kiszoną z przyprawami, nadzieniem z odciśniętego sera twarogowego typu "cottage cheese", doprawionego na słodko lub na pikantnie, grzybami, mięsem. Po oblepieniu mają wygląd półksiężyców lub trójkątów. Pierogi ruskie w Rosji znane są jako wareniki polskie (ros. вареники польские). Pikantne wareniki są po ugotowaniu najczęściej polewane roztopionym masłem lub podawane z porcją kwaśnej śmietany. Latem wareniki są nadziewane wiśniami, śliwkami lub jagodami.
Zupy.
Zupy zajmują ważne miejsce w narodowej kuchni rosyjskiej. Pierwsze gorące płynne i półpłynne potrawy, poprzedniczki zup, tzw. pachlobki, pojawiły się już w menu staroruskim. Rosjanie mają zakorzeniony sentyment do gorących płynnych potraw. Posiłek bez dużego talerza z zupą był uważany za niekompletny. Zupy pojawiały się na stole jako pierwsze danie. Wiele zup miało wysoką wartość odżywczą, gdyż zawierały duże ilości różnorodnych warzyw i mięso. Do zupy były często podawane bułeczki-pi(e)rożki. Kuchnia rosyjska oferuje bogaty wybór tradycyjnych zup. W okresie od XVIII do XX wieku asortyment tradycyjnych rosyjskich zup został poszerzony o zupy zachodnioeuropejskie: buliony, zupy krem i zupy zaprawiane z mięsem i z kaszą. Tradycyjne zupy rosyjskie to m.in. szczi, barszcz, razsolnik, ucha, solanka, botwinka i okroszka.
W kuchni rosyjskiej zupy dzielą się na:
Gorące zupy dzielą się dodatkowo na:
Przykładem tradycyjnej zupy rosyjskiej, uważanej za najbardziej rosyjską z rosyjskich zup, była szczi, czyli zupa z kiszonej kapusty, która stanowiła podstawę wyżywienia ludzi mieszkających na wsi. Szczi z kiszonej kapusty była spożywana zimą. Jej wersję letnią, tzw. „leniwą szczi”, gotowano ze świeżej białej kapusty i była ona mniej zawiesista, a tym samym bardziej pasowała jako menu na letnie miesiące. Jej nazwa wzięła się stąd, że kapusta nie wymagała długiego procesu kwaszenia, aby móc z niej zrobić zupę. Tradycyjna „leniwa szczi” była wegetariańska. Istniały różne warianty tradycyjnej szczi, ale dwa składniki w zupie pozostawały niezmienne: kiszona kapusta i mięsny lub rybny bulion. Jedynie postna wersja szczi, tzw. „pusta szczi”, nie była gotowana na mięsnym wywarze, a jedynie z wody i kiszonej kapusty. Szczi była ważnym źródłem witaminy C dla mieszkańców Rusi. Na przedwiośniu oraz w latach nieurodzaju biedni ludzie gotowali surogat szczi z łobody, szczawiku, szczawiu lub pokrzywy, który mogli spożywać na gorąco i na zimno.
Zimą, obok szczi, była też gotowana zupa z suszonych grzybów. Jej składnikami były grzyby, ziemniaki i cebula. Nie zawierała mięsa. Inną zupą charakterystyczną dla kuchni rosyjskiej był barszcz, pochodzący pierwotnie z Ukrainy, występujący w ponad stu wariantach. Podstawowym składnikiem barszczu były uraki czerwone, które nadawały mu specyficzny czerwony kolor i smak, aczkolwiek liczba składników tej zupy mogła wynosić nawet 20, przy czym im bardziej na zachód go gotowano, tym więcej buraków dodawano do zupy. Barszcz serwowano gorący, na talerzu dekorowano go gęstą kwaśną śmietaną i posypywano posiekaną natką pietruszki lub koperkiem.
Z ogórków kiszonych i soku z ich kiszenia gotowano na kurze lub nerkach wołowych zupę ogórkową tzw. razsolnik. Tradycyjny razsolnik lub rosolnik (j. ros. рассол = "tu" słony sok z kiszenia ogórków) zawierał w swoim składzie mięso, ziemniaki i kaszę jęczmienną.
Zupa rybna ucha pozyskała sobie miano narodowej potrawy Rosjan. Różne rodzaje uchy były znane już na Rusi, np. ucha biała (z cebulą), ucha złota (z szafranem) i ucha czarna (z cynamonem i innymi przyprawami, która jednak nie miała czarnego koloru), ucha bojarska (z dużą zawartością rybiego mięsa) i ucha postna (bez kawałków rybiego mięsa). Kiedyś była ulubioną zupą wyłącznie chłopów. Do jej gotowania używało się dwóch gatunków ryb o białym mięsie, np. kombinacji dorsza i flądry albo łupacza i flądry. Ryby oczyszczało się z łusek, ale nie ściągało się skóry ani nie wyjmowało ości. Obowiązkowymi przyprawami dodawanymi do uchy już w okresie staroruskim były pieprz czarny i liść laurowy. Po ugotowaniu zupę cedziło się przez sito, a małe kawałki ryby bez ości z powrotem wkładało do zupy. Duże kawałki ryby wyjmowano z uchy i podawano osobno. Dawniej chłopi nie cedzili uchy. Na talerzu zupę ozdabiano łyżką gęstej śmietany i świeżym posiekanym koperkiem. Na Rusi gotowano też zupę rybną o nazwie „kalia” (ros. калия, wymowa „kalija”), w skład której wchodziły ryba, kiszone ogórki i cebula, oraz w późniejszym okresie osobno ugotowany ryż (był to rodzaj rybnego razsolnika), oraz zupę rybną o nazwie „jurma” (ros. юрма), była to ryba gotowana w kurzym rosole z różnymi warzywami i rzepą.
Innym sycącym i gorącym płynnym posiłkiem była rybna lub mięsna wersja zupy solanki, przyrządzana odpowiednio z kilku gatunków ryb albo różnych rodzajów mięsa, w tym także drobiowego. Obowiązkowymi składnikami zupy solanki były grzyby (w sezonie świeże, a zimą suszone – uprzednio namoczone w wodzie), kiszone ogórki oraz kapusta kiszona. Obowiązkowa obecność tych trzech składników odróżniała solankę od innych zup. Do zupy podawano czarny kwaśny chleb, który smarowano rozgniecionym czosnkiem lub rozgniecioną cebulą. W późniejszym okresie do solanki zaczęto dodawać też cytryny oraz zielone i czarne oliwki, które nie były jeszcze dostępne w okresie staroruskim na Rusi.
Latem były gotowane zupy owocowe, np. ze świeżych malin, wiśni, truskawek, jeżyn, czerwonej i czarnej porzeczki czy jabłek, które podawano do stołu na zimno. Innymi letnimi zupami, chłodnikami, spożywanymi dawniej były: chłodnik po polsku, okroszka, zupa szpinakowa z łososiem, chłodnik z zielonych warzyw (ogórka, szpinaku, szczawiu) z rybą oraz botwinka – nazywana „królową chłodników”, która pojawiła się na Rusi już na przełomie IX i X wieku wraz z upowszechnieniem uprawy buraka ćwikłowego.
Rosyjska botwinka ma w swoim składzie kwas chlebowy i ewentualnie także mąkę żytnią rozpuszczoną w wodzie i wstawioną do gorącego piekarnika na 20–30 minut, w glinianym zakrytym dzbanku. Tak ugotowaną mąkę przeciera się przez sito do emaliowanego garnka, dodaje pokrojone młode liście buraka i zaczyn kwasu, po czym odstawia na 24 godziny do zakwaszenia. Dopiero następnego dnia kontynuuje się gotowanie zupy. W pełnej wersji do botwinki podaje się osobno ugotowaną rybę o czerwonym mięsie (jesiotr, łosoś, siewruga) oraz również osobno podaje się małe kostki lodu, które podczas jedzenia dodaje się wciąż na nowo do talerza z zupą, aby ją ochłodzić. Obecnie przepisy na botwinkę, stosunkowo kosztowną i pracochłonną zupę, prawie popadły w zapomnienie.
Ogólnie wszystkie zupy spożywane latem na zimno, które zawierały w swoim składzie zieleninę, świeże ogórki i ziemniaki, oraz były zalewane specjalnym jasnym kwasem chlebowym, nazywały się okroszkami. W dni niepostne okroszki były podawane ze śmietaną.
Potrawy mięsne.
Po przyjęciu chrześcijaństwa na Rusi i później w okresie Księstwa Moskiewskiego potrawy z mięsem mogły być spożywane wyłącznie w dni niepostne, czyli tłuste albo mięsne. Wcześniej, przed przyjęciem chrześcijaństwa, nie istniał podział na potrawy postne i mięsne. Przodkowie Rosjan lubili jeść mięso. Gdy tylko skończył się okres postny, to na stołach obficie gościły potrawy mięsne i praktycznie nie podawano w tych dniach dań rybnych.
Na mięso chowano bydło domowe, świnie, owce i ptactwo domowe. Najbardziej ceniono wołowinę, następnie wieprzowinę, a najmniej baraninę. Na stole gościła także dziczyzna, która uzupełniała podaż mięsa z domowych hodowli. Polowano m.in. na jelenie, dziki, gęsi, kaczki, bekasy, kuropatwy, głuszce, łabędzie, żurawie, czaple i przepiórki. Przed przyjęciem chrześcijaństwa przodkowie Rosjan polowali też na niedźwiedzie, wiewiórki, bobry i zające, których mięso według religii zostało uznane za „nieczyste”, co oznaczało, że nie należało go jeść. W okresie staroruskim nie spożywano cielęciny, gdyż uważano zabijanie cieląt za niewłaściwe i nierentowne. Bardzo ceniono drób i dzikie ptactwo za wyjątkowy smak ich mięsa; pieczony faszerowany łabędź, podawany tak jakby był żywy – pod „garniturem z piór”, stanowił ozdobę najbogatszych stołów, w tym stołu carskiego. W XV i XVI wieku potrawy mięsne przyrządzano w glinianych garnkach w piecu, a podawano w drewnianych miskach. Niechętnie używano metalowych garnków. Nie używano także przykrywek, garnki „przykrywano” kawałkami rozwałkowanego przaśnego ciasta, tzw. przykrywka z ciasta, aby podczas gotowania potrawa mogła oddychać, lecz aromat pozostawał w potrawie. Tusze (zwierzęta rzeźne po sprawieniu) w fachowy sposób rozdzielano, przy czym wykorzystywano w kuchni wszystkie części, także podroby, język, głowę, kiszki i kopyta. Z głowizny, nóżek i kawałków mięsa sporządzano chołodeć lub mięso w galarecie, do których dodawano podczas rozlewania do misek dużo czosnku w celach smakowych i konserwowania żywności. Każdy rodzaj mięsa był przygotowywany w osobny sposób. Prosięta były opiekane nad ogniem nabite na pręt. Mięso także duszono, np. z warzywami, grzybami lub cebulą, oraz gotowano w rosole, po czym podawano osobno.
Do obecnie najbardziej znanych na świecie potraw mięsnych, które przed wybuchem rewolucji gościły na stołach rosyjskiej elity, należą: kotlet de volaille, boeuf Stroganow, cielęcina à la Orłow i kotlet pożarski. Niektóre z potraw doczekały się uwspółcześnionej adaptacji, np. kotlety pożarskie były w pierwotnej wersji robione z dzikiej kuropatwy lub głuszca.
Kotlety de volaille są popularnie nazywane w Polsce „dewolajami”, zaś na Ukrainie nazywane są kotletami po kijowsku. Są to cienko rozbite płaty z piersi z kurczaka, obowiązkowo z kostką skrzydłową, posypane solą i pieprzem, w które zawinięta zostaje uformowana w wałeczek porcja masła. Tak przygotowany kotlet obtacza się w mące, rozbitym świeżym jaju i tartej bułce. Kotlety smaży się w gorącym klarowanym maśle na patelni aż uzyskają złoty kolor. Prawdopodobnie kotlet de volaille został opracowany przez słynnego francuskiego kucharza Marie-Antoine Carême, który gotował na dworze cara Aleksandra I. Tradycyjnie do kotleta de volaille podaje się purée ziemniaczane i gotowaną marchewkę w maśle. Po przekrojeniu z dewolaja powinno wytrysnąć masło, które współgra w smaku z maślaną marchewką i purée.
Oryginalnie boeuf Stroganow robiony był z kawałków najlepszej jakości wołowiny, śmietany, grzybów i cebuli, a podawany razem ze smażonymi ziemniakami pokrojonymi na grube paseczki. Potrawa została po raz pierwszy opisana w książce kucharskiej Auguste Escoffiera "Le guide culinaire" z 1903 roku. Nazwa potrawy pochodzi od arystokratycznej rodziny Stroganowów.
Mielonej wołowiny używa się do robienia kotletów, nadziewania warzyw i jako farszu do pierogów pielmieni.
W dalszym ciągu popularne pozostaje mięso, drób i ryby w galarecie oraz chołodeć – ugotowane świńskie golonki w galarecie, podawane jako zimne zakąski razem z musztardą lub chrzanem. Podczas pikników, wypraw i na kempingu źródłem mięsa są tuszonki.
Kiełbasy produkuje się zarówno z mięsa wieprzowego, jak i wołowego. Na rynku dostępne są różne gatunki kiełbas: z mięsa świeżego, z mięsa peklowanego, gotowane oraz wędzone. Plasterki kiełbasy wykorzystuje się do przygotowywania kanapek na śniadanie, lunch, a także do zakąsek i prostych przekąsek konsumowanych w ciągu dnia. Stoisko wędliniarskie, oprócz kiełbas, oferuje m.in. salami, parówki, pasztetową, szynkę, wędzoną polędwicę wieprzową i soloną wędzoną słoninę. Plasterki słoniny na czarnym chlebie są podawane jako zakąska do wódki. „Kiełbasa moskiewska” charakteryzuje się tym, że zawiera więcej tłuszczu niż mięsa. .
Wypieki i desery.
Współcześnie lody i torty należą do jednych z najbardziej ulubionych przez Rosjan deserów. Lody, robione z jaj, cukru i śmietany jako podstawowych składników, stały się popularne w połowie XVIII wieku, a pierwsze lodziarnie oferujące lody o różnych smakach pojawiły się w Moskwie i Petersburgu, przychodzili tam przedstawiciele wyższych sfer na degustację tego delikatesu. Obywatele ZSRR mieli do wyboru sześć podstawowych rodzajów lodów, produkowanych według rygorystycznych norm, które zaczęły obowiązywać w 1941. Lody mogły być produkowane wyłącznie z naturalnych składników i nie mogły zawierać żadnych sztucznych dodatków. Najmniejszą popularnością cieszyły się lody owocowe, chociaż były najtańsze i niskokaloryczne. Do legendy przeszły lody, które można było kupić w GUM przy Placu Czerwonym. Miały smak czekoladowy, waniliowy lub kremu brûlée i były serwowane w wafelku-rożku. Dla wielu turystów przybywających do Moskwy stoisko z lodami w GUM było „pierwszym przystankiem”. Lody je się w Rosji przez cały rok, nawet podczas srogiej zimy można je kupić w małych kioskach u ulicznych sprzedawców, np. na Newskim Prospekcie.
Czekoladki, słodycze, owocowe konfitury oraz ciasteczka są stawiane na stole do herbaty. „Grawerowane” pierniki tulskie, chrust, bardzo cienkie słodkie crêpe "blińczyki" są podawane jako deser, te ostatnie także razem z herbatą.
W ramach deseru mogą być także serwowane tradycyjne napoje: kompot ze świeżych lub suszonych owoców oraz kisiel. Na wsi rozróżniano dwa rodzaje kisieli: kisiel czerwony (deser na bazie mąki ziemniaczanej) i kisiel biały (potrawa na bazie mąki owsianej). Kisiel czerwony robiony z owoców i mąki ziemniaczanej pojawił się wraz z upowszechnieniem ziemniaków, natomiast kisiel biały – robiony na zakwasie żytnim lub pszenicznym z mąki owsianej namoczonej przez noc, po czym rozcieńczonej wodą i gotowanej aż do gęstości – był znany już w kuchni staroruskiej. Pierwsze wzmianki o nim pochodzą z XII–XIII wieku. Biały kisiel mógł być serwowany na gorąco z melasą lub na zimno z mlekiem z nasion maku lub miodem, a podczas dni wolnych od postu z mlekiem krowim.
Chyba najbardziej popularnym ciastem deserowym jest szarlotka – prosta i szybka do wykonania oraz niedroga. W radzieckiej i współczesnej wersji jest to ciasto biszkoptowe z kawałkami jabłek 'Antonówek' upieczonymi w środku. Ciasto występuje też pod nazwą szarlotki z jabłkami, jabłecznej szarlotki lub babki jabłecznej – tę ostatnią nazwę nakazywano używać w czasach Stalina w ramach zwalczania służalczości wobec Zachodu. Terminem szarlotki rosyjskiej (po francusku "Charlotte Russe") określa się w języku polskim i angielskim zimny deser złożony z kremu umieszczonego na biszkoptowym podkładzie, otoczonego dookoła biszkoptowymi paluszkami i ozdobionego po wierzchu świeżymi owocami (truskawkami, malinami, jagodami). Autorem deseru był Marie-Antoine Carême. Deser nie jest obecnie znany w Rosji.
Pierniki były popularne już na Rusi. Ręcznie ozdobione dekoracjami z ciasta pierniki wręczano jako prezent, np. dla gościa z zagranicy lub na imieniny. Słodkie i ozdabiane rysunkami pierniki tulskie pochodzą z Tuły, miasta znanego z produkcji samowarów, gdzie są wypiekane od stuleci. Gościły podczas uczt na stołach wielkopańskich i wiejskich, i w dalszym ciągu są ulubionym przez Rosjan poczęstunkiem. Z owocowej marmolady produkowane są galaretowate cukierki marmoladki, czyli plasterki marmolady obtoczone w cukrze.
Ulubionym deserem cara Aleksandra III była kasza gurjewska. Według przekazów, kaszę gurjewską podawano mu na deser 29 października 1888, gdy pociąg carski, którym podróżował wraz z rodziną z Krymu do Petersburga, wykoleił się na terenie guberni charkowskiej. W wypadku zginęły 23 osoby, lecz carska rodzina cudem nie ucierpiała, co przyczyniło się do legendarności deseru. Nazwa deseru nawiązuje do hrabiego Dmitrija Gurjewa (1758–1825), ministra finansów Rosji, smakosza i znanego gastronoma, który sam go wymyślił albo deser został opracowany dla niego. Podstawowym składnikiem tego „burżuazyjnego deseru” jest kasza manna. Według przepisu z radzieckiej książki kucharskiej pt. "Książka o smacznym i zdrowym jedzeniu" z 1952, kaszę gotuje się na mleku z cukrem i wanilią. Do tak ugotowanej kaszy dodaje się masło i surowe jaja, dokładnie miesza, po czym przekłada do formy posmarowanej masłem i piecze aż do uzyskania złocistej skórki. Po upieczeniu deser polewa się konfiturami, dekoruje owocami i posypuje płatkami z prażonych migdałów. Istnieją różne warianty deseru, stanowiącego połączenie między tradycyjną domową kuchnią rosyjską i francuską "haute cuisine". Warunkiem "sine qua non" deseru jest złocista skórka, która tworzy się na kaszy bogatej w mleko lub śmietanę podczas pieczenia. W wersji ekskluzywnej deseru tę skórkę delikatnie podnosi się i używa do przedzielania poszczególnych warstw deseru, czyli kaszy i nadzienia, którym są konfitury, miód, suszone i konserwowe owoce oraz scukrzone orzechy. Na koniec powierzchnię posypuje się cukrem i poddaje karmelizacji za pomocą palnika, podobnie jak w przypadku kremu brûlée. Ten pochodzący z końca XVIII wieku deser był modny w XIX wieku wśród klasy wyższej; został podany gościom podczas koronacji cara Aleksandra III.
Ciastkiem deserowym, które było przez Rosjan częściej kupowane w sklepie, niż pieczone w domu, m.in. dlatego, że robienie skomplikowanych wypieków w czasach, gdy kilka rodzin dzieliło wspólną kuchnię było mało realne, była tradycyjna rumowa baba (ros. ромовая баба), nazywana przez Francuzów "baba au rhum", czyli mała babeczka z ciasta drożdżowego, nasączona syropem z rumem. Rumowa baba była dawniej do kupienia w każdej kawiarni i każdym sklepie piekarniczym. Do nasączenia zamiast prawdziwego rumu używano wina, likieru lub innego alkoholu i esencji rumowej. "Baba au rhum" jest po dziś dzień specjalnością jednej z najstarszych paryskich cukierni. Ciastko można także kupić w sklepach piekarniczych i supermarketach w Belgii. Występuje w różnych wersjach: naturalnej, z kremem, z bitą śmietaną lub z owocami.
Jako deser mogą być też podane watruszki i syrniki.
Suszki, baranki i bubliki to nazwy tradycyjnych rosyjskich wypieków o charakterze obwarzanków. Baranki pojawiły się w Rosji pod koniec XVII i na początku XVIII wieku. Masowym popytem cieszyły się już w XIX wieku. Zawsze odgrywały ważną rolę w kulturze, były wzmiankowane na kartach powieści (np. w "Rewizorze" i "Powozie" Gogola) oraz ukazywane na obrazach przedstawiających sceny z codziennego życia przedrewolucyjnej Rosji. Tradycyjnie baranki były sprzedawane i spożywane ciepłe, dlatego uliczni sprzedawcy nosili baranki w specjalnych skrzyniach obitych od wewnątrz owczą skórą. W domach sznurki z barankami wieszano na samowarach, nie w celach dekoracyjnych, ale aby były ciepłe podczas konsumpcji.
Suszki (malutkie suche baranki), baranki i bubliki (duże miękkie baranki) mają kształt pierścienia lub rzadziej pierścienia owalnego (wydłużonego) z otworem w środku. Geometrycznie są porównywane do bryły obrotowej torusa. Są produkowane z ciasta, którego podstawowymi składnikami są mąka pszenna, woda, cukier i drożdże piekarnicze. Składnikami dodatkowymi mogą być np. melasa, karmel, aromat waniliowy oraz ziarna maku, sezamu, sól lub cukier do posypania po wierzchu. Po wyrobieniu i wyrośnięciu z ciasta formuje się pierścienie, przy czym proces technologiczny produkcji ciasta do suszek i baranków jest podobny, a do bublików nieco inny. Uformowane suszki, baranki i bubliki po ponownym wyrośnięciu przyjmują okrągłą formę. Najpierw traktuje się je krótko parą wodną albo wrzuca do kotła z wrzącą wodą, czyli obwarza, po czym piecze w piecu lub piekarniku. Po upieczeniu ich powierzchnia jest gładka, złota, błyszcząca i chrupiąca. Smak jest zmienny i zależy od użytych dodatków do ciasta oraz posypek. Suszki, baranki i bubliki mogą być produkowane ręcznie lub maszynowo.
Suszki, baranki i bubliki różnią się między sobą rozmiarem, wagą i wilgotnością (zawartością wody w końcowym wypieku). Po upieczeniu bubliki charakteryzują się największą wilgotnością (22–25%), baranki średnią wilgotnością (14–19%), a suszki najmniejszą wilgotnością (9–12%). Suszki i baranki mogą być dłużej przechowywane ze względu na małą zawartość wody, natomiast bubliki należy spożywać świeże, gdy są miękkie. Jeżeli chodzi o rozmiar i wagę, to suszki, czyli drobne i suche baranki, są najmniejsze i najlżejsze (średnica pierścienia wynosi 4–6 cm, grubość wałka z ciasta 1–1,7 cm, a waga 6,5–12 gramów). Baranki mają średnie rozmiary i wagę (średnica pierścienia wynosi 7–9 cm, grubość około 2 cm, a waga waha się od 25 do 40 gramów). Bubliki, czyli duże miękkie baranki, są największe i najmiększe, ich średnica może wynosić od 7 do 10 cm, grubość 3,3 cm, a waga 50 do 100 gramów.
Gotowe dawniej nawlekało się na sznurki, przy czym 30–40 bublików, 70–75 baranków i 100–120 suszek przypadało na jeden sznurek. Nawleczone na sznurki układało się w koszach, na tacach, w płóciennych workach czy kartonowych pudełkach. Obecnie są pakowane w woreczki foliowe.
Baranki są dostępne w szerokim asortymencie, od wypiekanych z prostego ciasta chlebowego, po wypiekane z ciasta wzbogaconego w dodatkowe składniki, np. więcej cukru (do 15%), tłuszcz, produkty mleczne i jaja. Ciasto może być aromatyzowane wanilią, cytryną, kardamonem lub gałką muszkatołową. Po powierzchni mogą być posypane makiem, sezamem, kminkiem lub solą. Podobnie suszki są do kupienia w wielu wariantach: zwykłe, waniliowe, cytrynowe, z makiem, z solą lub bezsolne, z gorczycą, mleczne, z cynamonem, z kminkiem itd. Bubliki wypieka się wyłącznie z mąki pierwszego gatunku, bogatej w gluten, dającej elastyczne ciasto. Obok zwykłych bublików na rynku są bubliki wypiekane z ciasta ze zwiększoną zawartością cukru i z dodatkiem tłuszczu. Również bubliki są dostępne w różnych wariantach: z makiem, z kminkiem, waniliowe, cytrynowe itd. W Rosji i byłych krajach ZSRR suszki są jednymi z najbardziej popularnych dodatków do herbaty. Suszki nawleczone na nić tradycyjnie zawiesza się na samowarach, aby zawsze były po ręką przy piciu herbaty. Podaje się je również ząbkującym dzieciom do gryzienia.
W sklepach piekarniczych obok suszek, baranków i bublików można też kupić precle, które nazywają się "krendlami". Precle "krendle" są duże i miękkie, mogą mieć smak słony albo słodki i być z dodatkiem rodzynek czy orzechów. Znak w kształcie dużego złotego precla był wieszany nad wejściem do rosyjskich piekarni, co stanowiło kontynuację średniowiecznej tradycji europejskich cechów zrzeszających piekarzy.
Ryby.
Ryby odgrywały i w dalszym ciągu odgrywają ważną rolę w tradycyjnej kuchni rosyjskiej ze względu na obfite występowanie w rzekach i jeziorach, możliwość konserwowania przez solenie, suszenie lub wędzenie, wiele dostępnych sposobów kulinarnej obróbki oraz przyzwolenie Rosyjskiego Kościoła Prawosławnego na spożywanie rybiego mięsa podczas postów, przy czym w czasach ZSRR większość ludzi zrezygnowała z przestrzegania postów religijnych. Niektóre XIX-wieczne potrawy rybne zniknęły z menu, albowiem zatrucie środowiska naturalnego i przełowienie doprowadziły do zmniejszenia się różnorodności i ilości ryb dostępnych do konsumpcji. Jesiotr, który obecnie jest trudno dostępny, był uważany za najbardziej wykwintną rybę. Natomiast w czasach ZSRR na stołach pojawiły się nowe gatunki ryb oceanicznych z połowów dalekomorskich, a owoce morza były propagowane jako zamiennik dla białka zwierzęcego. Po rozpadzie Związku Radzieckiego jedzenie homarów stało się nie tylko popularne, ale także jest wyznacznikiem prestiżu. Nastała również moda na bary sushi. Jako danie obiadowe ryby są głównie podawane usmażone lub upieczone. Mogą też być duszone lub przygotowywane sauté i polane sosem. Wędzone ryby należą do popularnych zakąsek. Solony śledź z Bałtyku wchodzi nie tylko w skład licznych zimnych sałatek, ale także jest jedzony na chlebie z cebulą. Bohater opowiadania Czechowa pt. "Syrena" – urzędnik sądowy Żylin – uważał śledzia z cebulą i sosem musztardowym za najlepszą zakąskę. Ryby są składnikami sałatek, np. śledzia pod pierzynką. Na rybach gotowane są zupy, np. ucha czy solanka. Z ryb robi się nadzienie do pieroga i bułeczek-pierożków. Kawałki spoistego mięsa jesiotra mogą być nabijane na szpikulce i grillowane, podobnie jak szaszłyki. Tradycyjnie Rosjanie również suszyli domowym sposobem różne ryby, ale gatunkiem szczególnie cenionym ze względu na delikatne mięso jest "vimba" z Donu. W tym celu oczyszczone ryby nacierało się solą i cukrem po obu stronach, układało w garnku i pozostawiało na cztery dni w temperaturze pokojowej. Następnie ryby należało delikatnie wypłukać i rozwiesić na dwa lub trzy dni, aby wyschły, najlepiej na słońcu. Sucha ryba powinna być nie za twarda, ani nie miękka w dotyku. Pokrojoną ukośnie na długie paski rybę serwuje się z ugotowanymi ziemniakami i dużą ilością piwa lub kwasu.
Kawior.
Pasteryzowany i puszkowany kawior, jeden z głównych symboli Rosji, jest artykułem eksportowym. Kawior powinien być podawany do stołu w szklanym naczyniu. Można go jeść bez niczego albo na cienkich kromkach z białego chleba, ewentualnie lekko przypieczonych czy posmarowanych masłem. Niektórzy kropią kawior sokiem z cytryny, inni posypują posiekanym szczypiorkiem, a jeszcze inni nie stosują żadnych innych dodatków, aby nie zakłócać jego naturalnego smaku. Tradycyjnie Rosjanie jedli go na blinach wraz z odrobiną lekko kwaśnej śmietany. Połączenie kawioru z blinami bywa uważane za szczególnie wysublimowane smakowo i porównywane do innych perfekcyjnych kombinacji kulinarnych – jajek na bekonie czy makaronu z sosem pomidorowym.
Wobła.
Wobła to wysolona, wysuszona i ewentualnie dodatkowo uwędzona wobła kaspijska – mała słodkowodna ryba z rodzaju "Rutilus" i rodziny karpiowatych, występująca w Morzu Kaspijskim i rzekach do niego wpadających – uważana przez Rosjan za przysmak i spożywana jako zakąska do piwa. Wobłę można kupić w całej Rosji. Kulinarne połączenie suchej i słonej w smaku wobły z piwem jest porównywane do amerykańskiego połączenia piwa serwowanego z orzeszkami.
W obwodzie astrachańskim surową wobłę najpierw poddaje się procesowi wysalania w basenach przez 4–5 dni. Po wysoleniu rybę nawleka się i moczy w słodkiej wodzie przez 12–17 godzin, w tym czasie w rybie zmniejsza się zawartość soli z 15% do 8,3%, a zwiększa zawartość wody. Następnie rybę podsusza się na wieszadłach ustawionych na wolnym powietrzu, w piecu lub specjalnych suszarniach; w zależności od temperatury podsuszanie trwa od 22–24 godzin na powietrzu przy temperaturze 10–15 °C do 216 godzin przy temperaturze 0 °C, podczas gdy w suszarni proces ten trwa 20 godzin. W tym czasie ryba traci na wadze. Podsuszoną wobłę poddaje się procesowi zimnego wędzenia w piecach wędzarniczych przy temperaturze dymu do 30 °C i wilgotności do 70%. Tradycyjne wędzenie trwa 5–6 dni w zależności od pogody i właściwości surowca, zaś wędzenie na skalę przemysłową w wędzarni tunelowej trwa 51–61 godzin. Podczas wędzenia ryba traci na wadze około 20% w stosunku do wagi podsuszonej ryby.
Latem inną tradycyjną zakąską do piwa są ugotowane raki.
Napoje.
Wbrew powszechnie panującemu przekonaniu to nie wódka, lecz herbata jest narodowym napojem Rosjan. Herbatę pije się do śniadania, lunchu, obiadu, po południu, podczas przerw w pracy i późnym wieczorem. Herbata jest serwowana bardzo gorąca, mocna, w filiżance ze spodeczkiem lub szklance umieszczonej w metalowym koszyczku, z plasterkiem cytryny i kostkami cukru. Herbatę piją nie tylko dorośli, ale również już od najmłodszych lat dzieci. Do herbaty często podawane są czekoladki, cukierki, ciasteczka, wafelki lub kawałek ciasta. Popularnością nie cieszy się natomiast ice tea.
Zanim pojawiła się i upowszechniła chińska herbata, co nastąpiło w XIX wieku, w Rosji od wieków pito napar ze sfermentowanych i wysuszonych liści wierzbówki kiprzycy. Ta herbata była potocznie nazywana herbatą koporską, Iwan czajem lub herbatą rosyjską. W prawie wszystkich ogródkach chłopskich domów rosła dawniej wierzbówka kiprzyca. We wsi Koporje, w obwodzie leningradzkim, intensywnie uprawiano wierzbówkę kiprzycę i produkowano z niej herbatę w celach komercyjnych, od nazwy tej wsi pochodzi jedna z nazw tej herbaty. Herbata koporska była także artykułem eksportowym, wysyłano ją do Anglii i innych krajów europejskich, gdzie była znana jako herbata rosyjska. Innymi powszechnymi napojami bezalkoholowymi były zbiteń, kompot i kisiel (robiony z borówek i mąki ziemniaczanej). Wśród młodszych generacji na popularności zyskuje picie zielonej herbaty. Popularne są także herbatki ziołowe, np. z rumianku i lipowa. Kawa rozpuszczalna, która zaczęła być dostępna na rynku od lat 70. XX wieku, stała się powszechnym zamiennikiem dla herbaty. Kawa filtrowana jest popularna wśród młodych ludzi zamieszkałych w ośrodkach miejskich, podczas gdy starsze generacje wolą kawę rozpuszczalną. W większych rosyjskich miastach można kupić wszystkie rodzaje włoskiej kawy (cappuccino, espresso, latte, mokka) w lokalach podobnych do Starbucks. Do współczesnych napojów bezalkoholowych, obok gorącej czarnej herbaty, kawy, tradycyjnego kwasu, kompotu i kisielu, należą również napoje gazowane, soki i napoje owocowe oraz utrwalony alkoholem mors. W sprzedaży powszechnie dostępne jest mleko (często niepasteryzowane), kefir – popularny do picia na śniadanie raz inne napoje mleczne. Mleko i kawa są w Rosji mniej popularne niż w Ameryce. Sklepy oferują klientom bogaty wybór wody mineralnej z różnych źródeł, gazowanej i niegazowanej, głównie pochodzenia syberyjskiego i kaukaskiego.
Do dawniej pitych napojów alkoholowych należały: miód pitny, kwas chlebowy, kumys i piwo z jęczmienia, do którego już od XI wieku dodawano chmiel. Wino było importowane z Bizancjum i Europy. Kwas chlebowy jest nadal bardzo popularnym napojem, pitym do posiłków i po południu dla orzeźwienia. Napoje tj. kwas chlebowy, miody pitne, mors, piwo, buza, zbiteń, oskoła, sycera i wino chlebowe – prekursor wódki, były znane i pite już w okresie staroruskim.
Młode pokolenie skłania się ku piwu, jako modnemu napojowi o przystępnej cenie. Piwo jest tańsze od wódki i intensywnie reklamowane. Po upadku ZSRR konsumpcja piwa wyprzedziła konsumpcję wódki, biorąc pod uwagę ilość wypijanego trunku.
Tradycja picia herbaty.
Herbata (czaj) pojawiła się w Rosji w połowie XVII wieku – ambasador chiński w Moskwie podarował carowi Aleksemu Michajłowiczowi kilka skrzyń herbaty. Wkrótce herbata stała się jednym z artykułów najchętniej importowanych z Chin. Od 1689, po podpisaniu traktatu nerczyńskiego, karawany kupieckie mogły bez przeszkód przekraczać granicę pomiędzy dwoma mocarstwami. W tym czasie cena herbaty była bardzo wysoka ze względu na trudy, czas i koszty przewozu, więc jedynie rodzina carska i najzamożniejsi mogli pozwolić sobie na zakup herbaty. Dopiero pod koniec XVIII wieku ceny herbaty zmalały, umożliwiając jej spopularyzowanie wśród społeczeństwa. Pod koniec XVIII wieku i na początku XIX wieku w Moskwie można było kupić różne rodzaje herbaty z Chin, Indii i Japonii. Moskwianie zapraszali się w gości na czaj, do picia którego podawano słodkie wypieki i słodycze – ta tradycja z czasem upowszechniła się i istnieje do dzisiaj. Wybudowanie linii kolei transsyberyjskiej umożliwiło import herbaty na szeroką skalę. Herbata przypadła do gustu Rosjanom. Rosjanie wykreowali własną unikalną tradycję picia herbaty. Do gotowania wody i zaparzania herbaty od 1800 powszechnie używali samowaru, który stał się, obok lalki matrioszki, bałałajki, wódki i czapki uszanki, symbolem Rosji, oraz już w XIX wieku był chętnie zabierany przez przybyszów z innych krajów na pamiątkę. Wokół samowaru koncentrowało się życie rodzinne i towarzyskie. Bogate rodziny miały po dwa samowary: prosty do użytku codziennego i ozdobny, gdy w odwiedziny przyszli goście. Na górze samowaru znajdowało się miejsce na umieszczenie czajniczka z esencją herbacianą, który był jednocześnie podgrzewany jego ciepłem. Rosjanie bowiem najpierw przygotowywali esencję herbacianą, czyli skoncentrowany napar z dużej ilości liści herbaty, zalanych niewielką ilością wrzącej wody, który był odstawiany przynajmniej na pięć minut. Do sporządzania esencji herbacianej nadawały się jedynie czarne gatunki herbat liściastych z Chin i Indii, ponieważ herbaty angielskie tak zaparzane gorzkniały. Przygotowana w ten sposób esencja herbaciana była wykorzystywana w ciągu całego dnia, a nawet jeszcze rankiem dnia następnego podczas śniadania. Dawniej zgodnie z obyczajem pani domu serwowała herbatę przy użyciu samowaru domownikom i gościom. Aby zrobić filiżankę herbaty należało wlać odpowiednią ilość esencji herbacianej z czajniczka do filiżanki i dopełnić gorącą wodą z samowaru. Dawniej w każdym domu można było znaleźć samowar, a także w biurach, restauracjach, pociągach i u ulicznych sprzedawców herbaty. Współcześnie samowary nie są często używane i raczej trudno byłoby znaleźć samowar w każdym domu. Obecnie herbatę robi się używając wrzątku i małego czajniczka.
Rosjanie pili i piją herbatę podczas wszystkich posiłków, a także okazjonalnie w ciągu całego dnia oraz spotkań towarzyskich. Preferują mocne napary z czarnej herbaty. Do słodzenia używało się i używa cukru, konfitury (tzw. warenje) lub miodu. Popularne było picie herbaty ze szklanki umieszczonej w koszyczku (podstawniku). Innymi dawnymi rosyjskimi obyczajami związanymi z piciem herbaty były: dodawanie plasterka cytryny ze skórką bezpośrednio do szklanki z herbatą (najpierw popularne jedynie wśród podróżnych jako środek przeciwko chorobie lokomocyjnej, a następnie także w salonach wyższych sfer), picie herbaty z trzymaniem kostki cukru lub dżemu w ustach i picie herbaty ze spodeczka (popularne przede wszystkim wśród klasy kupieckiej oraz podczas nieformalnych spotkań ze względu na wydawany dźwięk siorbania podczas picia; ten sposób pozwalał na natychmiastowe picie nawet bardzo gorącej herbaty, która szybko ulegała chłodzeniu). W bogatych domach herbatę podawano w filiżankach, które nie były napełniane po sam brzeg, co pozwalało domownikom lub gościom dodać do niej cukru lub dżemu. W ubogich domach herbatę podawano w szklankach, które napełniano po sam brzeg, tak, aby nie można było już niczego do niej dodać. Cukier był dawniej artykułem drogim, w związku z tym, aby zaoszczędzić, to herbaty nim nie słodzono, ale wkładano do ust bryłkę krystalicznego, nierafinowanego cukru, którą trzymano cały czas podczas picia. Taka bryłka brązowego cukru powoli rozpuszczała się w ustach i mogła być powtórnie wykorzystana przy piciu kolejnych porcji herbaty. Jedynie w bogatych domach na stole obok samowaru stała ozdobna cukiernica. Tradycyjnie rosyjskie kobiety preferowały picie herbaty z filiżanki, a mężczyźni ze szklanki umieszczonej w metalowym koszyczku z uchem do trzymania tzw. podstakanniku. Herbata stała się narodowym napojem Rosjan, podobnie jak Anglików.
Sposób picia herbaty po rosyjsku dotarł do zaboru rosyjskiego, gdzie w ubogich domach, aby zaoszczędzić na cukrze, również pito herbatę trzymając kostkę cukru między zębami lub maczając kostkę w herbacie, odgryzając jej kawałek i popijając, co określano za Rosjanami jako picie herbaty "w prikusku". Żartownisie wymyślili jeszcze bardziej oszczędne sposoby picia herbaty z cukrem: "na prilizku" (bryła cukru w formie „głowy” wisiała nad stołem i każdy mógł ją najpierw polizać, a później popić herbatą), przy czym najoszczędniejszymi sposobami było picie herbaty "na pridumku" (myśląc o cukrze) i " na prigladku" (patrząc na opakowanie głowy cukru zawieszone nad stołem).
Wódka.
Rosyjskie słowo określające wódkę jest znane od XVII wieku i najprawdopodobniej pochodzi od wyrazu woda. Określenie wódki w języku angielskim – "vodka" – wywodzi się od nazwy w języku rosyjskim. Perfekcyjna wódka powinna spełniać trzy wymogi: być idealnie przezroczystym płynem bez smaku i bez zapachu.
Wódka jest najpopularniejszym napojem alkoholowym Rosjan, obok piwa, wina musującego i radzieckiego szampana (nazwa oryginalna po rosyjsku Советское шампанское).
W XIV wieku Izydor – mnich greckiego pochodzenia z Monasteru Czudowskiego – posiadał destylator i wytwarzał tzw. wino chlebowe. Pod tą nazwą produkt był znany w Rosji przez następne cztery wieki. Wino chlebowe wyrabiano z żyta, pszenicy lub jęczmienia, pachniało mocno ziarnem, a zawartość alkoholu etylowego wahała się od 20 do 60%. Wódką nazywano aż do XX wieku jedynie wino chlebowe z wyciągiem z ziół lub borówek, które pito ze wskazań leczniczych. Do dzisiaj można znaleźć wódkę z solą, pieprzem czy miodem wśród ludowych medykamentów. Dopiero pod koniec XIX wieku pojawiła się wódka o wyglądzie, który znamy dzisiaj – krystaliczny przezroczysty płyn przypominający wodę, lecz nią niebędący. Pierwsze destylarnie zaczęły działać w Wielkim Księstwie Moskiewskim w XV wieku. Iwan III jako pierwszy ustanowił monopol państwowy na produkcję i sprzedaż wina chlebowego w 1471. Jego następcy na przemian znosili lub przywracali państwowy monopol. Od XVII wieku władcy posiadali ciągły monopol, który później kontynuowały rządy, napełniając państwową kasę pieniędzmi z akcyzy. W 1894 Rosja opatentowała wódkę, zdefiniowaną jako napój alkoholowy filtrowany przez filtry węglowe i zawierający 40% alkoholu etylowego. Moc wódki, czyli zawartość czystego alkoholu etylowego wyrażona jego objętością przypadająca na objętość całego płynu, została ustanowiona wcześniej, bo już w 1843 przez urzędników rządowych. Według wydanego dekretu, wódka przeznaczona dla klientów musiała zawierać dokładnie 40% v/v etanolu, i na pewno nie mniej niż 38% v/v etanolu. Ustanowiony 40-procentowy standard wynikał najprawdopodobniej z chęci uproszczenia procedury naliczania podatków. Wysokość akcyzy naliczano od każdego procentu, więc zawartość alkoholu była każdorazowo bardzo dokładnie mierzona. Wszelkie machlojki związane z rozcieńczaniem wódki były surowo karane. Dzięki temu wódka sprzedawana w tawernach i sklepach z reguły zawierała obowiązkowe 40% v/v etanolu.
Wbrew krążącej opinii odkrywca prawa okresowości Mendelejew nie miał nic wspólnego z ustanowieniem 40-procentowego standardu dla rosyjskiej wódki. Standard został ustanowiony, gdy Mendelejew był zaledwie dziewięcioletnim chłopcem. Już będąc chemikiem, Mendelejew badał wysokoprocentowe roztwory alkoholowe (70% i powyżej), ale nie pod kątem rozcieńczania etanolu przy produkcji wódki, stąd być może wzięło się to nieporozumienie. Tym niemniej nieprawdziwa informacja bywa wykorzystywana w celach reklamowo-komercyjnych. Przykład stanowi etykietka na butelce wódki "Russkij Standart", gdzie klient może przeczytać, że wódka odpowiada najwyższym standardom jakościowym, zatwierdzonym w 1894 przez komisję rządową pod przewodnictwem Dmitrija Mendelejewa.
Picie wódki było i jest ważnym zagadnieniem politycznym, gdyż pociąga za sobą znaczące konsekwencje socjalne i ekonomiczne. Z jednej strony konsumpcja wódki przez ludzi gwarantuje stały napływ pieniędzy do kasy państwowej, a z drugiej strony alkoholizm prowadzi do tragedii osobistych i rodzinnych, przestępstw kryminalnych, spadku wydajności w pracy. Rządzący starali się wpływać na ograniczenie konsumpcji wódki, m.in. regulując ceny, czas i miejsca sprzedaży. Po przejęciu władzy w 1917 bolszewicy rozszerzyli prohibicję, zapoczątkowaną w 1894. Lenin widział w alkoholizmie zagrożenie dla państwa komunistycznego. Od 1923 napoje alkoholowe były ponownie dostępne w wolnej sprzedaży. W czasach stalinizmu wzrosła produkcja wódki, lecz jej spożycie starano się kontrolować metodami dyscyplinarnymi. Sześć lat później, pomimo protestów dzieci w wieku szkolnym, które miały miejsce przed fabrykami i zakładami pracy i były skierowane przeciwko pijaństwu ojców, Józef Stalin nie przywrócił prohibicji, a jedynie zapoczątkował kampanię przeciwko nadużywaniu alkoholu. Rozpoczęto także wydawanie czasopisma o życiu w trzeźwości, które utrzymało się na rynku prasy aż do 1997.
Wódka jest wpleciona w rosyjską historię, ekonomię i kulturę. Podczas II wojny światowej żołnierze rosyjscy otrzymywali dzienną porcję wódki, która wynosiła 100 gramów, czyli tzw. "narkomowskije sto gramów". Po wojnie konsumpcja wódki wzrastała. Nikita Chruszczow zakazał jej sprzedaży w pracowniczych stołówkach i tanich jadłodajniach, co przyczyniło się do wzrostu ceny butelki wódki do trzech rubli. W ramach pieriestrojki 17 maja 1985 Gorbaczow zainicjował kampanię na rzecz trzeźwości i przeciwko alkoholizmowi, intensywnie reklamowaną w mediach masowego przekazu, i doprowadził do zmniejszenia produkcji wódki. Wódkę można było kupować jedynie na kupony, w ilości dwóch butelek na miesiąc na osobę, w odpowiednich godzinach w ciągu dnia. Początkowe zmniejszenie oficjalnej konsumpcji wódki zostało zniweczone wzrostem produkcji nielegalnego samogonu. W 1990 restrykcje zostały złagodzone, gdyż nie przyniosły oczekiwanego rezultatu.
W 1992 Jelcyn wydał dekret, który zniósł monopol i wprowadził system wydawania licencji. Liberalizacja sprawiła, że na rynku pojawiło się mnóstwo małych firm produkujących wódkę, która często nie spełniała najwyższych standardów. W 1995 w Federacji Rosyjskiej było ponad 1200 producentów wódki, podczas gdy w ZSRR jedynie 123. Ostatecznie pod koniec pierwszej dekady 2000 roku kilku firmom udało się ugruntować pozycję na rosyjskim rynku napojów alkoholowych. W listopadzie 2003 została wylansowana nowa wódka Putinka, której nazwa jest zdrobnieniem od nazwiska Władimira Putina. W 2006 rząd wprowadził regulacje dotyczące alkoholu etylowego, tym samym zwiększając swoją kontrolę nad przemysłem spirytusowym. Dzięki regulacjom prawnym rynek stał się bardziej spójny, ale nie doszło do zmniejszenia konsumpcji. W 2009 Dmitrij Miedwiediew skrytykował nadmierną konsumpcję wódki. W następnych latach rząd podjął działania mające na celu przeciwdziałanie nadmiernej konsumpcji przez ograniczenie dostępności, m.in. zakazano nocnej sprzedaży mocnego alkoholu, zmniejszono liczbę punktów sprzedaży, ustanowiono minimalną cenę butelki wódki i podniesiono akcyzę.
Legalny obrót wódką był wart 13 miliardów dolarów amerykańskich w 2010. Jedną z najlepiej sprzedających się obecnie wódek jest "Zielienaja Marka". Innymi chętnie kupowanymi markami na rynku są: "Piat Ozier", "Żurawli" i "Russkij Standart".
Wódka jest w Rosji jednocześnie powodem do narodowej dumy i wstydu. Od wieków odgrywała i w dalszym ciągu odgrywa rolę w kontaktach społecznych w pracy i w czasie wolnym. Towarzyszyła i towarzyszy ludziom, zarówno bogatym jak i ubogim, podczas uroczystości, np. ślubu, urodzin, pogrzebu. Przez równie długi czas wódka była także „prawdziwą plagą narodową”, prowadząc do socjalnej ruiny jednostek, a nawet do degeneracji narodu. W burzliwych okresach historycznych wódka dawała możliwość chwilowej ucieczki od zawirowań politycznych, uśmierzała fizyczny ból i ułatwiała nieformalne kontakty towarzyskie. Ogólnie Rosjanie uważają, że picie wódki jest sprawą prywatną, a wszelką ingerencję oraz odgórne regulacje uznają za mieszanie się w ich prywatne sprawy.
Obecność wódki na stole sprawia, że każde wydarzenie kulturalne zyskuje miano „rosyjskiego”. Od wieków niezbędnymi elementami „kulturalnego picia wódki” są: dobrej jakości wódka, dobre towarzystwo i dobra rozmowa, czyli szczera, bezpośrednia i osobista konwersacja, która łagodzi bóle ciała i duszy, a jej temat przechodzi płynnie od pracy, przez politykę, kobiety i sztukę, aż do zagadnień filozoficznych. Ten aspekt „kulturalnego picia wódki”, jako rodzaju komunikacji międzyludzkiej, został poruszony w noweli Jerofiejewa pt. "Moskwa-Pietuszki". Modelowy przebieg rozmowy, podczas spotkania trwającego od szóstej po południu do drugiej w nocy, zależny od ilości wypitej wódki, ilustruje etykietka wódki "Russkij Razmier".
Motyw nietrzeźwych mężczyzn, którym udaje się pokonać często absurdalne życiowe trudności związane z realiami radzieckimi lub poradzieckimi, występował w dowcipach, karykaturach oraz filmach, np. w klasyku kinematografii radzieckiej pt. "Szczęśliwego Nowego Roku" czy w komedii pt. "Osobliwości narodowego polowania".
W czasach Związku Radzieckiego, w latach 50. i 60., kiedy u władzy był Chruszczow, pojawił się zwyczaj picia wódki w trójkę, który polegał na tym, że trzech mężczyzn kupowało wspólnie jedną lub dwie butelki wódki, dzieląc się po równo kosztami. Zwyczaj i idiom „w trzech” tłumaczy się tym, że tak było wygodnie, gdyż butelka wódki kosztowała wówczas 2 ruble i 87 kopiejek, więc trzech mężczyzn składało się po jednym rublu, a za resztę kupowano prostą zakąskę, którą był serek topiony.
W Moskwie mieści się muzeum poświęcone historii wódki w Rosji.
Wódkę nalewa się do małych kieliszków, w których mieści się 50 lub 100 gramów – powszechnie wypijane za jednym zamachem porcje. Wódka była i jest serwowana razem z jedzeniem, stanowiąc część uroczystego spotkania. Wódką wznoszone są toasty, np. na zdrowie, na cześć gospodarza, za pomyślność itp. Niezmiennie od wieków w Rosji wódkę pije się czystą, tzn. bez jakichkolwiek dodatków i nierozcieńczoną, a jedynie schłodzoną do 8–10 °C. Kieliszek wypełniony wódką należy wypić jednym haustem, a nie powoli go sączyć. Rosjanie rzadko piją koktajle alkoholowe i nigdy nie piją napojów alkoholowych bez jedzenia. Natychmiast po wypiciu każdej porcji wódki spożywana jest zakąska. Większość gospodarstw domowych posiada zapas wódki w lodówce lub kredensie na wypadek, gdyby ktoś przyszedł w odwiedziny, nawet w przypadku, gdy domownicy sami nie piją jej regularnie.
W kulturze.
W XIX-wiecznej literaturze rosyjskiej można odnaleźć opisy różnorodności i wykwintności ogromnej ilości jedzenia, obecnego na stołach najwyższych klas społecznych, np. u Gogola w "Martwych duszach" czy u Czechowa w opowiadaniu "Syrena" z 1887. Pożywienie i tradycyjne potrawy odegrały też rolę w innych utworach literackich, np. w satyrycznym opowiadaniu Gogola pt. "Nos", jeden z bohaterów, cyrulik Iwan Jakowlewicz, mający apetyt na gorący chleb z cebulą, podczas przygotowywania dla siebie śniadania, przekroił na dwie części chleb i nieoczekiwanie znalazł w nim nos głównego bohatera – asesora kolegialnego Kowalewa. W opowiadaniu Czechowa pt. "Agrest" owoce agrestu były symbolem samozłudzenia, któremu uległ brat głównego bohatera, marzący o domu wśród krzaków agrestu, gdy jednak jego marzenie ziściło się, na stole stała miska twardawych, niedojrzałych, praktycznie niezjadliwych owoców agrestu, które właścicielowi domu wydawały się całkiem smaczne. W XIX wieku bogaci arystokraci i wysocy rangą urzędnicy chadzali do luksusowych restauracji, aby degustować najbardziej wyszukane i delikatne potrawy, opis takiego posiłku uwiecznił na kartach "Anny Kareniny" Tołstoj. W "Annie Kareninie" Tołstoj wplótł także w konwersację kobiet (Kitty, Dolly i ich matki), wspominających swoje oświadczyny, sposób przygotowywania konfitur według nowego, modnego sposobu. Aleksander Puszkin w poemacie "Eugeniusz Oniegin" w dwóch miejscach nawiązał do gastronomii. W księdze I wspomniał o befsztyku, pasztecie strasburskim i szampanie, a w księdze III o konfiturach i dzbanie z wodą z borówki brusznicy. Sceny związane z jedzeniem można także spotkać w twórczości Fiodora Dostojewskiego, np. w noweli pt. "" główny bohater, Jakub Goladkin, który udał się na obiad do restauracji na Newskim Prospekcie, zjadł w sumie 11 pikantnych pi(e)rożków tzw. rastiegajów. Natomiast pisarz i satyryk Michaił Sałtykow-Szczedrin, w realistyczno-fantastycznej opowieści o tym "Jak jeden chłop wyżywił dwóch dygnitarzy", ośmieszył dwóch wysoko postawionych urzędników państwowych, których głód zmusił do poszukiwania jedzenia, wykorzystując konieczność codziennego spożywania pokarmu przez człowieka. Wokół jedzenia, nie zawsze ukazanego w pozytywnym świetle, rozegrała się akcja powieści Jurija Oleszy pt. "Zawiść" z 1927, której bohater był dyrektorem w zakładach spożywczych produkujących kiełbasę. Trudną dla zwykłego obywatela sytuację zaopatrzenia w żywność w latach 30. XX wieku w Moskwie zobrazował w "Mistrzu i Małgorzacie" Michaił Bułhakow. Sceny głodujących w łagrach więźniów zostały przedstawione przez Sołżenicyna w książce pt. "Archipelag GUŁag". Podobnie Warłam Szałamow w "Opowiadaniach kołymskich" nakreślił wpływ długotrwałego głodowania w przymusowym obozie pracy na psychikę ludzką. Dużej wielkości ogórek okazał się narzędziem zbrodni w jednej z miniatur prozy absurdu Daniiła Charmsa pt. "Wypadki".
Jadło chłopskie często pojawiało się w rosyjskich baśniach ludowych, nawet jako główny motyw, np.
Tekst rosyjskich baśni często kończył się stwierdzeniem: "Zrobili ucztę dla całego świata" (ros. Устроили/сделали пир на весь мир) lub "I ja tam byłem, miód i piwo piłem" (ros. И я там был, мёд пиво пил).
W języku rosyjskim istnieje wiele przysłów związanych z chlebem, np. "Chleb jest źródłem (podstawą) życia". Synonim słowa gościnność i gościnny stanowi połączenie słów chleb i sól. Funkcjonuje też wiele przysłów związanych z kaszą, mówiących, że np. nie można zepsuć smaku kaszy zbyt dużą porcją masła, czy że osoba za słaba do pracy nie zjadła wystarczającej ilości kaszy. Matki zachęcają dzieci do zjedzenia kaszy, przekonując je, że będą po niej silne jak Bogatyr – bohater starorosyjskich legend. Z języka rosyjskiego słowo "kasza" zostało zapożyczone do języka angielskiego (w pisowni "kasha"), gdzie – w odróżnieniu od języków słowiańskich – jego znaczenie zostało zawężone do kaszy gryczanej.
W komedii pt. "operacja „Y”, czyli przypadki Szurika" obiad pracującego za karę na budowie chuligana Fiedii, na który składały się wielka miska zupy, kawał chleba, szaszłyk oraz kompot, kontrastował ze skromnym pożywieniem dorabiającego sobie na budowie studenta Szurika, czyli suchą bułką i mlekiem pitym prosto z butelki.
W zekranizowanej powieści pt. "Złote cielę" Ostap Bender, wyrwawszy z rąk Panikowskiego ogórek, wypowiedział słynne słowa: "Nie róbmy z jedzenia kultu" (ros. Не делайте из еды культа), po czym sam go szybko zjadł.
Leonid Gajdaj w komedii pt. "Iwan Wasiljewicz zmienia zawód" ukazał ucztę carską w pałacu Iwana Groźnego w Moskwie, z potrawami zrobionymi z prawdziwych składników spożywczych, w dodatku opłaconych za własne pieniądze reżysera. Do stołu słudzy podali na półmiskach m.in. całego upieczonego prosiaka i (deficytowego w owym czasie) jesiotra, ikrę czarną i czerwoną oraz inne przysmaki.
W ekranizacji powieści satyrycznej "Dwanaście krzeseł" z 1976, w reżyserii Marka Zacharowa z Andriejem Mironowem w roli głównej, której akcja rozgrywała się w latach 30. XX wieku, znalazła się scena gotowania w wielkim kotle od bielizny kaszy dla staruszek z domu starców. W jadalni, w powieści udekorowanej propagandowymi hasłami (m.in. sloganem mówiącym, że spożywanie mięsa jest szkodliwe ros. Мясо есть вредно), staruszki posilały się kaszą okraszoną, zdaniem dyrektora Jakowlewicza, prawdziwym śmietankowym gospodarskim masłem, którą jadły z metalowych misek, zaś pięciu osiłków – czterech braci zarządcy domu dla staruszek i jeden krewny jego żony – dodatkowo zażerało się kwaszoną kapustą i podgryzało kiszonymi ogórkami, zakrapiając alkoholem, podczas gdy na stole w gabinecie dyrektora, do którego został zaproszony inspektor ochrony przeciwpożarowej (w tej roli Ostap Bender), stała wódka Żubrówka, różne zakąski, chleb, ukraiński barszcz, pieczona kura, świeże i kiszone warzywa oraz domowej roboty suflet.
Kuchnie Federacji Rosyjskiej.
Kuchnie spotykane pomiędzy granicami Federacji Rosyjskiej są bardzo różnorodne i złożone ze względu na olbrzymi obszar tego państwa, zróżnicowanie klimatyczne, etniczność, wielokulturowość, regionalność zwyczajów kulinarnych oraz przemieszczania grup etnicznych w okresie Związku Radzieckiego, ale jednocześnie wykazują wzajemne podobieństwa. W Federacji Rosyjskiej mieszkają potomkowie przybyszów z krajów nordyckich, ludów słowiańskich z Europy Wschodniej, ludów tureckich z Azji, tubylczych koczowniczych plemion syberyjskich, imigrantów koreańskich, ludów perskich ze Środkowego Wschodu, ludów mongolskich z Mongolii, Czukczów i innych ludów. Większa część populacji żyje w europejskiej części państwa, w tym duża liczba potomków ludów słowiańskich i skandynawskich. Etniczni Tatarzy zamieszkują tereny położone bardziej na wschód, a ludność pochodzenia tureckiego zajmuje środkową część kraju i części południowe. Tereny najbardziej wysunięte na północ są domem dla Czukczów. Kuchnie każdego z tych rejonów różnią się od siebie etnicznymi tradycjami kulinarnymi. Typowy Rosjanin to człowiek, który wie, jak poradzić sobie w trudnych warunkach, jest niezwykle gościnny, lubi jeść gorące zupy i hołduje tradycjom rosyjskiej cerkwi prawosławnej. W kuchniach spotykanych na terenie Federacji Rosyjskiej można doszukać się wpływów słowiańskich (zupy), wschodnioazjatyckich (grillowane mięsa), perskich (dania z ryżem), francuskich (klasyczne dania z europejskiej części Rosji) i syberyjskich (mięso renifera). Niektóre wpływy kulinarne objęły swoim zasięgiem obszar całego państwa, inne ograniczyły się jedynie do regionów początkowo objętych danym obcym wpływem, np. wpływ kulinarny Imperium Osmańskiego ograniczył się praktycznie do obszaru nad Morzem Kaspijskim i byłej Republiki Kazachstanu, i pozostawił niewiele dowodów w rejonie nad Bałtykiem czy na Syberii. Długie i mroźne zimy oraz krótki okres wegetacji roślin, cechy charakterystyczne dla północnych części Europy Wschodniej i północnej Azji, wchodzących w skład Federacji Rosyjskiej, zmusiły mieszkających tu ludzi do opracowania skutecznych metod przechowywania żywności, aby zimą pokryć zapotrzebowanie pokarmowe tym, co udało się wyhodować, upolować, zebrać czy złowić w cieplejszych miesiącach roku. W tym celu stosuje się kiszenie (np. kapusty), marynowanie (np. grzybów), peklowanie (np. mięsa), wędzenie (np. ryb) i zamrażanie żywności (np. pielmieni). Warzywa korzenne, kapusta, ziemniaki i ziarna zbóż (chleb, kasze) stanowią podstawę diety i wchodzą w skład licznych przepisów kulinarnych, gdyż nadają się do uprawy w powyższych warunkach klimatycznych. Jedzenie w tej części Federacji Rosyjskiej jest pożywne i wzbogacane w tłuszcz dodatkiem śmietany i masła, dając pożądane w chłodnym klimacie uczucie sytości i ogrzania ciała. Przeciwnie, w południowych rejonach Morza Kaspijskiego łagodny klimat sprawia, że serwowane potrawy są znacznie lżejsze.
Kulinarna mapa Rosji.
Głównie z myślą o rozwoju rodzimej turystyki kulinarnej powstała kulinarna mapa Federacji Rosyjskiej. Na mapie wyszczególniono miasta lub regiony i zaznaczono charakterystyczne dla nich tradycyjne potrawy lub artykuły spożywcze, np. pierniki z Tuły, arbuzy z Kamyszyna, rybę "Osmerus eperlanus eperlanus m. spirinchus" z okolic Pskowa, sery żółte (rosyjski i poszechoński) i chrzan z obwodu jarosławskiego, uralskie pielmieni, masło z obwodu wołogodzkiego („masło wołogodzkie”), muromskie kołacze, wiatskije rydze i ogórki z obwodu kirowskiego, kraby z Kamczatki, „malowane” pierniki z Archangielska tzw. kozule, musztardę z Wołgogradu, rybę omul z Bajkału, pomidory z Minusińska, ałtajski miód i kwas chlebowy z Nowogrodu Wielkiego. Ponadto na kulinarnej mapie Rosji znalazły się: czerkieski ser, miód i beszbarmak z Baszkortostanu, ałtajska kalina koralowa, stroganina z Jamalsko-Nienieckiego Okręgu Autonomicznego, czelabiński pieróg z nadzieniem z owoców kaliny koralowej, ryba barbata z Krymu, karelskie kalitki, czarna sól i ser żółty kostromski z Kostromy, olej słonecznikowy z Krasnodaru, deser kasza gurjewska z obwodu leningradzkiego, pastyła z obwodu moskiewskiego, sachaliński łosoś i kawior, słodki czak-czak z Tatarstanu, kotlet pożarski z obwodu twerskiego, ryby (czyr i "coregonus") oraz stroganina z Jakucji.

</doc>
<doc id="3471686" url="https://pl.wikipedia.org/wiki?curid=3471686" title="Mount Sterling (Kentucky)">
Mount Sterling (Kentucky)

Mount Sterling – miasto w Stanach Zjednoczonych, w stanie Kentucky, siedziba administracyjna hrabstwa Montgomery.

</doc>
<doc id="3471692" url="https://pl.wikipedia.org/wiki?curid=3471692" title="Martin Bauer">
Martin Bauer

Martin Bauer (ur. 30 grudnia 1975 w Mödling) – austriacki motocyklista.
Bauer został mistrzem serii IDM Superbike w latach 2007, 2008 i 2011 jeżdżąc Hondą CBR1000RR w latach 2007 i 2008 oraz na motocyklu KTM 1190 RC8 w 2011 roku. W latach 2007 i 2008 wystartował w 2 wyścigach serii World Superbike, ale ukończył je na niepunktowanych miejscach. W 2013 roku wystartował z dziką kartą w wyścigu o Grand Prix Czech na motocyklu Suter-BMW w zespole Remus Racing Team. Wyścig ten ukończył na 21 miejscu ze stratą 1 okrążenia do zwycięzcy. W tej serii pojawił się również w kończącym sezon wyścigu o Grand Prix Walencji, we którym zajął 20. miejsce.
Jest pierwszym austriackim motocyklistą, który wystartował w wyścigu MotoGP od 1993 roku, kiedy w tych mistrzostwach startował Andreas Meklau.

</doc>
<doc id="3471703" url="https://pl.wikipedia.org/wiki?curid=3471703" title="Downtown Linie (MRT)">
Downtown Linie (MRT)



</doc>
<doc id="3471705" url="https://pl.wikipedia.org/wiki?curid=3471705" title="Bayfront">
Bayfront

Bayfront – węzłowa stacja podziemna Mass Rapid Transit (MRT) na Circle Line i Downtown Line w Singapurze. Stacja znajduje się w Marina Bay.

</doc>
<doc id="3471706" url="https://pl.wikipedia.org/wiki?curid=3471706" title="Giro d'Italia 2015">
Giro d'Italia 2015



</doc>
<doc id="3471710" url="https://pl.wikipedia.org/wiki?curid=3471710" title="André Hansen">
André Hansen

André Hansen (ur. 17 grudnia 1989 w Oslo) – piłkarz norweski grający na pozycji bramkarza. Od 2015 jest zawodnikiem klubu Rosenborg BK.
Kariera klubowa.
Swoją karierę piłkarską Hansen rozpoczął w klubie Bjerkealliansen. W 2004 roku został zawodnikiem Skeid Fotball. W 2006 roku zadebiutował w nim w norweskiej 2. divisjon. W 2007 roku został wypożyczony do innego klubu z tej ligi, Kjelsås IL. W 2008 roku wrócił do zespołu Skeid i grał w nim przez sezon.
W 2009 roku Hansen przeszedł do grającego w Tippeligaen, Lillestrøm SK. Swój debiut w nim zaliczył 30 kwietnia 2009 w przegranym 1:3 wyjazdowym meczu z SK Brann. W tym samym roku wypożyczono go do islandzkiego Reykjavíkur. Swój debiut w KR zanotował 26 sierpnia 2009 w zwycięskim 3:0 domowym meczu z Vestmannaeyja. W 2010 roku wrócił do Lillestrøm, gdzie był rezerwowym.
W 2011 roku Hansen został zawodnikiem klubu Odds BK. Zadebiutował w nim 20 marca 2011 w przegranym 0:2 domowym spotkaniu z IK Start. W Odds stał się podstawowym bramkarzem. W 2014 roku wystąpił z nim w przegranym 0:2 finale Pucharu Norwegii z Molde FK.
W 2015 roku Hansen przeszedł do Rosenborga Trondheim. Swój debiut w nim zanotował 6 kwietnia 2015 w zwycięskim 5:0 domowym meczu z Aalesunds FK.
Kariera reprezentacyjna.
W reprezentacji Norwegii Hansen zadebiutował 1 grudnia 2013 roku w zremisowanym 0:0 towarzyskim meczu z Zambią, rozegranym w Ndoli.

</doc>
<doc id="3471712" url="https://pl.wikipedia.org/wiki?curid=3471712" title="Downtown (stacja metra)">
Downtown (stacja metra)

Downtown – stacja podziemna Mass Rapid Transit (MRT) na Downtown Line w Singapurze. Łączy południową część Marina Bay, gdzie znajduje się The Sail @ Marina Bay i Marina Bay Financial Centre.

</doc>
<doc id="3471716" url="https://pl.wikipedia.org/wiki?curid=3471716" title="Odd Grenland">
Odd Grenland



</doc>
<doc id="3471717" url="https://pl.wikipedia.org/wiki?curid=3471717" title="Telok Ayer">
Telok Ayer

Telok Ayer – stacja podziemna Mass Rapid Transit (MRT) na Downtown Line w Singapurze. Znajduje się 10 minut pieszo od Raffles Place.

</doc>
<doc id="3471720" url="https://pl.wikipedia.org/wiki?curid=3471720" title="Księżniczka na grochu">
Księżniczka na grochu

Księżniczka na grochu, Księżniczka na ziarnku grochu (ros. Принцесса на горошине, "Princessa na goroszynie") – radziecka baśń filmowa z 1976 roku w reżyserii Borisa Rycariewa powstała na motywach bajek H.Ch. Andersena pt. "Księżniczka na ziarnku grochu," "Towarzysz podróży", "Świniopas" oraz "Historia najmniej prawdopodobna".
Fabuła.
Pewnego dnia do wrót pałacu króla i królowej zastukała zmarznięta dziewczynka, informując że jest księżniczką. Nikt jej jednak nie uwierzył, ale użyczono jej gościny na dworze królewskim. W obawie jednak, żeby młody książę nie zakochał się w niej, wysłano go w daleką wędrówkę, by odnalazł swoją żonę – prawdziwą księżniczkę. W trakcie poszukiwań młodzieniec trafi do krainy króla chwalącego się hodowlą świń. Później pozna księżniczkę, która swoich wielbicieli zmusza do rozwiązywania zagadek. Następnie trafi do pałacu księżniczki o niezwykłej urodzie. Zrezygnowany podróżą wróci do domu, gdzie spotyka ową przybłędę z początku opowieści i weźmie z nią ślub.

</doc>
<doc id="3471729" url="https://pl.wikipedia.org/wiki?curid=3471729" title="Jundrov">
Jundrov

Jundrov (niem. "Jundorf") – miejska i katastralna części Brna, o powierzchni około 414,97 ha. Leży na terenie dwóch gminy katastralnych Brno-Jundrov i Brno-Kohoutovice.

</doc>
<doc id="3471731" url="https://pl.wikipedia.org/wiki?curid=3471731" title="Pisárky">
Pisárky

Pisárky (niem. "Schreibwald") – miejska i katastralna części Brna, o powierzchni około 466,83 ha. Leży na terenie trzech gmin katastralnych Brno-střed, Brno-Jundrov i Brno-Kohoutovice.

</doc>
<doc id="3471733" url="https://pl.wikipedia.org/wiki?curid=3471733" title="Gi Group Poland">
Gi Group Poland

Gi Group Poland S.A. (dawniej Work Service S.A.) – polskie przedsiębiorstwo założone w 1999 roku. Zajmuje się doradztwem personalnym, rekrutacjami i outsourcingiem pracowniczym na rynku polskim oraz w Europie Środkowo-Wschodniej.
Historia.
Work Service został założony w 1999 przez Tomasza Misiaka, Tomasza Hanczarka, Tomasza Szpikowskiego i Roberta Apiecionka, ówczesnych studentów Akademii Ekonomicznej we Wrocławiu. Rok później spółka podpisała kontrakt z kontrahentem, którym był Praktiker Polska. W 2003 firma uzyskała certyfikat agencji pracy tymczasowej oraz agencji doradztwa personalnego. W 2004 spółka przystąpiła do organizacji Pracodawcy RP i Business Centre Club, a w 2005 założyła i przystąpiła do Stowarzyszenia Agencji Zatrudnienia (SAZ), organizacji egzekwującej przestrzeganie dobrych praktyk w branży.
W kolejnych latach Work Service rozszerzyła obszar działalności o następne europejskie rynki, m.in.: niemiecki, słowacki, ukraiński, rumuński i rosyjski. Grupa rozbudowuje swoją ofertę o nowe usługi dokonując zakupu kolejnych spółek, m.in.: Exact Systems (2007) – outsourcing kontroli jakości, Proservice (2008) – outsourcingu funkcji logistycznych oraz usług merchandisingu i promocji, SellPro (2009) – outsourcing usług merchandisingu i promocji, Żak (2010) – outsourcing personelu medycznego oraz usługi porządkowo-czystościowe.
W roku 2011 Work Service złożyła prospekt emisyjny do Komisji Nadzoru Finansowego i czekała na jego zatwierdzenie, by móc kontynuować proces IPO oraz wprowadzić do obrotu giełdowego akcje spółki. Ostatecznie w kwietniu 2012 r. akcje serii L Work Service debiutowały na rynku podstawowym Giełdy Papierów Wartościowych w Warszawie. Work Service jest pierwszą spółką z sektora usług personalnych notowaną na GPW. W wyniku pozyskanych środków z emisji akcji, do Grupy Work Service dołącza spółka IT Kontrakt – firma specjalizująca się w leasingu informatyków i programistów.
W roku 2013 Work Service podpisała 5-letnią umowę inwestycyjną z Pine Bridge Investments, pozyskując 105 milionów złotych na realizację strategii rozwoju opartej na konsolidacji rynku HR. Dokonuje również akwizycji spółek: Antal International Sp. z o.o – lidera polskiego rynku rekrutacji specjalistów i menedżerów, Work Express – spółki specjalizującej się w transgranicznej wymianie pracowników do Belgii, Francji, Niemczech i Wielkiej Brytanii, Prohuman – węgierskiej agencji pośrednictwa pracy.
W 2014 r. Spółka podpisała umowę powołania spółki joint venture z Fiege Logistik Stiftung, niemieckim operatorem logistycznym.
W 2020 skonsolidowany wynik firmy wyniósł: przychody w wysokości 1 008 mln zł, zysk operacyjny w wysokości 11,4 mln zł oraz strata w wysokości -11,3 mln zł. Kapitał własny Work Service spadł do poziomu -6 mln zł.
Akcjonariat i władze.
W skład grupy kapitałowej wchodzą obecnie 54 spółki, zajmujące się różnymi usługami, m.in. dla sektora finansowego, medycznego, motoryzacyjnego czy IT.
Od kwietnia 2012 roku Work Service jest spółką notowaną na warszawskiej giełdzie, w ramach indeksu sWIG80. 
Dzięki pozyskaniu w sierpniu 2020 Gi Group jako inwestora strategicznego, spółka była w stanie ustabilizować swoją sytuację finansową. W lutym 2020 znajdowała się ona bowiem w krytycznej sytuacji finansowej, nie mając środków na regulowanie płatności związanych z prowadzeniem działalności czy obsługą zadłużenia, a także podatków, składek na ubezpieczenie społeczne. 15 marca 2021 w celu uzyskania pełnej kontroli nad spółką i wycofania jej z notowań na GPW Gi Group ogłosiła wezwanie do sprzedaży akcji znajdujących się w publicznym obrocie, oferując cenę na poziomie 1,45 zł za akcję. 

</doc>
<doc id="3471737" url="https://pl.wikipedia.org/wiki?curid=3471737" title="Kohoutovice (Brno)">
Kohoutovice (Brno)

Kohoutovice (niem. "Kohoutowitz") – miejska i katastralna części Brna, o powierzchni około 238,02 ha. Leży na terenie gminy katastralnej Brno-Kohoutovice.

</doc>
<doc id="3471743" url="https://pl.wikipedia.org/wiki?curid=3471743" title="Mistrzowie Historiografii">
Mistrzowie Historiografii

Mistrzowie Historiografii – seria książek historycznych z głównie z dziedziny mediewistyki wydawana przez Wydawnictwo Avalon T. Janowski od 2009. 

</doc>
<doc id="3471745" url="https://pl.wikipedia.org/wiki?curid=3471745" title="Stara teoria kwantów">
Stara teoria kwantów



</doc>
<doc id="3471746" url="https://pl.wikipedia.org/wiki?curid=3471746" title="Yamaha Motor Company">
Yamaha Motor Company



</doc>
<doc id="3471755" url="https://pl.wikipedia.org/wiki?curid=3471755" title="Gerhard Sturmberger">
Gerhard Sturmberger

Gerhard Sturmberger (ur. 1 maja 1940 w Klagenfurcie, zm. 13 stycznia 1990 tamże) – piłkarz austriacki grający na pozycji obrońcy. W swojej karierze rozegrał 43 mecze w reprezentacji Austrii.
Kariera klubowa.
Swoją karierę piłkarską Sturmberger rozpoczął w klubie LASK Linz. W 1959 roku awansował do kadry pierwszej drużyny. W sezonie 1959/1960 zadebiutował w barwach LASK w rozgrywkach austriackiej Bundesligi i w debiutanckim sezonie stał się podstawowym zawodnikiem tego zespołu. W sezonie 1964/1965 wywalczył pierwsze w historii klubu mistrzostwo Austrii. Oprócz tego sukcesu zdobył również Puchar Austrii. W zespole z Linzu grał do końca sezonu 1972/1973. W barwach LASK rozegrał 333 mecze i strzelił w nich 20 bramek.
W 1973 roku Sturmberger odszedł z LASK do Rapidu Wiedeń. W sezonie 1975/1976 zdobył z Rapidem Puchar Austrii. Po tamtym sezonie zakończył karierę piłkarską. W Rapidzie wystąpił 63 razy.
Kariera reprezentacyjna.
W reprezentacji Austrii Sturmberger zadebiutował 24 marca 1965 w wygranym 2:1 towarzyskim meczu z Francją, rozegranym w Paryżu. W swojej karierze grał m.in. w eliminacjach do MŚ 1966, do Euro 68, do MŚ 1970, do Euro 72 oraz do MŚ 1974. Od 1965 do 1973 roku rozegrał w kadrze narodowej 43 mecze.

</doc>
<doc id="3471761" url="https://pl.wikipedia.org/wiki?curid=3471761" title="Wołodymyr Ihnatenko">
Wołodymyr Ihnatenko

Wołodymyr Mykołajowycz Ihnatenko, ukr. Володимир Миколайович Ігнатенко, ros. Владимир Николаевич Игнатенко, "Władimir Nikołajewicz Ignatienko" (ur. 12 października 1949 w Konstantynówce, w obwodzie donieckim) – ukraiński piłkarz i trener piłkarski.
Kariera piłkarska.
W sezonie 1994/95 występował w drużynie Donbaskraft Kramatorsk.
Kariera trenerska.
Karierę szkoleniowca rozpoczął po zakończeniu kariery piłkarza. Najpierw pracował w Szkole Sportowej w Konstantynówce. Spośród jego wychowanków wiele znanych piłkarze, m.in. Jewhen Łewczenko, Dmytro Mołdowan, Wołodymyr Ałdoszyn. Trenował również lokalne zespoły amatorskie. W maju-czerwcu 2004 prowadził Nywę Winnica. Potem przez dłuższy czas pomagał Wiktorowi Hraczowu trenować Konti Konstantynówka. Po rozformowaniu Konti stał na czele drużyny piłkarskiej Konstanowskiego Profesjonalnego Liceum.

</doc>
<doc id="3471769" url="https://pl.wikipedia.org/wiki?curid=3471769" title="Edmund Pluciński">
Edmund Pluciński

Edmund Pluciński (ur. 1929, zm. 18 listopada 2014 w Warszawie) – polski matematyk, profesor nadzwyczajny doktor habilitowany.
Zasłużony nauczyciel akademicki związany z Wydziałem Fizyki Technicznej i Matematyki Stosowanej Politechniki Warszawskiej, w latach 1981-1987 pełnił funkcję prodziekana, a od 1987 przez trzy lata dziekana tego wydziału. Edmund Pluciński był autorem wielu podręczników akademickich i szkolnych oraz książek dotyczących problematyki matematycznej. Swoje wspomnienia zawarł w opublikowanej w 2014 książce "Refleksja i uśmiech: anegdoty o pracownikach i studentach Politechniki Warszawskiej".
Odznaczony Krzyżem Kawalerskim Orderu Odrodzenia Polski i Medalem Komisji Edukacji Narodowej.
Został pochowany na cmentarzu Bródnowskim (kw. 86B, rząd 4, grób 32).

</doc>
<doc id="3471773" url="https://pl.wikipedia.org/wiki?curid=3471773" title="Hałoszawa">
Hałoszawa

Hałoszawa (błr. Галошава; ros. Голошево; hist "Hołaszew, Hołoszewo") – wieś na Białorusi, w rejonie tołoczyńskim obwodu witebskiego, około 23 km na wschód od Tołoczyna, nad Jeziorem Głębokim (błr. возера Глыбокае).
Historia.
Wieś magnacka położona była w końcu XVIII wieku w hrabstwie starosielskim w powiecie orszańskim województwa witebskiego.
Po I rozbiorze Polski w 1772 roku Hołaszew znalazł się na terenie powiatu orszańskiego guberni witebskiej Imperium Rosyjskiego. 
W XIX wieku majątek Hołaszew był własnością rodziny Ciundziewickich. Prawdopodobnie był on częścią obszernego klucza kupionego przez Pawła Ciundziewickiego, skarbnika wileńskiego, w 1782 roku. Jego potomkami, i jednocześnie dziedzicami na Hołaszewie, byli kolejno: syn – Eliasz, miecznik orszański, wnuk – Melchior (1787–1860) i prawnuk Eugeniusz Ciundziewicki (1837–1891), który, będąc bezdzietnym, przekazał Hołaszew swemu bratankowi, Michałowi Ciundziewickiemu (1867–1927), który był ostatnim właścicielem majątku wraz z folwarkiem Zajezierze (obecnie Zaaziere, błr. Заазер’е) liczącym około 2200 hektarów. Był on bratankiem Michała Ciundziewickiego (1839–1863), który zginął w czasie powstania styczniowego.
Około 1900 roku we wsi było 13 domów i mieszkało w niej 79 mieszkańców.
Po ustabilizowaniu się granicy polsko-radzieckiej w 1921 roku Hołaszew znalazł się na terenie ZSRR. Od 1991 roku znajduje się na terenie Republiki Białorusi.
We wrześniu 1941 roku Żydzi mieszkający w Hałoszawie zostali zagnani przez Niemców do getta w Tołoczynie, w czasie pędzenia zginęło 15 mieszkańców.
Na wschodnich obrzeżach wsi znajduje się kurhan kryjący ludzkie szczątki. Jest on zarejestrowanym zabytkiem jako obiekt o historyczno-kulturalnej wartości regionalnego znaczenia (213В000759). Na brzegu jeziora stoi kamienny krzyż z XIV-XVII wieku, również zarejestrowany jako obiekt o historyczno-kulturalnej wartości regionalnego znaczenia (213В000760).
Dawny dwór.
W Hołaszewie w XVIII wieku na półwyspie nad jeziorem Głębokim wybudowano parterowy, obszerny, drewniany dwór z kolumnowym gankiem. Ciundziewiccy mieszkali w nim przez cały XIX wiek. W 1897 roku Michał Ciundziewicki wybudował obok niego nowy, murowany, jedenastoosiowy, w centralnej, pięcioosiowej części piętrowy (część ta była zwieńczona trójkątnym frontonem) klasycystyczny dwór o powierzchni podstawy około 800 m². Frontowy, parterowy portyk o wymiarach podstawy 6 x 4 m był przesunięty nieco w lewo względem osi budynku. Zwieńczał go oparty na dwóch parach masywnych kolumn trójkątny szczyt. Od strony ogrodu, również po lewej stronie do budynku przylegała obszerna weranda.
Wewnątrz pomieszczenia były w układzie dwutraktowym. Park o powierzchni 8 ha miał prostokątny kształt, znajdował się głównie za obydwoma dworami. Łączył się bezpośrednio z sadem owocowym, który ponoć wymarzł w czasie ostrej zimy 1939/1940.
Na terenie majątku znajdowało się kilka zakładów przemysłowych, część zbudowana tuż przed I wojną światową.
Po rewolucji październikowej we dworze mieściła się szkoła. Obecnie od wielu lat opuszczony, popada w ruinę.
Majątek w Hołaszewie jest opisany w 1. tomie Dziejów rezydencji na dawnych kresach Rzeczypospolitej Romana Aftanazego.

</doc>
<doc id="3471775" url="https://pl.wikipedia.org/wiki?curid=3471775" title="Gałoszawa">
Gałoszawa



</doc>
<doc id="3471780" url="https://pl.wikipedia.org/wiki?curid=3471780" title="Norbert Hof">
Norbert Hof

Norbert Hof (ur. 2 lutego 1944, zm. 4 lipca 2020) – piłkarz austriacki grający na pozycji obrońcy. W swojej karierze rozegrał 31 mecze i zdobył 1 bramkę w reprezentacji Austrii.
Kariera klubowa.
Swoją karierę piłkarską Hof rozpoczął w klubie Wiener SC. W 1962 roku awansował do kadry pierwszej drużyny. W sezonie 1962/1963 zadebiutował w jego barwach w rozgrywkach austriackiej Bundesligi. W 1964 roku przeszedł do innego wiedeńskiego klubu, Wackeru Wiedeń. Grał w nim przez sezon po czym wróćił do Wiener SC. W sezonie 1968/1969 wywalczył z nim wicemistrzostwo Austrii.
W 1969 roku Hof przeszedł do niemieckiego klubu Hamburger SV. 16 sierpnia 1969 zadebiutował w niemieckiej Bundeslidze w wygranym 2:1 domowym meczu z 1. FC Kaiserslautern. W lidze niemieckiej grał przez rok.
W 1970 roku Hof wrócił do Austrii, do klubu Wiener SC. Po sezonie 1970/1971 przeszedł do Rapidu Wiedeń. Swój debiut w Rapidzie zaliczył 21 sierpnia 1971 w wygranym 6:1 domowym meczu z Wiener SC. W sezonie 1971/1972 zdobył z Rapidem swój pierwszy Puchar Austrii w karierze. W sezonie 1972/1973 został wicemistrzem Austrii. W sezonie 1975/1976 ponownie zdobył puchar kraju.
W 1976 roku Hof wrócił do Wiener SC. W sezonie 1976/1977 wywalczył z nim awans z drugiej do pierwszej ligi. W sezonie 1978/1979 został wicemistrzem Austrii, a W 1980 roku zakończył swoją karierę.
Kariera reprezentacyjna.
W reprezentacji Austrii Hof zadebiutował 19 maja 1968 roku w wygranym 7:1 meczu eliminacji do MŚ 1970 z Cyprem, rozegranym w Wiedniu. W swojej karierze grał też w eliminacjach do Euro 72, do MŚ 1974 i do Euro 76. Od 1968 do 1975 roku rozegrał w kadrze narodowej 31 meczów i strzelił w nich 1 gola (30 kwietnia 1972 w wygranym 4:0 meczu z Maltą).

</doc>
<doc id="3471782" url="https://pl.wikipedia.org/wiki?curid=3471782" title="Kościół Matki Boskiej Gromnicznej w Peczu">
Kościół Matki Boskiej Gromnicznej w Peczu

Kościół Matki Boskiej Gromnicznej (także: "Meczet Gazi Kasıma Paszy", węg.: "Gázi Kászim pasa dzsámija", tur: "Gazi Kasım Paşa Camii"; lub "Śródmiejski kościół Matki Boskiej Gromnicznej") – najbardziej monumentalne dzieło tureckiej architektury islamu na Węgrzech. Jest zlokalizowany w Peczu. Stanowi jeden z symboli tego miasta. Pierwotne wymiary, długość i szerokość to sto kroków. Obecnie funkcjonuje jako świątynia katolicka. Udostępniony do zwiedzania.
Położenie.
Znajduje się w centrum miasta na placu Széchenyiego. Stoi w najwyższym punkcie placu, górując nad nim. Wrażenie potęguje fakt, że budynek stoi ukośnie w stosunku do placu o orientacji północno-południowej, ponieważ jest zorientowany na Mekkę.
Historia.
Podczas przeprowadzonej w 1939 r. renowacji odkryto kamień z ołtarza stacjonującego w Sopianae Legio I Adiutrix, resztki pomnika i kilka rzymskich grobów.
Kościół Świętego Bartłomieja.
Data budowy kościoła Świętego Bartłomieja ("Szent Bertalan-templom") nie jest pewna. Najprawdopodobniejszym jest, że budować rozpoczął go biskup Bertalan w pierwszej połowie XIII wieku, za panowania króla Andrzeja II. Rzadkie na Węgrzech wezwanie świątyni pochodzi prawdopodobnie od relikwii świętego Bartłomieja, które zostały zdobyte w czasie krucjaty przez króla Andrzeja II i po jego powrocie tu umieszczone. Nawa kościoła miała w tym czasie długość 30 m i szerokość 10 m i posiadała płaskie sklepienie. Śladów wieży nie znaleziono.
W XIV wieku kościół rozbudowano, dobudowując od południowego zachodu do głównej fasady narożną wieżę, wzmocnioną na rogach filarami. Świątynia została też przedłużona w kierunku wschodnim o ok. 5 m i ogólna długość wzrosła do 37 m. Dotychczasowy płaskie sklepienie zostało zastąpione przez beczułkowe.
W końcu XV wieku kościół znacznie rozbudowano w stylu renesansu. Oprócz nawy głównej również nawy boczne zostały wyposażone w system filarów i sklepienie świątyni zyskało kształt półkolisty. Przypuszczalnie wtedy też zbudowano ossarium. Budowla miała wtedy długość ok. 40 m i szerokość 20 m i była po katedrze druga co do wielkości w mieście. 
Po wkroczeniu Turków w 1543 r. świątynię podzielono na dwie części i tak użytkowano. Ślady ściany, dzielącej nawę główną, pozostały do dnia dzisiejszego.
Meczet w czasach panowania tureckiego.
W drugiej połowie XVI wieku, przypuszczalnie w latach 60., kościół zburzono, a z uzyskanego kamienia wybudowano obecnie stojący meczet. Według podań ludowych, kościół dostarczył nie tylko kamienia, ale i sfinansował budowę ze skarbów w nim zgromadzonych. 
W latach 60. XVI wieku pisał o nim z zachwytem znany turecki podróżnik Evliya Çelebi. Ukończona świątynia stała się głównym meczetem miasta. Środkową, czworokątną jej część, pochodzącą z czasów tureckich pokrywa kopuła spoczywająca na ośmiokątnym bębnie. Na południowo-wschodniej, południowo-zachodniej i północno-wschodniej fasadzie znajdują się nad sobą w dwóch rzędach okna z łukami w ośli grzbiet, w układzie 4-4 lub 3-3. Pierwotnie wejście do meczetu znajdowało się od strony północno-zachodniej. Z tej strony było też wejście po schodach, którym można było się dostać na galerię, na której mogły przebywać tylko zawoalowane kobiety. Z południowo-zachodniej strony meczetu stał minaret, wybudowany na fundamentach średniowiecznego kościoła. 
We wnętrzu świątyni, na fragmentach tynku, pozostały dobrze widoczne tureckie zdobienia, cytaty z Koranu. Turecka ambona i galeria dla kobiet uległy zniszczeniu z upływem czasu, a obecny wygląd niszy mihrabu też nie jest całkiem wierny. Stojące przed zakrystią dwie tureckie umywalki (obecnie pojemniki na wodę święconą) trafiły tu z już nieistniejącej łaźni Gazi Kasıma Paszy.
Meczet po wypędzeniu Turków.
Meczet przetrwał stosunkowo szczęśliwie okres walk wyzwoleńczych z Turkami. Zawaliła się tylko część minaretu, który w 1766 r. zburzono. Świątynia stała się własnością zakonu jezuitów. W 1692 r. władze miasta złożyły w świątyni przyrzeczenie, że w mieście mogą mieszkać tylko katolicy. Z tego powodu w 1704 r. do miasta wdarli się Serbowie i uszkodzili również świątynię. Po mniejszych, tymczasowych modyfikacjach, pierwsza poważna przebudowa miała miejsce w 1702 r., gdy przekształcono ją w kościół katolicki. W północnej części zbudowano kaplicę, wieżę, zakrystię i kryptę, a w południowej wejście z portykiem. Wyposażenie zaś było w stylu barokowym lub rokokowym.
Następna znaczne przebudowa nastąpiła w latach 1766-70, na podstawie projektu jezuity Procopiusa przy materialnym wsparciu miejscowych rodzin Frühweiss i Birisics. Wtedy zburzono minaret, na którego miejscu postawiono przysadzistą wieżę. Jezuicki dom zakonny (obecne liceum Lajosa Nagya, "Nagy Lajos Gimnázium") przedłużono, i połączono z kościołem sklepionym przejściem podziemnym, które zostało zburzone w 1864 r. Wtedy też rozebrano główną północną ścianę, do której dobudowano kopułę z dołączoną do niej kaplicą Alojzego "(Alajosa)" o sklepieniu klasztornym, a od strony zachodniej swoje miejsce znalazła zakrystia. Dalsza modyfikacja polegała na tym, że od strony wychodzącej na plac wybudowano westybul w stylu barokowym. Szerokie na 15 m schody przetrwały do 1939 r. W 1967 r. wybudowano pod świątynią system krypt.
W 1773 r. zakon jezuitów rozwiązano. Kościół stał się własnością skarbu państwa. Potem w 1980 r. po uzyskaniu przez miasto autonomii, przeszedł na własność miasta. Dotychczasowe organy, zniszczone w czasie pożaru, przeniesiono do kaplicy w dzielnicy Peczu – Havihegy, a na ich miejsce trafiły nowe. Malowidła w kopule wykonał Endre Graits, sklepienie powiększono i pokryto miedzianymi płytkami. 
Ostatnią dużą przebudowę przeprowadzono w 1939 r. według planów Nándora Körmendyego. Rozebrano barokową wieżę i schody, a w ich miejscu postawiono półkolistą dobudówkę z nowymi organami Angstera. Osiem lat później Ernő Gebauer pokrył ściany tej części budowli freskami. W 1956 r. kopułę przerobiono na półkulę typu florenckiego, która jest bardziej podobna do pierwotnej, tureckiej. 

</doc>
<doc id="3471791" url="https://pl.wikipedia.org/wiki?curid=3471791" title="Meczet Gazi Kasima paszy">
Meczet Gazi Kasima paszy



</doc>
<doc id="3471806" url="https://pl.wikipedia.org/wiki?curid=3471806" title="Cudowny kwiat">
Cudowny kwiat

Cudowny kwiat / Szkarłatny kwiat (ros. Аленький цветочек, "Alenkij cwietoczek") – radziecka baśń filmowa z 1977 roku w reżyserii Iriny Powołockiej powstała na podstawie bajki Siergieja Aksakowa "Czerwony kwiatuszek".
Fabuła.
Kupiec wyrusza do miasta po prezenty dla swoich trzech córek. Dla pierwszej ma przywieść diament wysadzany szlachetnymi kamieniami, dla drugiej kryształowe lusterko, a dla trzeciej - najmłodszej o imieniu Alenuszka, purpurowy kwiat. Kupiec nigdzie nie może dostać prezentu dla najmłodszej z córek. Za radą starca trafia do opuszczonego zamku, gdzie spotyka kobietę. Była to czarownica. Kobieta zaprowadza go do tajemniczego lasu, gdzie rośnie purpurowy kwiat. Kupiec bez wahania zrywa go i w tym samym momencie słyszy głosy leśnego stwora. Biedny kupiec zostaje jego więźniem. Ma trzy dni aby pożegnać się z córkami i wrócić z powrotem, dlatego też otrzymuje czarodziejski pierścień i wraca do domu. Córki są szczęśliwe z powrotu ojca. Alenuszka podejrzewa, że ojciec ma kłopoty, dlatego też zabiera mu magiczny pierścień i udaje się do tajemniczego lasu.
Wersja polska.
Wersja dubbingowa.
Cudowny kwiat
Głosów użyczyli:
Źródło:
Wersja lektorska.
Szkarłatny kwiat

</doc>
<doc id="3471812" url="https://pl.wikipedia.org/wiki?curid=3471812" title="Edison Dienisow">
Edison Dienisow



</doc>
<doc id="3471815" url="https://pl.wikipedia.org/wiki?curid=3471815" title="Categoría Primera A (1996/1997)">
Categoría Primera A (1996/1997)

I liga kolumbijska w piłce nożnej (1996/97)
Mistrzem Kolumbii w 1997 roku został klub América Cali, natomiast wicemistrzem - klub Atlético Bucaramanga.
Do Copa Libertadores w roku 1998 zakwalifikowały się następujące kluby:
Do Copa CONMEBOL w roku 1998 zakwalifikowały się następujące kluby:
Do drugiej ligi spadły następujące kluby:
Z drugiej ligi awansowały następujące kluby:
Copa Mustang I.
Tabela końcowa Copa Mustang I.
Drużyny, które zajęły miejsca nieparzyste trafiły w następnej rundzie do grupy A, a te, które zajęły miejsca parzyste, do grupy B.
Dodatkowe punkty (tzw. bonusy) kluby otrzymały w zależności od zajętego miejsca - za 1. miejsce 2 punkty, za drugie 1 punkt, za trzecie 0.5 punkta i za czwarte 0.25 punkta.
Tabela sumaryczna po turniejach Copa Mustang I i Copa Mustang II.
Klub América Cali przed turniejem Cuadrangular otrzymał bonus w postaci 1 punkta.
Cuadrangular.
Tabela końcowa.
Klub América Cali uzyskał prawo gry o tytuł mistrza Kolumbii ze zwycięzcą Torneo Adecuación.
Torneo Adecuación 1997.
Podczas turnieju w przypadku remisów rozgrywano rzuty karne. Wygrany w rzutach karnych zyskiwał 2 punkty, a przegrany 1 punkt.
O III miejsce Torneo Adecuación 1997.
Trzecie miejsce w tunieju Adecuación i prawo gry w turnieju Copa CONMEBOL 1998 zdobył klub Once Caldas.
Finał Torneo Adecuación 1997.
Klub Atlético Bucaramanga zwyciężył w turnieju Adecuación 1997 i uzyskał prawo gry o mistrzostwo Kolumbii z klubem América Cali.
Klub Quindío Armenia uzyskał prawo gry w turnieju Copa CONMEBOL 1998.
Finał Mistrzostw Kolumbii 1996/97.
Mistrzem Kolumbii został klub América Cali, natomiast wicemistrzem - klub Atlético Bucaramanga.

</doc>
<doc id="3471822" url="https://pl.wikipedia.org/wiki?curid=3471822" title="Georgie Fame">
Georgie Fame

Georgie Fame, właśc. Clive Powell (ur. 26 czerwca 1943 w Leigh) – angielski piosenkarz R'n'B i jazzowy oraz klawiszowiec. Był liderem grupy Georgie Fame &amp; the Blue Flames, brytyjskiego zespołu stricte rhythm'n'bluesowego.

</doc>
<doc id="3471834" url="https://pl.wikipedia.org/wiki?curid=3471834" title="Urządzenie ochronne impedancyjne">
Urządzenie ochronne impedancyjne

Urządzenie ochronne impedancyjne – środek ochrony przeciwporażeniowej wzmocnionej. 
Urządzenie niezawodnie ograniczające prąd dotykowy, kiedy ludzie i zwierzęta są narażone na niebezpieczne lub dające się odczuć ustalone wartości prądu dotykowego lub ładunku. Dla ludzi zaleca się aby wartość prądu jaka przepłynie między częściami jednocześnie dostępnymi, które połączone zostaną przewodnikiem o rezystancji 2000 Ω nie przekraczała 0,5 mA dla prądu przemiennego i 2 mA dla prądu stałego. Dla wartości nie przekraczającej progu bólu wynoszą 3,5 mA dla prądu przemiennego i 10 mA dla prądu stałego.

</doc>
<doc id="3471835" url="https://pl.wikipedia.org/wiki?curid=3471835" title="Ármin Vámbéry">
Ármin Vámbéry

Ármin Vámbéry, właściwie Hermann Wamberger (ur. 19 marca 1832 w Szentgyörgy, zm. 15 września 1913 w Budapeszcie) – węgierski orientalista, nauczyciel akademicki, członek rzeczywisty Węgierskiej Akademii Nauk.
Życiorys.
Przyszedł na świat w ubogiej rodzinie żydowskiej w Szentgyörgy w komitacie preszburskim. Nie ma pewności co do roku jego narodzin, 1831 czy 1832, on sam w późniejszych latach obstawał przy roku 1832. W wieku trzech lat doznał paraliżu lewej nogi, tak też do końca swojego życia przemierzał Wschód. Wkrótce po jego narodzinach jego ojciec zmarł na cholerę, dwudziestodwuletnia matka wychowywała go w biedzie i wnet powtórnie wyszła za mąż, rodzina przeprowadziła się do Dunaszerdahely. Liczne życiorysy mylnie wskazują Dunaszerdahely jako miejsce jego urodzenia. Do 12 roku życia uczęszczał do miejscowej szkoły ludowej. Potem przez krótki czas był terminatorem u krawca, później został nauczycielem domowym dziecka wiejskiego karczmarza. Rozpoznawszy u Vámbéryego nadzwyczajny talent, jego zamożniejsi znajomi postanowili mu dopomóc, aby mógł się dalej uczyć.
W 1845 zapisał się do gimnazjum pijarskiego w Szentgyörgy. W 1847 kontynuował nauki w liceum ewangelickim w Sopronie. W wieku szesnastu lat mówił już płynnie po łacinie, francusku i niemiecku, w tym czasie uczył się też angielskiego, kilku języków skandynawskich, rosyjskiego, serbskiego i innych języków słowiańskich. Dalsze nauki odbył w Preszburgu, jak również w Gimnazjum Pijarów w Peszcie. W tym czasie pieniądze potrzebne na utrzymanie i późniejsze kształcenie zarabiał jako guwerner. Wtedy też zaznajomił się z literaturą turecką, w wyniku czego kultura turecka wzbudziła w nim silne zainteresowanie, a później nauczył się też tego języka.
W owym czasie poznał się z Jánosem Garayem, który był kopistą (amanuensis) biblioteki uniwersyteckiej. Za jego pośrednictwem poznał się między innymi z Jánosem Garaym i Mihályem Vörösmartyem w kawiarni Pilvax. Później wielokrotnie spotykał się w Nagykőrös z Jánosem Aranyem, który odnosił się do niego życzliwie, interesował się jego studiami, podziwiał jego zdolności językowe. Kontynuując później tę znajomość, kiedy János Arany był już sekretarzem Węgierskiej Akademii Nauk, Vámbéry natomiast profesorem uniwersytetu, spotykali się często w Budapeszcie w czasie spacerów nad brzegiem Dunaju.
W 1857 r., przy wsparciu barona Józsefa Eötvösa, wyjechał do Konstantynopola. W czasie czteroletniego pobytu najpierw był nauczycielem języka w domu paszy Husseina Daima. W tym czasie poznał specyfikę życia na Wschodzie i panujące tam zwyczaje. Po jakimś czasie, dzięki pomocy swojego instruktora i przyjaciela, Mullaha Ahmeda Effendiego, udało mu się tak dalece upodobnić do Turka, że w pewnym momencie słynny turecki mąż stanu Fuad Pasza uczynił go swoim sekretarzem. Przez cały ten czas na podstawie tureckich źródeł publikował w czasopismach naukowych liczne studia na temat historycznych związków Węgrów i Turków, a przy tym przyswoił też koło dwudziestu różnych wschodnich narzeczy. W 1858 ukazało się w Konstantynopolu jego pierwsze dzieło, słownik niemiecko-turecki i turecko-niemiecki.
W 1860 został członkiem korespondencyjnym Węgierskiej Akademii Nauk. W tym samym roku podarował Węgierskiej Akademii Nauk w prezencie tureckie tłumaczenie średniowiecznej węgierskiej kroniki zatytułowanej "Tarih-i Üngürüsz", która jednak pod naciskiem Józsefa Budenza poszła w zapomnienie.
Węgierska tradycja historyczna przechowana przez średniowieczną literaturę kronikarską (na przykład Gesta Hungarorum i Gesta Hunnorum et Hungarorum) postrzegała ludy tureckie jako najbliższych krewnych Węgrów. W ślad za tą tradycją, podobnie jak Csoma Sándor Kőrösi i inni, spodziewał się odkryć pochodzenie Węgrów.
Z pomocą finansową Węgierskiej Akademii Nauk jesienią 1861 wyruszył w drogę do Azji, ażeby poszukiwać śladów Węgrów. Pod imieniem Rasida Effendiego wyruszył z Konstantynopola w stroju sunnickiego derwisza. Dotarł do Teheranu, gdzie przyłączył się do wracającej z Mekki grupy pielgrzymów. Z nimi przejechał pustynie Azji Środkowej, Erzurum, będące miejscami ich postojów Tebriz, Zandżan, Kazwin, później przez Isfahan, Sziraz. W 1863 dotarł do uzbeckiego Chorasanu, gdzie jeszcze u chana na przyjęciu odegrał z sukcesem rolę Rasida Effendiego. Kiedy poprzez Bucharę dotarł do Samarkandy, wzbudził podejrzenie miejscowego emira, ale w czasie ponad półgodzinnego wypytywania udało mu się go jednak przekonać o swojej prawowierności i w końcu obładowawszy go prezentami, wyprawiono go w drogę. Po tym pożegnał w Heracie towarzyszy podróży i skierował się do Konstantynopola.
Podróż Vámbéryego była pierwszą udaną, doprowadzoną do końca przez Europejczyka nowożytną wyprawą odkrywczą na tym obszarze. Po długiej i niebezpiecznej podróży w maju 1864 r. powrócił do Pesztu. Udał się stąd do Londynu, aby zorganizować ukazanie się anglojęzycznej książki o odbytej wyprawie. „Podróż po Azji Środkowej” i jej odpowiednik w języku angielskim, „Travels in Central Asia”, ukazały się w roku 1865. Dzięki swoim podróżom Vámbéry zyskał sławę i stał się uznanym na świecie pisarzem. Zapoznał się ze znakomitościami brytyjskiego życia społecznego.
Ambasador Austrii w Londynie dał mu list polecający do cesarza, który przyjął Vámbéryego na audiencji i jego międzynarodowe sukcesy nagrodził nominacją na profesora języków na Peszteńskim Uniwersytecie Królewskim. Objęcie stanowiska nie było jednak łatwe, ponieważ władze uniwersytetu nie chciały zatrudnić Vámbéryego jako profesora. Dlatego na początku pracował w instytucie jedynie jako wykładowca. Sam Vámbéry mniemał, że głównymi powodami sprzeciwu ze strony zwierzchników uczelni były jego żydowskie pochodzenie i przejście do Kościoła Ewangelicko-Reformowanego, jako że uniwersytet był depozytariuszem jezuickiej przeszłości i katolickiej tradycji (do nieprzychylnego przyjęcia najwidoczniej przyczynił się jednak również ten fakt, iż Vámbéry nie dysponował świadectwem dojrzałości, studiów uniwersyteckich zaś nigdy nie ukończył). On sam ani nie chlubił się swoimi żydowskimi przodkami, ani się ich nie wstydził, a samego siebie uważał nie za Żyda, ale za Węgra.
W latach 1865–1904 był nauczycielem języków wschodnich na budapeszteńskim uniwersytecie, później został profesorem. To on założył tu, na Peszteńskim Uniwersytecie Królewskim, pierwszą na świecie katedrę turkologii. Vámbéry był orędownikiem teorii o bliskim turkijsko-węgierskim związku etnojęzykowym, jego prace na ten temat często rozpętywały na Węgrzech ordynarną w swoim tonie dyskusję naukową i publiczną, która zasłynęła jako wojna ugryjsko-turecka. Vámbéry argumentował przy tym, że liczne podobieństwa pomiędzy językami turkijskimi a węgierskim wskazują na wspólne północnoazjatyckie pochodzenie tych języków i ludów. Głosiciele tezy o ugrofińskim rodowodzie węgierskiego ludu i języka, József Budenz i jego zwolennicy, głośno atakowali Vámbéryego i jego teorię, stawiając pod znakiem zapytania jego naukową wiarygodność i uczciwość.
Stanowisko reprezentowane przez Vámbéryego i jego stronników (między innymi historyka Henrika Marczaliego, językoznawcę Károlya Pozdera, językoznawcę Józsefa Thúryego, antropologa Auréla Töröka i innych) było dobrze opracowane i nowatorskie oraz ukazało nieprzydatność opisu związków etnicznych i językowych tradycyjnego modelu drzewa genealogicznego, ponieważ ludy i języki zachowują się w sposób nader odmienny od gatunków biologicznych. Vámbéry i pozostali krytycy teorii ugrofińskiego rodowodu wskazywali na sprzeczności pomiędzy teorią ugrofińską a danymi (źródłami pisanymi, zabytkami językowymi, znaleziskami archeologicznymi itd.), jakie były do dyspozycji. Vámbéry i jego otoczenie zwracali uwagę, że języki ugrofińskie i ałtajskie pod wieloma względami wykazują silne podobieństwo. Na dodatek w języku węgierskim znajduje się duża liczba (co najmniej 300-400) słów o rdzennie tureckiej proweniencji i jeszcze o wiele więcej z pewną albo możliwą do przyjęcia turecką etymologią.
Vámbéry i jego zwolennicy („turkiści”) wskazywali, że ugrofinistyczna odpowiedź, zapożyczenia z języków turkijskich/tureckich, jest nazbyt upraszczającym wyjaśnieniem faktycznej sytuacji i etniczne oraz językowe mieszanie się, stapianie się ugrofińskojęzycznych i tureckojęzycznych elementów ludnościowych jest o wiele bardziej realnym scenariuszem, możliwym dzięki podobieństwu lingwistyczno-strukturalnemu języków uralo-ałtajskich.
O wojnie ugryjsko-tureckiej można powiedzieć, że była to zdecydowanie bardziej – niepozbawiona wydźwięku politycznego – naukowa walka o prestiż niż faktyczna uczona wymiana idei. Bezowocnej dyskusji nigdy odpowiednio nie zamknięto, po prostu zamarła, ponieważ Vámbéry i jego zwolennicy po długich zmaganiach zaprzestali niemającego perspektyw sporu. Vámbéry z biegiem lat wielokrotnie modyfikował swoją teorię, ale przy językowym i etnicznym przenikaniu się wytrwał do samego końca. Ugrofińscy komparatyści stanowczo odrzucali nie tylko fakt mieszania się czy stapiania się języków, ale nawet zasadniczą jego możliwość i obstawali przy binarnym modelu drzewa genealogicznego. Z upływem czasu rozwój nauki pokazał jednak, że Vámbéry pod wieloma względami był o wiele bliższy prawdzie niż ugrofiniści, a uralskie/ugrofińskie językoznawstwo historyczne również przeszło bardzo poważne przeobrażenia.
Ugrofiniści z Akademii i z Uniwersytetu (Pál Hunfalvy, József Budenz, Ferdinánd Barna itd.) nie podchodzili z entuzjazmem do teorii Vámbéryego. Gwałtowność dosięgających go i jego teorii ataków jest jednak zaskakująca w świetle tego, że Vámbéry nigdy nie przeczył istnieniu związków między ludami madziarskimi a fińskimi, za możliwie równie blisko ze sobą spokrewnione uważał ludy i języki (od fińskich przez węgierskie po tureckie) nazywane przez niego wcześniej turańskimi, później w ślad za zmianą międzynarodowej terminologii specjalistycznej, uralo-ałtajskimi. Ataki prowadzone w ojczyźnie przeciwko Vámbéryemu sprawiły mu zawód. Jego działalność znalazła jednak szerokie uznanie międzynarodowe. Jego dzieła ukazały się w języku angielskim, niemieckim i francuskim, liczne towarzystwa naukowe, między innymi także Royal Geographical Society, wybrały go na honorowego członka. Obracał się też w najwyższych kręgach, z wielką życzliwością przyjął go również brytyjski dwór królewski.
Działalność Vámbéryego znacznie przyczyniła się do rozkwitu odmiany orientalizmu służącego specyficznie węgierskim interesom, turanizmu badającego Azję, jej ludy, historię i cywilizację w powiązaniu z węgierską historią i kulturą.
Rzadko wspominaną stroną życia Vámbéryego była praca agenta wykonywana na rzecz ministerstwa spraw zagranicznych Imperium Brytyjskiego. O swoich spotkaniach z sułtanem Abdülhamidem i innymi wysokiej rangi przywódcami tureckimi, czy też o swoich spostrzeżeniach mówiących o osmańskiej elicie politycznej i innych dotyczących osmańskiej polityki w szczegółowych meldunkach informował brytyjskie ministerstwo, które sowicie wynagradzało swoje służby. W swoich ostatnich latach życia Vámbéry osiągnął również to, że otrzymywał od tej instytucji regularną emeryturę.
W 1872, wraz z Antalem Bereczem, Jánosem Hunfalvym i Jánosem Xántusem, brał udział w ustanowieniu Węgierskiego Towarzystwa Geograficznego. W 1872 Kornélia Rechnitz-Arányi urodziła mu syna, Rusztema Vámbéryego. W 1860 wybrano go członkiem korespondencyjnym Węgierskiej Akademii Nauk, w 1876 członkiem rzeczywistym, 1893 członkiem honorowym, w 1894 członkiem zarządu. Między 1899 a 1890 rokiem był przewodniczącym Węgierskiego Towarzystwa Geograficznego.

</doc>
<doc id="3471841" url="https://pl.wikipedia.org/wiki?curid=3471841" title="Wągieł">
Wągieł

Wągieł – przysiółek wsi Nowa Wioska w Polsce, położony w województwie lubuskim, w powiecie świebodzińskim, w gminie Lubrza. Na północ od przysiółka znajduje się niewielkie jeziorko Wągieł.
W latach 1975–1998 przysiółek administracyjnie należał do województwa zielonogórskiego.

</doc>
<doc id="3471842" url="https://pl.wikipedia.org/wiki?curid=3471842" title="Jurij Sołowjenko">
Jurij Sołowjenko

Jurij Łeonidowycz Sołowjenko, ukr. Юрій Леонідович Солов'єнко, ros. Юрий Леонидович Соловьенко, "Jurij Leonidowicz Sołowjenko" (ur. 20 stycznia 1971 w Kijowie) – ukraiński piłkarz, grający na pozycji obrońcy lub pomocnika, trener piłkarski.
Kariera piłkarska.
W 1989 rozpoczął karierę piłkarską w drużynie rezerw Dynama Kijów. Latem 1989 został zaproszony do Nywy Winnica. Latem 1997 przeszedł do Metałurha Donieck. Latem 1999 wyjechał do Izraela, gdzie przez pół roku bronił barw Hapoelu Jerozolima. Na początku 2000 powrócił do Nywy Winnica. W 2001 przeniósł się do Metałurha Mariupol, w którym zakończył karierę piłkarza.
Kariera trenerska.
Karierę szkoleniowca rozpoczął po zakończeniu kariery piłkarza. Najpierw pomagał trenować Nywę Winnica, a w lipcu 2006 stał na czele winnickiego klubu, którym kierował do kwietnia 2007. Potem pracował w sztabie szkoleniowym FC Tiraspol. 20 marca 2009 ponownie został mianowany na stanowisko głównego trenera Nywy Winnica, w którym pracował do czerwca 2009. Od lutego 2010 do maja 2015 pomagał trenować FC Tiraspol. W lipcu 2015 znów stał na czele odrodzonego winnickiego klubu. 23 października 2016 został zwolniony z zajmowanego stanowiska. Ale już wkrótce 27 października 2016 został przywrócony do pracy w Nywie, ale już jako pełniący funkcje głównego trenera. 12 marca 2017 jego zastąpił Wołodymyr Horiły.

</doc>
<doc id="3471848" url="https://pl.wikipedia.org/wiki?curid=3471848" title="Ajos Wasilios">
Ajos Wasilios



</doc>
<doc id="3471850" url="https://pl.wikipedia.org/wiki?curid=3471850" title="Ajos Wasilejos">
Ajos Wasilejos



</doc>
<doc id="3471853" url="https://pl.wikipedia.org/wiki?curid=3471853" title="Amari (Grecja)">
Amari (Grecja)



</doc>
<doc id="3471858" url="https://pl.wikipedia.org/wiki?curid=3471858" title="Dystrybucja wielokanałowa">
Dystrybucja wielokanałowa

Dystrybucja wielokanałowa – kombinacja wielu kanałów dystrybucji w celu sprzedaży danej kategorii produktu. Chodzi o korzystanie jednocześnie z różnych kanałów dystrybucji, by zapewnić klientom lepszy dostęp do oferty danego przedsiębiorstwa.

</doc>
<doc id="3471859" url="https://pl.wikipedia.org/wiki?curid=3471859" title="Mylopotamos">
Mylopotamos



</doc>
<doc id="3471860" url="https://pl.wikipedia.org/wiki?curid=3471860" title="Ziemie Północne i Zachodnie">
Ziemie Północne i Zachodnie



</doc>
<doc id="3471861" url="https://pl.wikipedia.org/wiki?curid=3471861" title="Tysiąc szkół na tysiąclecie">
Tysiąc szkół na tysiąclecie



</doc>
<doc id="3471870" url="https://pl.wikipedia.org/wiki?curid=3471870" title="Kazimiera Krakowiak">
Kazimiera Krakowiak

Kazimiera Krakowiak (ur. 4 marca 1946 w Bychawie) – polska pedagog i językoznawca, profesor nauk społecznych, dr hab. nauk humanistycznych, specjalistka w dziedzinie surdopedagogiki, językoznawstwa stosowanego, audiofonologii i logopedii. 
Odznaczona Krzyżem Kawalerskim Orderu Odrodzenia Polski i Medalem Komisji Edukacji Narodowej.
Życiorys.
Studia polonistyczne odbyła na Uniwersytecie Jagiellońskim w latach 1964–1969. Stopień doktora nauk humanistycznych uzyskała na Wydziale Filologicznym UJ w 1979 r. Habilitacja w roku 1996, na Uniwersytecie Marii Curie-Skłodowskiej w Lublinie, na podstawie pracy „"Fonogesty jako narzędzie formowania języka dzieci z uszkodzonym słuchem"”.
W 2014 otrzymała nominację profesorską z rąk Prezydenta RP.
Działalność naukowa.
Zajmuje się zastosowaniem teorii lingwistycznych i wyników badań językoznawczych w wychowaniu językowym dzieci i młodzieży z uszkodzeniami słuchu. Twórczyni polskiej metody fonogestów, wzorowanej na koncepcji Cued Speech R. Orina Cornetta, umożliwiającej osobom z głębokim prelingwalnym uszkodzeniem słuchu biegle opanować język polski w mowie i piśmie. 
Organizatorka trwającego 10 lat eksperymentu pedagogicznego w dziedzinie surdopedagogiki. Autorka koncepcji wychowania językowego opartego na podwójnym dostosowaniu się rozmówców – słyszącego i niesłyszącego. Stworzyła teoretyczne podstawy opisu systemu komunikacyjnego wspólnoty niesłyszących. 
Opublikowała ponad 120 prac (w tym 5 monografii), przygotowała kilka prac zbiorowych. Pod jej kierunkiem 13 osób napisało prace doktorskie, a 261 magisterskie.

</doc>
<doc id="3471871" url="https://pl.wikipedia.org/wiki?curid=3471871" title="Autostrada A13 (Austria)">
Autostrada A13 (Austria)



</doc>
<doc id="3471872" url="https://pl.wikipedia.org/wiki?curid=3471872" title="Autostrada A12 (Austria)">
Autostrada A12 (Austria)



</doc>
<doc id="3471873" url="https://pl.wikipedia.org/wiki?curid=3471873" title="Autostrada A8 (Austria)">
Autostrada A8 (Austria)



</doc>
<doc id="3471874" url="https://pl.wikipedia.org/wiki?curid=3471874" title="Autostrada A10 (Austria)">
Autostrada A10 (Austria)



</doc>
<doc id="3471876" url="https://pl.wikipedia.org/wiki?curid=3471876" title="Autostrada A21 (Austria)">
Autostrada A21 (Austria)



</doc>
<doc id="3471877" url="https://pl.wikipedia.org/wiki?curid=3471877" title="Autostrada A1 (Austria)">
Autostrada A1 (Austria)



</doc>
<doc id="3471878" url="https://pl.wikipedia.org/wiki?curid=3471878" title="Autostrada A2 (Austria)">
Autostrada A2 (Austria)



</doc>
<doc id="3471880" url="https://pl.wikipedia.org/wiki?curid=3471880" title="Autostrada A4 (Austria)">
Autostrada A4 (Austria)



</doc>
<doc id="3471881" url="https://pl.wikipedia.org/wiki?curid=3471881" title="Autostrada A11 (Austria)">
Autostrada A11 (Austria)



</doc>
<doc id="3471882" url="https://pl.wikipedia.org/wiki?curid=3471882" title="Autostrada A9 (Austria)">
Autostrada A9 (Austria)



</doc>
<doc id="3471883" url="https://pl.wikipedia.org/wiki?curid=3471883" title="Droga ekspresowa S16 (Austria)">
Droga ekspresowa S16 (Austria)



</doc>
<doc id="3471885" url="https://pl.wikipedia.org/wiki?curid=3471885" title="Anton Zwerina">
Anton Zwerina

Anton Zwerina (ur. 7 czerwca 1900; zm. 19 maja 1973) – austriacki sztangista. Srebrny medalista olimpijski z Paryża 1924 w kategorii do 67.5 kg. Drugi w podrzucie, szósty w rwaniu i wyciskaniu, siódmy w podrzucie jednorącz i pierwszy w rwaniu jednorącz, gdzie ustanowił rekord świata. Łącznie uzyskał 427.5 kg.

</doc>
<doc id="3471886" url="https://pl.wikipedia.org/wiki?curid=3471886" title="Krążowniki lekkie typu Dresden">
Krążowniki lekkie typu Dresden

Krążowniki lekkie typu Dresden – krążowniki lekkie zbudowane w pierwszym dziesięcioleciu XX wieku dla niemieckiej "Kaiserliche Marine". Do typu tego należały „Dresden”, okręt wiodący, oraz „Emden”. Stępki obu jednostek położono w roku 1906; „Dresden” został zwodowany w 1907, a „Emden” w 1908 roku. Do służby weszły odpowiednio w 1908 i 1909 roku. Projekt, na którym oparto budowę okrętów stanowił pewien postęp w porównaniu z poprzedzającymi je krążownikami typu "Königsberg". Nowe jednostki były od tamtych nieznacznie większe i nieznacznie szybsze, ale z tym samym uzbrojeniem głównym składającym się z dziesięciu dział kalibru 105 mm. „Dresden” i „Emden” były napędzane odpowiednio turbinami parowymi i maszynami parowymi potrójnego rozprężania, co stanowiło kontynuację prób nowej technologii turbin.
Oba okręty operowały najczęściej na odległych akwenach Oceanu Atlantyckiego, Spokojnego i Indyjskiego, oba w pewnym okresie wchodziły w skład Niemieckiej Eskadry Wschodnioazjatyckiej i oba uległy zagładzie w pierwszym roku zmagań Wielkiej Wojny.
Dane techniczno-taktyczne.
Krążowniki typu "Dresden" miały 117,9 m długości na linii wodnej i 118,3 m długości całkowitej. Szerokość po pokładzie wynosiła 13,5 m, a zanurzenie 5,53 m. Miały 3664 ton wyporności standardowej i do 4268 ton w pełnym obciążeniu bojowym. Konstrukcja kadłubów opierała się na szkielecie ze stalowych wręg i wzdłużników. Były podzielone na trzynaście przedziałów wodoszczelnych, a na 47% długości kilu miały podwójne dno.
Okręty wykazywały się dobrą dzielnością morską, ale – m.in. ze względu na małe zanurzenie – osiągały przy większej fali przechyły do 20 stopni. Ponadto przy dużej prędkości stawały się bardzo zawilgocone i miały tendencję do nieznacznej nawietrzności. Z drugiej strony jednak charakteryzowały się bardzo małym promieniem skrętu i dużą zdolnością manewrową. Przy gwałtownych zwrotach traciły do 35% prędkości. Ich poprzeczna wysokość metacentryczna wynosiła 0,59 m. Załogi „Dresdena” i „Emdena” składały się z 18 oficerów i 343 marynarzy. Na pokładach okręty posiadały kilka mniejszych jednostek pływających: co najmniej jedną pinkę, jedną barkę, jeden kuter, dwie jolki i dwie łodzie pneumatyczne.
System napędowy „Dresdena” tworzyły dwie turbiny parowe Parsonsa dające po 15 000 KM mocy. Z kolei „Emden” był wyposażony w dwie maszyny parowe potrójnego rozprężania dające po 16 000 KM. Maksymalna prędkość obu okrętów wynosiła 24 w. W obu przypadkach maszyny były zasilane przez dwanaście opalanych węglem kotłów. Zasobnie mogły pomieścić 860 ton węgla, ale zasięg obu okrętów był nieco inny. „Dresden” mógł pokonać dystans 3600 Mm przy prędkości 14 w., podczas gdy zasięg „Emdena” wynosił 3760 Mm przy prędkości 12 w. Elektryczność była wytwarzana przez trzy turbogeneratory o mocy 125 kilowatów, które dostarczały prąd o napięciu 110 wolt.
Każdy okręt był uzbrojony w dziesięć montowanych pojedynczo kruppowskich dział SK L/40 (SK – "Schnellladekanone", działo szybkiego ładowania) kalibru 105 mm. Dwa zostały umieszczone obok siebie na dziobie, sześć po trzy przy każdej burcie (przy czym po dwa w kazamatach), a dwa obok siebie na nadbudówce rufowej. Działa te, użytkowane w latach 1900-1945 (ciężar całkowity 1555 kg, długość 4,475 m, waga pocisku 16-17,4 kg, prędkość początkowa pocisku 690 m/s) mogły skutecznie razić cele odległe o 12 700 m. Zapas amunicji zespolonej wynosił 1500 nabojów, po 150 na działo. Kolejne działa to osiem SK L/55 kalibru 52 mm (cztery w kazamatach dziobowych i rufowych) z zapasem 4000 nabojów. Okręty był ponadto wyposażone w dwie wyrzutnie torped 450 mm poniżej linii wodnej z zapasem czterech torped. Tarczę ochronną krążowników, również produkcji Friedrich Krupp AG, stanowił 80-milimetrowy pokład pancerny, stanowisko dowodzenia ze 100-milimetrowym pancerzem, a działa chroniły płyty pancerne o grubości 50 mm.
Przebieg służby.
Oba okręty służyły głównie poza wodami ojczystymi; „Emden” wkrótce po wejściu do floty został skierowany do Eskadry Wschodnioazjatyckiej, zaś „Dresden” w roku 1913 został wysłany w rejon Karaibów. „Dresden” powinien był wrócić w lecie 1914 roku do Niemiec na przegląd okresowy, lecz wybuch I wojny światowej stanął na przeszkodzie tych planów. Przez kilka miesięcy okręt atakował statki handlowe przeciwników na południowym Atlantyku, po czym dołączył do Eskadry Wschodnioazjatyckiej, którą dowodził "Vizeadmiral" Maximilian von Spee. W jej składzie „Dresden” wziął udział w listopadowej bitwie pod Coronelem i w grudniowej bitwie koło Falklandów. Był jedynym okrętem, który uniknął zagłady i przez kilka następnych miesięcy działał samotnie na południowym Pacyfiku. W końcu, bez węgla i z uszkodzonymi maszynami, zatrzymał się w marcu 1915 roku u brzegów wyspy Más a Tierra. Tam odnalazły go dwa krążowniki brytyjskie i zaatakowały (naruszając neutralność Chile); by uniknąć zajęcia okrętu Niemcy dokonali jego samozatopienia.
Tymczasem „Emden” został detaszowany z Eskadry Wschodnioazjatyckiej na Ocean Indyjski, gdzie miał działać jako samodzielny rajder. Zatopił lub zagarnął liczne statki Ententy, w tym rosyjski parowiec „Riazań”, który został przebudowany na krążownik pomocniczy „Cormoran”. We wrześniu 1914 roku „Emden” zaskoczył u wyspy Penang rosyjski mały krążownik pancernopokładowy „Żemczug” i francuski kontrtorpedowiec „Mousquet” i szybko oba zniszczył. Wkrótce potem wytropił „Emdena” australijski krążownik „Sydney” i po zaciętej walce u Wysp Kokosowych zmusił go do osadzenia na mieliźnie.

</doc>
<doc id="3471887" url="https://pl.wikipedia.org/wiki?curid=3471887" title="Leopold Friedrich">
Leopold Friedrich

Leopold Friedrich (ur. 1 stycznia 1898; zm. 1962) – austriacki sztangista, brązowy medalista olimpijski i wicemistrz świata.
Kariera.
Największy sukces w karierze osiągnął w 1923 roku, kiedy podczas mistrzostw świata w Wiedniu zdobył srebrny medal w wadze średniej. W zawodach tych rozdzielił na podium swego rodaka, Karla Freibergera i Albertsa Ozoliņša z Łotwy. W 1924 roku wystartował na igrzyskach olimpijskich w Paryżu, gdzie w wadze lekkociężkiej zajął trzecie miejsce, uzyskując łącznie 490 kg. Był tam drugi w podrzucie, czwarty w rwaniu, drugi w wyciskaniu, drugi w podrzucie jednorącz i piąty w rwaniu jednorącz. Wyprzedzili go tylko Francuz Charles Rigoulot oraz Fritz Hünenberger ze Szwajcarii. Był to jego jedyny występ olimpijski.

</doc>
<doc id="3471888" url="https://pl.wikipedia.org/wiki?curid=3471888" title="Franz Aigner">
Franz Aigner

Franz Aigner (ur. 24 stycznia 1892; zm. 21 stycznia 1970) – austriacki sztangista. Srebrny medalista olimpijski z Paryża 1924 w kategorii do 82.5 kg. Czwarty w podrzucie, ósmy w rwaniu, pierwszy w wyciskaniu, pierwszy w podrzucie jednorącz i drugi w rwaniu jednorącz. Łącznie uzyskał 515 kg. Triumfator mistrzostwach świata w 1923 roku.

</doc>
<doc id="3471889" url="https://pl.wikipedia.org/wiki?curid=3471889" title="Rudolf Edinger">
Rudolf Edinger

Rudolf Edinger (ur. 22 listopada 1902 w Erlaa; zm. 4 maja 1997 w Brunn am Gebirge) – austriacki sztangista, mistrz świata.
Kariera.
Największy sukces osiągnął w 1923 roku, kiedy podczas mistrzostw świata w Wiedniu zdobył złoty medal w wadze lekkiej. Z wynikiem 360 kg wyprzedził tam Heinricha Baumanna z Republiki Weimarskiej oraz Bohumila Durdisa z Czechosłowacji. Był to jego jedyny medal wywalczony na międzynarodowej imprezie tej rangi. Rok później wystartował na igrzyskach olimpijskich w Paryżu, gdzie zajął dwudzieste czwarte miejsce w tej samej kategorii. Był tam dwunasty w podrzucie, dwunasty w rwaniu, trzeci w wyciskaniu, nie ukończył podrzutu jednorącz i czternasty w rwaniu jednorącz. Łącznie uzyskał 347.5 kg. Dwukrotnie ustanawiał rekord świata w wyciskaniu.
W 1942 roku został wcielony do Wehrmachtu, w którym służył jako sanitariusz. Wkrótce dostał się do niewoli. Po zakończeniu II wojny światowej pracował jako rzeźnik. Oprócz podnoszenia ciężarów uprawiał także piłkę nożną; był między innymi napastnikiem w klubie SC Siebenhirten

</doc>
<doc id="3471890" url="https://pl.wikipedia.org/wiki?curid=3471890" title="Maria Katarzyna Kasper">
Maria Katarzyna Kasper

Maria Katarzyna Kasper (ur. 26 maja 1820 r. w Dernbach, zm. 2 lutego 1898 r. tamże) – niemiecka zakonnica, założycielka zgromadzenia Sióstr Ubogich Służebnic Ukrzyżowanego Jezusa i święta Kościoła katolickiego.
Życiorys.
Katarzyna Kasper urodziła się w wielodzietnej rodzinie. Po śmierci rodziców założyła instytut, nazwany zgromadzeniem Sióstr Ubogich Służebnic Ukrzyżowanego Jezusa, zaaprobowany przez biskupa w 1850 r. i przyjęła imię zakonne Maria. 27 stycznia 1898 r. doznała ataku serca; zmarła 2 lutego w tym samym roku. Została beatyfikowana przez papieża Pawła VI 16 kwietnia 1978 r.
6 marca 2018 papież Franciszek zatwierdził dekret o cudzie dokonanym za wstawiennictwem błogosławionej, co otwiera drogę do jej ogłoszenia świętą, zaś 19 maja 2018 podczas konsystorza wyznaczył datę jej kanonizacji.
14 października 2018 została ogłoszona świętą.

</doc>
<doc id="3471891" url="https://pl.wikipedia.org/wiki?curid=3471891" title="Karl Freiberger">
Karl Freiberger

Karl Freiberger (ur. 6 lutego 1901) – austriacki sztangista, mistrz świata. 
Kariera.
Największy sukces w karierze osiągnął w 1923 roku, kiedy podczas mistrzostw świata w Wiedniu zdobył złoty medal w wadze średniej. W zawodach tych wyprzedził swego rodaka, Leopolda Friedricha i Albertsa Ozoliņša z Łotwy. Był to jedyny medal wywalczony przez Freibergera na międzynarodowej imprezie tej rangi. W 1924 roku wystartował na igrzyskach olimpijskich w Paryżu, gdzie w wadze lekkociężkiej zajął czwarte miejsce. Był tam drugi w podrzucie, czwarty w rwaniu, trzeci w wyciskaniu, drugi w podrzucie jednorącz i piąty w rwaniu jednorącz, łącznie uzyskując 487,5 kg. Walkę o podium przegrał tam z Friedrichem o 2,5 kg. Na rozgrywanych cztery lata później igrzyskach w Amsterdamie był szósty w tej samej kategorii.
Tym razem zajął piąte miejsce w podrzucie, siódme w rwaniu i piąte w wyciskaniu, łącznie uzyskując 322,5 kg.

</doc>
<doc id="3471892" url="https://pl.wikipedia.org/wiki?curid=3471892" title="Wilhelm Rosinek">
Wilhelm Rosinek

Wilhelm "Willi" Rosinek (ur. 5 września 1901) – austriacki sztangista, wicemistrz świata. 
Kariera.
Największy sukces w karierze osiągnął w 1923 roku, kiedy podczas mistrzostw świata w Wiedniu zdobył srebrny medal w wadze piórkowej. W zawodach tych rozdzielił na podium swych rodaków: Andreasa Stadlera i Emila Klimenta. Był to jego jedyny medal wywalczony na międzynarodowej imprezie tej rangi. Rok później wystartował na igrzyskach olimpijskich w Paryżu, gdzie zajął piąte w tej samej kategorii. Był tam pierwszy w podrzucie, dziesiąty w rwaniu, dziesiąty w wyciskaniu, czwarty w podrzucie jednorącz i szósty w rwaniu jednorącz. Łącznie uzyskał 375 kg.

</doc>
<doc id="3471893" url="https://pl.wikipedia.org/wiki?curid=3471893" title="Josef Leppelt">
Josef Leppelt

Josef Leppelt (ur. 19 marca 1900; zm. listopad 1950) – austriacki sztangista. Dwukrotny olimpijczyk. Jedenasty w Paryżu 1924 i piąty w Amsterdamie 1928. Startował w kategorii do 75 kg. Srebrny medalista mistrzostw świata w 1923 roku.
Piętnasty w podrzucie, dziesiąty w rwaniu, dziesiąty w wyciskaniu, trzynasty w podrzucie jednorącz i drugi w rwaniu jednorącz. Łącznie uzyskał 455 kg. 
Czwarty w podrzucie, pierwszy w rwaniu i piąty w wyciskaniu. Łącznie uzyskał 355 kg.

</doc>
<doc id="3471895" url="https://pl.wikipedia.org/wiki?curid=3471895" title="Rudotel">
Rudotel



</doc>
<doc id="3471899" url="https://pl.wikipedia.org/wiki?curid=3471899" title="Robert Fein">
Robert Fein

Robert Fein (ur. 8 grudnia 1907 w Oberlaa, zm. 2 stycznia 1975 w Wiedniu) – austriacki sztangista, mistrz olimpijski, wicemistrz świata i wielokrotny medalista mistrzostw Europy.
Kariera.
Pierwszy sukces w karierze osiągnął w 1929 roku, kiedy zdobył złoty medal w wadze lekkiej na mistrzostwach Europy w Wiedniu. Następnie zajął trzecie miejsce na mistrzostwach Europy w Monachium w 1930 roku, wygrał podczas mistrzostw Europy w Genui w 1934 roku i zajął drugie miejsce na mistrzostwach Europy w Paryżu rok później.
W 1936 roku wystartował na igrzyskach olimpijskich w Berlinie, gdzie w wadze lekkiej z wynikiem 342,5 kg zwyciężył, ustanawiając jednocześnie nowy rekord olimpijski. Był tam drugi w podrzucie, drugi w rwaniu i pierwszy w wyciskaniu. W zawodach pierwsze miejsce zajął ex aequo z Anwarem Misbahem z Egiptu, a trzecie miejsce zajął Karl Jansen z III Rzeszy. Rok później wywalczył srebrny medal na mistrzostwach świata w Paryżu, rozdzielając na podium Tony'ego Terlazzo z USA i Karla Jansena.
Ośmiokrotnie ustanawiał oficjalne rekordy świata, po cztery w wyciskaniu i rwaniu.
W 1937 roku został uhonorowany Medalem Zasługi dla Republiki Austrii. Po Anschlussie w 1938 roku, jako że był Żydem, został przez nazistów wykluczony z rywalizacji sportowej.

</doc>
<doc id="3471900" url="https://pl.wikipedia.org/wiki?curid=3471900" title="Podejście doceniające">
Podejście doceniające

Podejście doceniające (ang. "appreciative inquiry") – wypracowana w Stanach Zjednoczonych metoda zmiany systemów społecznych i kreowania wizji lepszej przyszłości, zarówno społeczności jak i różnych organizacji. Metoda opiera się na założeniu, że organizacje (lub inne systemy społeczne) funkcjonują lepiej, jeśli poświęcą energię na poszukiwanie pozytywnych aspektów swojej działalności. Zamiast zadawać pytania typu „Co jest nie tak?”, proponuje podejście „Co nam się podoba?”.
Poprzez takie pytania zachęca się ludzi do dzielenia się ich własnymi, pozytywnymi doświadczeniami z danego obszaru. Uczestnicy opisują rzeczy, które podobają im się w ich okolicy albo społeczności, w której uczestniczą. Następnie uczestnicy procesu starają się odpowiedzieć na pytanie, co sprawia, że ich lokalna społeczność działa sprawnie. Te działania prowadzą do opracowania wspólnych propozycji dalszego polepszenia pracy systemu i podjęcia działań mających na celu wprowadzenie ich w życie.
Metoda ta została opracowana w roku 1987 na Case Western Reserve University przez Davida Cooperridera i Suresha Srivastavę, którzy zauważyli, że tradycyjne rozwiązywanie problemów skupia się na problemach, co często ogranicza poszukiwanie konstruktywnych rozwiązań.
W 1990 David Cooperrider oraz Diana Whitney opublikowali artykuł określający pięć zasad podejścia doceniającego:

</doc>
<doc id="3471901" url="https://pl.wikipedia.org/wiki?curid=3471901" title="Pogo (ujednoznacznienie)">
Pogo (ujednoznacznienie)



</doc>
<doc id="3471912" url="https://pl.wikipedia.org/wiki?curid=3471912" title="Elbrus-4S">
Elbrus-4S



</doc>
<doc id="3471914" url="https://pl.wikipedia.org/wiki?curid=3471914" title="Mistrzostwa Europy w Podnoszeniu Ciężarów 1929">
Mistrzostwa Europy w Podnoszeniu Ciężarów 1929

21. Mistrzostwa Europy w Podnoszeniu Ciężarów odbyły się w Wiedniu od 15 do 16 czerwca 1929 roku. W tabeli medalowej tryumfowali Austriacy.

</doc>
<doc id="3471916" url="https://pl.wikipedia.org/wiki?curid=3471916" title="Ryszard Szkubacz">
Ryszard Szkubacz

Ryszard Ludwik Szkubacz (ur. jako Ryszard Ludwik Skubacz 8 lub 11 stycznia 1916 w Zabrzu, zm. 12 maja 1944 pod Monte Cassino) – kapral piechoty Wojska Polskiego, uczestnik bitwy o Monte Cassino. 21 lutego 1945 pośmiertnie awansowany do stopnia plutonowego.
Życiorys.
Ryszard Skubacz, syn górnika Jana Skubacza i Gertrudy z Pióreckich, urodził się 8 lub 11 stycznia 1916 roku w Zabrzu. 16 stycznia tego samego roku został ochrzczony w kościele św. Anny, otrzymał imiona Ryszard i Ludwik. Mieszkał w domu przy ulicy Helwedestrasse 23 (dzisiejsza ulica Tadeusza Rejtana). Po 1921 roku Skubaczowie zamieszkali przy ulicy Józefa Piłsudskiego 75 (dzisiejsza ulica Chorzowska 90) w Lipinach Śląskich (dzisiejsze Lipiny – dzielnica Świętochłowic).
W sierpniu 1939 został zmobilizowany i jako żołnierz 75 Pułku Piechoty brał udział w kampanii wrześniowej. 21 września przekroczył granicę z Królestwem Węgier. Następnie przez Królestwo Jugosławii i Królestwo Grecji w maju 1940 dotarł do Bejrutu. 22 maja 1940 w syryjskim Homs wstąpił jako ochotnik do Samodzielnej Brygady Strzelców Karpackich, gdzie dostał przydział do 4 kompanii strzeleckiej 2 baonu 2 Pułku Strzelców Karpackich.
Od 19 sierpnia do 26 września 1941 oraz od 24 października 1941 do 22 marca 1942 brał udział w kampanii libijskiej m.in. w bitwach o Tobruk oraz pod Gazalą. Od 26 września do 24 października 1941 przebywał w szpitalu w Tobruku.
Po ukończeniu 14 czerwca 1942 roku szkoły podoficerskiej z awansem na kaprala dostał przydział do 2 Batalionu Strzelców Karpackich.
Od 13 grudnia 1943 brał udział w kampanii włoskiej. 12 maja 1944 poległ w bitwie o Monte Cassino na wzgórzu „593”. 20 maja 1944 został tymczasowo pochowany na cmentarzu w Aquafondata. W 1945 ciało Szkubacza zostało przeniesione z cmentarza tymczasowego na Polski Cmentarz Wojenny na Monte Cassino (nr grobu: III-C-17).
Upamiętnienie.
W maju 2000 roku imieniem Plutonowego Ryszarda Szkubacza została nazwana jedna z ulic w zabrzańskiej dzielnicy Maciejów.
Jego nazwisko (z nadanym pośmiertnie stopniem plutonowego) wypisane jest na zabrzańskim Pomniku Bohaterstwa Poległych w Bitwie o Monte Cassino Żołnierzy 2 Korpusu Wojska Polskiego we Włoszech.

</doc>
<doc id="3471917" url="https://pl.wikipedia.org/wiki?curid=3471917" title="Mistrzostwa Europy w Podnoszeniu Ciężarów 1914">
Mistrzostwa Europy w Podnoszeniu Ciężarów 1914

18. Mistrzostwa Europy w Podnoszeniu Ciężarów odbyły się w Wiedniu od 17 do 18 lipca 1914 roku. W tabeli medalowej tryumfowali Austriacy. 

</doc>
<doc id="3471920" url="https://pl.wikipedia.org/wiki?curid=3471920" title="Piotr Damian">
Piotr Damian



</doc>
<doc id="3471924" url="https://pl.wikipedia.org/wiki?curid=3471924" title="Wanda Pindlowa">
Wanda Pindlowa

Wanda Zofia Pindlowa (Pindel), z domu Gembalska (ur. 13 lutego 1933 w Krakowie, zm. 6 maja 2015 w Krakowie) – polska bibliotekoznawczyni, specjalistka w dziedzinie informacji naukowej, profesor doktor habilitowana Uniwersytetu Jagiellońskiego.
Życiorys.
Ukończyła studia na Wydziale Polonistyki Uniwersytetu Jagiellońskiego (1955). Od 1961 pracowała w Bibliotece Głównej Akademii Górniczo-Hutniczej, kierowała Sekcją Dokumentacji, a od 1972 Pracownią Automatyzacji tej Biblioteki. W 1972 zdała egzamin państwowy na dyplomowanego pracownika dokumentacji naukowej. W 1976 przeszła do Biblioteki Jagiellońskiej na stanowisko dokumentalisty dyplomowanego (potem starszego dokumentalisty dyplomowanego), ale została oddelegowana do powstającego Zakładu Bibliotekoznawstwa i Informacji. W 1982 przedstawiła pracę doktorską "Kształcenie studentów jako użytkowników informacji naukowej" w Instytucie Filologii Polskiej Uniwersytetu Jagiellońskiego, a w 1995 uzyskała na Wydziale Filologicznym Uniwersytetu Wrocławskiego stopień doktora habilitowanego (rozprawa "Informetria w nauce o informacji", Wrocław 1994). Kierowała Zakładem Informacji Naukowej, zajmowała stanowisko dyrektora Instytutu Informacji Naukowej i Bibliotekoznawstwa Uniwersytetu Jagiellońskiego. Należała do Komitetu Naukoznawstwa Polskiej Akademii Nauk, uczestniczyła w pracach redakcji i komitetów naukowych oraz w międzynarodowych projektach naukowych. Wykształciła liczne grono bibliotekoznawców, bibliotekarzy i informatologów, zasiadała w Komisji Egzaminacyjnej dla Bibliotekarzy Dyplomowanych oraz Uniwersyteckiej Komisji Akredytacyjnej.
Była autorką ponad 150 publikacji (w tym 9 książek), poświęconych praktyce, edukacji i teorii informacji w Polsce i na świecie, ogłaszanych na łamach m.in. "Przeglądu Bibliotecznego", "Zagadnień Informacji Naukowej", "Praktyki i Teorii Informacji Naukowo-Technicznej", "Bibliotekarza". Ogłosiła m.in. skrypt (z K. Bednarską-Ruszajową i M. Kocójową) "Podstawy bibliotekoznawstwa i informacji naukowej" (1980, wydanie drugie 1982).
Spoczywa na cmentarzu Batowickim w Krakowie (kwatera CCXXXV-6-1)(.

</doc>
<doc id="3471927" url="https://pl.wikipedia.org/wiki?curid=3471927" title="Alexandre Dumas ojciec">
Alexandre Dumas ojciec



</doc>
<doc id="3471936" url="https://pl.wikipedia.org/wiki?curid=3471936" title="Franz Joseph Rudigier">
Franz Joseph Rudigier

Franz Joseph Rudigier (ur. 6 kwietnia 1811 w Purtenen, zm. 29 listopada 1884 w Linz) – austriacki duchowny katolicki, biskup diecezjalny Linz 1852-1884.
Życiorys.
Święcenia kapłańskie otrzymał 12 kwietnia 1835.
19 grudnia 1852 papież Grzegorz XVI mianował go biskupem diecezjalnym Linz. 5 czerwca 1853 z rąk kardynała Michele Viale-Prelà przyjął sakrę biskupią. Funkcję pełnił aż do swojej śmierci.

</doc>
<doc id="3471972" url="https://pl.wikipedia.org/wiki?curid=3471972" title="Oja (rzeka w Hiszpanii)">
Oja (rzeka w Hiszpanii)

Oja (hiszp. "Río Oja") – rzeka o długości 64 km w północnej Hiszpanii. Od niej swoją nazwę wzięła wspólnota autonomiczna La Rioja, na terenie której leży oraz gatunek wina Rioja DO. Samo słowo "ojo" może pochodzić z łaciny bądź baskijskiego. Rio Oja wypływa z dwóch źródeł w paśmie Sierra de la Demanda (część Gór Iberyjskich, skąd płynie w kierunku północno-wschodnim. Płynie przez dolinę Oja poprzez miasto i gminę Ezcaray, a także przez Ojacastro i zabytkowe Santo Domingo de la Calzada, by po 64 km wpłynąć do rzeki Tirón koło Cihuri. Tirón uchodzi następnie do Ebro, najdłuższej hiszpańskiej rzeki, na północ od Haro. Początkowy bieg nazywany jest "La Hilera" lub "río Glera" ze względu na swoisty tunel pod którym przebiega – rzeka znika w Ojacastro i pojawia się ponownie w Castañares de Rioja.

</doc>
<doc id="3471974" url="https://pl.wikipedia.org/wiki?curid=3471974" title="Linia kolejowa Dobronín – Polná">
Linia kolejowa Dobronín – Polná

Linia kolejowa Dobronín – Polná (Linia kolejowa nr 242 (Czechy)) – jednotorowa, regionalna i niezelektryfikowana linia kolejowa w Czechach. Łączy stacje Dobronín i Polná. Przebiega w całości przez terytorium kraju Wysoczyna. Obecnie jest nie wykorzystywana w ruchu pasażerskim.

</doc>
<doc id="3471976" url="https://pl.wikipedia.org/wiki?curid=3471976" title="Wydział Kompozycji, Teorii Muzyki, Dyrygentury, Rytmiki i Edukacji Muzycznej Akademii Muzycznej im. Grażyny i Kiejstuta Bacewiczów w Łodzi">
Wydział Kompozycji, Teorii Muzyki, Dyrygentury, Rytmiki i Edukacji Muzycznej Akademii Muzycznej im. Grażyny i Kiejstuta Bacewiczów w Łodzi

Wydział Kompozycji, Teorii Muzyki, Dyrygentury, Rytmiki i Edukacji Muzycznej Akademii Muzycznej im. Grażyny i Kiejstuta Bacewiczów w Łodzi – jeden z czterech wydziałów Akademii Muzycznej im. Grażyny i Kiejstuta Bacewiczów w Łodzi. Jego siedziba znajduje się przy ul. Gdańskiej 32 w Łodzi.

</doc>
<doc id="3471977" url="https://pl.wikipedia.org/wiki?curid=3471977" title="Stanisław Zieliński (adwokat)">
Stanisław Zieliński (adwokat)

Stanisław Zieliński (ur. 7 maja 1875 w Wilnie, zm. 19 stycznia 1954 w Warszawie) – polski prawnik, adwokat, poseł na Sejm III kadencji w II RP z ramienia Stronnictwa Narodowego, kierownik wydziału wschodniego Sekcji Politycznej Departamentu Spraw Zagranicznych Delegatury Rządu na Kraj.
Życiorys.
Ukończył studia prawnicze, uzyskując tytuł naukowy doktora praw. Był posłem Sejmu Rzeczypospolitej Polskiej III kadencji.
Od 18 do 26 września 1933 pełnił funkcję zastępcy strony cywilnej w procesie przed Sądem Okręgowym w Sanoku, o zabójstwo Jana Chudzika, działacza narodowego zastrzelonego 14 maja 1933 w Brzozowie (wyznaczyli go żona zamordowanego, Janina i ranny w zamachu mjr Władysław Owoc); drugim zastępcą strony cywilnej był inny działacz SN Jan Pieracki.

</doc>
<doc id="3471978" url="https://pl.wikipedia.org/wiki?curid=3471978" title="Wydział Fortepianu, Organów, Klawesynu, Muzyki Dawnej i Jazzu Akademii Muzycznej im. Grażyny i Kiejstuta Bacewiczów w Łodzi">
Wydział Fortepianu, Organów, Klawesynu, Muzyki Dawnej i Jazzu Akademii Muzycznej im. Grażyny i Kiejstuta Bacewiczów w Łodzi

Wydział Fortepianu, Organów, Klawesynu, Muzyki Dawnej i Jazzu (dawna nazwa: Wydział Fortepianu, Organów, Klawesynu i Instrumentów Dawnych) – jeden z czterech wydziałów Akademii Muzycznej im. Grażyny i Kiejstuta Bacewiczów w Łodzi. Jego siedziba znajduje się przy ul. Gdańskiej 32 w Łodzi.
Struktura.
Źródło: oficjalna strona
Władze.
Źródło: oficjalna strona

</doc>
<doc id="3471979" url="https://pl.wikipedia.org/wiki?curid=3471979" title="Linia kolejowa Jindřichův Hradec – Obrataň">
Linia kolejowa Jindřichův Hradec – Obrataň

Linia kolejowa Jindřichův Hradec – Obrataň (Linia kolejowa nr 228 (Czechy)) – jednotorowa, regionalna i niezelektryfikowana linia kolejowa w Czechach. Łączy Jindřichův Hradec i Obrataň. Przebiega przez terytorium kraju południowoczeskiego i kraju Wysoczyna. Jest to linia wąskotorowa o rozstawie 760 mm.

</doc>
<doc id="3471980" url="https://pl.wikipedia.org/wiki?curid=3471980" title="Wydział Instrumentalny Akademii Muzycznej im. Grażyny i Kiejstuta Bacewiczów w Łodzi">
Wydział Instrumentalny Akademii Muzycznej im. Grażyny i Kiejstuta Bacewiczów w Łodzi

Wydział Instrumentalny Akademii Muzycznej im. Grażyny i Kiejstuta Bacewiczów w Łodzi – jeden z czterech wydziałów Akademii Muzycznej im. Grażyny i Kiejstuta Bacewiczów w Łodzi. Jego siedziba znajduje się przy ul. Gdańskiej 32 w Łodzi.

</doc>
<doc id="3471981" url="https://pl.wikipedia.org/wiki?curid=3471981" title="Dolní Vilímeč">
Dolní Vilímeč

Dolní Vilímeč – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 100 mieszkańców.

</doc>
<doc id="3471982" url="https://pl.wikipedia.org/wiki?curid=3471982" title="Doupě">
Doupě

Doupě – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 100 mieszkańców.

</doc>
<doc id="3471983" url="https://pl.wikipedia.org/wiki?curid=3471983" title="Disco Inferno (ujednoznacznienie)">
Disco Inferno (ujednoznacznienie)



</doc>
<doc id="3471984" url="https://pl.wikipedia.org/wiki?curid=3471984" title="Dudín">
Dudín

Dudín – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 185 mieszkańców.

</doc>
<doc id="3471985" url="https://pl.wikipedia.org/wiki?curid=3471985" title="Dušejov">
Dušejov

Dušejov – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 475 mieszkańców.

</doc>
<doc id="3471988" url="https://pl.wikipedia.org/wiki?curid=3471988" title="Dvorce (Kraj Wysoczyna)">
Dvorce (Kraj Wysoczyna)

Dvorce – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 199 mieszkańców.

</doc>
<doc id="3471989" url="https://pl.wikipedia.org/wiki?curid=3471989" title="Michał Nakashima">
Michał Nakashima

 − błogosławiony Kościoła katolickiego, japoński męczennik, ofiara prześladowań antykatolickich w Japonii.
Życiorys.
Nakashima urodził się w 1583 w Machiai w prowincji Higo (obecnie prefektura Kumamoto). Chrzest przyjął w 1594 roku. Z zaangażowaniem udzielał pomocy i schronienia działającym w ukryciu duchownym katolickim, jezuitom prowadzącym ewangelizację. Ślubował cnotę czystości.
Rosnące wraz z liczebnością konwertytów wpływy chrześcijan, spory o metody ewangelizacji, a także awanturnictwo rywalizujących ze sobą kupców z Hiszpanii i Portugalii wpłynęły na zmianę początkowo przychylnego stosunku, obawiających się osłabienia swej pozycji siogunów i książąt (Daimyō). Po okresie wzmożonej działalności misyjnej Kościoła katolickiego, gdy siogun Hidetada Tokugawa wydał dekret na mocy którego pod groźbą utraty życia wszyscy misjonarze mieli opuścić kraj, a praktykowanie i nauka religii zostały zakazane rozpoczęły się trwające ponad 200 lat krwawe prześladowania chrześcijan.
Ofiarą nagonki padł także Michał Nakashima aresztowany w sierpniu 1627 roku i skazany przez gubernatora na ścisły areszt domowy. W tym czasie o. Mateusz de Couros pełniący funkcję vice−prowincjała przyjął go do Towarzystwa Jezusowego. W rok po pierwszym zatrzymaniu, we wrześniu ponownie został pozbawiony wolności i w Nagasaki poddany torturom przez bicie, ranienie, podtapianie, parzenie wrzącą wodą z siarkowych źródeł wulkanu Unzen i wystawianie na mróz. Zmarł z 25 grudnia 1628 roku konsekwentnie odmawiając wyrzeczenia się wiary.
Michał Nakashima znalazł się w grupie Alfonsa z Navarrete i 204 towarzyszy beatyfikowanych 7 lipca 1867 roku w Rzymie przez papieża Piusa IX.
"Dies natalis" jest dniem, kiedy Kościół katolicki obchodzi wspomnienie liturgiczne Michała Nakashimy, jezuici także 10 września i 6 lutego.

</doc>
<doc id="3471990" url="https://pl.wikipedia.org/wiki?curid=3471990" title="Michał Nakashima Saburōemon">
Michał Nakashima Saburōemon



</doc>
<doc id="3471991" url="https://pl.wikipedia.org/wiki?curid=3471991" title="Dyjice">
Dyjice

Dyjice – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 135 mieszkańców.

</doc>
<doc id="3471992" url="https://pl.wikipedia.org/wiki?curid=3471992" title="Hladov">
Hladov

Hladov – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 169 mieszkańców.

</doc>
<doc id="3471995" url="https://pl.wikipedia.org/wiki?curid=3471995" title="Hans Jörg Schelling">
Hans Jörg Schelling

Hans Jörg Schelling, właśc. Johann Georg Schelling (ur. 27 grudnia 1953 w Hohenems) – austriacki ekonomista, przedsiębiorca i polityk, poseł do Rady Narodowej, w latach 2014–2017 minister finansów.
Życiorys.
Wykształcenie i działalność zawodowa.
W 1972 zdał egzamin maturalny w szkole średniej w Feldkirch. Studiował następnie zarządzanie przedsiębiorstwem na Universität Linz, uzyskując w 1978 magisterium, a w 1981 doktorat. Do 1996 był wykładowcą marketingu na swojej macierzystej uczelni.
W 1981 został zatrudniony w grupie Leiner/Kika, w 1988 objął stanowisko dyrektora generalnego. Dwa lata później założył własną firmę Schelling GesmbH, zajmującą się doradztwem gospodarczym. W latach 1992–2005 był dyrektorem zarządzającym w XXXLutz, po czym objął funkcję przewodniczącego jej rady nadzorczej. Od 2005 do 2008 kierował przedsiębiorstwem XLA GmbH. W 2009 sprzedał swoje udziały w Lutz-Gruppe, co zapewniło mu status milionera. W tym samym roku zajął się prowadzeniem winnicy. Od 2012 do 2014 był przewodniczącym rady nadzorczej przedsiębiorstwa Österreichische Volksbanken-Aktiengesellschaft.
W 2018 został doradcą rosyjskiego koncernu Gazprom, a w 2019 członkiem rady nadzorczej austriackiego przedsiębiorstwa naftowego OMV.
Działalność polityczna.
Działacz Austriackiej Partii Ludowej. W latach 2001–2005 był radnym w St. Pölten. Od 2004 do 2014 był członkiem zarządu Österreichischer Wirtschaftsbund w Dolnej Austrii, organizacji gospodarczej afiliowanej przy ÖVP. W latach 2004–2014 pełnił także funkcję wiceprezesa Austriackiej Izby Gospodarczej.
W latach 2007–2008 sprawował mandat posła do Rady Narodowej Austrii XXIII kadencji. 1 września 2014 wszedł w skład drugiego rządu Wernera Faymanna jako minister finansów, zastępując na tej funkcji Michaela Spindeleggera. Pozostał na tym stanowisku także w utworzonym 17 maja 2016 gabinecie Christiana Kerna.
W wyborach w 2017 z ramienia ludowców został wybrany do Rady Narodowej XXVI kadencji, jednak nie objął mandatu. W grudniu tegoż roku zakończył pełnienie funkcji rządowej.
Życie prywatne.
Hans Jörg Schelling jest żonaty, ma dwie córki.

</doc>
<doc id="3471998" url="https://pl.wikipedia.org/wiki?curid=3471998" title="Hojkov">
Hojkov

Hojkov – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 149 mieszkańców.

</doc>
<doc id="3471999" url="https://pl.wikipedia.org/wiki?curid=3471999" title="Horní Dubenky">
Horní Dubenky

Horní Dubenky – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 572 mieszkańców.

</doc>
<doc id="3472000" url="https://pl.wikipedia.org/wiki?curid=3472000" title="Horní Myslová">
Horní Myslová

Horní Myslová – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 91 mieszkańców.

</doc>
<doc id="3472001" url="https://pl.wikipedia.org/wiki?curid=3472001" title="Hostětice">
Hostětice

Hostětice – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 134 mieszkańców.

</doc>
<doc id="3472002" url="https://pl.wikipedia.org/wiki?curid=3472002" title="Hrutov">
Hrutov

Hrutov – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 104 mieszkańców.

</doc>
<doc id="3472005" url="https://pl.wikipedia.org/wiki?curid=3472005" title="Hubenov">
Hubenov

Hubenov – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 143 mieszkańców.

</doc>
<doc id="3472006" url="https://pl.wikipedia.org/wiki?curid=3472006" title="Hybrálec">
Hybrálec

Hybrálec – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 493 mieszkańców.

</doc>
<doc id="3472007" url="https://pl.wikipedia.org/wiki?curid=3472007" title="Jamné">
Jamné

Jamné – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 565 mieszkańców.

</doc>
<doc id="3472008" url="https://pl.wikipedia.org/wiki?curid=3472008" title="Jersín">
Jersín

Jersín – miejscowość i gmina (obec) w Czechach, w kraju Wysoczyna, w powiecie Igława. W 2022 roku liczyła 188 mieszkańców.

</doc>
<doc id="3472012" url="https://pl.wikipedia.org/wiki?curid=3472012" title="Nadpłata podatku">
Nadpłata podatku

Nadpłata podatku – wpłata podatku, gdy nie istnieje zobowiązanie podatkowe, z którego wynikałby obowiązek dokonania tej wpłaty, jak i wpłata przewyższająca kwotę istniejącego zobowiązania.
W polskim prawie podatkowym, zgodnie z art. 72 § 1 Ordynacji podatkowej, za nadpłatę uważa się kwotę:
Jeżeli wpłata dotyczy zaległości podatkowej, na równi z nadpłatą traktuje się także część wpłaty, która została zaliczona na poczet odsetek za zwlokę (art. 72 § 2).
Jak podkreśla się w literaturze, w praktyce możliwe są inne sytuacje, w których po stronie określonego podmiotu powstanie kwota nienależna zapłacona organowi podatkowemu, która jednak nie mieści się w prawnym pojęciu nadpłaty. Do takich sytuacji można zaliczyć np. pomyłkową wpłatę na konto urzędu skarbowego. Zwrotu tej kwoty nie można dochodzić w trybie przewidzianym w Ordynacji podatkowej.
Powstanie nadpłaty.
Zgodnie z art. 73 § 1 Ordynacji podatkowej, nadpłata powstaje z dniem:
Powyższe przepisy są istotnie modyfikowane przez kolejny paragraf, który określa moment powstania nadpłaty w odniesieniu do określonych danin publicznych. Ustawodawca zdecydował, by w ich przypadku moment powstania nadpłaty powiązać nie z faktyczną data zapłaty podatku, a złożeniem deklaracji podatkowej. I tak, zgodnie z art. 74 § 2 Ordynacji podatkowej, nadpłata powstaje z dniem złożenia:
Ubieganie o zwrot nadpłaty oraz terminy jej zwrotu.
Ordynacja podatkowa przewiduje różne tryby ubiegania się o zwrot nadpłaty oraz terminy jej zwrotu w zależności od podatku oraz innych okoliczności.
W przypadku nadpłaty wynikającej z deklaracji lub zeznania, nadpłata podlega zwrotowi w terminie 3 miesięcy od daty złożenia:
W pozostałych przypadkach, postępowanie dotyczące stwierdzenia nadpłaty wszczynane jest na wniosek podatnika, płatnika lub inkasenta.
Zgodnie z art. 75 Ordynacji podatkowej, prawo do złożenia wniosku o stwierdzenie nadpłaty przysługuje podatnikom, jeżeli:
W odniesieniu do płatników i inkasentów, prawo do złożenia wniosku o stwierdzenie nadpłaty przysługuje, jeżeli:
Prawo do złożenia wniosku o stwierdzenie nadpłaty przysługuje również osobom, które były wspólnikami spółki cywilnej w chwili rozwiązania spółki na zasadach określonych w Ordynacji podatkowej.
W niektórych przypadkach wraz ze złożeniem wniosku o stwierdzenie nadpłaty konieczne jest złożenie skorygowanego zeznania lub deklaracji (art. 75 § 3 Ordynacji podatkowej). Jest tak w przypadku, gdy podatnik wystąpi z wnioskiem o stwierdzenie nadpłaty wykazanej m.in.:
Jeżeli prawidłowość skorygowanego zeznania (deklaracji) nie budzi wątpliwości, organ podatkowy zwraca nadpłatę bez wydania decyzji stwierdzającej nadpłatę. W przypadku powzięcia przez organ wątpliwości, organ ten wszczyna postępowania podatkowe, po zakończeniu którego może wydać decyzję:
Postępowanie w sprawie stwierdzenia nadpłaty nie może zostać wszczęte w czasie trwania postępowania podatkowego lub kontroli podatkowej oraz w okresie między zakończeniem kontroli a wszczęciem postępowania – w zakresie zobowiązań podatkowych, których dotyczy postępowanie lub kontrola.
Termin zwrotu nadpłaty następującej po złożeniu wniosku o stwierdzenie nadpłaty jest szczegółowo uregulowany w art. 77 Ordynacji podatkowej.
Możliwość ubiegania się o stwierdzenie nadpłaty wygasa po upływie terminu przedawnienia zobowiązania podatkowego, chyba że ustawy podatkowe przewidują inny tryb zwrotu podatku.
Zaliczenie i zwrot nadpłaty.
Nadpłata wraz z oprocentowaniem podlega w pierwszej kolejności zaliczeniu z urzędu na poczet zaległości podatkowych wraz z odsetkami za zwłokę oraz bieżących zobowiązań podatkowych, a w razie ich braku podlega zwrotowi z urzędu. Zwrot nadpłaty następuje wtedy na wskazany rachunek bankowy albo w gotówce. Zwrot nadpłaty w gotówce urząd skarbowy może zrealizować w formie przekazu pocztowego lub wypłaty z kasy urzędu skarbowego, a także w kasie banku lub innej instytucji, z którą urząd skarbowy zawarł umowę na świadczenie usług w zakresie obsługi kasowej.
Nadpłata zwraca przekazem pocztowym jest pomniejszana o koszty jej zwrotu. Jeśli wysokość nadpłaty nie przekracza kosztów upomnienia w postępowaniu egzekucyjnym, podlega zwrotowi wyłącznie w kasie.
Podatnik może też złożyć wniosek o zaliczenie nadpłaty w całości lub w części na poczet przyszłych zobowiązań podatkowych.
Oprocentowanie nadpłaty.
Co do zasady, nadpłata podatku podlega oprocentowaniu. Ma ono wynagrodzić podmiotowi nadpłaty uszczerbek ekonomiczny, jaki został poniesiony w czasie, gdy nie mógł on dysponować należnymi mu pieniędzmi.
Stawka oprocentowania nadpłaty jest równa stawce odsetek za zwłokę. Oprocentowaniu nie podlegają nadpłaty w niskiej wysokości, nieprzekraczającej kosztów upomnienia w postępowaniu egzekucyjnym.
Dla wskazanej wyżej generalnej zasady Ordynacja podatkowa przewiduje liczne wyjątki, ograniczające w praktyce zwroty nadpłaty z oprocentowaniem do sytuacji, w których organ podatkowy nie zwrócił nadpłaty w terminie bądź nadpłata powstała w związku z uchyleniem lub zmianą decyzji, a do powstania przesłanki zmiany lub uchylenia przyczynił się organ podatkowy. Ponadto, ustawodawca przewidział szczególny tryb zwrotu nadpłat, które powstały w wyniku orzeczenia Trybunału Konstytucyjnego lub Trybunału Sprawiedliwości Unii Europejskiej.
Oprocentowanie naliczane jest do dnia zwrotu nadpłaty, zaliczenia jej na poczet zaległych lub bieżących zobowiązań podatkowych lub do dnia złożenia wniosku o zaliczenie nadpłaty na poczet przyszłych zobowiązań podatkowych.

</doc>
<doc id="3472013" url="https://pl.wikipedia.org/wiki?curid=3472013" title="Cerkiew św. Aleksego Człowieka Bożego w Moskwie (Krasnosielskij)">
Cerkiew św. Aleksego Człowieka Bożego w Moskwie (Krasnosielskij)

Cerkiew św. Aleksego Człowieka Bożego – prawosławna cerkiew w Moskwie, pierwotnie jedna ze świątyń monasteru św. Aleksego.
Historia.
Cerkiew została wzniesiona w 1853 w kompleksie żeńskiego monasteru św. Aleksego w Moskwie, na polecenie jego przełożonej – ihumeni Hilarii. Przed jej oddaniem do użytku mniszki dysponowały tylko jedną cerkwią Podwyższenia Krzyża Pańskiego. Nowa świątynia została zaprojektowana przez Michaiła Bykowskiego w stylu nawiązującym do architektury cerkiewnej XVII wieku. Od początku posiadała, oprócz głównego, ołtarze boczne św. Pawła z Latros i Gruzińskiej Ikony Matki Bożej. W 1899 budynek został przebudowany według projektu A. Łatkowa. Wstawiono również do niego nowy ikonostas wyrzeźbiony przez S. Koniuchowa, z ikonami T. Tiurina. J. Czernyszew wykonał natomiast ornamentalne freski w cerkiewnej kopule i w górnych partiach ścian północnej i południowej.
Cerkiew pozostawała czynna do 1924, gdy na polecenie władz radzieckich zamknięto ją dla celów kultowych i zaadaptowano na rejonowy dom pionierów. Wyposażenie świątyni zostało zniszczone, a jej wnętrze gruntownie przekształcone: przez pomieszczenie ołtarzowe poprowadzono ścianę, budowlę podzielono na dwie kondygnacje, ściany przemalowano na czerwono, rozebrano kopułę.
W 2000 obiekt został zwrócony Rosyjskiemu Kościołowi Prawosławnemu i przywrócony do pierwotnego wyglądu. Odrestaurowano również ikonostas z końca XIX w. Szczególną czcią otaczane są przez wiernych ikony św. Aleksego, św. Pawła, św. Katarzyny, cząsteczki relikwii mnichów ławry Peczerskiej.
W 2006 cerkwi nadano status metochionu patriarszego.
Architektura.
Cerkiew została wzniesiona na planie prostokąta z trzema absydami od wschodu i ryzalitem od strony zachodniej. Z zewnątrz jest bogato zdobiona detalem wzorowanym na XVII-wiecznej rosyjskiej architekturze cerkiewnej: kolumienkami, attyką, kokosznikami. Cerkiew posiada jedną kopułę posadowioną na szerokim bębnie z rzędem okien.

</doc>
<doc id="3472016" url="https://pl.wikipedia.org/wiki?curid=3472016" title="Erika Abels d’Albert">
Erika Abels d’Albert

Erika Abels d’Albert (ur. 3 listopada 1896 w Berlinie, zm. niezn.) – austriacka malarka, graficzka i projektantka mody. 
Życiorys.
Córka wiedeńskiego kolekcjonera sztuki Ludwiga Wilhelma Abelsa. Studiowała w wiedeńskiej szkole malarstwa dla kobiet pod kierunkiem Irmy Duczyńskiej (1911–12) i Felixa Albrechta Harty (1913–14). Malowała portrety, akty i martwą naturę, projektowała ubiory. Już w wieku 16 lat zaprezentowała swoje prace publicznie. Wystawiała w galeriach Künstlerhaus Wien i Galerie Miethke, w Muzeum Sztuki i Przemysłu (niem. "Museum für Kunst und Industrie" obecnie "Museum für angewandte Kunst") czy Świątyni Tezeusza. W 1930 roku wzięła udział w wystawie zorganizowanej przez Zjednoczenie Artystek Sztuk Pięknych Austrii (niem. "Vereinigung bildender Künstlerinnen Österreichs (VBKÖ)").
Między 1933 a 1935 rokiem wyemigrowała do Paryża, gdzie od 1929 roku mieszkali jej rodzice. Według przekazów Hansa Roberta Pippala (1915–1998) i jego żony Eugenie Pippal-Kottnig (1921–1998), Erika miała wyemigrować do Paryża w 1941 roku, gdzie utrzymywała się z udzielania prywatnych lekcji języka niemieckiego. Niektóre źródła podają, że zmarła w ubóstwie w 1975 roku.
Twórczość.
Do dnia dzisiejszego zachowały się jedynie trzy oryginalne prace Abels:

</doc>
<doc id="3472017" url="https://pl.wikipedia.org/wiki?curid=3472017" title="Vlissingen (stacja kolejowa)">
Vlissingen (stacja kolejowa)

Vlissingen (ned: "Station Vlissingen") – stacja kolejowa w Vlissingen, w prowincji Zelandia, w Holandii. Znajduje się na linii Roosendaal - Vlissingen. Położona na wschód od miasta Vlissingen, w porcie promowym na Westerschelde. Jest to stacja czołowa, będąca końcem linii z Roosendaal.
Stacja została w znacznym stopniu zniszczona w czasie II wojny światowej. Nowa stacja została wybudowana w 1950 roku, zaprojektowana przez Sybolda van Ravesteyn, wykorzystując części budynku z XIX w, takich jak perony.
Usługi kolejowe są obsługiwane przez Nederlandse Spoorwegen, a autobusowe przez Connexxion.
Połączenia.
Stacja jest obsługiwana przez następujące pociągi:

</doc>
<doc id="3472019" url="https://pl.wikipedia.org/wiki?curid=3472019" title="Flotylla Czudzka (Biali)">
Flotylla Czudzka (Biali)



</doc>
<doc id="3472020" url="https://pl.wikipedia.org/wiki?curid=3472020" title="Jan Pieracki">
Jan Pieracki

Jan Pieracki (ur. 23 czerwca 1872 w Krakowie, zm. 15 lutego 1940 we Lwowie) – polski doktor praw, karnista, sędzia, adwokat. Działacz narodowy, radny Rady Miasta Lwowa, poseł na Sejm II kadencji II RP.
Życiorys.
Syn Franciszka (zarządcy magazynów kolejowych we Lwowie) i Marii z domu Janickiej. Absolwent C. K. Gimnazjum im. Franciszka Józefa we Lwowie z 1890. Ukończył studia na Wydziale Prawa Uniwersytetu Franciszkańskiego we Lwowie w 1894. Uzyskał uprawnienia sędziowskie i adwokackie oraz tytuł naukowy doktora praw. Sprawował stanowiska sędziego w Busku i Lwowie oraz prokuratora w Przemyślu. Od 1914 rozpoczął działalność adwokacką. Był obrońcą i pełnomocnikiem w sprawach karnych (m.in. miał bronić interesów arcyksięcia Fryderyka Habsburga). W 1929 pełnił funkcję oskarżyciela przed Trybunałem Stanu w procesie tzw. „sprawy Czechowicza”, w której oskarżony był minister skarbu Gabriel Czechowicz. W tym samym roku zaoferował się bronić bezpłatnie studentów oskarżonych o udział w antysemickich i antyrządowych zamieszkach we Lwowie.
Od 18 do 26 września 1933 pełnił funkcję zastępcy strony cywilnej w procesie przed Sądem Okręgowym w Sanoku, o zabójstwo Jana Chudzika, działacza narodowego zastrzelonego 14 maja 1933 w Brzozowie (wyznaczyli go żona zamordowanego, Janina i ranny w zamachu mjr Władysław Owoc); drugim zastępcą strony cywilnej był inny działacz SN Stanisław Zieliński. Działał we władzach samorządu adwokackiego. W 1931 został prezesem wydziału Związku Adwokatów-Obrońców Okręgu Sądu Apelacyjnego we Lwowie. Był dziekanem Lwowskiej Rady Adwokackiej od 1938 do 1939, prezesem Zarządu Głównego Związku Adwokatów w Warszawie od 1938 do 1939.
Pełnił mandat radnego Rady Miasta Lwowa od 1912 do 1927, później wybrany ponownie w wyborach samorządowych 1934 startując z listy endeckiej. Od 1914 działał w Lidze Narodowej. Był członkiem Tymczasowego Komitetu Rządzącego od 1918 do 1919, Komisji Rządzącej dla Galicji i Śląska Cieszyńskiego w 1919. Z ramienia Listy Katolicko-Narodowej (lista nr 24) w okręgu nr 50 Lwów uzyskał mandat posła Sejmu Rzeczypospolitej Polskiej III kadencji (1930–1935). Zasiadł w kole poselskim Związku Ludowo-Narodowego, następnie był posłem Klubu Narodowego. Pełnił funkcję przewodniczącego sejmowej Komisji Prawniczej. Został działaczem Stronnictwa Narodowego. Pełnił funkcje prezesa zarządu okręgowego i wiceprezes zarządu Dzielnicy Małopolski Wschodniej SN we Lwowie od 1930 do 1934, był członkiem Komitetu Głównego SN od 1935.
Publikował w dzienniku „Słowo Polskie”, sprawował stanowiska przewodniczącego rad nadzorczych czasopism „Lwowski Kurier Poranny”, „Kurier Lwowski”. Po wybuchu II wojny światowej i agresji ZSRR na Polskę z 17 września 1939 został aresztowany przez sowietów. Później został zwolniony.
Zmarł 15 lutego 1940. Został pochowany 17 lutego 1940 na Cmentarzu Łyczakowskim we Lwowie w kaplicy grobowej hr. J. z Gorajskich Rzyszczewskiej (pole 70). Na kaplicy brak informacji o pochówku. W maju 1945 w tej samej kaplicy została pochowana teściowa Pierackiego – Julia z Turkiewiczów Straka.
Jego pierwszą żoną była Jadwiga z domu Duniewicz (zm. 1904), a drugą została Helena Zofia z domu Straka, córka Bolesława Straki (dziennikarza polskiej prasy w Milwaukee, dyrektora Wydziałowej Szkoły Żeńskiej im. Franciszka Józefa w Przemyślu) i Julii z Turkiewiczów, pochodzącej z Leżajska. Druga żona została pozbawiona kamienicy przez władzę radziecką, pozostała we Lwowie, gdzie zmarła w latach pięćdziesiątych. Oba małżeństwa bezdzietne.

</doc>
<doc id="3472022" url="https://pl.wikipedia.org/wiki?curid=3472022" title="Liber graduum">
Liber graduum

Księga stopni (po syryjsku: ܟܬܒܐ ܕܡܣ̈ܩܬܐ, "", lt. "Liber Graduum") jest anonimowym zbiorem 30 rozważań "(mêmrê," ܡܐܡ̈ܖܐ")" oraz wstępu "(mamlla)" syryjskiego autora dotyczących życia ascetycznego i stopni (syr. m"asqāṯâ") na drodze do niebiańskiego miasta Chrystusa. Mihály Kmoskó wydał wersję krytyczną w 1926 nadając jej tytuł łaciński "Liber Graduum". Dokładna data powstania tego dzieła nie jest znana, lecz szacuje się ją pomiędzy połową IV w., a rokiem 430. Miejsce powstania można określić na podstawie informacji zawartych w "Rozważaniu trzydziestym", gdzie autor zwraca się do swojej wspólnoty chrześcijańskiej niedaleko rzeki Mały Zab (obecnie w Iraku) w czasie panowania Perskiego.
Forma i treść.
Tekst zawiera wiele agrafa, czyli słów Jezusa nie zapisanych w ewangeliach kanonicznych. Rozważania nie posiadają jednolitej formy ani długości: część jest rozbudowaną egzegezą Pisma, kazaniem, rozważaniem. Tym co jednoczy całość dzieła jest temat życia ascetycznego. Pierwsza część rozważań dotyczy rozróżnienia między chrześcijanami na dwie grupy. Pierwsza jest grupą Doskonałych (ܓܡܝ̈ܖܐ, "gmîrê)," którzy przestrzegają bardziej rygorystycznych "Większych przykazań". Druga grupa nazywa się grupą Sprawiedliwych, lub Prawych "(ܟܐ̈ܢܐ, "kênê")", którzy są jedynie zobowiązani do przestrzegania "Mniejszych przykazań," mniej doskonałych (stosuje się tutaj rozróżnienie z Listu do Hebrajczyków na "duchowe mleko" oraz "pokarm stały"). Te mniejsze przykazania są wywiedzione z tzw. "Złotej reguły" i dotyczą życia poświęconego praktykowaniu miłości wobec innych. Bardziej doskonały sposób życia zakłada wyrzeczenie się życia rodzinnego oraz własności, aby być ochrzczonym w ogniu i Duchu Świętym.
Podobne rozróżnienie wewnątrz wspólnoty istniało w manicheizmie. Według niektórych uczonych (włącznie z Kmoskó, redaktorem pierwszego krytycznego wydania tekstu oraz I. Hausherr) nauczanie "Księgi stopni" nosi znamiona mesalianizmu, ruchu ascetycznego rozwijającego się w połowie IV w. głównie na terenie Azji Mniejszej i Syrii. Jednakże Brock udowodnił, że "Liber graduum" zwraca uwagę na strukturę widzialną kościoła (szczególnie w "Rozważaniu dwunastym)", przez co nie może być utożsamiany z poglądami mesalian. Rozważania ascetyczne współbrzmią natomiast z przedmonastycznym syryjskim ruchem Synów przymierza.
Tytuły trzydziestu rozdziałów, czy rozważań, są następujące:

</doc>
<doc id="3472023" url="https://pl.wikipedia.org/wiki?curid=3472023" title="Lugano-Paradiso">
Lugano-Paradiso

Lugano-Paradiso (włoski: "Stazione di Lugano-Paradiso") – przystanek kolejowy w Paradiso, w kantonie Ticino, w Szwajcarii. Znajduje się na linii Gotthardbahn.
Historia.
Przystanek kolejowy został otwarty w 1945 roku.
Opis.
Przystanek kolejowy znajduje się przy Via Carona w Paradiso. Posiada tylko dwa perony boczne. Peron 1 jest powszechnie używane przez pociągi w kierunku południowym, peron 2 dla udających się w kierunku północnym. Od 2014 obsługiwany jest wyłącznie przez pociągi linii S10 Rete celere del Canton Ticino. W bezpośrednim sąsiedztwie znajdują się również przystanki "Paradiso, Stazione", Trasporti Pubblici Luganesi (TPL, obsługuje linię 1 transportu miejskiego Lugano) i "Paradiso, Stazione FFS" PostBus (linie 431 Lugano-Morcote-Bissone, 433 Lugano-Agnuzzo i 434 Lugano-Carona, jak również linię 1 TPL). Nad północnych krańcach peronów, znajduje się wiadukt Kolei linowo-terenowej Monte San Salvatore.

</doc>
<doc id="3472024" url="https://pl.wikipedia.org/wiki?curid=3472024" title="Józef Fiszer">
Józef Fiszer

Józef Fiszer (ur. 24 lutego 1925 w Krakowie, zm. 26 kwietnia 2015 tamże) – polski inżynier systemów sanitarnych, podporucznik Wojska Polskiego ps. "„Myśliński”".
Życiorys.
W chwili wybuchu II wojny światowej uczęszczał do Gimnazjum i Liceum im. Bartłomieja Nowodworskiego w Krakowie, po zamknięciu szkoły przez okupanta uczył się w szkole budowlanej. Od kwietnia 1942 należał do kompanii „Bartek” Szarych Szeregów, rok później ukończył szkolenie minerskie i awansował do stopnia kaprala podchorążego. Brał udział w tzw. małym sabotażu i kolportował konspiracyjną prasę. Aby uniknąć aresztowania w czerwcu 1944 wstąpił do oddziału partyzanckiego Kedywu „Grom”, walczył pod Sielcem. W sierpniu 1944 „Grom” wszedł w skład samodzielnego batalionu partyzanckiego „Skała”, uczestniczył w walkach pod Zaryszynem, Moczydłem, Krzeszówką, Sadkami i Złotym Potokiem. Do rezerwy przeszedł 15 stycznia 1945. Po zakończeniu wojny studiował na Wydziale Inżynierii Lądowo-Wodnej Akademii Górniczo-Hutniczej, równocześnie od 1947 przez cztery lata był nauczycielem akademickim. Magisterium uzyskał w 1949 i rozpoczął pracę w Biura Projektów Budownictwa Komunalnego w Krakowie, a następnie kierownikiem Wydziału Gospodarki Wodnej i Ochrony Powietrza w Prezydium Wojewódzkiej Rady Narodowej w Krakowie. W 1963 przedstawił w Akademii Rolniczej we Wrocławiu pracę doktorską i uzyskał tytuł doktora nauk technicznych, a następnie rozpoczął pracę na Politechnice Krakowskiej, gdzie w latach 1987–1991 funkcję dyrektora Instytutu Inżynierii Gospodarki Wodnej.

</doc>
<doc id="3472025" url="https://pl.wikipedia.org/wiki?curid=3472025" title="Piotr Voelkel">
Piotr Voelkel

Piotr Zenon Voelkel (ur. 31 października 1951 w Oleśnie) – polski przedsiębiorca, mecenas projektów kulturalnych i edukacyjnych, regularnie klasyfikowany w rankingach najbogatszych Polaków.
Założyciel i przez szereg lat (1990–2013) kierownik Grupy Kapitałowej VOX zrzeszającej firmy z branży wykończenia i aranżacji wnętrz, zajmujące się m.in. produkcją mebli, drzwi i podłóg oraz designem. Założyciel Fundacji VOX-Artis, w ramach której zrealizowany został zespół rzeźb "Nierozpoznani" Magdaleny Abakanowicz. Założyciel prywatnych uczelni wyższych Collegium Da Vinci i School of Form oraz Funduszu Talenty przyznającego stypendia wybitnym uczniom i studentom, współzałożyciel Uniwersytetu SWPS. Główny inwestor centrum Concordia Design i biurowca Bałtyk znajdujących się w centrum Poznania.
Życiorys.
W latach 1973–1979 pracował w Polskim Teatrze Tańca Conrada Drzewieckiego jako dyrektor techniczny. Potem prowadził działalność prywatną, produkując karnisze na rynek NRD. Po sześciu latach założył przedsiębiorstwo, w którym produkował, sprzedawał w kraju i eksportował na zachód m.in. galanterię drewnianą i zabawki. W 1990 założył Grupę Kapitałową VOX, zrzeszającą firmy z branży wykończenia i aranżacji wnętrz. W jej skład wchodzą: Meble VOX, Drzwi i Podłogi VOX oraz Profile VOX.
VOX eksportuje meble do Europy, Stanów Zjednoczonych, a także państw Bliskiego Wschodu. Jako pierwsza firma meblarska z Polski otrzymała wyróżnienie w konkursie "Design Management Europe Award" za skuteczne zarządzanie designem w przedsiębiorstwie oraz "iF DESIGN AWARD 2015" w kategorii "Home Furniture" za łóżko piętrowe "SPOT by VOX".
W latach 90. Voelkel inwestował w poznańskie media (m.in. był współwłaścicielem Głosu Wielkopolskiego). W 1996 założył Wyższą Szkołę Nauk Humanistycznych i Dziennikarstwa (od 2015 Collegium Da Vinci). W 1997 założył Fundację VOX-Artis w ramach której zrealizował m.in. zespół rzeźb plenerowych Magdaleny Abakanowicz "Nierozpoznani" w centralnej części Cytadeli w Poznaniu oraz "Agorę w Grant Park" w Chicago.
W 2002, wraz z 25 innymi osobami, był sygnatariuszem listu w obronie abpa Juliusza Paetza, podejrzewanego o seksualne molestowanie kleryków.
W 2003 założył Fundusz Stypendialny Lednickie Talenty (od 2011 Fundusz zmienił nazwę na Talenty Fundusz Stypendialny). Fundowane stypendia, w postaci pomocy finansowej, rzeczowej lub merytorycznej mają na celu stworzenie takich warunków, aby najzdolniejsi uczniowie i studenci mogli bez przeszkód rozwijać swoje zdolności. W 2009 założył Szkoły Akademickie Da Vinci. Z jego inicjatywy w 2011 w odrestaurowanym budynku Starej Drukarni powstała Concordia Design – „centrum designu, kreatywności i biznesu”. W ramach Concordia Design funkcjonuje również restauracja Concordia Taste oraz inkubator firm z sektora kreatywnego. W 2011 założył School of Form – pierwszą w Polsce międzynarodową uczelnię wyższą projektowania. Szkoła łączy wiedzę z zakresu nauk humanistycznych i społecznych z rzemiosłem, technologią i projektowaniem. Program studiów oparty jest na autorskim programie Lidewij Edelkoort. Szkoła współpracuje z takimi firmami jak: IKEA, Schattdecor, Lidl, Amica, Škoda.
Był głównym inwestorem oddanego do użytku w 2017 nowoczesnego biurowca Bałtyk zlokalizowanego w centrum Poznania. Budynek otrzymał główną nagrodę w konkursie internautów Bryła Roku organizowanym przez Agorę i portal Gazeta.pl.
Voelkel jest także Prezesem Wielkopolskiego Towarzystwa Zachęty Sztuk Pięknych, którego kolekcja współtworzy stałą ekspozycję sztuki współczesnej w Muzeum Narodowym w Poznaniu. Z inicjatywy Voelkela Zachęta wraz z VOX-Artis zrealizowały projekt "Poznań miasto sztuki" (w ramach którego w mieście prezentowane są obiekty sztuki współczesnej m.in.: rzeźba Stela Heinza Macka przy Alejach Marcinkowskiego, Golem Davida Cernego, rzeźba "Transmutatio" Sławomira Brzóski przed Galerią Malta).
1 czerwca 2013 funkcję Prezesa w Grupie Kapitałowej VOX przejął Piotr Wit Voelkel.
Życie prywatne.
Z żoną Anną ma trójkę dzieci: Marię, Ewę i Piotra Wita.
Miejsce na liście najbogatszych Polaków „Wprost”.
W latach 2005–2016 zajmował miejsca na liście najbogatszych Polaków „Wprost”:

</doc>
<doc id="3472027" url="https://pl.wikipedia.org/wiki?curid=3472027" title="Wydział Wokalno-Aktorski Akademii Muzycznej im. Grażyny i Kiejstuta Bacewiczów w Łodzi">
Wydział Wokalno-Aktorski Akademii Muzycznej im. Grażyny i Kiejstuta Bacewiczów w Łodzi

Wydział Wokalno-Aktorski Akademii Muzycznej im. Grażyny i Kiejstuta Bacewiczów w Łodzi – jeden z czterech wydziałów Akademii Muzycznej im. Grażyny i Kiejstuta Bacewiczów w Łodzi. Jego siedziba znajduje się przy ul. Gdańskiej 32 w Łodzi.
Władze.
Dziekan: prof. dr hab. Urszula Kryger
Prodziekan: dr Agata Górska-Kołodziejska

</doc>
<doc id="3472029" url="https://pl.wikipedia.org/wiki?curid=3472029" title="Rumors">
Rumors



</doc>
<doc id="3472030" url="https://pl.wikipedia.org/wiki?curid=3472030" title="Cerkiew Wprowadzenia Matki Bożej do Świątyni w Moskwie (Basmannyj)">
Cerkiew Wprowadzenia Matki Bożej do Świątyni w Moskwie (Basmannyj)

Cerkiew Wprowadzenia Matki Bożej do Świątyni – prawosławna cerkiew w Moskwie, w rejonie Basmannym, w strukturach dekanatu Objawienia Pańskiego eparchii moskiewskiej miejskiej Rosyjskiego Kościoła Prawosławnego. Przy cerkwi działa przedstawicielstwo Mołdawskiego Kościoła Prawosławnego.
Historia.
Pierwsze informacje o cerkwi Wprowadzenia Matki Bożej do Świątyni położonej w miejscu obecnej pochodzą z XVII w. W latach 60. tegoż stulecia była to jedna z dwóch świątyń w miejscowej słobodzie, działała przy niej szkoła podstawowa ufundowana przez proboszcza cerkwi I. Fokina. Była to budowla drewniana, z drugim ołtarzem św. Longina Setnika.
Nową świątynię na miejscu starszej zbudowano w latach 1688–1701 w stylu baroku naryszkinowskiego. W 1698 wyświęcony został boczny ołtarz św. Longina, trzy lata później – ołtarz główny, wtedy też do wnętrza wstawiono barokowy ikonostas. Już po zakończeniu prac nad główną bryłą budynku do cerkwi dostawiono dzwonnicę. W 1851 ikonostas został pozłocony.
Cerkiew pozostała czynna do 1932, gdy została na polecenie władz radzieckich zamknięta i zaadaptowana na kwatery dla robotników budowlanych. W 1932 komitet obwodowy zdecydował o rozbiórce świątyni w celu wzniesienia na jej miejscu nowego domu mieszkalnego. Z cerkwi wyniesiono wówczas XVII-wieczne ikony z cyklu pasyjnego, przedstawiające modlitwę Chrystusa w Ogrójcu, Biczowanie, Chrystusa przed Piłatem, Chrystusa przed ludem, Koronowanie cierniem, Niesienie krzyża, Przybicie do krzyża, Ukrzyżowanie, Zdjęcie z krzyża, Złożenie do grobu, jak również XVIII-wieczne ikony świąteczne (Przemienienia Pańskiego, Zwiastowania, Spotkania Pańskiego, Chrztu Pańskiego, Wjazdu do Jerozolimy, Zmartwychwstania) i XVIII-wieczną kopię ikony Matki Bożej „Zmiękczenie Złych Serc”. Ostatni z wizerunków znalazł się w galerii urządzonej w Monasterze Nowodziewiczym, pozostałe – w Galerii Tretiakowskiej. Nie jest jasne, dlaczego od projektu rozbiórki cerkwi ostatecznie odstąpiono. Po II wojnie światowej w obiekcie mieściła się fabryka wyrobów elektrycznych, a następnie warsztaty konserwacji wyrobów metalowych. W latach 70. XX wieku budynek został odremontowany. W 1983 na dzwonnicy cerkiewnej ustawiono krzyż, ponownie ustawiono również kopułki nad bocznymi ołtarzami.
W 1993 obiekt został zwrócony Rosyjskiemu Kościołowi Prawosławnemu.
Rozporządzeniem patriarchy moskiewskiego i całej Rusi Cyryla, od 1 września 2015 przy cerkwi działa przedstawicielstwo Mołdawskiego Kościoła Prawosławnego. Honorowym proboszczem miejscowej parafii został metropolita kiszyniowski i całej Mołdawii Włodzimierz.

</doc>
<doc id="3472032" url="https://pl.wikipedia.org/wiki?curid=3472032" title="Villarreal (stacja kolejowa)">
Villarreal (stacja kolejowa)

Villarreal (kat. "Estació de Villarreal") – stacja kolejowa w miejscowości Villarreal, w prowincji Castellón, we wspólnocie autonomicznej Walencja, w Hiszpanii. 
Jest obsługiwana przez pociągi Media Distancia i linii C-6 Cercanías Valencia Renfe.
Położenie stacji.
Znajduje się na linii kolejowej Tarragona – Walencja w km 62, na wysokości 39 m n.p.m..
Historia.
Stacja została otwarta 26 grudnia 1862 wraz z otwarciem odcinka Nules-Castellón linii Walencja-Tarragona. Prace były prowadzone przez Sociedad de los Ferrocarriles de Almansa a Valencia y Tarragona (AVT) i pod innymi nazwami, udało się połączyć Walencję z Almansa. W 1889 roku, po śmierci José Campo Péreza główną spółka połączyła się z fuzji z Norte. W 1941 roku, po nacjonalizacji linii kolejowych w Hiszpanii stała się częścią nowo utworzonego Renfe.
Od 31 grudnia 2004 infrastrukturą kolejową zarządza Adif.
Połączenia.
Lokalne pociągi linii C-6, w tym CIVIS zatrzymują się na stacji co 20 minut w dni powszednie w godzinach szczytu i 1 na godzinę po południu w weekendy i święta.

</doc>
<doc id="3472038" url="https://pl.wikipedia.org/wiki?curid=3472038" title="Siwki wielkanocne">
Siwki wielkanocne

Siwki (siwek) – tradycyjny pochód przebierańców, który odbywa się w okolicach Świąt Wielkanocnych, najczęściej w Niedzielę Wielkanocną, ale też w Poniedziałek Wielkanocny. 
Mapa pochodów wielkanocnych sporządzona przez prof. Andrzeja Brencza pokazuje, iż pochody odbywają się w zwartym skupisku miejscowości, na terenie zachodniej Wielkopolski. Ich występowanie rozciąga się od Międzychodu na północy do Wolsztyna na południu i Poznania na wschodzie (Niepruszewo pow. Poznań). Siwki są wyrazem niematerialnego dziedzictwa kulturowego regionu.
Geneza zjawiska i pochodzenie nazwy.
Wiosenny pochód wielkanocny o charakterze ludycznym w Chobienicach, znany jest polskiej tradycji ludowej pod nazwą "siwek", "pochód siwków". Jego geneza jak w przypadku wielu tradycji nie jest do końca znana. Nazwa wskazuje na pochody siwych koni. Orszak wziął swoją nazwę od głównej postaci siwka. Dawniej na przedzie jechał jeździec na siwym koniu, istnieją też wzmianki, które mówią o prowadzeniu dwóch białych, siwych koni na przedzie. 
Prof. Stanisław Błaszczyk w postaci konia i niedźwiedzia dopatrywał się alegorii odchodzenia zimy. Teorię tę obalił prof. Andrzej Brencz, wiedząc, iż pochody siwków odbywają się na wiosnę jedynie w wyniku częstego w obrzędowości przesunięcia w czasie. Udokumentowano bowiem, iż dawniej zwyczaj pochodów jeźdźców (Schimmelreiter) z siwym koniem, występował na Pomorzu (zjawisko zmapowała dr Zofia Staszczak), Warmii i Mazurach, odbywał się on jednak w okresie Świąt Bożego Narodzenia, często w wigilię. 
Współcześnie w korowodzie uczestniczą postacie ubrane w białe szaty i maski zakrywające twarz z wyjątkiem oczu i ust, z symbolicznym sztucznym koniem przywiązanym do pasa. Prof. Andrzej Brencz odnajduje w nich nawiązanie do dawnych zachodniosłowiańskich obrzędów, związanych z kultem konia, mających na celu sprowadzenie urodzaju i zapewnienie dostatku.
Historia chobienickich siwków.
O siwkach w Chobienicach pamiętają nawet najstarsi mieszkańcy wsi: tradycję tę znają z przekazów przedwojennych, przez co można twierdzić, iż jest ona wielopokoleniowa. Pochód zarejestrowały pierwsze w regionie czarno białe aparaty fotograficzne. Pomimo iż, jak mówi prof. Andrzej Brencz, jest to zwyczaj o rodowodzie odmiennym od pozostałych zwyczajów znanych w Wielkopolsce zachodniej i środkowej, gdzie postacią główną jest niedźwiedź, łatwo dostrzec można szereg podobieństw w składzie grupy czy funkcjach, jakie pełnią poszczególne postacie.
Współcześnie tradycyjny pochód przyciąga rzeszę uczestników, gapiów, mieszkańców i ich rodzin. Wydarzenie jest źródłem zainteresowania mediów. Tak jak i dawniej grupa gromadziła się wokół nieformalnego lidera, tak potrzebuje go i dzisiaj. W Chobienicach organizatorami są mieszkanki: nauczycielka nauczania zintegrowanego oraz pani sołtys. W innych miejscowościach są to często również inni liderzy wiejskiej społeczności, którzy widzą celowość takiego wydarzenia np. rada sołecka, ośrodek kultury, Ochotnicza Straż Pożarna czy Koło Gospodyń Wiejskich.
Wizytę w domu gospodarza 5 kwietnia 2015 roku tak opisywał etnograf: "Kiedy kolorowy pochód napotka na swojej trasie twój dom, a ty z dziećmi nie czekasz już na niego przed wejściem, do twoich drzwi zapuka policjant. Przywita cię świątecznym mandatem, który będziesz starał się zapłacić, a z braku gotówki w portfelu, włożysz do koszyka czekoladę. W twoim ogrodzie gra akordeon i saksofon, a kominiarze murzą ciebie po twarzy, oraz smagają i brudzą dziewczyny, by te szybko znalazły sobie męża. W dobrym tonie jest poczęstowanie przybyłych gości wódką i czymś do zagryzienia, więc pozbywasz się części świątecznych wypieków i butelki z alkoholem. W zamian za pobrudzenie, możesz zrobić sobie kilka zdjęć z przebierańcami i złożyć życzenia świąteczne czekającym już na zewnątrz sąsiadom.".
Postacie pochodu.
Pomimo że skład grupy nie jest stały, pewne postaci są kluczowe dla pochodu i nie może ich zabraknąć każdej wiosny. Co roku jest to grupa siwków – zazwyczaj jest ich kilku; grupa kominiarzy, chłop z babą, niedźwiedź, policjanci oraz grajkowie.
Miś.
Kolorowy korowód czerpie motywy z podobnych pochodów zapustnych. Spotkamy tutaj niedźwiedzia – niegdyś obwiązywanego powrozem skręconym ze słomy, typowego dla berów – tradycji wielkopolskich pochodów podkoziołkowych. Współcześnie jego wygląd charakteryzuje brązowy puchaty strój oraz maska całkowicie zakrywająca głowę. W pasie przewiązany jest on łańcuchem, który brzdękiem charakteryzuje jego nadejście.
Policjant.
Na synkretyczny sposób doboru uczestników pochodu, wskazuje również postać policjanta, którego wygląd przywodzi na myśl prowodyra poznańskich pochodów żandarów. Jest on niejako przywódcą grupy, posiada bowiem najwięcej funkcji w całym korowodzie. Jako osoba idąca na przedzie, z wyjątkiem uczestników biegających za dziećmi, wskazuje on trasę przejścia pochodu. Jego zadaniem jest zatrzymywać przejeżdżające samochody, wręczać kierowcom „mandaty świąteczne”, ale również pukać do wszystkich mijanych drzwi, w celu przyjęcia i ugoszczenia uczestników grupy. Poza tym to on gromadzi datki przekazywane na rzecz pochodu, które wręczają mu odwiedzani przechodnie, kierowcy i domownicy. Policjantem jest osoba przebojową, otwarta i gadatliwa, która potrafi zarówno zintegrować grupę, jak i rozweselić gospodarzy.
Kominiarz.
Znanym elementem ludycznym są kominiarze, występujący licznie w corocznym wydarzeniu. Ich funkcją, jest murzenie-brudzenie – niegdyś sadzą, coraz częściej pastą do butów z kremem, bądź dodatkowymi „składnikami x”, których najbardziej obawiają się ludzie brudzeni. Proces ten odbywa się najczęściej przez smarowanie gołą dłonią, lub rękawicą, czarnych plam na twarzy przechodnia, ale może odbywać się również przez podanie ręki, czy niewielką szarpaninę. Od paru lat kominiarze przygotowują również bicze ze sznurków i pasków, by smagać przechodniów, najczęściej po nogach. Postaci te spełniają funkcje ludyczną, nadają żywiołowości, gonią dzieci, które wracają, by obserwować pochód i droczyć się z kominiarzami. Praktyka brudzenia znana jest polskiej etnografii również pod postacią zielonoświątkowych, wielkopolskich „smolarzy”. Jak podaje Stanisław Błaszczyk „Błotem tym obrzucają dzieci, które chodzą za nimi, one zaś z krzykiem uciekają, lecz po chwili znowu wracają do smolarzy”.
Siwek.
W Chobienicach co roku siwków jest kilku. Postać ta wyróżnia się białym strojem, często wykonanym z prześcieradła. Ich całe głowy, wraz z szyją, ukryte są pod specjalnie uszytymi maskami w kształcie kominiarki, z charakterystycznymi wycięciami na oczy i usta. Najważniejszym elementem jest symboliczny koń. Występuje on tutaj w formie korpusu lajkonika, zbudowanego z dwóch obręczy plastikowych przymocowanych w okolicy pasa, jednego z przodu, drugiego z tyłu, nakrytego białym materiałem. Dzisiaj obręcze są najczęściej wycinane z plastikowych wiader, niegdyś były one autentycznymi sitami do przesiewu mąki. Nie wszystkie postacie odgrywające rolę siwków, do korpusu konia dowiązują symboliczną głowę wykonaną z białego materiału, jednak występuje ona w części strojów. Znaczącą rolę w przebraniu siwka odgrywa kolorystyka czerwonych akcentów, które pojawiają się w przypadku sznurowadeł, zaznaczeń konturów wycięć maski, zwieńczenia czubka głowy czerwonymi wstążkami, czy symbolicznego oznaczenia głowy i ogona końskiego. Rolą siwków jest gonienie dzieci, oraz smaganie gapiów biczami składającymi się z uchwytu i sznurków. Dawniej zamiast pejczy, smagano gałązkami wierzbowymi, co z pewnością nawiązuje do tradycji dyngusowych chłostań zieloną gałązką. Zjawisko to opisał już Oskar Kolberg: „W drugie i trzecie święto Wielkanocy na (ziemi) chełmińskiej jest dyngus, tj. biją rózgami… Na ziemi michałowskiej i dobrzyńskiej czynią tożsamo, a nadto oblewają się i wodą. Każden wspólny pasterz wiejskiego bydła idzie po chałupach i bije rózgami”.
Baba i Dziad.
Nierozłączną parą jest dziad z babą, którzy wspólnie niosą dużych rozmiarów kosz z dwoma uchwytami. Kosz wykonany jest z wikliny, a jego wnętrze wyściela słoma. Funkcja, jaką spełniają te postacie, to zabawianie gospodarzy śpiewem, tańcem oraz zbieranie upominków od ludzi ich przyjmujących. Niegdyś w koszu lądowały najczęściej jajka i alkohol, współcześnie można zobaczyć tam głównie słodycze, oraz wódkę. Postacie te ubrane są bardzo stereotypowo. Mocny makijaż dziewczyny przebranej za babę wynika z tego, iż niegdyś za babę przebierali się wyłącznie mężczyźni, a makijaż miał prześmiewczo upodobnić ich do płci przeciwnej. Jej strój charakteryzuje kicz, wielość kolorów, fartuch, oraz chusta na głowie. Dziad zakłada jedynie luźne ubranie, oraz kapelusz. Jak podaje autorytet poznańskiej etnologii prof. Andrzej Brencz: „Prawdopodobnie zwyczaj chłostania w święta wielkanocne, jak i wspomniany, powszechny w całej Wielkopolsce zwyczaj smagania rózgami w Wielki Piątek, związane są ze śladami dawnych zrytualizowanych praktyk magicznych, mających przekazać uderzanej osobie siłę witalną zielonej gałęzi”.
Grajkowie.
Ostatnim elementem pochodu, jest odnalezienie w społeczności lokalnej, lub sprowadzenie grajków, którzy kolorowo ubrani, przemaszerują całą wielogodzinną trasę przygrywając ludowe, lub po prostu znane melodie. W pochodzie uczestniczył chłopak grający na akordeonie, który jest instrumentem bardzo typowym dla tradycji ludowych oraz dziewczynka grająca na saksofonie, który był nowością dla chobienickiego pochodu w roku 2015. Funkcja muzyki w pochodzie jest wielopoziomowa. Po pierwsze nadaje ona rytm, którym przemierza się drogi i chodniki. Po drugie, jest elementem integrującym uczestników i mieszkańców, znane melodie odwołują się do istoty wspólnotowości. Pełni ona również funkcje rozrywkową dla gospodarzy przyjmujących siwki na swoją posesję, mogą oni do niej zatańczyć lub zaśpiewać.

</doc>
<doc id="3472039" url="https://pl.wikipedia.org/wiki?curid=3472039" title="Smooth Jazz Cafe">
Smooth Jazz Cafe

Smooth Jazz Cafe ("Marek Niedźwiecki zaprasza do Smooth Jazz Cafe") – seria wydawnicza wytwórni muzycznej Universal Music Polska, opracowana przez dziennikarza Programu Trzeciego Polskiego Radia – Marka Niedźwieckiego. Pierwsza kompilacja trafiła do sprzedaży w 1999, na płycie znalazły się m.in. piosenki z repertuaru takich wykonawców jak: String Connection, Basia Trzetrzelewska oraz John Scofield. Do 2021 ukazało się 21 tytułów z serii, a także dwa wielopłytowe boxy.
Lista utworów.
Opracowano na podstawie materiału źródłowego.
 
 
 
 
 
 

</doc>
<doc id="3472040" url="https://pl.wikipedia.org/wiki?curid=3472040" title="Ruprecht Wittelsbach">
Ruprecht Wittelsbach



</doc>
<doc id="3472041" url="https://pl.wikipedia.org/wiki?curid=3472041" title="Ruppert Wittelsbach">
Ruppert Wittelsbach



</doc>
<doc id="3472042" url="https://pl.wikipedia.org/wiki?curid=3472042" title="1. deild kvinnur (2002)">
1. deild kvinnur (2002)

W roku 2002 odbyła się 18. edycja 1. deild kvinnur – pierwszej ligi piłki nożnej kobiet na Wyspach Owczych. W rozgrywkach wzięło udział 7 klubów z całego archipelagu. Tytułu mistrzowskiego broniła drużyna KÍ Klaksvík, zdobywając go ponownie po raz czwarty w swojej historii.
Rozgrywki rozdzielone były na dwie fazy - wstępną i finałową. Runda wstępna wyłoniła cztery zespoły, które awansowały do finałowej. Jeden zespół uzyskał prawo do gry w barażach, a ostatni spadał do 2. deild kvinnur. Do rundy finałowej poza czterema zespołami awansującymi z rundy wstępnej wchodzi zwycięzca baraży oraz jeden klub z ligi drugiej. Mistrz Wysp Owczych dostawał prawo do gry w Pucharze UEFA Kobiet.
Rozgrywki.
Faza wstępna.
Wyniki spotkań.
 
 
 1
 
 
 
 1
 
 
 
 1
 
 
 
 1
 
 
 
 1
 1
 1
 1
 1
 1
Objaśnienia:
Baraże o 1. deild.
Zwycięzca baraży uzyskał prawo do awansu do fazy finałowej.
Faza finałowa.
Wyniki spotkań.
 
 
 
 
 
 
 
 
 
 
 
 
 
 
 1
 
 
 
Objaśnienia:
Nagrody.
Na koniec sezonu FSF Føroya przyznał nagrody dla najlepszych graczy sezonu. Ostateczne wyniki prezentowały się więc następująco:

</doc>
<doc id="3472043" url="https://pl.wikipedia.org/wiki?curid=3472043" title="Cerkiew św. Dymitra Sołuńskiego w Moskwie">
Cerkiew św. Dymitra Sołuńskiego w Moskwie



</doc>
<doc id="3472045" url="https://pl.wikipedia.org/wiki?curid=3472045" title="Olbia (stacja kolejowa)">
Olbia (stacja kolejowa)

Olbia (wł. "Stazione di Olbia") – stacja kolejowa w Olbia, w prowincji Olbia-Tempio, w regionie Sardynia, we Włoszech. Położona jest na linii Cagliari – Golfo Aranci.
Według klasyfikacji RFI ma kategorię "srebrną".
Historia.
Stacja została otwarta 15 marca 1881, gdy linia z Cagliari do Terranova Pausania (dawna nazwa Olbii) została otwarta, a wraz z nim centralny dworzec w Terranova Pausania. Przedostatni odcinek linii został otwarty 1 maja do Terranova Isola Bianca, naprzeciwko miejskiego portu.
Jednak w międzyczasie postanowiono wybudować linię do Golfo Aranci. Inauguracja linii odbyła się w 1883 roku.
Stacja Olbia (która zmieniał swoją nazwę na obecną w 1940 roku), była nadal stacją końcową dla wielu pociągów. w tym dla ekspresów Cagliari-Olbia, który przez dziesięciolecia łączyły stolicę regionu Gallura. W 2000 roku, wraz z zamknięciem stacji kolejowej Olbia-Isola Bianca, również zamknięto linię, która prowadziła od dworca do terminalu promowego..
Infrastruktura.
Stacja Olbia, zbudowana na linii Cagliari – Golfo Aranci, ma trzy tory wykorzystywane do obsługi pasażerów, plus czwarty tor rezerwowy, przed budynkiem dworca. Około 400 metrów od stacji pasażerskiej, w kierunku Cagliari, znajduje się lokomotywownia, w pobliżu której znajduje się także kilka torów do obsługi ruchu towarowego.

</doc>
<doc id="3472046" url="https://pl.wikipedia.org/wiki?curid=3472046" title="Wydział Wzornictwa i Architektury Wnętrz Akademii Sztuk Pięknych im. Władysława Strzemińskiego w Łodzi">
Wydział Wzornictwa i Architektury Wnętrz Akademii Sztuk Pięknych im. Władysława Strzemińskiego w Łodzi

Wydział Wzornictwa i Architektury Wnętrz Akademii Sztuk Pięknych im. Władysława Strzemińskiego w Łodzi – jeden z czterech wydziałów Akademii Sztuk Pięknych im. Władysława Strzemińskiego w Łodzi. Jego siedziba znajduje się przy ul. Wojska Polskiego 121 w Łodzi. Powstał w 1991 r..
Władze.
Dziekan: dr hab. inż. arch. Andrzej Wachowicz
Prodziekan: dr hab. Anna Miarka. &gt;

</doc>
<doc id="3472048" url="https://pl.wikipedia.org/wiki?curid=3472048" title="Katastrofa izraelskiego śmigłowca CH-53 w Rumunii">
Katastrofa izraelskiego śmigłowca CH-53 w Rumunii



</doc>
<doc id="3472051" url="https://pl.wikipedia.org/wiki?curid=3472051" title="Piotr Zenon Voelkel">
Piotr Zenon Voelkel



</doc>
<doc id="3472052" url="https://pl.wikipedia.org/wiki?curid=3472052" title="Dekanat Zmartwychwstania Pańskiego (eparchia moskiewska miejska)">
Dekanat Zmartwychwstania Pańskiego (eparchia moskiewska miejska)

Dekanat Zmartwychwstania Pańskiego – jeden z 26 dekanatów eparchii moskiewskiej miejskiej Rosyjskiego Kościoła Prawosławnego. Obejmuje cerkwie położone w dzielnicach Goljanowo, Izmajłowo Siewiernoje, Mietrogorodok, Prieobrażenskoje, Sokolinaja gora, Sokolniki. Funkcjonuje w nim piętnaście cerkwi parafialnych miejskich, dwie cerkwie i dwie kaplice wojskowe, trzy świątynie szpitalne, kaplica-grobowiec oraz kaplica przy sądzie miejskim.
Dekanat, obok dekanatu Narodzenia Pańskiego, jest częścią wikariatu wschodniego eparchii moskiewskiej miejskiej, nadzorowanego przez biskupa oriechowo-zujewskiego Pantelejmona. Funkcję dziekana pełni protoprezbiter Aleksandr Daskajew.

</doc>
<doc id="3472053" url="https://pl.wikipedia.org/wiki?curid=3472053" title="Wydział Sztuk Wizualnych Akademii Sztuk Pięknych im. Władysława Strzemińskiego w Łodzi">
Wydział Sztuk Wizualnych Akademii Sztuk Pięknych im. Władysława Strzemińskiego w Łodzi

Wydział Sztuk Wizualnych Akademii Sztuk Pięknych im. Władysława Strzemińskiego w Łodzi – jeden z czterech wydziałów Akademii Sztuk Pięknych im. Władysława Strzemińskiego w Łodzi. Jego siedziba znajduje się przy ul. Franciszkańskiej 76 w Łodzi.
Władze.
Dziekan: dr Przemysław Wachowski
Prodziekan: dr hab. Ewa Wojtyniak-Dębińska

</doc>
<doc id="3472054" url="https://pl.wikipedia.org/wiki?curid=3472054" title="FIBA All-Star Games">
FIBA All-Star Games

FIBA All-Star Games – spotkania towarzyskie gwiazd europejskiej koszykówki, znane również pod nazwą "festiwali FIBA". Składy gwiazd FIBA Europa wygrały większość spotkań, uzyskując ogólny bilans 24-5. Gwiazdy FIBA rywalizowały zarówno z reprezentacjami rozmaitych krajów, jak i klubami z całej Europy.
Wielokrotnie trenerem reprezentacji Gwiazd Europy był w tamtym okresie selekcjoner kadry Polski – Witold Zagórski. Wśród zawodników Polskę reprezentowali: Bolesław Kwiatkowski, Mieczysław Łopatka, Edward Jurkiewicz, Grzegorz Korcz, Andrzej Seweryn. W innych spotkaniach pokazowych do składu reprezentacji Gwiazd Europy zaliczani byli również: Andrzej Pstrokoński, Janusz Wichowski, Bohdan Likszo, Włodzimierz Trams, Mieczysław Młynarski.
Dwukrotnie w historii do konfrontacji z Gwiazdami Europy stawał zespół Wisły Kraków (1965, 1981), w tym podczas serii spotkań inaugurujących FIBA All-Star Games.
Spotkania organizowane przez FIBA (Festiwale FIBA).
I.
15.10.1965 (Kraków, Polska) Gwiazdy Europy FIBA vs. Real Madryt: 101 – 83
(Kraków, Polska) Real Madryt vs. Wisła Kraków: 70 – 85
16.10.1965 "(Kraków, Polska)" Gwiazdy Europy FIBA vs. Wisła Kraków: 70 – 78
Skład Wisły Kraków: Bohdan Likszo, Edward Grzywna, Krystian Czernichowski, Ryszard Niewodowski, Jacek Pietrzyk, Jan Piotrowski, Andrzej Baron, Andrzej Guzik, Stefan Wójcik, Czesław Malec, Tadeusz Michałowski, Wiesław Langiewicz. Trener: Jerzy Bętkowski
Skład Gwiazd Europy FIBA: Tanhum Cohen-Mintz (Izrael), Radivoj Korać (Jugosławia), Trajko Rajković (Jugosławia), Sauro Bufalini (Włochy), Giambattista Cescutti (Włochy), Massimo Villetti (Włochy), Frantisek Konvicka (Czechosłowacja), Vladimir Pistelak (Czechosłowacja), Jan Bobrovsky (Czechosłowacja), Henri Grange (Francja), Jiorgos Tronddzos (Grecja), Martti Liimo (Finlandia). Trenerzy: Miloslav Kriz (Czechosłowacja), Carmine "Nello" Paratore (Włochy)
II.
14.6.1968 "(Belgrad, Jugosławia)" Gwiazdy Europy FIBA vs. Real Madryt: 72 – 56
16.6.1968 "(Belgrad, Jugosławia)" Gwiazdy Europy FIBA vs. Crvena Zvezda Belgrad: 96 – 79
Skład Gwiazd Europy FIBA: Krešimir Ćosić (Jugosławia), Josip Giuseppe "Pino" Djerdja (Jugosławia), Francisco Buscató (Hiszpania), Frantisek Konvicka (Czechosłowacja), Vladimir Pistelak (Czechosłowacja), Massimo Masini (Włochy), Bolesław Kwiatkowski (Polska), Veikko Vainio (Finlandia), Ivan Vodenicharski (Bułgaria), Lucien Michelet (Belgia). Trenerzy: Miloslav Kriz (Czechosłowacja), Witold Zagórski (Polska)
III.
20.11.1969 "(Belgrad, Jugosławia)" Gwiazdy Europy FIBA vs. Reprezentacja Jugosławii: 93 – 90
Skład Gwiazd Europy FIBA: Siergiej Biełow (ZSRR), Giennadij Wolnow (ZSRR), Modestas Paulauskas (ZSRR), Emiliano Rodríguez (Hiszpania), Clifford Luyk (Hiszpania), Francisco Buscató (Hiszpania), Jiří Zedníček (Czechosłowacja), Robert Mifka (Czechosłowacja), Mieczysław Łopatka (Polska), Mincho Dimov (Bułgaria). Trener: Witold Zagórski (Polska)
IV.
10.6.1970 "(Ateny, Grecja)" Gwiazdy Europy FIBA vs. Ignis Varese: 88 – 72
12.6.1970 "(Ateny, Grecja)" Gwiazdy Europy FIBA vs. Fides Partenope Naples: 85 – 92 (po dogrywce)
14.6.1970 "(Ateny, Grecja)" Gwiazdy Europy FIBA vs. AEK Ateny: 100 – 74
Skład Gwiazd Europy FIBA: Krešimir Ćosić (Jugosławia), Nikola Plećaš (Jugosławia), Ljubodrag Simonović (Jugosławia), Dragutin Cermak (Jugosławia), Dragan Kapičić (Jugosławia), Clifford Luyk (Hiszpania), Francisco Buscató (Hiszpania), Vicente Ramos (Hiszpania), Massimo Masini (Włochy), Jeorjos Kolokitas (Grecja). Trenerzy: Witold Zagórski (Polska), Fedon Matteu (Grecja)
V.
5.6.1971 "(Rzym, Włochy)" Gwiazdy Europy FIBA vs. Reprezentacja Włoch: 96 – 64
Skład Gwiazd Europy FIBA: Krešimir Ćosić (Jugosławia), Petar Skansi (Jugosławia), Ljubodrag Simonović (Jugosławia), Siergiej Biełow (ZSRR), Aleksandr Biełow (ZSRR), Modestas Paulauskas (ZSRR), Clifford Luyk (Hiszpania), Francisco Buscató (Hiszpania), Jiří Zedníček (Czechosłowacja), Edward Jurkiewicz (Polska), Grzegorz Korcz (Polska). Trener: Witold Zagórski (Polska)
VI.
17.6.1972 "(Zagrzeb, Jugosławia)" Gwiazdy Europy FIBA vs. Reprezentacja USA: 102 – 75
19.6.1972 "(Genewa, Szwajcaria)" Gwiazdy Europy FIBA vs. Reprezentacja USA: 88 – 61
21.6.1972 "(Vigo, Hiszpania)" Gwiazdy Europy FIBA vs. Reprezentacja USA: 78 – 64
23.6.1972 "(Le Touquet, Francja)" Gwiazdy Europy FIBA vs. Reprezentacja USA: 99 – 85
Skład Gwiazd Europy FIBA: Krešimir Ćosić (Jugosławia), Nikola Plećaš (Jugosławia), Ljubodrag Simonović (Jugosławia), Siergiej Biełow (ZSRR), Aleksandr Biełow (ZSRR), Modestas Paulauskas (ZSRR), Alzhan Zharmukhamedov (ZSRR), Ivan Edeshko (ZSRR), Clifford Luyk (Hiszpania), Jiří Zedníček (Czechosłowacja), Ottorino Flaborea (Włochy), Georgi Khristov (Bułgaria). Trener: Witold Zagórski (Polska)
VII.
14.6.1973 "(Badalona, Hiszpania)" Gwiazdy Europy FIBA vs. Joventut Schweppes Badalona: 107 – 97
16.6.1973 "(Badalona, Hiszpania)" Gwiazdy Europy FIBA vs. Real Madryt: 95 – 98
Skład Gwiazd Europy FIBA: Krešimir Ćosić (Jugosławia), Vinko Jelovac (Jugosławia), Rato Tvrdic (Jugosławia), Emiliano Rodríguez (Hiszpania), Francisco Buscató (Hiszpania), Dino Meneghin (Włochy), Massimo Masini (Włochy), Ivan Edeshko (ZSRR), Jean-Pierre Staelens (Francja), Andrzej Seweryn (Polska). Trenerzy: Witold Zagórski (Polska) i Fedon Matteu (Grecja)
VIII.
26.9.1974 "(Rio de Janeiro, Brazylia)" Gwiazdy Europy FIBA vs. Americas All-Stars: 94 – 85
28.9.1974 "(São Paulo, Brazylia)" Gwiazdy Europy FIBA vs. Americas All-Stars: 103 – 99
1.10.1974 "(Bruksela, Belgia)" Gwiazdy Europy FIBA vs. Americas All-Stars: 103 – 90
4.10.1974 "(Rzym, Włochy)" Gwiazdy Europy FIBA vs. Americas All-Stars: 85 – 87
Skład Gwiazd Europy FIBA: Dino Meneghin (Włochy), Pierluigi Marzorati (Włochy), Siergiej Biełow (ZSRR), Krešimir Ćosić (Jugosławia), Vinko Jelovac (Jugosławia), Damir Solman (Jugosławia), Wayne Brabender (Hiszpania), Luis Miguel Santillana (Hiszpania), Jacques Cachemire (Francja), Wasilis Gumas (Grecja). Trener: Giancarlo Primo (Włochy)
IX.
22.6.1975 "(Tel Awiw-Jafa, Izrael)" Gwiazdy Europy FIBA vs. Maccabi Tel Awiw: 115 – 88
Skład Gwiazd Europy FIBA: Dino Meneghin (Włochy), Pierluigi Marzorati (Włochy), Renzo Bariviera (Włochy), Ivan Bisson (Włochy), Wayne Brabender (Hiszpania), Luis Miguel Santillana (Hiszpania), Carmelo Cabrera (Hiszpania), Jacques Cachemire (Francja), Etienne Geerts (Belgia), Imre Nytrai (Belgia). Trener: Giancarlo Primo (Włochy)
X.
15.9.1976 "(Kair, Egipt)" Gwiazdy Europy FIBA vs. Reprezentacja Egiptu: 97 – 71
17.9.1976 "(Kair, Egipt)" Gwiazdy Europy FIBA vs. Reprezentacja Egiptu: 118 – 80
Skład Gwiazd Europy FIBA: Dragan Kićanović (Jugosławia), Zoran Slavnić (Jugosławia), Zeljko Jerkov (Jugosławia), Juan Antonio Corbalán (Hiszpania), Wayne Brabender (Hiszpania), Luis Miguel Santillana (Hiszpania), Rafael Rullan (Hiszpania), Pierluigi Marzorati (Włochy), Ivan Bisson (Włochy), Renzo Bariviera (Włochy). Trener: Giancarlo Primo (Włochy)
XI.
3.5.1977 "(Split, Jugosławia)" Gwiazdy Europy FIBA vs. Jugoplastika Split: 116–108
Skład Gwiazd Europy FIBA: Pierluigi Marzorati (Włochy), Fabrizio Della Fiori (Włochy), Gianni Bertolotti (Włochy), Renzo Bariviera (Włochy), Juan Antonio Corbalán (Hiszpania), Rafael Rullan (Hiszpania), Manuel Flores (Hiszpania), Kamil Brabenec (Czechosłowacja), Zdenek Kos (Czechosłowacja), Atanas Gołomeew (Bułgaria), Etienne Geerts (Belgia). Trener: Antonio Díaz-Miguel (Hiszpania)
XII.
2.7.1978 "(Madryt, Hiszpania)" Gwiazdy Europy FIBA vs. Real Madryt: 102–119
Skład Gwiazd Europy FIBA: Mirza Delibašić (Jugosławia), Dražen Dalipagić (Jugosławia), Dragan Kićanović (Jugosławia), Zeljko Jerkov (Jugosławia), Dino Meneghin (Włochy), Renzo Bariviera (Włochy), Lorenzo Carraro (Włochy), Mickey Berkowitz (Izrael), Tal Brody (Izrael), Kamil Brabenec (Czechosłowacja), Luis Miguel Santillana (Hiszpania). Trener: Antonio Díaz-Miguel (Hiszpania)
XIII.
26.6.1979 "(Prievidza, Czechosłowacja)" Gwiazdy Europy FIBA vs. Reprezentacja Czechosłowacji: 99 – 89
28.6.1979 "(Bratysława, Czechosłowacja)" Gwiazdy Europy FIBA vs. Reprezentacja Czechosłowacji: 82 – 79
Skład Gwiazd Europy FIBA: Władimir Tkaczenko (ZSRR), Anatolij Myszkin (ZSRR), Alexander Belostenny (ZSRR), Stanislav Eremin (ZSRR), Wayne Brabender (Hiszpania), Juan Antonio Corbalán (Hiszpania), Rafael Rullan (Hiszpania), Ratko Radovanović (Jugosławia), Jacques Cachemire (Francja), Carlo Caglieris (Włochy), Lorenzo Carraro (Włochy). Trener: Aleksandar Nikolić (Jugosławia)
XIV.
7.6.1981 (Kraków, Polska) Gwiazdy Europy FIBA vs. Wisła Kraków: 121 – 81
Wisła Kraków: Zbigniew Kudłacz, Jerzy Binkowski, Wojciech Rosiński, Piotr Wielebnowski, Janusz Seweryn, Andrzej Seweryn, Stanisław Zgłobicki, Marek Żochowski, Mieczysław Młynarski, Zbigniew Bogucki, Jacek Międzik, Krzysztof Fikiel. Trener: Jan Mikułowski
Skład Gwiazd Europy FIBA: Mirza Delibašić (Jugosławia), Dražen Dalipagić (Jugosławia), Dragan Kićanović (Jugosławia), Pierluigi Marzorati (Włochy), Renato Villalta (Włochy), Juan Antonio Corbalán (Hiszpania), Rafael Rullan (Hiszpania), Juan Domingo de la Cruz (Hiszpania), Stanislav Kropilák (Czechosłowacja), Zdenek Kos (Czechosłowacja), Stanislav Eremin (ZSRR), Eric Beugnot (Francja). Trener: Antonio Díaz-Miguel (Hiszpania)
XV.
18.6.1982 "(Genewa, Szwajcaria)" Gwiazdy Europy FIBA vs. Reprezentacja USA: 111 – 92
20.6.1982 "(Budapeszt, Węgry)" Gwiazdy Europy FIBA vs. Reprezentacja USA: 103 – 88
Skład Gwiazd Europy FIBA: Dražen Dalipagić (Jugosławia), Zeljko Jerkov (Jugosławia), Władimir Tkaczenko (ZSRR), Anatolij Myszkin (ZSRR), Pierluigi Marzorati (Włochy), Juan Antonio San Epifanio (Hiszpania), Juan Antonio Corbalán (Hiszpania), Juan Domingo De la Cruz (Hiszpania), Mickey Berkowitz (Izrael), Stanislav Kropilák (Czechosłowacja), Arpad Losonczy (Węgry). Trener: Antonio Díaz-Miguel (Hiszpania)
Inne spotkania pokazowe.
I.
17.5.1964 "(Palacio de Deportes, Madryt, Hiszpania)"Gwiazdy Europy FIBA – Real Madryt: 91 – 87
Skład Gwiazd Europy FIBA: Radivoj Korać (Jugosławia), Alexander Nikolic (Jugosławia), Slobodan Gordic (Jugosławia), Sandro Riminucci (Włochy), Gabriele Vianello (Włochy), Paolo Vittori (Włochy), Gianfranco Pieri (Włochy), Andrzej Pstrokoński (Polska), Janusz Wichowski (Polska), Roger Antoine (Francja), Tani Cohen-Mintz (Izrael), Jozef "Jef" Eygel (Belgia). Trenerzy: Miloslav Kriz (Czechosłowacja), Robert Busnel (Francja)
Real Madryt: #4 Ignacio San Martín, #5 José Ramón Durand, #6 Julio Descartín, #7 Manuel Sainz Marquez, #9 Antonio Palermo Romero, #10 Emiliano Rodríguez, #11 Carlos Sevilliano, #12 Williams Hanson, #13 Clifford Luyk, #14 Robert Burgess, #15 Jose Manuel Menche. Trener: Joaquim Hernandez
II.
13.10.1966 "(Ljubljana, Słowenia)" Gwiazdy Europy FIBA – Simmenthal Mediolan: 89 – 91
15.10.1966 "(Ljubljana, Słowenia)" Gwiazdy Europy FIBA – Olimpija Ljubljana: 102 – 94
Skład Gwiazd Europy FIBA: Emiliano Rodríguez (Hiszpania), Carlos Sevillano (Hiszpania), Jiří Zídek Sr (Czechosłowacja), Jiří Zedníček (Czechosłowacja), Jiri Ammer (Czechosłowacja), Jean Degros (Francja), Christos Zupas (Grecja), Willy Steveniers (Belgia), John Loridon (Belgia), Mihai Albu (Rumunia), Cvjatko Barchovski (Bułgaria), Bohdan Likszo (Polska). Trenerzy: Miloslav Kriz (Czechosłowacja), Robert Busnel (Francja)
III.
1.11.1967 "(Antwerpia, Belgia)" Gwiazdy Europy FIBA – Real Madryt: 124 – 97
3.11.1967 "(Antwerpia, Belgia)" Gwiazdy Europy FIBA – Racing BELL: 112–101
Skład Gwiazd Europy FIBA: Ivo Daneu (Jugosławia), Borut Bassin (Jugosławia), Massimo Masini (Włochy), Jiří Zídek Sr (Czechosłowacja), Jiří Zedníček (Czechosłowacja), Bohumil Tomasek (Czechosłowacja), Jiri Ruzicka (Czechosłowacja), Jiorgos Tronddzos (Grecja), Jorma Pilkevaara (Finlandia), Alin Savu (Rumunia), Włodzimierz Trams (Polska). Trenerzy: Miloslav Kriz (Czechosłowacja) i Robert Busnel (Francja) i Witold Zagórski (Polska)
IV.
4.9.1980 "(Tel Awiw-Jafa, Izrael)" Gwiazdy Europy FIBA – Maccabi Tel Awiw: 92 – 93
Skład Gwiazd Europy FIBA: Juan Antonio San Epifanio (Hiszpania), Juan Antonio Corbalán (Hiszpania), Wayne Brabender (Hiszpania), Juan Domingo de la Cruz (Hiszpania), Dino Meneghin (Włochy), Renato Villalta (Włochy), Fabrizio Della Fiori (Włochy), Panajotis Janakis (Grecja), Hervé Dubuisson (Francja), Klaus Zander (Niemcy). Trener: Lolo Sainz (Hiszpania)
V.
5.9.1981 "(Ankara, Turcja)" Gwiazdy Europy FIBA – Reprezentacja Turcji: 121–106
9.9.1981 "(Badalona, Hiszpania)" Gwiazdy Europy FIBA – Joventut Badalona: 125–120
22.9.1981 "(Caserta, Włochy)" Gwiazdy Europy FIBA – Reprezentacja ZSRR: 64 – 90
Skład Gwiazd Europy FIBA: Dražen Dalipagić (Jugosławia), Mirza Delibašić (Jugosławia), Juan Antonio Corbalán (Hiszpania), Juan Domingo de la Cruz (Hiszpania), Rafael Rullan (Hiszpania), Mickey Berkowitz (Izrael), Lou Silver (Izrael), Stanislav Kropilák (Czechosłowacja), Mieczysław Młynarski (Polska), Efe Aydan (Turcja), Eric Beugnot (Francja). Trener: Antonio Díaz-Miguel (Hiszpania)
VI.
17.7.1987 "(Tel Awiw-Jafa, Izrael)" Gwiazdy Europy FIBA – Maccabi Tel Awiw: 108 – 87
19.7.1987 "(Saloniki, Grecja)" Gwiazdy Europy FIBA – Reprezentacja Grecji: 109–101
21.7.1987 "(Sofia, Bułgaria)" Gwiazdy Europy FIBA – Reprezentacja Bułgarii: 129 – 82
Skład FIBA European: Dražen Petrović (Jugosławia), Stojko Vranković (Jugosławia), Nikos Galis (Grecja), Panajotis Janakis (Grecja), Antonello Riva (Włochy), Walter Magnifico (Włochy), Mickey Berkowitz (Izrael), Doron Jamchi (Izrael), Richard Dacoury (Francja), Stanislav Kropilák (Czechosłowacja), Rik Smits (Holandia). Trener: Pavel Petera (Czechosłowacja)
VII.
27.12.1990 "(Split, Jugosławia)" Gwiazdy Europy FIBA – Jugoplastika Split: 104–102
Skład Gwiazd Europy FIBA: Panajotis Janakis (Grecja), Panajotis Fasulas (Grecja), Doron Jamchi (Izrael), Jordi Villacampa (Hiszpania), José Antonio Montero (Hiszpania), Andro Knego (Jugosławia), Jure Zdovc (Jugosławia), Stéphane Ostrowski (Francja), Stefano Rusconi (Włochy). Trener: Aíto García Reneses (Hiszpania)
VIII.
8.6.1991 "(Pireus, Ateny, Grecja)" Gwiazdy Europy FIBA – Reprezentacja Bałkanów: 102–103
Skład Gwiazd Europy FIBA: Juan Antonio San Epifanio (Hiszpania), Jordi Villacampa (Hiszpania), Antonio Martín (Hiszpania), Antonello Riva (Włochy), Walter Magnifico (Włochy), Roberto Brunamonti (Włochy), Richard Dacoury (Francja), Stéphane Ostrowski (Francja), Philip Szanyiel (Francja), Siergiej Bazariewicz (Rosja), Igors Miglinieks (Łotwa), Andrejs Bondarenko (Łotwa). Trener: Sandro Gamba (Włochy)
IX.
12.9.1991 "(Cantù, Włochy)" Gwiazdy Europy FIBA – Clear Cantù: 144–115
27.12.1991 "(Paryż, Francja)" Gwiazdy Europy FIBA – Reprezentacja Francji: 102 – 83
Skład Gwiazd Europy FIBA: Toni Kukoč (Jugosławia), Žarko Paspalj (Jugosławia), Dino Rađa (Jugosławia), Jure Zdovc (Jugosławia), Oscar Schmidt (Brazylia), Antonello Riva (Włochy), Walter Magnifico (Włochy), Ferdinando Gentile (Włochy), Richard Dacoury (Francja), Antoine Rigaudeau (Francja), Stéphane Ostrowski (Francja), Doron Jamchi (Izrael), Panajotis Fasulas (Grecja). Trener: Sandro Gamba (Włochy)
X.
26.12.1995 "(Barcelona, Hiszpania)" Gwiazdy Europy FIBA – FC Barcelona: 118 – 92
Skład Gwiazd Europy FIBA: Jordi Villacampa (Hiszpania), Alberto Herreros (Hiszpania), Rafael Jofresa (Hiszpania), José Miguel Antúnez (Hiszpania), Stéphane Ostrowski (Francja), Doron Jamchi (Izrael), Teoman Alibegovic (Słowenia), Andriej Fietisow (Rosja), Mikhail Mikhailov (Rosja), Augusto Binelli (Włochy). Trener: Mirko Novosel (Chorwacja)
XI.
28.12.1995 "(Tel Awiw-Jafa, Izrael)" Gwiazdy Europy FIBA – Maccabi Tel Awiw: 120 – 89
Skład Gwiazd Europy FIBA: Artūras Karnišovas (Litwa), Siergiej Bazariewicz (Rosja), Teoman Alibegovic (Słowenia), Panajotis Fasulas (Grecja), Stéphane Ostrowski (Francja), Saša Obradović (Serbia), Jorgos Sigalas (Grecja), Veljko Mršic (Chorwacja), Evgeni Kisurin (Rosja), Ronny Bayer (Belgia). Trener: Mirko Novosel (Chorwacja)

</doc>
<doc id="3472056" url="https://pl.wikipedia.org/wiki?curid=3472056" title="Centrum usług wspólnych">
Centrum usług wspólnych

Centrum usług wspólnych (ang. "shared services center", SSC) – wyodrębniona organizacyjnie jednostka, która świadczy usługi na rzecz innych jednostek wieloodziałowego przedsiębiorstwa. Są to zwykle usługi o charakterze pomocniczym, m.in. usługi księgowe, zarządzenie zasobami ludzkimi, rozliczanie wynagrodzeń, usługi informatyczne, a także obsługa zamówień i zakupów.
Badania wskazują, że ponad 80% wielonarodowych przedsiębiorstw utworzyło własne centra usług wspólnych. Tworzą je także instytucje sektora publicznego.
Charakterystyka.
Centra usług wspólnych tworzone przez biznes odznaczają się pewnymi cechami wspólnymi, w tym:
Centra usług wspólnych są tworzone jako osobne podmioty, lecz dotychczasowe jednostki nie są likwidowane – jedynie pewne czynności i procesy wyodrębnione z tych jednostek są przenoszone i konsolidowane w centrach. Ponadto własne centrum usług wspólnych różni się od outsourcingu tym, że zadania nie są zlecane na zewnątrz, lecz są realizowane przez specjalnie powołaną do życia jednostkę, która pozostaje w strukturach i pod kontrolą firmy macierzystej.
Działalność i korzyści.
Pierwsze centra usług wspólnych powstały w Stanach Zjednoczonych. Pierwszymi przedsiębiorstwami, które je utworzyły, były Ford, General Electric i Baxter Healthcare w połowie lat 80. XX wieku. Następnie sięgnęły po nią przedsiębiorstwa z Europy, m.in. Intel, Whirlpool, Allergen w latach 90. XX wieku.
Centra tworzone są głównie przez korporacje międzynarodowe działające w wielu lokalizacjach. Głównym celem tworzenia centrów usług wspólnych jest ograniczenie kosztów poprzez wyeliminowanie powielania czynności przez pracowników rozproszonych jednostek i świadczenie ich z jednego, centralnego miejsca. Najczęściej dotyczy to powtarzalnych czynności, które nie wchodzą w zakres działalności podstawowej tych jednostek (ang. "back office"), takich jak księgowość, obsługa płatności, kadry i płace. W związku z tym, że jednym z celów tworzenie centrów usług wspólnych jest optymalizacja kosztów, lokowane są one w krajach, które oferują optymalną relację kosztów pracy do możliwości pozyskania odpowiednio wykwalifikowanych pracowników ze znajomością języków obcych.
Do najważniejszych korzyści uzyskiwanych dzięki tworzeniu centrów należą oszczędności wynikające z korzyści skali, upraszczania i standaryzowania operacji, bardziej efektywne wykorzystanie zasobów oraz poprawa jakości usług.
Istotnym czynnikiem, który wpłynął na rozwój centrów usług wspólnych, jest rozwój technologii informacyjnych, dzięki którym realizacja wielu procesów stała się możliwa bez konieczności bezpośredniego kontaktu między usługodawcą i usługobiorcą. Technologie wykorzystywane w centrach usług wspólnych oparte są głównie na systemach SAP. Proste i rutynowe czynności są coraz częściej automatyzowane.
Wykorzystanie przez administrację publiczną.
Potencjał wykorzystania centrów usług wspólnych w przynoszeniu oszczędności został zauważony przez władze wielu krajów. Wiodące kraje w zakresie organizacji centrów usług wspólnych w sektorze publicznym w Europie to m.in. Wielka Brytania, Irlandia, Szwecja, Norwegia. Do krajów spoza Europy można zaliczyć USA, Australię, Nową Zelandię oraz Singapur.
Dla przykładu, w 2014 r. w Anglii w modelu centrum usług wspólnych działało 257 samorządów lokalnych a oszczędności wynikające z ich działania szacowane są na 357 mln GBP. W strategii rządu Zjednoczonego Królestwa z 2005 roku dot. zmian w sektorze publicznym zapisano, że „"wdrożenie nowoczesnych centrów usług wspólnych jest konieczne do usprawnienia efektywności administracji publicznej i skuteczniejszego wspierania realizacji zadań publicznych w sposób bardziej skoncentrowany na potrzebach obywateli"”.
Centrum Usług Wspólnych przy Kancelarii Prezesa Rady Ministrów.
Od 1 stycznia 2011 r. działa Centrum Usług Wspólnych przy Kancelarii Prezesa Rady Ministrów. Jest to instytucja gospodarki budżetowej powstała z przekształcenia w drodze sukcesji generalnej Centrum Obsługi Kancelarii Prezesa Rady Ministrów w wyniku "Zarządzenia nr 16 Szefa Kancelarii Prezesa Rady Ministrów z dnia 22 października 2010 r. w sprawie utworzenia instytucji gospodarki budżetowej Centrum Usług Wspólnych przez przekształcenie gospodarstwa pomocniczego oraz nadania statutu."
Przedmiotem działalności podstawowej Centrum Usług Wspólnych są m.in. świadczenie usług na rzecz Kancelarii Prezesa Rady Ministrów, prowadzenie wspólnych lub centralnych zamówień publicznych, usługi poligraficzne dla instytucji rządowych, kompleksowe usługi motoryzacyjne w zakresie serwisowania samochodów różnych marek, a także organizowanie szkoleń, konferencji, imprez integracyjnych oraz wypoczynku indywidualnego.
Realizowanie wspólnych zamówień przez organy administracji publicznej przyniosło oszczędności. Usługi telefonii mobilnej zakontraktowane w wyniku postępowania prowadzonego przez Centrum Usług Wspólnych na lata 2012–2015 dla 600 jednostek administracji rządowej przyniosło ponad 60% oszczędności w stosunku do szacunkowej wartości zamówienia. Inne postępowanie, które dotyczyło dostawy energii elektrycznej na lata 2013–2018 dla 100 jednostek administracji publicznej, przyniosło 45% oszczędności w stosunku do zakładanego budżetu. Do 2015 roku, Centrum Usług Wspólnych przeprowadziło wiele innych postępowań, w tym przetargi na zakup papieru dla administracji, kart flotowych, a także dostarczanie korespondencji dla ponad 100 instytucji, m.in. ministerstw i urzędów centralnych.
Samorządowe Centra Usług Wspólnych.
Samorządowe Centra Usług Wspólnych (CUW) to jednostki organizacyjne powoływane na mocy ustawy o samorządzie gminnym. Pierwsze w Polsce samorządowe centrum usług wspólnych – Centrum Usług Informatycznych we Wrocławiu powołała Rada Miejska Wrocławia 15 września 2016 roku. Centrum Usług Informatycznych we Wrocławiu w ramach obsługi Urzędu Miejskiego Wrocławia, jednostek organizacyjnych i budżetowych gminy świadczy usługi informatyczne, operatorskie, eksperckie, finansowo-księgowe oraz usługi pomocy prawnej.
Inne inicjatywy realizowane przez administrację publiczną w Polsce.
Podobne inicjatywy są realizowane przez administrację publiczną na różnych szczeblach. Wiele z nich realizowanych jest z myślą, by przydzielać zadania centralne jednostkom lokalnym tam, gdzie występują nadwyżki kadrowe w celu ich efektywniejszego zagospodarowania.
Przykładowo, w 2012 roku, Zakład Ubezpieczeń Społecznych uruchomił Centrum Obsługi Telefonicznej, które świadczy usługi dla różnych grup klientów ZUS z całego kraju, m.in. płatników, ubezpieczonych i emerytów. Centrum Obsługi Telefonicznej działa w ramach struktury organizacyjnej Oddziału ZUS w Siedlcach w dwóch lokalizacjach: Mińsku Mazowieckim i Węgrowie. Scentralizowanie usług telefonicznych realizowanych przez ZUS poprzez umiejscowienie ich w jednej jednostce pozwoliło na podniesienie jakości udzielanych porad telefonicznych oraz odciążenie pracowników ZUS w jednostkach terenowych.

</doc>
<doc id="3472057" url="https://pl.wikipedia.org/wiki?curid=3472057" title="Wydział Tkaniny i Ubioru Akademii Sztuk Pięknych im. Władysława Strzemińskiego w Łodzi">
Wydział Tkaniny i Ubioru Akademii Sztuk Pięknych im. Władysława Strzemińskiego w Łodzi

Wydział Tkaniny i Ubioru Akademii Sztuk Pięknych im. Władysława Strzemińskiego w Łodzi – jeden z czterech wydziałów Akademii Sztuk Pięknych im. Władysława Strzemińskiego w Łodzi. Jego siedziba znajduje się przy ul. Wojska Polskiego 121 w Łodzi. Powstał w 1946 r.
Władze.
Dziekan: dr hab. Zbigniew Dudek
Prodziekan: dr hab. Sylwia Romecka-Dymek

</doc>
<doc id="3472061" url="https://pl.wikipedia.org/wiki?curid=3472061" title="Crocoduck">
Crocoduck



</doc>
<doc id="3472062" url="https://pl.wikipedia.org/wiki?curid=3472062" title="Ireneusz Jabłoński">
Ireneusz Jabłoński

Ireneusz Jabłoński (ur. 27 lipca 1961 w Piławie Górnej) – polski ekonomista, były wiceprezydent miasta Łodzi, przedsiębiorca, były burmistrz Łowicza.
Życiorys.
Wykształcenie.
Pochodzi z Łowicza. Studiował na Politechnice Łódzkiej, którą ukończył w 1988. Absolwent Podyplomowych Studiów Bankowości, prowadzonych pod auspicjami NBP w Szkole Głównej Handlowej. Stypendysta University of Wisconsin Milwaukee (USA).
Praca zawodowa.
W 1987 był zastępcą szefa zespołu ds. bazy hotelowej przy Międzynarodowych Targach Tekstyliów „Interfashion” w Łodzi, następnie dyrektorem zarządu spółki z o.o. „Cervus”, której głównym udziałowcem były Lasy Państwowe (1990–1991). Kierował działem sprzedaży i marketingu Domu Mody „Telimena” w Łodzi (1992). Założył firmę „Doradztwo Gospodarcze” (1992). Od marca do czerwca 1993 był pełnomocnikiem wojewody skierniewickiego d.s. restrukturyzacji przedsiębiorstw. Od 1997 związany z branżą finansową i bankowością. Był m.in. prezesem PBG Leasing, PKO Leasing Kredyt Lease SA, wiceprezesem Banku Częstochowa i Banku Pocztowego, dyrektorem w BRE Banku. Od 2003 ekspert Centrum im. Adama Smitha, od 2004 członek Zarządu Centrum (do 18 grudnia 2014) i lider zespołu doradztwa strategicznego.
Kariera polityczna.
We wrześniu 1993 bez powodzenia ubiegał się o mandat poselski z list Unii Polityki Realnej w okręgu skierniewickim (847 głosów). Wybrany 6 listopada 1993 na prezesa Oddziału Skierniewickiego Unii Polityki Realnej. W lutym 1994 założył Stowarzyszenie Przyjaciół Łowicza i Ziemi Łowickiej „Resursa Obywatelska”. Po wyborach samorządowych w czerwcu 1994 wybrany został przez Radę Miasta na burmistrza Łowicza. 23 października 1997 na sesji Rady Miasta, ogłosił rezygnację ze stanowiska burmistrza Łowicza. Wycofał się również z kandydowania do parlamentu RP z listy skierniewickiej AWS w 1997.
Od 2015 był wiceprezydentem Łodzi do spraw restrukturyzacji i zarządzania majątkiem miasta. 29 marca 2017 media ujawniły, że Ireneusz Jabłoński miał być pracownikiem wywiadu PRL. Jego teczka osobowa znajdowała się do tego czasu w zbiorze zastrzeżonym Instytutu Pamięci Narodowej. W związku z ujawnionymi informacjami, podał się do dymisji i ustąpił ze stanowiska 7 kwietnia 2017. W 2018 kandydował bezskutecznie do Sejmiku Województwa Łódzkiego z listy komitetu Kukiz’15.

</doc>
<doc id="3472068" url="https://pl.wikipedia.org/wiki?curid=3472068" title="Plafon taryfowy">
Plafon taryfowy

Plafon taryfowy (tariff ceiling) – określona ilość lub wartość towarów w przywozie na wspólnotowy obszar celny, dla których ustanowiono obniżone stawki celne. Cechą charakterystyczną jest to, że określona ilość lub wartość tego plafonu może być realizowana, a nawet przekroczona przed terminem przywrócenia stawek celnych określonych w taryfie celnej. Plafon w przywozie towarów na wspólnotowy obszar celny na dany rok ustanawiany jest przez Komisję Europejską w drodze rozporządzenia wykonawczego. Rozporządzenie publikowane jest w Dzienniku Urzędowym Unii Europejskiej..

</doc>
<doc id="3472069" url="https://pl.wikipedia.org/wiki?curid=3472069" title="Ludwik Konarzewski">
Ludwik Konarzewski



</doc>
<doc id="3472070" url="https://pl.wikipedia.org/wiki?curid=3472070" title="Ellesmere Port (stacja kolejowa)">
Ellesmere Port (stacja kolejowa)

Ellesmere Port (ang: "Ellesmere Port railway station") – stacja kolejowa w miejscowości Ellesmere Port, w hrabstwie Cheshire, w Anglii. Jest stacją końcową dla dwóch linii na osobnych sieciach kolejowych. Stacja jest jednym z końców Wirral Line sieci Merseyrail. Stacja jest również pętlą dla Northern Rail linii z Ellesmere Port do Warrington Banku Quay.
Historia.
Stacja znajduje się na oddziale Birkenhead Railway z Hooton do Helsby, która została otwarta w 1863 roku, a samą stację otwarto 1 lipca 1863 pod nazwą Whitby Locks. Nazwa została zmieniona na Ellesmere Port w dniu 1 września 1870 roku. Budynek dworca jest wpisany na National Heritage List for England jako budynek zabytkowy II stopnia.
Ellesmere Port stał się częścią sieci Merseyrail w 1994 roku, kiedy linia z Hooton została zelektryfikowana i rozpoczęto kursowanie pociągów do centrum Liverpoolu poprzez Birkenhead.
Usługi.
Stacja jest czynna od poniedziałku do piątku, między 06:05 a 14:00, i jest nie obsadzona w innych godzinach. Stacja posiada monitoring, parking na 109 miejsc i 10 stojaków na rowery. Każdy peron posiada własną wiatę. na peronach umieszczone są ekrany informujące o bieżących odjazdach i przyjazdach pociągów i informacji pasażerskiej. istnieje automat telefoniczny, obok wejścia, na peronie 1. Na stacji znajdują się automaty biletowe, w hali dworcowej, obok biura rezerwacji. Na peron 1, dla usług Merseyrail, można dostać się przez rampę dla pasażerów na wózkach inwalidzkich lub dla wózków dziecięcych. Peron 2, Northern Rail jest dostępny tylko przez schody. Poruszanie się między peronami jest możliwy wyłączenie przez schody..
Niedawno przeprowadzono eksperyment, w soboty, czy jest zapotrzebowanie na otwarcie stacji w czasie weekendu. W innym czasie, pasażerowie mogą kupić bilety z automatów, które znajdują się na peronach. Można w nich kupić bilety do dowolnego miejsca na sieci kolejowej. Pasażerowie, którzy nie posiadają ważnego biletu na usługi Merseyrail, ponoszą dodatkowe koszty taryfy.
Obecnie trwają prace modernizacyjne budynku stacyjnego na peronie 1, z nowymi i ulepszonymi kasami biletowymi, nowymi toaletami i kawiarnią. Większość prac ma zostać ukończona do końca 2014 roku.
Połączenia.
Wirral Linie Merseyrail działa co 30 minut każdego dnia (również w niedziele) w kierunku Birkenhead i Liverpoolu. Usługi te są świadczone przez flotę Merseyrail pociągami 507 i 508.
W czerwcu 2012 roku, Northern Rail obsługiwał ograniczoną liczbę połączeń (cztery pociągi dziennie w jedną stronę, od poniedziałku do soboty) do Helsby przez Stanlow &amp; Thornton i Ince &amp; Elton, z których dwa z nich kursowały do Warrington Bank Quay (w sobotę jeden)

</doc>
<doc id="3472074" url="https://pl.wikipedia.org/wiki?curid=3472074" title="Konan IV Młodszy">
Konan IV Młodszy



</doc>
<doc id="3472075" url="https://pl.wikipedia.org/wiki?curid=3472075" title="Tirón">
Tirón

Tirón – rzeka o długości 65 km w północnej Hiszpanii (regiony Kastylia i León oraz La Rioja), lewy dopływ Ebro. Wypływa z trzech źródeł z "Tres Aguas" w paśmie Sierra de la Demanda (część Gór Iberyjskich) 5 km od Fresneda de la Sierra Tirón. Płynie stamtąd najpierw w kierunku północno-zachodnim, a potem północno-wschodnim. Uchodzi do Ebro na północny wschód od Haro. Na jeziorze istnieje długi na 1500 m i szeroki na 200 m zbiornik retencyjny obok Leiva, chroniący niżej położone tereny przed zalaniem. Jest to również dobry teren na połowy ryb. Tirón dał także nazwę miejscowościom Cuzcurrita de Río Tirón i Cerezo de Río Tirón. Najważniejszym dopływem jest krótsza zaledwie o kilometr rzeka Oja. W kwietniu 2015 roku na rzece w Herramélluri rozpoczęto prace zabezpieczające przed erozją brzegu, warte 221 tysięcy euro.

</doc>
<doc id="3472077" url="https://pl.wikipedia.org/wiki?curid=3472077" title="Angel Blossom">
Angel Blossom

„Angel Blossom” – trzydziesty drugi singel japońskiej piosenkarki Nany Mizuki, wydany 22 kwietnia 2015 roku. Singel został wydany w trzech edycjach: regularnej, limitowanej DVD i limitowanej Blu-ray.
Utwór tytułowy został użyty jako opening anime "Magical Girl Lyrical Nanoha ViVid", utwór "Lazy Syndrome" wykorzystano w zakończeniach programu radiowego , a "Ashita graffiti" użyto w reklamie firmy Ehime Ginkō. Singel osiągnął 4 pozycję w rankingu Oricon i pozostał na liście przez 13 tygodni, sprzedał się w nakładzie egzemplarzy.

</doc>
<doc id="3472078" url="https://pl.wikipedia.org/wiki?curid=3472078" title="1840 w muzyce">
1840 w muzyce



</doc>
<doc id="3472079" url="https://pl.wikipedia.org/wiki?curid=3472079" title="Muzeum 2 Korpusu Polskiego w Józefowie">
Muzeum 2 Korpusu Polskiego w Józefowie

Muzeum 2 Korpusu Polskiego – muzeum z siedzibą w Józefowie (powiat otwocki). Muzeum zostało założone przez Mariusza Niewiedzielskiego. 
Placówka powstała w 2011 roku. W ramach muzealnych zbiorów gromadzone są pamiątki po 2 Korpusie Polskim i jego walkach podczas II wojny światowej, oraz po innych jednostkach Wojska Polskiego. Wśród eksponatów znajdują się m.in.:
Muzeum gromadzi również życiorysy żołnierzy 2 Korpusu Polskiego. Wiele eksponatów pochodzi z prywatnych darowizn, część zbiorów stanowi depozyt Muzeum Wojska Polskiego w Warszawie.
W 2014 roku została powołana Rada Muzeum, w skład której weszli: Anna Maria Anders (córka gen. Władysława Andersa), Roman Dziewoński (syn Edwarda Dziewońskiego), oraz Cezary Łukaszewski – Przewodniczący Rady Miasta Józefowa.
Muzeum jest placówką całoroczną, czynną: dla grup szkolnych po uprzednim uzgodnieniu, natomiast dla indywidualnych zwiedzających - w czwartki, piątki oraz niedziele. Wstęp jest płatny. Oprócz działalności wystawienniczej muzeum zajmuje się organizacją lekcji pokazowych, rekonstrukcji historycznych oraz imprez okolicznościowych.

</doc>
<doc id="3472081" url="https://pl.wikipedia.org/wiki?curid=3472081" title="Zaprešić (stacja kolejowa)">
Zaprešić (stacja kolejowa)

Zaprešić (chorw: "Željeznički kolodvor Zaprešić") – stacja kolejowa w miejscowości Zaprešić, w żupanii zagrzebskiej, w Chorwacji. Jest ważnym węzłem kolejowym położonym na linii Zagrzeb – Lublana.

</doc>
<doc id="3472082" url="https://pl.wikipedia.org/wiki?curid=3472082" title="Cmentarz Podgórki Tynieckie">
Cmentarz Podgórki Tynieckie

Cmentarz Komunalny w Podgórkach Tynieckich w Krakowie – cmentarz komunalny położony jest przy ul. Wielogórskiej 16 w dzielnicy Dębniki, stykający się z południowo-wschodnią granicą Lasów Tynieckich, będących częścią Bielańsko-Tynieckiego Parku Krajobrazowego oraz z północną granicą obszaru Natura 2000 Skawiński obszar łąkowy. Budowany od lutego 2020, oddanie do użytkowania pierwszego etapu miało miejsce 20 października 2020. 
Budowa cmentarza w tej okolicy była planowana od lat 70. XX wieku, ale rozpoczęcie budowy przesuwano w czasie. Wyczerpywanie się miejsc grzebalnych na cmentarzach komunalnych w granicach Krakowa sprawiło, że po 2000 r. rozpoczęto prace projektowe nad nekropolią i pierwszą w mieście spopielarnią zwłok. W połowie 2014 wybudowano od podstaw ulicę Podgórki Tynieckie razem z chodnikiem i oświetleniem, a na teren planowanej inwestycji wjechał sprzęt budowlany.
Cmentarz Podgórki Tynieckie ma mieć docelowo ok. 9 ha powierzchni, na której znajdzie się miejsce dla ok. 9 tysięcy pochówków. Jako pierwsza powstała spopielarnia zwłok, jej uruchomienie miało miejsce w marcu 2016 r..
W marcu 2022 r. na cmentarzu utworzono kwaterę prawosławną.

</doc>
<doc id="3472083" url="https://pl.wikipedia.org/wiki?curid=3472083" title="Kurt Absolon">
Kurt Absolon

Kurt Absolon (ur. 28 lutego 1925 w Wiedniu, zm. 26 kwietnia 1958 w Wulkaprodersdorfie) – austriacki malarz i grafik.
Życiorys.
W latach 1945–49 studiował w Akademii Sztuk Pięknych w Wiedniu, m.in. u Robina Christiana Andersena (1890–1969). Uczył się również u Herberta Boeckla (1894–1966) i Alberta Parisa Gütersloha (1887–1973). Pierwsza wystawa jego prac odbyła się w 1952 roku w foyer wiedeńskiego domu koncertowego. Zginął w wypadku samochodowym w 1958 roku.
Upamiętnienie.
W 1977 roku jego imieniem została nazwana ulica w wiedeńskiej dzielnicy Donaustadt.

</doc>
<doc id="3472085" url="https://pl.wikipedia.org/wiki?curid=3472085" title="DDB&amp;tribul">
DDB&amp;tribul



</doc>
<doc id="3472088" url="https://pl.wikipedia.org/wiki?curid=3472088" title="Rusłan Rapawa">
Rusłan Rapawa

Rusłan Hermanowycz Rapawa, ukr. Руслан Германович Рапава (ur. 18 marca 1977) – ukraiński piłkarz i trener piłkarski.
Kariera piłkarska.
W latach 1993-1994 występował w zespole amatorskim Olimpik Kijów.
Kariera trenerska.
Karierę szkoleniowca rozpoczął po zakończeniu kariery piłkarza. Od kwietnia do czerwca 2008 pełnił obowiązki głównego trenera w klubie Nywa-Switanok Winnica.

</doc>
<doc id="3472089" url="https://pl.wikipedia.org/wiki?curid=3472089" title="Kostka do gry">
Kostka do gry



</doc>
<doc id="3472091" url="https://pl.wikipedia.org/wiki?curid=3472091" title="Dekanat Großweikersdorf">
Dekanat Großweikersdorf

Dekanat Großweikersdorf – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 18 parafii.

</doc>
<doc id="3472094" url="https://pl.wikipedia.org/wiki?curid=3472094" title="Sahle Dyngyl">
Sahle Dyngyl

Sahle Dyngyl (pol. "Łaska Cnoty") (ur. 1778 – zm. ?) - cesarz Etiopii rządzący z przerwami pomiędzy 1832, a 1855 rokiem, czyli pod koniec okresu rozbicia dzielnicowego Etiopii, zwanego zemene mesafynt. Był synem Gebre Mesaja, którego rodowód rzekomo wywodził się od młodszego syna cesarza Fasiledesa, rządzącego w XVII wieku. Sahle Dyngyl pochodził z dynastii salomońskiej. Aż pięciokrotnie wstępował na tron. Pięć razy też go tracił na rzecz swoich konkurentów. Dokładnie panował w latach 1832-1840, 1841–1845, 1845–1850, 1851–1855.
Życiorys.
Sahle Dyngyl był marionetkowym władcą, wyniesionym na tron przez rasa Alego Małego z plemienia Jedżu Oromo. Gdy Sahle został cesarzem, duchowieństwo z Azazo potępiło jego religijne przekonania i przekonało rasa Alego do odwołania Sahle Dyngyla. Został wysłany do Zengaj. Nowym władcą został Gebre Krystos – brat Dyngyla, ale zmarł po trzech miesiącach. W październiku 1832 w miejscowości Tagur, Sahle Dyngyl nakłonił rasa Alego, by ten ponownie uczynił go cesarzem. W tym samym czasie Yguale Anbesa ogłosił się kolejnym władcą. Sahle Dyngyl ściął jego głowę i ustawił ją na drzewie w Adababay. Po śmierci rasa Kinfu, wodzowie wojenni walczyli o kontrolę nad Godżamem. W październiku 1839 matka rasa Alego, Menen Liben Amede zyskała przewagę po bitwie pod Chenti Ber, wygrywając nad krewnym Kinfu - Uelda Tekle. Następnie 29 sierpnia 1840 zdetronizowała Sahle Dyngyla i ustanowiła cesarzem swojego męża Jana III. Nowy cesarz wdał się w niełaskę rasowi Alemu poprzez popieranie jego rywala, Uube Hajle Maryama, co stało się powodem do ponownego przywrócenia Sahle Dyngyla na tron w październiku 1841. W 1850 Janowi III ponownie udało się wstąpić na tron, ale znowu tylko na jeden rok. W 1851 Dyngyl powrócił na tron, jednak Jan III podtrzymywał swoje roszczenia. Różne części podzielonego królestwa uznawały jednego, bądź drugiego cesarza jako swojego zwierzchnika. Sytuacja zmieniła się, gdy Etiopia ostatecznie zjednoczyła się pod panowaniem Teodora II 11 lutego 1855, co zakończyło okres zemene mesafynt. Jan III uznał nowego cesarza. Sahle Dyngyl stracił wówczas koronę na rzecz Teodora i został wysłany do Godżamu. Jego dalsze losy nie są znane.
Polityka zagraniczna.
Chociaż Sahle Dyngyl nie miał realnej władzy, ani wpływu na politykę kraju, korespondował z różnymi osobistościami poza obszarem Etiopii, używając swojej pieczęci i swojego tytułu. Istniejące do dziś korespondencje cesarza zawierają plik listów skierowanych do szwajcara Samuela Gobata w kwietniu 1848 roku. Samuel Gobat był wówczas anglikańskim biskupem Jerozolimy, a na początku lat 30. XIX wieku odwiedził Etiopię. Cesarz poprosił go o przywrócenie w ręce etiopskiej społeczności klasztoru Dar es Sultan. Podpis Sahle Dyngyla pojawia się także na kilku podpisach listów z 18 maja 1839, adresowanych do wicehrabii Henry’ego Palmerstona za pośrednictwem Antoine’a Thomsona d’Abbadie. Sahle Dyngyl prosił w nich Palmerstona o wystosowanie prośby do królowej Wielkiej Brytanii, Wiktorii Hanowerskiej, aby poprosiła paszę Egiptu, Muhammada Alego, by wycofał swoje wojska, niszczące Etiopię i bezpośrednio zagrażające miastu Gondar.
Relacja Eduarda Rüppella.
Niemiecki zoolog, Eduard Rüppell, który odwiedził stolicę Etiopii - Gondar w 1833 stwierdził, że cesarskie 

</doc>
<doc id="3472095" url="https://pl.wikipedia.org/wiki?curid=3472095" title="Zapas asekuracyjny">
Zapas asekuracyjny

Zapas asekuracyjny – zapas gromadzony w celu zabezpieczenia się przed wydarzeniami, które mogą nigdy nie wystąpić. Planowanie tego zapasu jest elementem oceny ryzyka i polega na ocenia możliwości wystąpienia anomalii pogodowych, strajków, wzrostu cen materiałów, niepokojów społecznych i innych zdarzeń mogących zakłócić działanie przedsiębiorstwa.

</doc>
<doc id="3472097" url="https://pl.wikipedia.org/wiki?curid=3472097" title="Dekanat Hadersdorf">
Dekanat Hadersdorf

Dekanat Hadersdorf – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 16 parafii.

</doc>
<doc id="3472099" url="https://pl.wikipedia.org/wiki?curid=3472099" title="Edmund Adler">
Edmund Adler

Edmund Adler (ur. 15 października 1876 w Wiedniu, zm. 10 maja 1965 w Mannersdorfie) – austriacki malarz, uprawiał litografię.
Życiorys.
Kształcił się w szkole zawodowej dla grafików – Graphische Lehr- und Versuchsanstalt (1892–1896) i studiował w Akademii Sztuk Pięknych w Wiedniu (1894–1903), m.in. u Christiana Griepenkerla (1839–1916). Na koniec studiów akademia przyznała mu nagrodę "Rompreis", co umożliwiło mu pobyt studialny w Rzymie. W 1910 roku Adler sprowadził się wraz z rodziną do Mannersdorfu, gdzie spędzał wakacje jako dziecko.
Wzięty do niewoli podczas I wojny światowej, lata 1914–1920 spędził na Syberii. Po powrocie poświęcił się pracy artystycznej. Malował portrety i scenki dziecięce.
W 2006 roku na zamku w Mannersdorfie otwarto wystawę stałą poświęconą twórczości malarza.

</doc>
<doc id="3472102" url="https://pl.wikipedia.org/wiki?curid=3472102" title="Koziorożec jeden">
Koziorożec jeden



</doc>
<doc id="3472104" url="https://pl.wikipedia.org/wiki?curid=3472104" title="Rynek Kolejowy (czasopismo)">
Rynek Kolejowy (czasopismo)



</doc>
<doc id="3472108" url="https://pl.wikipedia.org/wiki?curid=3472108" title="Rzeczyca Kolonia">
Rzeczyca Kolonia



</doc>
<doc id="3472109" url="https://pl.wikipedia.org/wiki?curid=3472109" title="Rysowany Kamień (Pogórze Ciężkowickie)">
Rysowany Kamień (Pogórze Ciężkowickie)



</doc>
<doc id="3472111" url="https://pl.wikipedia.org/wiki?curid=3472111" title="7. Otwarte Mistrzostwa Europy w Brydżu Sportowym">
7. Otwarte Mistrzostwa Europy w Brydżu Sportowym

7. Otwarte Mistrzostwa Europy w Brydżu Sportowym (7th European Open Bridge Championships) – zawody brydżowe, które będą rozegrane w Tromsø (Norwegia) w dniach od 27 czerwca 11 lipca 2015 roku. 
Będą to jednocześnie:
Bezpośrednio po tych zawodach (w dniach od 18 do 25 lipca 2015 roku) odbędą się w Tromsø 25. Drużynowe Młodzieżowe Mistrzostwa Europy w Brydżu Sportowym.
Poprzedni zwycięzcy.
W poprzednich, 6. Otwartych Mistrzostwach Europy, które odbyły się w Ostendzie (Belgia) w dniach 15-29 czerwca 2013 roku w poszczególnych kategoriach medalowe miejsca zdobyły następujące zespoły i pary:
Format zawodów.
Zawody były rozgrywane według następujących zasad:
Przywileje zwycięzców.
Zdobywcy 3 pierwszych miejsc otrzymają medale.
Zwycięzcy mają prawo do tytułu European Open Champion. 
Najlepsza para w ME Open par zdobędzie nagrodę Giorgio Belladonna trofeum. Jej repliki dostaną również 3 najlepsze europejskie pary.
Najlepsza para w ME Kobiet par zdobędzie nagrodę Annamaria Torlontano Trophy. Jej repliki dostaną również 3 najlepsze europejskie pary.
Najlepsza para w ME Seniorów par zdobędzie nagrodę European Trophy Senior. Jej repliki dostaną również 3 najlepsze europejskie pary.
Wszyscy uczestnicy otrzymają punkty w klasyfikacjach EBL i WBF.
Zespołom i parom, które zdobyły tytuł Mistrza Europy zapewniony będzie bezpłatny udział (opłaty startowe + hotel) w kolejnych, 8. Otwartych Mistrzostwach Europy w roku 2017. Zwycięzccy gier mieszanych będą zaproszeni na tydzień, w którym będą rozgrywki mikstów, natomiast zwycięzcy Open, Kobiet i Seniorów będą zaproszeni na zawody w kolejnym tygodniu.
Transmisje z zawodów.
Wszystkie sesje zawodów transmitowane będą codziennie w internecie poprzez BBO. Transmisja będzie z 8 stołów.

</doc>
<doc id="3472113" url="https://pl.wikipedia.org/wiki?curid=3472113" title="Ołeh Szumowycki">
Ołeh Szumowycki

Ołeh Serhijowycz Szumowycki, ukr. Олег Сергійович Шумовицький, ros. Олег Сергеевич Шумовицкий, "Oleg Siergiejewicz Szumowicki" (ur. 21 maja 1964 w Winnicy) – ukraiński piłkarz, grający na pozycji bramkarza, trener piłkarski.
Kariera piłkarska.
Najpierw występował w amatorskich zespołach Intehrał Winnica i Podilla Kyrnasiwka. Latem 1996 został piłkarzem Fortuny Szarogród, w barwach której debiutował w Drugiej Lidze. 11 listopada 1998 strzelił gola w meczu z Wiktora Zaporoże. Latem 1999 został zaproszony do Nywy Winnica, ale rozegrał tylko jedno spotkanie. Bronił również barw amatorskiego zespołu Dowirja-Nywa Winnica, w którym zakończył karierę piłkarza.
Kariera trenerska.
Karierę szkoleniowca rozpoczął po zakończeniu kariery piłkarza. Najpierw pracował w Szkole Sportowej w Winnicy. Po dymisji Ołeha Fedorczuka 20 października 2011 pełnił obowiązki głównego trenera Nywy Winnica, którą kierował z przerwami do rozwiązania klubu 7 lipca 2012. W 2013 trenował zespół amatorski Nywa-Switanok Winnica. Od początku do września 2018 roku pomagał trenować bramkarzy Nywy Winnica. 26 stycznia 2019 ponownie dołączył do sztabu szkoleniowego Nywy Winnica, gdzie objął stanowisko asystenta głównego trenera klubu. 26 listopada 2019 po zwolnieniu głównego trenera rozpoczął pełnić obowiązki głównego trenera, a 22 grudnia 2019 został mianowany na stanowisko głównego trenera Nywy.

</doc>
<doc id="3472114" url="https://pl.wikipedia.org/wiki?curid=3472114" title="CzechTrade">
CzechTrade

CzechTrade, Czeska Agencja Wspierania Handlu ("Česká agentura na podporu obchodu") jest wyspecjalizowaną organizacją Ministerstwa Przemysłu i Handlu. Głównym zadaniem agencji jest wsparcie czeskich firm prowadzących działalność na rynkach zagranicznych.
Rozwój firmy.
Agencja została założona 1 maja 1997 Decyzją nr 97/1997 Ministra Przemysłu i Handlu. Misją Agencji jest dostarczanie informacji, doradztwa i wsparcia usług mających na celu poprawę handlu zagranicznego Republiki Czeskiej w działalności eksportowej podmiotów gospodarczych za granicą. W 44 krajach otwarto sieć 51 biur zagranicznych CzechTrade (2017). 
Działania Agencji.
Agencja działa jako agencja usług dla czeskich eksporterów. Jej kierunek jest skierowany przede wszystkim do małych i średnich przedsiębiorstw. CzechTrade oferuje firmom głównie informację i wiedzę na temat lokalnego środowiska biznesu. Dla klientów agencja przygotowuje praktyczne programy i szkolenia celem zdobycia niezbędnej wiedzy do wejścia na rynki zagraniczne.
Siedziba w Pradze.
Mieściła się przy ul. Dittrichovej 21, od 2021 przy ul. Štěpánskej 567/15. 
Siedziba w Warszawie.
Przedstawicielstwo CzechTrade, Wydział Promocji Handlu Ambasady, wcześniej funkcjonowało w pensjonacie Zgoda z 1960 (proj. Zygmunt Stępiński) przy ul. Szpitalnej 1 (90.-2004), następnie w budynku mieszkalnym z 1913 (proj. Franciszek Lilpop i Karol Jankowski) przy ul. Wspólnej 32 (-2011), obecnie w siedzibie ambasady Czech przy ul. Koszykowej 18 (2011-).

</doc>
<doc id="3472115" url="https://pl.wikipedia.org/wiki?curid=3472115" title="S.H.I.E.L.D. (T.A.R.C.Z.A.)">
S.H.I.E.L.D. (T.A.R.C.Z.A.)



</doc>
<doc id="3472117" url="https://pl.wikipedia.org/wiki?curid=3472117" title="T.A.R.C.Z.A.">
T.A.R.C.Z.A.



</doc>
<doc id="3472120" url="https://pl.wikipedia.org/wiki?curid=3472120" title="Luke Cage (Marvel)">
Luke Cage (Marvel)



</doc>
<doc id="3472126" url="https://pl.wikipedia.org/wiki?curid=3472126" title="Sophie Karmasin">
Sophie Karmasin

Sophie Karmasin (ur. 5 stycznia 1967 w Wiedniu) – austriacka polityk, minister rodziny i młodzieży (2014–2017).
Życiorys.
Urodziła się jako córka Heleny i Fritza Karmasinów. Jest wnuczką Franza Karmasina oraz siostrą nauczyciela akademickiego Matthiasa Karmasina. Jest mężatką ma dwóch synów.
W 1992 uzyskała magisterium z nauk społecznych i ekonomicznych, w 1995 została absolwentką psychologii na Universität Salzburg. Od 1993 zatrudniona w przedsiębiorstwie Henkel jako menedżer produktu. Od połowy lat 90. zajmowała kierownicze stanowiska w firmach doradczych i marketingowych. Współpracowała także z Instytutem Gallupa, była również analitykiem wyborczym w Österreichischer Rundfunk.
Gdy w grudniu 2013 Austriacka Partia Ludowa zaproponowała ją jako kandydatkę na ministra odpowiadającego za sprawy rodziny i młodzieży, w mediach wskazywano na jej brak doświadczenia politycznego. Sophie Karmasin objęła 16 grudnia 2013 stanowisko ministra bez teki w drugim rządzie Wernera Faymanna, a 1 marca 2014 przeszła na urząd ministra rodziny i młodzieży. Pozostała na tej funkcji również w powołanym 17 maja 2016 gabinecie Christiana Kerna, pełniąc ją do 18 grudnia 2017. Zajęła się następnie działalnością w branży doradczej.
Została objęta postępowaniem w aferze dotyczącej defraudacji funduszy publicznych, która doprowadziła do dymisji kanclerza Sebastiana Kurza. W marcu 2022 została w związku z tą sprawą tymczasowo aresztowana.

</doc>
<doc id="3472128" url="https://pl.wikipedia.org/wiki?curid=3472128" title="Polski Kontyngent Policyjny na Ukrainie">
Polski Kontyngent Policyjny na Ukrainie



</doc>
<doc id="3472129" url="https://pl.wikipedia.org/wiki?curid=3472129" title="Leo Adler">
Leo Adler

Leo Adler (ur. 19 stycznia 1897 w Wels, zm. 21 lutego 1987 w Ried im Traunkreis) – austriacki malarz i grafik.
Życiorys.
Ukończył szkołę zawodowa (niem. "Staatsgewerbeschule") w czeskim Aszu. Walczył w I wojnie światowej. W latach 1919–1924 studiował w Akademii Sztuk Pięknych w Wiedniu. W 1928 roku zamieszkał w Linzu. W latach 30. XX wieku podróżował do Włoch i na Istrię. Podczas II wojny światowej pracował jako malarz wojenny we Francji, Hiszpanii i Serbii. W latach 1945–1951 mieszkał w Micheldorfie, później ponownie w Linzu.
Twórczość.
W swojej twórczości Adler podejmował tematy architektury, przemysłu, techniki i pracy. 
Jego oleje na płótnie obejmują m.in.: 
Obiekty przemysłowe malował również na zlecenie ich właścicieli, m.in. trzy monumentalne prace dla huty stali w Witkowicach (niem. "Wittkowitzer Eisenwerke") czy obrazy dla zakładów metalurgicznych „Poldihütte” w Kladnie. 

</doc>
<doc id="3472132" url="https://pl.wikipedia.org/wiki?curid=3472132" title="Luke Evans">
Luke Evans



</doc>
<doc id="3472135" url="https://pl.wikipedia.org/wiki?curid=3472135" title="Gabinet Davida Camerona">
Gabinet Davida Camerona



</doc>
<doc id="3472140" url="https://pl.wikipedia.org/wiki?curid=3472140" title="Stiepan Biełolipiecki">
Stiepan Biełolipiecki

Stiepan Jefimowicz Biełolipiecki (ros. Степан Ефимович Белолипецкий, ur. 1905 we wsi Sukmanowka w guberni tambowskiej, zm. w maju 1987 w Moskwie) – funkcjonariusz radzieckich organów bezpieczeństwa, generał major.
Życiorys.
Syn biednego rosyjskiego chłopa, skończył dwie klasy szkoły II stopnia, pracował w gospodarstwie ojca, później w sowchozie, potem w leśnictwie, 1926-1933 członek Komsomołu, od października 1932 w WKP(b). Od maja 1928 sekretarz komórki Komsomołu, od listopada 1929 do 1930 zastępca przewodniczącego, a 1930-1931 przewodniczący sielsowietu (rady wiejskiej). Od maja 1931 w OGPU, 1932-1933 pomocnik pełnomocnika i pełnomocnik rejonowego oddziału GPU w Obwodzie Centralno-Czarnoziemskim, od października 1933 do września 1935 szef wydziału tajno-politycznego Sektora Operacyjnego GPU/NKWD w Humaniu, od września 1935 do grudnia 1937 szef rejonowego oddziału NKWD w Niżniediewicku w obwodzie woroneskim, od 2 marca 1936 młodszy porucznik bezpieczeństwa państwowego. Od grudnia 1937 do lipca 1938 szef Oddziału VI Wydziału III Zarządu Bezpieczeństwa Państwowego (UGB) Zarządu NKWD obwodu woroneskiego, od sierpnia 1938 do lutego 1939 zastępca szefa Wydziału VI i starszy pełnomocnik Wydziału IV Głównego Zarządu Bezpieczeństwa Państwowego, od 5 sierpnia 1938 porucznik bezpieczeństwa państwowego. Od lutego 1939 do września 1940 starszy oficer śledczy Sekcji Śledczej NKWD ZSRR, od 24 września 1940 do 26 lutego 1931 ludowy komisarz spraw wewnętrznych Czuwaskiej ASRR, kapitan bezpieczeństwa państwowego, od 26 lutego do 31 lipca 1941 ludowy komisarz bezpieczeństwa państwowego Czuwaskiej ASRR, od 31 lipca 1941 do 14 lutego 1948 ludowy komisarz/minister spraw wewnętrznych Czuwaskiej ASRR, 14 lutego 1943 awansowany na pułkownika, 22 lutego 1945 komisarza bezpieczeństwa państwowego, a 9 lipca 1945 generała majora. Od 13 lutego 1948 do 6 października 1950 szef Zarządu MWD obwodu kurskiego, od marca do września 1951 szef Zarządu Poprawczego Obozu Pracy MWD, od października 1951 do stycznia 1952 szef Zarządu Budowlano-Montażowego Budowy nr 565 MWD, od stycznia 1952 do lutego 1953 szef Poprawczego Obozu Pracy "GA" MWD, od marca do listopada 1953 starszy oficer śledczy Sekcji Śledczej do Spraw Szczególnie Ważnych MWD ZSRR. Deputowany do Rady Najwyższej ZSRR 1 i 2 kadencji. 3 stycznia 1955 pozbawiony stopnia generalskiego.
Na przełomie 1939/1940 był członkiem 14-osobowej grupy operacyjnej NKWD przysłanej do obozu w Ostaszkowie, która miała przygotować akta śledcze polskich więźniów i jeńców z tego obozu.
Odznaczenia.
I 4 medale.

</doc>
<doc id="3472142" url="https://pl.wikipedia.org/wiki?curid=3472142" title="Marnix ten Kortenaar">
Marnix ten Kortenaar

Magnus Marnix Victor ten Kortenaar (ur. 19 sierpnia 1970 w Voorburg) – holenderski łyżwiarz szybki, reprezentujący od 1 grudnia 1996 roku Austrię, a także chemik. Jest bratem kolarza, Jaapa tena Kortenaara.
Kariera sportowa.
W drużynie austriackiej brał udział w Zimowych Igrzyskach Olimpijskich 1998 w Nagano. Podczas tych igrzysk wystąpił w trzech konkurencjach łyżwiarstwa szybkiego: biegu na 1500 m (18. miejsce), biegu na 5000 m (10. miejsce) oraz biegu na 10 000 m (12. miejsce).
Kilkakrotnie brał udział w pucharze świata, mistrzostwach Holandii czy mistrzostwach Austrii.
Kariera chemiczna.
W 2003 roku Marnix ten Kortenaar zdobył tytuł doktora w elektrochemii i pracował m.in. w DSM, Friesland Foods czy Essent. Ten Kortenaar założył także własną firmę o nazwie "Dr Ten BV", specjalizującą się w innowacyjnych produktach i procesach na rynku sportowym, żywnościowym, energii oraz chemikaliów.

</doc>
<doc id="3472148" url="https://pl.wikipedia.org/wiki?curid=3472148" title="Drugi gabinet Davida Camerona">
Drugi gabinet Davida Camerona

Drugi gabinet Davida Camerona − gabinet Wielkiej Brytanii, urzędujący od 11 maja 2015 do 13 lipca 2016 roku. Był gabinetem jednopartyjnym Partii Konserwatywnej.
Okoliczności powstania i dymisji.
Gabinet powstał po wyborach z 8 maja 2015, w których konserwatyści uzyskali większość bezwzględną w Izbie Gmin. Tym samym zbędna okazała się dalsza współpraca z Liberalnymi Demokratami, którzy współtworzyli pierwszy gabinet Camerona.
Po ogłoszeniu wyników referendum w sprawie wystąpienia Wielkiej Brytanii z Unii Europejskiej David Cameron zrezygnował z przywództwa w Partii Konserwatywnej. Po ogłoszeniu Theresy May liderką Partii Konserwatywnej, ustąpił ze stanowiska szefa rządu 13 lipca 2016.
Skład.
"Nominacje poszczególnych ministrów były ogłaszane przez premiera Camerona stopniowo w dniach 9−11 maja. 11 maja 2015 uznaje się za pierwszy dzień urzędowania gabinetu jako całości."

</doc>
<doc id="3472152" url="https://pl.wikipedia.org/wiki?curid=3472152" title="Czarna pantera">
Czarna pantera

Zwierzęta.
Określenie „czarna pantera” może dotyczyć melanistycznych odmian kotów z rodzaju Panthera, w szczególności:

</doc>
<doc id="3472154" url="https://pl.wikipedia.org/wiki?curid=3472154" title="Henryk Hescheles">
Henryk Hescheles

Henryk Ignacy Hescheles (ur. 5 grudnia 1886 we Lwowie, zm. 1 lipca 1941 tamże) – polsko-żydowski dziennikarz, pisarz, tłumacz, krytyk literacki i teatralny, członek Rady Miasta Lwowa w II Rzeczypospolitej.
Życiorys.
Urodził się 5 grudnia 1886 we Lwowie, w żydowskiej rodzinie Beniamina i Augusty z Kornfeldów. Jego bratankiem był Marian Hemar. 
W 1907 ukończył C.K. IV Gimnazjum we Lwowie. Ukończył studia prawa na Uniwersytecie Wiedeńskim. Działał w polskiej organizacji patriotycznej "Promieniści". Uzyskał tytuł naukowy doktora praw. Debiut literacki miał w 1912. Po wybuchu I wojny światowej służył w Legionach Polskich od 1914 do 1915, następnie do 1918 w c. i k. armii.
10 marca 1919 został założycielem lwowskiego polskojęzycznego dziennika „Chwila” o charakterze narodowo-syjonistycznym i od 1931 był jego redaktorem naczelnym do okupacji sowieckiej Lwowa 23 września 1939. Redakcja dziennika mieściła się w budynku przy ulicy Podwalnej 3 (obecnie Pidwalna). Publikował krytyki literackie, recenzje, satyry, nowele.
Działał społecznie. Był członkiem Rady Nadzorczej Miejskiego Muzeum Przemysłu Artystycznego, wiceprezesem Syndykatu Dziennikarzy Lwowskich, Towarzystwa Szkoły Rzemieślniczej im. A. Korkisa we Lwowie; prezesem Żydowskiego Towarzystwa Emigracyjnego Jeas, dyrektorem Spółdzielni Mleczarskich „Chema”. Wspierał Towarzystwo Rygorozantów (Żydowski Dom Akademicki) we Lwowie. W 1935 został członkiem rady nadzorczej Spółki Akcyjnej Handlowo-Przemysłowej M. Weinreb i S-ka.
Pełnił mandat radnego Rady Miasta Lwowa od 1927, był wybierany w wyborach samorządowych 1934, 1939, startując z listy żydowskiej (syjonistów).
Po agresji ZSRR na Polskę przedostał się do Rumunii, po czym powrócił do Lwowa pod okupacją sowiecką, by odnaleźć żonę i córkę. Po ataku Niemiec na ZSRR zamordowany 1 lipca 1941 przez Niemców na podwórzu więzienia Brygidki przy ulicy Kazimierzowskiej we Lwowie w czasie tzw. pogromu więziennego, który nastąpił po masakrach więziennych NKWD, tę datę podaje również Filip Friedman.
Jego żona, Amalia z Blumenthalów (1903–1943), nauczycielka hebrajskiego, pracowała także w redakcji „Chwili”. Popełniła samobójstwo w okupowanym przez Niemców Lwowie. Ich córka Janina przeżyła Holocaust i po wojnie wyemigrowała do Izraela. 

</doc>
<doc id="3472155" url="https://pl.wikipedia.org/wiki?curid=3472155" title="Czarna Pantera">
Czarna Pantera



</doc>
<doc id="3472156" url="https://pl.wikipedia.org/wiki?curid=3472156" title="Black Panther">
Black Panther



</doc>
<doc id="3472159" url="https://pl.wikipedia.org/wiki?curid=3472159" title="Sobór Narodzenia Matki Bożej w Ufie">
Sobór Narodzenia Matki Bożej w Ufie

Sobór Narodzenia Bogurodzicy – prawosławny sobór katedralny w Ufie (stolicy Baszkortostanu, dawnej Baszkirii). Główna świątynia eparchii ufijskiej i metropolii baszkortostańskiej.
Sobór znajduje się przy ulicy Kirowa.
Historia i wygląd cerkwi.
Początki.
Budowę soboru rozpoczęto w 1901 z inicjatywy biskupa ufijskiego Antoniego. Praca została wstrzymana ze względu na małą ilość pieniędzy, do chwili gdy kupiec Nikifor Patokin finansowo wspomógł projekt.
Budowa dzwonnicy.
23 sierpnia 1909 ukończono budowę dzwonnicy, na której zawieszono osiem dzwonów – największy ważył ponad 50 pudów, a najmniejszy 10 funtów.
Styl cerkwi.
Budowla została wzniesiona w stylu bizantyjsko-rosyjskim z trójkondygnacyjną dzwonnicą i jedną drewnianą kopułą, później z odlanego złota wykonano 5 kopuł. W środku dzwonnicy i w wewnętrznej kopule zawieszono żeliwne krzyże.
Gdy spłonął dach, pokryto go żelazem. Podłogi wykonano z asfaltowego kamienia a krawędzie podłóg z cementu.
Długość świątyni (wraz z dzwonnicą) w jej pierwotnych rozmiarach wynosiła 20,65 sążni (ok. 44 m), szerokość – 9,6 sążni (ok. 20,5 m).
Konsekracja.
6 września 1909 biskup Ufy Nataniel konsekrował sobór Narodzenia Bogurodzicy, a jej pierwszym opiekunem został Wasyl Lezenkow.
Zamknięcie cerkwi.
W 1934 świątynia została zamknięta. W 1938 w budynku, z którego usunięto m.in. kopuły, urządzono warsztaty naprawcze sprzętu lotniczego. W latach 1955–1991 działało tam kino „Jondoz”.
Renowacja cerkwi.
Dekretem nr 14/608 Miejskiego Komitetu Wykonawczego 21 sierpnia 1991 budynek został zwrócony Rosyjskiemu Kościołowi Prawosławnemu. Pierwszym proboszczem świątyni był Borys Razwiejew. Z błogosławieństwa biskupa ufijskiego i sterlitamackiego Nikona, Borys Razwiejew dokonał przebudowy obiektu (oprócz odbudowy kopuł, sobór został powiększony).
Przebudowa budynku trwała około 15 lat. Głównym architektem projektu była Elena A. Faworskaja.
Sobór został ponownie poświęcony 5 czerwca 2016. Konsekracji dokonał patriarcha moskiewski i całej Rusi Cyryl, w asyście licznego duchowieństwa (w tym 9 hierarchów).

</doc>
<doc id="3472161" url="https://pl.wikipedia.org/wiki?curid=3472161" title="Strażnica WOP Braniewo">
Strażnica WOP Braniewo

Strażnica w Braniewie:
Formowanie i zmiany organizacyjne.
W 1963 roku utworzono placówkę WOP w Braniewie. 
W 1976 roku rozformowało 19 Kętrzyński Oddział WOP, a placówkę przekazano do Kaszubskiej Brygady WOP. 
Po rozwiązaniu w 1991 roku Wojsk Ochrony Pogranicza, strażnica w Braniewie weszła w podporządkowanie Warmińsko-Mazurskiego Oddziału Straży Granicznej.
Siedziba strażnicy SG znajdowała się w Braniewie przy ulicy Kościuszki 103 w budynku policji. Zaplecze logistyczne znajdowało się zaś przy ul. Moniuszki w budynku po batalionie Kaszubskie Brygady WOP. Obiekt wyłączono z użytku w 1995. 23.03.1994 od Urzędu Miasta w Braniewie przyjęto nieruchomość przy ul. Kwiatowej 2 wcześniej użytkowaną przez Miejskie Przedsiębiorstwo Gospodarki Komunalnej i Mieszkaniowej z przeznaczeniem na siedzibę strażnicy SG W Braniewie. Po remoncie obiekt w 1995 oddano do użytku. W ramach realizacji III etapu programu przystosowania Straży Granicznej do standardów Schengen z dniem 2.01.2003 przeprowadzono reorganizację jednostek granicznych. Strażnicę SG w Braniewie włączono do struktury GPK SG w Braniewie.
Ochrona granicy.
W 1991 roku terytorialny zasięg działania obejmował lądowy odcinek granicy państwowej o długości 33,097 km od znaku granicznego nr 2357 (wył.) do znaku granicznego 2417. Od wschodu graniczyła ze strażnicą SG w Górowie Iławeckim, wyłączając znak graniczny 2357. Od 5.08.1993 linia rozgraniczenia ze strażnicą SG w Krynicy Morskiej uległa zmianie i biegła linią brzegową do granicy gminy Tolkmicko. Zmiany terytorialnego zasięgu działania strażnicy SG w Braniewie wprowadzono z dniem 1.01.1994 z chwilą włączenia do systemu ochrony granicy państwowej strażnicy SG w Lelkowie, która przejęła część odcinka, tj. od znaku granicznego 2357 do znaku granicznego 2381. Ochraniany odcinek granicy zmniejszył się do 19,65 km. Linia rozgraniczenia ze Strażnicą SG w Lelkowie biegła granicą gmin Braniewo i Płoskonia oraz Lelkowo i Pieniężno.

</doc>
<doc id="3472162" url="https://pl.wikipedia.org/wiki?curid=3472162" title="Camargo (Oklahoma)">
Camargo (Oklahoma)

Camargo – miasto w Stanach Zjednoczonych, w stanie Oklahoma, w hrabstwie Dewey.

</doc>
<doc id="3472164" url="https://pl.wikipedia.org/wiki?curid=3472164" title="Strażnica WOP Górowo Iławeckie">
Strażnica WOP Górowo Iławeckie

Strażnica w Górowie Iławeckim:
Formowanie i zmiany organizacyjne.
W 1963 roku utworzono placówkę WOP w Górowie Iławieckim. W 1976 roku rozformowało 19 Kętrzyński Oddział WOP, a placówkę przekazano do Kaszubskiej Brygady WOP.
Po rozwiązaniu w 1991 roku Wojsk Ochrony Pogranicza, strażnica w Górowie Iławeckim weszła w podporządkowanie Warmińsko-Mazurskiego Oddziału Straży Granicznej.
Strażnica SG w Górowie Iławeckim mieściła się w budynku policji przy ul. Kościuszki, po czym w 1992 roku została przeniesienia do obiektów po Przedsiębiorstwie Konserwacji Urządzeń Wodnych i Melioracyjnych przy ul. Armii Czerwonej 17.
W wyniku realizacji kolejnego etapu zmian organizacyjnych w Straży Granicznej w 2002 roku, strażnica uzyskała status strażnicy SG kategorii I. 24 sierpnia 2005 roku funkcjonującą dotychczas strażnicę SG w Górowie Iławeckim przemianowano na placówkę Straży Granicznej w Górowie Iławeckim.
Ochrona granicy.
Strażnica SG przyjęła do ochrony odcinek granicy państwowej od znaku granicznego 2307 (wył.) do znaku granicznego nr 2357 o długości 21,59 km. Od zachodu strażnica graniczyła ze strażnicą SG W Braniewie, a od wschodu ze strażnicą SG w Bartoszycach. Od 1.01.1994 roku nastąpiła zmiana i od zachodu zaczęła graniczyć z nową strażnicą SG w Lelkowie.
Potem strażnica SG W Światkach Iławeckich przejęła cześć części wschodniego odcinka granicy, a tym samym odcinek strażnicy w Lelkowie skrócił się do znaku granicznego 2322 i wynosił 13,61 km. Tym samym strażnica na wschodzie zaczęła graniczyć ze strażnicą SG w Światkach lławeckich oraz Bartoszycach.
Z dniem 2.01.2003 roku została skreślona strażnica SG w Świadkach Iławeckich, a dotychczasowe zadania i obiekt przejęła strażnica SG W Górowie Iławeckim. Strażnica SG w Lelkowie otrzymała do ochrony odcinek granicy państwowej od znaku granicznego do 2357 do znaku granicznego 2314 (wył.) o długości 19,5 km. Od wschodu zaczęła graniczyć z GPK SG w Bezledach.

</doc>
<doc id="3472169" url="https://pl.wikipedia.org/wiki?curid=3472169" title="Camargo (Kentucky)">
Camargo (Kentucky)

Camargo – miasto w Stanach Zjednoczonych, w stanie Kentucky, w hrabstwie Montgomery.

</doc>
<doc id="3472170" url="https://pl.wikipedia.org/wiki?curid=3472170" title="Strażnica WOP Bartoszyce">
Strażnica WOP Bartoszyce

Strażnica w Bartoszycach:
Formowanie i zmiany organizacyjne.
W 1963 roku utworzono placówkę WOP w Bartoszycach. W 1976 roku rozformowało 19 Kętrzyński Oddział WOP, a placówkę przekazano do Kaszubskiej Brygady WOP.
Po rozwiązaniu w 1991 roku Wojsk Ochrony Pogranicza, strażnica w Bartoszycach weszła w podporządkowanie Warmińsko-Mazurskiego Oddziału Straży Granicznej. Siedziba strażnicy SG W Bartoszycach mieściła się przy ul. Bema 20. Obiekt W 2010 roku. został przekazany do Starostwa Powiatowego W Bartoszycach. Z dniem 14.10.2002 roku Strażnica SG Bartoszyce została skreślona, a ochraniany przez nią odcinek granicy państwowej, budynki, sprzęt włączono do Granicznej Placówki Kontrolnej SG w Bezledach. Do Bezled przeszła też większa część funkcjonariuszy.
Ochrona granicy.
Wraz z przejęciem ochrony odcinka granicy państwowej z Federacją Rosyjską przez W-MOSG strażnica SG W Bartoszycach otrzymała odcinek od znaku granicznego nr 2307 do znaku granicznego 2225 (wył.) o łącznej długości 38,7 km.
Od zachodu graniczyła ze strażnicą SG W Górowie Iławeckim, a od wschodu ze strażnicą SG W Barcianach. Stan ten uległ zmianie z chwilą włączenia do systemu ochrony granicy państwowej Strażnicy SG W Swiadkach Iławeckich. Wówczas ochraniany odcinek granicy zmniejszył się od strony zachodniej o 1,55 km przesuwając się na wschód do znaku granicznego 2305. 
Kolejne zmniejszenie ochranianego odcinka granicy państwowej nastąpiło w 1997 roku z chwilą powstania strażnicy SG W Sępopolu. Od tego czasu strażnica w Bartoszycach ochraniała granicę państwową od znaku granicznego 2305 do 2272 (wył.) o długości 15,07 km. Od zachodu graniczyła ze strażnicą SG W Świadkach Iławeckich oraz strażnicą SG W Górowie Iławeckim, a od wschodu ze Strażnicą SG W Sępopolu. 

</doc>
<doc id="3472171" url="https://pl.wikipedia.org/wiki?curid=3472171" title="Strażnica WOP Barciany">
Strażnica WOP Barciany

Strażnica w Barcianach:
Formowanie i zmiany organizacyjne.
W 1964 roku utworzono nową placówkę WOP w Barcianach. W 1976 roku rozformowało 19 Kętrzyński Oddział WOP, a placówkę przekazano do Kaszubskiej Brygady WOP.
Po rozwiązaniu w 1991 roku Wojsk Ochrony Pogranicza, strażnica w Barcianach weszła w podporządkowanie Warmińsko-Mazurskiego Oddziału Straży Granicznej.
W wyniku realizacji kolejnego etapu zmian organizacyjnych w Straży Granicznej w 2002 roku, strażnica uzyskała status strażnicy SG kategorii I.
24 sierpnia 2005 roku funkcjonującą dotychczas strażnicę SG w Barcianach przemianowano na placówkę Straży Granicznej.
Ochrona granicy.
Strażnica SG w Barcianach w maju 1991 roku ochraniała odcinek granicy państwowej od znaku granicznego 2176 (wył.) do znaku granicznego 2225 o długości 22,85 km. Od zachodu graniczyła ze strażnicą SG w Bartoszycach, a od wschodu ze strażnicą SG w Węgorzewie. W 1997 roku od zachodu zaczęła graniczyć ze strażnicą SG w Sępopolu. W dniu 1.05.2004 roku strażnica SG w Barcianach przejęła od strażnicy SG w Węgorzewie odcinek granicy o długości 400 m na wschód od znaku granicznego 2176 do wschodniego brzegu rzeki Oświnka.

</doc>
<doc id="3472173" url="https://pl.wikipedia.org/wiki?curid=3472173" title="Daniel Morath">
Daniel Morath

Daniel Morath (ur. 29 lipca 1980 w Nowej Zelandii) – tongański rugbysta występujący na pozycji , reprezentant kraju.
Życiorys.
Początkowo uprawiał rugby league, jednak za namową ojca rozpoczął treningi rugby union. Uczęszczał do Hamilton Boys' High School, gdzie z pierwszym zespołem tej szkoły dotarł do ćwierćfinałów mistrzostw kraju. Występował następnie w drużynach z regionów Waikato i Taranaki, a w sezonie 2005–2006 dla angielskiego Haywards Heath RFC.
W 2006 roku został wybrany do udziału w kampanii Poverty Bay w Heartland Championships, zaś rok później został zakontraktowany przez Hawke's Bay na Air New Zealand Cup 2007, a na poziomie klubowym grał wówczas w Hastings Rugby &amp; Sports Club. W 2006 roku został wyróżniony powołaniem do NZ Heartland XV na historyczne "tournée" po Argentynie.
Po przeprowadzce w 2009 roku do Auckland związał się z miejscowym Waitemata RFC. W 2013 roku został wybrany jego najlepszym zawodnikiem, a rok później przekroczył liczbę stu występów w klubowych barwach.
Gdy Isitolo Maka poszukiwał w Nowej Zelandii zawodników uprawnionych do gry dla reprezentacji Tonga, Morath nawiązał z nim kontakt – kwalifikował się bowiem dzięki matce pochodzącej z Vavaʻu. Wystąpił wówczas w dwóch meczach Pucharu Narodów Pacyfiku 2010 z Fidżi i Samoa. W kolejnym roku został powołany na Churchill Cup 2011 i wyszedł na boisko przeciwko USA, England Saxons i Włochom A. Łącznie w tongańskiej reprezentacji zaliczył pięć spotkań, w tym trzy testmecze, nie zdobywając punktów. W 2011 roku z kadrą A uczestniczył w Pacific Rugby Cup.
Pracował jako nauczyciel i trener szkolnej drużyny rugby w "Francis Douglas Memorial College" i "Liston College".
Jego brat, Kurt Morath, również był reprezentantem Tonga.

</doc>
<doc id="3472175" url="https://pl.wikipedia.org/wiki?curid=3472175" title="Ernst Melchior">
Ernst Melchior

Ernst Melchior (ur. 26 czerwca 1920 w Villach, zm. 5 sierpnia 1978 w Rouen) – piłkarz austriacki grający na pozycji napastnika. W swojej karierze rozegrał 36 meczów i zdobył 16 bramek w reprezentacji Austrii.
Kariera klubowa.
Swoją karierę piłkarską Melchior rozpoczął w klubie Villacher SV. W 1940 roku zadebiutował w nim w drugiej lidze austriackiej. W klubie tym grał do końca sezonu 1945/1946. Latem 1946 przeszedł do Austrii Wiedeń. W sezonie 1947/1948 osiągnął z nią swój pierwszy sukces w karierze, gdy zdobył Puchar Austrii. W sezonie 1948/1949 zdobył z Austrią dublet – mistrzostwo i puchar kraju. W sezonie 1949/1950 oraz w sezonie 1952/1953 ponownie został mistrzem Austrii. W Austrii występował do końca 1953 roku. W barwach Austrii rozegrał 158 ligowych meczów, w których zdobył 120 goli.
W 1954 roku Melchior przeszedł do francuskiego klubu FC Rouen, grającego w rozgrywkach drugiej ligi. W FC Rouen spędził pięć lat. W 1958 roku odszedł do FC Nantes, również grającego w drugiej lidze Francji. Po sezonie 1958/1959 zakończył karierę piłkarską.
Kariera reprezentacyjna.
W reprezentacji Austrii Melchior zadebiutował 14 kwietnia 1946 roku w wygranym 3:2 towarzyskim meczu z Węgrami, rozegranym w Wiedniu. W swojej karierze grał na Igrzyskach Olimpijskich w Londynie oraz w eliminacjach do MŚ 1954. Od 1946 do 1953 roku rozegrał w kadrze narodowej 36 meczów i strzelił w nich 16 goli.
Kariera trenerska.
Po zakończeniu kariery piłkarskiej Melchior został trenerem. W sezonie 1963/1964 prowadził turecki Beşiktaş JK, z którym wywalczył wicemistrzostwo Turcji. W 1967 roku prowadził Fortunę Düsseldorf, a w latach 1968-1969 był trenerem Club Africain Tunis, który doprowadził do wicemistrzostwa kraju oraz zdobycia Pucharu Tunezji. W latach 1969-1972 był selekcjonerem reprezentacji Luksemburga, a w latach 1972-1975 prowadził FC Rouen.

</doc>
<doc id="3472176" url="https://pl.wikipedia.org/wiki?curid=3472176" title="Aleksandr Koczławaszwili">
Aleksandr Koczławaszwili

Aleksandr Iwanowicz Koczławaszwili (ros. Александр Иванович Кочлавашвили, ur. 1906 w Tbilisi, zm. w styczniu 1977) – funkcjonariusz radzieckich organów bezpieczeństwa, generał major, minister bezpieczeństwa państwowego Gruzińskiej SRR (1952-1953).
Życiorys.
Gruzin, od kwietnia 1928 w WKP(b), 1926 skończył szkołę robotniczą w Tbilisi, 1931-1933 studiował w Zakaukaskim Instytucie Górniczo-Metalurgicznym, 1935 skończył Gruziński Instytut Przemysłowy. Od września do listopada 1928 kierownik wydziału organizacyjnego powiatowego komitetu Komsomołu, od maja 1934 do kwietnia 1935 sekretarz odpowiedzialny KC Komsomołu Gruzji, później był inżynierem konstruktorem w fabryce, od lutego 1936 do maja 1937 zastępca dyrektora Tbiliskiego Instytutu Chemicznego Gruzińskiej Filii Akademii Nauk ZSRR. Od maja 1937 do 1938 zastępca kierownika, a 1938-1939 kierownik Wydziału Przemysłowo-Transportowego KC Komunistycznej Partii (bolszewików) Gruzji, później funkcjonariusz NKWD. Od 11 maja 1939 do marca 1941 ludowy komisarz spraw wewnętrznych Adżarskiej ASRR, od 19 lipca 1939 kapitan, a od 22 października 1940 major bezpieczeństwa państwowego. Od kwietnia do lipca 1941 w NKGB Gruzińskiej SRR, od sierpnia 1941 do 12 czerwca 1943 szef Wydziału Kontrwywiadowczego NKWD Gruzińskiej SRR, 14 lutego 1943 awansowany na pułkownika bezpieczeństwa państwowego, od 12 czerwca 1943 do 12 maja 1945 zastępca, a od maja do listopada 1945 I zastępca ludowego komisarza spraw wewnętrznych Gruzińskiej SRR, 9 lipca 1945 mianowany generałem majorem. Od listopada 1945 do kwietnia 1947 pełnomocnik NKWD/MWD ZSRR ds. Obiektu Specjalnego w Suchumi, od kwietnia 1947 do czerwca 1952 p.o. dyrektora Obiektu Specjalnego w Suchumi i pełnomocnik Rady Ministrów ZSRR ds. Obiektu Specjalnego w Suchumi, od 9 czerwca 1952 do 15 kwietnia 1953 minister bezpieczeństwa państwowego Gruzińskiej SRR, od 28 czerwca 1952 do 14 kwietnia 1953 członek Biura Politycznego KC Komunistycznej Partii (bolszewików) Gruzji/Komunistycznej Partii Gruzji, od kwietnia do 24 września 1953 zastępca ministra spraw wewnętrznych Gruzińskiej SRR. Od grudnia 1953 do grudnia 1954 zastępca dyrektora Zakaukaskiego Zakładu Metalurgicznego w Rustawi, 1954-1963 nie pracował, od kwietnia 1963 starszy pracownik naukowy Instytutu Historii Akademii Nauk Gruzińskiej SRR, później Instytutu Historii, Archeologii i Etnografii Akademii Nauk Gruzińskiej SRR.

</doc>
<doc id="3472183" url="https://pl.wikipedia.org/wiki?curid=3472183" title="B-Fighter Kabuto">
B-Fighter Kabuto

 – japoński serial "tokusatsu", piętnasta część cyklu "Metalowi herosi" oraz sequel serii "Jūkō B-Fighter". Serial został stworzony przez Toei Company, emitowany był na kanale TV Asahi od 3 marca 1996 do 16 lutego 1997 i liczył 50 odcinków. 
W 1997 roku na bazie serialu powstała druga część amerykańskiej adaptacji B-Fightera zatytułowana "Beetleborgi Metallix".
Fabuła.
Akcja dzieje się 5 lat po pokonaniu Jamarl przez pierwszą generację B-Fighterów. Na Ziemię powróciły pokój i harmonia. Earth Academy stała się Cosmo Academy, w której przywódca B-Fighterów - Takuya Kai tworzy wraz z Guru trzy nowe Owadozbroje na wypadek kolejnej inwazji monstrów na Ziemię. Zagrożenie pojawia się gdy naukowcy Cosmo Academy Ran Ayukawa i Kengo Tachibana odnajdują pod wodą starą skamielinę, która wydobyła się z wody i okazała się być bazą prehistorycznej cywilizacji Melzard, która chciała zniszczyć ludzkość. Guru zasila nowe Owadozbroje energią życiową trzech chrząszczy by następnie trafiły one do ich nowych właścicieli. Dwie zbroje z trzech - Kuwagara i Tentou otrzymują Kengo i Ran, zaś trzecia - tytułowy Kabuto trafia do siedemnastoletniego licealisty i piłkarza Kōheia Toby, który w obronie ludzkości wdał się w walkę z potworami Melzard. Trójka młodych wojowników musi przezwyciężyć niesnaski między sobą i wspólnie powstrzymać kataklizm. Melzard odnajduje 4 prehistoryczne monety z których powstają czterej źli wojownicy silniejsi od B-Fighterów- B-Crushery, jednak wychodzi potem na jaw, że Cosmo Academy posiada inne 4 monety, dzięki którym powstają czterej nowi B-Fighterzy pochodzący z zagranicy.

</doc>
<doc id="3472184" url="https://pl.wikipedia.org/wiki?curid=3472184" title="West Liberty (Wirginia Zachodnia)">
West Liberty (Wirginia Zachodnia)

West Liberty – miasto w Stanach Zjednoczonych, w stanie Wirginia Zachodnia, w hrabstwie Ohio.

</doc>
<doc id="3472188" url="https://pl.wikipedia.org/wiki?curid=3472188" title="West Liberty (Kentucky)">
West Liberty (Kentucky)

West Liberty – miasto w Stanach Zjednoczonych, w stanie Kentucky, siedziba administracyjna hrabstwa Morgan.

</doc>
<doc id="3472190" url="https://pl.wikipedia.org/wiki?curid=3472190" title="Siegfried Joksch">
Siegfried Joksch

Siegfried Joksch (ur. 4 lipca 1917 w Wiedniu, zm. 29 kwietnia 2006) – austriacki piłkarz grający na pozycji pomocnika. W swojej karierze rozegrał 22 mecze w reprezentacji Austrii.
Kariera klubowa.
Swoją karierę piłkarską Joksch rozpoczął w klubie Admira Wiedeń. W 1936 roku awansował do kadry pierwszego zespołu. W sezonie 1936/1937 zadebiutował w nim w pierwszej lidze austriackiej. W debiutanckim sezonie wraz z zespołem Admiry wywalczył tytuł mistrza Austrii.
Latem 1937 Joksch przeszedł do Austrii Wiedeń. Swój pierwszy sukces w barwach Austrii osiągnął w sezonie 1947/1948, gdy zdobył Puchar Austrii. W sezonie 1948/1949 zdobył z Austrią dublet – mistrzostwo oraz krajowy puchar. Z kolei w sezonie 1949/1950 wywalczył swoje trzecie mistrzostwo Austrii w karierze. W Austrii Wiedeń grał do 1952 roku. W końcowych latach swojej kariery grał w dwóch amatorskich klubach, SC Ortmann i FK Leopoldstadt.
Kariera reprezentacyjna.
W reprezentacji Austrii Joksch zadebiutował 6 grudnia 1945 roku w wygranym 4:1 towarzyskim meczu z Francją, rozegranym w Wiedniu. W 1948 roku wystąpił z kadrą Austrii na Igrzyskach Olimpijskich w Londynie. Od 1945 do 1950 roku rozegrał w kadrze narodowej 22 mecze.

</doc>
<doc id="3472196" url="https://pl.wikipedia.org/wiki?curid=3472196" title="Innowacje społeczne">
Innowacje społeczne

Innowacje społeczne - nowe działania społeczne, mające na celu polepszenie jakości życia osób, narodów, społeczności. Owa nowość może wynikać z wprowadzania unikalnych rozwiązań, ale także z faktu wdrożenia już znanego rozwiązania, występującego w nowym kontekście społecznym. Za innowację społeczną uznaje się także popularyzowanie i upowszechnianie zmian innowacyjnych. Innowacje społeczne obejmują te innowacje, które posiadają zarówno społeczne cele, jak i środki oraz obejmują nowe idee (produkty, usługi i modele), które zaspokajają potrzeby społeczne (skuteczniej niż ich alternatywy) oraz tworzą nowe relacje społeczne i związki oparte na współpracy. 
Zgodnie z definicją Narodowego Centrum Badań i Rozwoju innowacje społeczne to „rozwiązania, które równocześnie odpowiadają na zapotrzebowanie społeczne jak i powodują trwałą zmianę w danych grupach społecznych. Te rozwiązania mogą wiązać się z innowacyjnymi produktami, usługami bądź procesami, które umożliwiają odmienne rozwiązywanie typowych problemów społecznych”. Także wiele innych definicji ściśle wiąże innowacje społeczne z rozwiązywaniem problemów społecznych. Przy innowacjach społecznych kluczowe staje się więc rozpoznanie problemów społecznych i dedykowanie im programów, pozwalających na zmiany o trwałym charakterze.
Zwrot innowacje społeczne został spopularyzowany na początku XXI wieku w związku z wspieraniem rozwoju gospodarki społecznej i społecznej odpowiedzialności biznesu w krajach Unii Europejskiej. W Polsce tworzenie, testowanie i upowszechnianie innowacji społecznych było przedmiotem Inicjatywy Wspólnotowej EQUAL (finansowanej z budżetu UE na lata 2004-2006), Programu Operacyjnego Kapitał Ludzki (w latach 2007-2013), Programu Operacyjnego Wiedza Edukacja Rozwój (w latach 2014-2020) oraz Programu Operacyjnego Fundusz Inicjatyw Obywatelskich (w latach 2005-2020).
Wśród innowacji społecznych, potencjalnie możliwych do wdrożenia przez organizacje pozarządowe, za Adalbertem Eversem i Benjaminem Ewertem można wyróżnić : 
1. Innowacje w sferze usług polegające na ich zindywidualizowaniu, dopasowaniu do potrzeb konkretnych grup odbiorców, ukierunkowane na zwiększenie ich podmiotowości (innovations in services and how they address users). usług w odpowiedzi na wymagania formułowane w postępowaniach przetargowych na realizację zadań publicznych, uleganie presji osiągania szybkich, widocznych i mierzalnych rezultatów działania, ścisłe przestrzeganie wymagań biurokratycznych i budżetów projektowych oraz niepodejmowanie działań ryzykownych (jakimi są innowacje społeczne) 
2. Innowacje w sferze regulacji i praw dotyczących form pomocy ukierunkowane na ich uruchomienie ad hoc, w nagłych sytuacjach oraz innowacje w zakresie kontaktów socjalnych dotyczących praw i obowiązków osób wspieranych w rozwiązywaniu dotykających ich problemów społecznych (innovations in regulations and rights). 
3. Innowacje w sferze zarządzania rozwojem lokalnym wzmacniające kooperację różnych podmiotów, budujące ich koalicje, partnerstwa (innovation in governance).
4. Innowacje dotyczące metod pracy i sposobów jej finansowania polegające np. na łączeniu różnych zasobów wiedzy na rzecz rozwiązywania problemów społecznych (innovations in methods of working and financing). 5. Innowacje dotyczące całości funkcjonowania polityki społecznej ukierunkowane na osiągnięcie zaangażowania przedstawicieli wszystkich sektorów (zwłaszcza podmiotów lokalnych) w aktywność na ich rzecz (innovations that concern the whole of (local) welfare systems).
Obszary wiejskie
Potrzeba animowania rozwoju i planowania innowacji społecznych widoczna jest także na obszarach wiejskich utożsamianych z rolnictwem, środowiskiem naturalnym, folklorem, szczególnie w aspekcie zwiększania wielofunkcyjności gospodarki tych terenów m.in. wzmacniania ich konkurencyjności. Istotnym czynnikiem jest tutaj aktywność wiejskich organizacji pozarządowych w zakresie wdrażania innowacji społecznych.
Planowanie innowacji społecznych.
Proces wprowadzania innowacji społecznych w pewnym uproszczeniu obejmuje planowanie, rozwój produktu/innowacji społecznej, testowanie, wdrożenie innowacji, kontrolę i ocenę. W procesie planowania innowacji społecznych, można także wykorzystać procedury właściwe dla planowania programów stosowane w marketingu społecznym. Jednym z najważniejszych etapów całego procesu jest analiza wstępna, powalająca na definicję problemu społecznego, określenie szczegółów dotyczących wybranego obszaru problemu oraz związanych z nim zjawisk. Następnie określa się rynek docelowy, podejmuje się decyzje dotyczące produktu i innych instrumentów, określa partnerów, budżet i źródła finansowania oraz wybiera sposoby oceny efektów i kontroli realizacji programu innowacji społecznych.

</doc>
<doc id="3472198" url="https://pl.wikipedia.org/wiki?curid=3472198" title="South Carrollton">
South Carrollton

South Carrollton – miasto w Stanach Zjednoczonych, w stanie Kentucky, w hrabstwie Muhlenberg.

</doc>
<doc id="3472200" url="https://pl.wikipedia.org/wiki?curid=3472200" title="Neuss Am Kaiser">
Neuss Am Kaiser

Neuss Am Kaiser (niem: "Haltepunkt Neuss Am Kaiser") – przystanek kolejowy w Neuss, w regionie Nadrenia Północna-Westfalia, w Niemczech. Znajduje się on w dzielnicy Barbaraviertel na trasie S-Bahn Neuss - Düsseldorf. Oprócz Barbaraviertel obsługuje także Heerdt i Meerbusch-Süd. Jest obok głównego dworca drugim punktem przesiadki pomiędzy S-Bahn Ren-Ruhr i Stadtbahn Düsseldorf na obszarze Neuss.
Według klasyfikacji Deutsche Bahn dworzec posiada kategorię 4.
Położenie.
Przystanek znajduje się w km 2,67 trasy nr 2525 (Neuss Hauptbahnhof - Düsseldorf Hauptbahnhof - Wuppertal Hauptbahnhof - Schwelm - Linderhausen). Planowo obsługiwany jest wyłącznie przez pociągi S-Bahn Ren-Ruhr. Na północ od S-Bahn biegnie trasa nr 2550 (Aachen Hauptbahnhof - Mönchengladbach Hbf - Neuss Hauptbahnhof - Düsseldorf Hauptbahnhof - Wuppertal Hauptbahnhof - Kassel Hbf) służącej połączeniom regionalnym, dalekobieżnym i towarowym. Równolegle do torów biegnie Willy-Brandt-Ring (droga nr 137).
Peron wyspowy ma długość 146 metrów i 96 centymetrów wysokości. Drogę dojazdową do przystanku stanowi Düsseldorfer Straße (droga nr 380).
Historia.
Przystanek Neuss Am Kaiser został otwarty w dniu 29 maja 1988 r. wraz z budową trasy S-Bahn wschód-zachód, w celu wykorzystania Barbaraviertel. Linia Mönchengladbach – Düsseldorf została rozbudowana do czterech torów między Neuss Hbf i Düsseldorf Hbf. W trakcie budowy, przekazanie Düsseldorfer Straße została poszerzona z 15 do 36 metrów. Ulica biegnie bezpośrednio pod przystankiem i możliwa jest bezpośrednia przesiadka na linię tramwajową Düsseldorf – Neuss.

</doc>
<doc id="3472205" url="https://pl.wikipedia.org/wiki?curid=3472205" title="Powderly">
Powderly

Powderly – miasto w Stanach Zjednoczonych, w stanie Kentucky, w hrabstwie Muhlenberg.

</doc>
<doc id="3472208" url="https://pl.wikipedia.org/wiki?curid=3472208" title="Lajkovac (stacja kolejowa)">
Lajkovac (stacja kolejowa)

Lajkovac (serbski: "Железничка станица Лајковац") – stacja kolejowa w Lajkovacu, w Serbii Centralnej, w okręgu kolubarskim, w Serbii. Znajduje się na linii Belgrad – Bar.
Zatrzymują się tu wszystkie rodzaje pociągów pasażerskich, które działają na tej linii. Ma cztery główne tory i cztery ślepe. Znajdują się tu 3 perony oraz poczekalnia w budynku dworca. Wieża ciśnień przy stacji jest nadal dominującym obiektem w okolicy.
Stacja znajduje się w centralnej części miasta, równolegle do drogi Belgrad-Valjevo.

</doc>
<doc id="3472209" url="https://pl.wikipedia.org/wiki?curid=3472209" title="Drakesboro">
Drakesboro

Drakesboro – miasto w Stanach Zjednoczonych, w stanie Kentucky, w hrabstwie Muhlenberg.

</doc>
<doc id="3472213" url="https://pl.wikipedia.org/wiki?curid=3472213" title="Mersch (stacja kolejowa)">
Mersch (stacja kolejowa)

Mersch (luks: "Gare de Mersch") – stacja kolejowa w Mersch, w Luksemburgu. Została otwarta w 1862 roku przez Chemins de fer de l'Est, operatora Société royale grand-ducale des chemins de fer Guillaume-Luxembourg.
Obecnie jest stacją Société Nationale des Chemins de Fer Luxembourgeois (CFL), obsługiwaną przez pociągi InterCity (IC), Regional-Express (RE) i Regionalbahn (RB).

</doc>
<doc id="3472218" url="https://pl.wikipedia.org/wiki?curid=3472218" title="Karl Kowanz">
Karl Kowanz

Karl Kowanz (ur. 15 kwietnia 1926, zm. 30 listopada 1997) – piłkarz austriacki grający na pozycji obrońcy. W swojej karierze rozegrał 17 meczów w reprezentacji Austrii.
Kariera klubowa.
Swoją karierę piłkarską Kowanz rozpoczął w klubie Admira Wiedeń. W 1945 roku awansował do kadry pierwszego zespołu. W sezonie 1945/1946 zadebiutował w nim w pierwszej lidze austriackiej. W sezonie 1946/1947 stał się podstawowym zawodnikiem Admiry, w której grał do końca sezonu 1949/1950.
Latem 1950 Kowanz przeszedł do Austrii Wiedeń. Swój jedyny sukces w barwach Austrii osiągnął w sezonie 1952/1953, w którym to wywalczył tytuł mistrza Austrii. W 1958 roku odszedł do z Austrii do innego klubu z Wiednia, Wiener SC. W sezonie 1958/1959 zdobył z nim Puchar Austrii. W 1961 roku zakończył karierę piłkarską w wieku 35 lat.
Kariera reprezentacyjna.
W reprezentacji Austrii Kowanz zadebiutował 18 kwietnia 1948 roku w wygranym 3:1 towarzyskim meczu ze Szwajcarią, rozegranym w Wiedniu. W 1948 roku wystąpił z kadrą Austrii na Igrzyskach Olimpijskich w Londynie. Od 1948 do 1953 roku rozegrał w kadrze narodowej 17 meczów.

</doc>
<doc id="3472220" url="https://pl.wikipedia.org/wiki?curid=3472220" title="Remember December (piosenka Demi Lovato)">
Remember December (piosenka Demi Lovato)



</doc>
<doc id="3472224" url="https://pl.wikipedia.org/wiki?curid=3472224" title="Fordsville">
Fordsville

Fordsville – miasto w Stanach Zjednoczonych, w stanie Kentucky, w hrabstwie Ohio.

</doc>
<doc id="3472225" url="https://pl.wikipedia.org/wiki?curid=3472225" title="Stalker (prawo)">
Stalker (prawo)



</doc>
<doc id="3472229" url="https://pl.wikipedia.org/wiki?curid=3472229" title="Beaver Dam (Kentucky)">
Beaver Dam (Kentucky)

Beaver Dam – miasto w Stanach Zjednoczonych, w stanie Kentucky, w hrabstwie Ohio.

</doc>
<doc id="3472230" url="https://pl.wikipedia.org/wiki?curid=3472230" title="Theodor Brinek (1921–2000)">
Theodor Brinek (1921–2000)

Theodor Brinek (ur. 9 maja 1921 w Wiedniu, zm. 24 stycznia 2000) – austriacki piłkarz grający na pozycji pomocnika. W swojej karierze rozegrał 17 meczów i zdobył 2 bramki w reprezentacji Austrii. Jego ojciec, Theodor, także był piłkarzem i reprezentantem kraju.
Kariera klubowa.
Swoją karierę piłkarską Brinek rozpoczął w klubie SC Wacker Wiedeń. W 1939 roku awansował do kadry pierwszego zespołu. W sezonie 1939/1940 zadebiutował w nim w pierwszej lidze austriackiej. W sezonie 1946/1947 wywalczył z SC Wacker dublet - mistrzostwo oraz Puchar Austrii. W SC Wacker grał do końca sezonu 1952/1953.
W 1953 roku Brinek przeszedł do francuskiego klubu AS Monaco. W rozgrywkach francuskiej ekstraklasy grał przez dwa lata. Strzelił 11 goli w 51 meczach. W sezonie 1955/1956 był grającym trenerem w Servette FC. Z kolei w sezonie 1956/1957, ostatnim w swojej karierze piłkarskiej, grał w wiedeńskim Wiener SC.
Kariera reprezentacyjna.
W reprezentacji Austrii Brinek zadebiutował 10 listopada 1946 roku w przegranym 0:1 towarzyskim meczu ze Szwajcarią, rozegranym w Bernie. W 1948 roku był w kadrze Austrii na Igrzyskach Olimpijskich w Londynie. Od 1946 do 1953 roku rozegrał w kadrze narodowej 17 meczów, w których strzelił 2 gole.

</doc>
<doc id="3472232" url="https://pl.wikipedia.org/wiki?curid=3472232" title="Cyberstalker">
Cyberstalker



</doc>
<doc id="3472235" url="https://pl.wikipedia.org/wiki?curid=3472235" title="Mistrzostwa Afryki w Piłce Siatkowej Mężczyzn 2015">
Mistrzostwa Afryki w Piłce Siatkowej Mężczyzn 2015

XX Mistrzostwa Afryki w Piłce Siatkowej Mężczyzn odbyły się w Egipcie w mieście Kair między 22 a 30 lipca 2015 roku. W rozgrywkach wystartowało 9 reprezentacji narodowych.
Rozgrywki.
Faza grupowa.
Grupa A.
Tabela
Wyniki
Grupa B.
Tabela
Wyniki

</doc>
<doc id="3472237" url="https://pl.wikipedia.org/wiki?curid=3472237" title="Centertown (Tennessee)">
Centertown (Tennessee)

Centertown – miasto w Stanach Zjednoczonych, w stanie Tennessee, w hrabstwie Warren.

</doc>
<doc id="3472239" url="https://pl.wikipedia.org/wiki?curid=3472239" title="Graniczna Placówka Kontrolna Gronowo">
Graniczna Placówka Kontrolna Gronowo



</doc>
<doc id="3472240" url="https://pl.wikipedia.org/wiki?curid=3472240" title="Shaider">
Shaider



</doc>
<doc id="3472241" url="https://pl.wikipedia.org/wiki?curid=3472241" title="Sharivan">
Sharivan



</doc>
<doc id="3472242" url="https://pl.wikipedia.org/wiki?curid=3472242" title="Centertown (Missouri)">
Centertown (Missouri)

Centertown – wieś w Stanach Zjednoczonych, w stanie Missouri, w hrabstwie Cole.

</doc>
<doc id="3472246" url="https://pl.wikipedia.org/wiki?curid=3472246" title="Centertown (Kentucky)">
Centertown (Kentucky)

Centertown – miasto w Stanach Zjednoczonych, w stanie Kentucky, w hrabstwie Ohio.

</doc>
<doc id="3472248" url="https://pl.wikipedia.org/wiki?curid=3472248" title="Strażnica SG Lelkowo">
Strażnica SG Lelkowo

Strażnica SG Lelkowo – graniczna jednostka organizacyjna polskiej straży granicznej realizująca zadania bezpośrednio w ochronie granicy państwowej.
Formowanie i zmiany organizacyjne.
W 1993 roku Straż Graniczna przejęła obiekty po byłym Kółku Rolniczym w Lelkowie, które po częściowej modernizacji adaptowano na potrzeby siedziby nowej strażnicy SG w Lelkowie. Jednostka została włączona do systemu ochrony granicy państwowej W-MOSG z dniem 1.01.1994.
W wyniku realizacji kolejnego etapu zmian organizacyjnych w Straży Granicznej w 2002 roku, strażnica w Lelkowie uzyskała status strażnicy SG kategorii I.
Ochrona granicy.
Strażnica w Lelkowie przejęła od strażnicy SG Braniewo odcinek granicy o długości 13,5 km od znaku granicznego nr 2357 (wył.) do znaku granicznego nr 2381 oraz teren gminy Lelkowo i gminy Pieniężno włączonych w całości do strefy nadgranicznej. 

</doc>
<doc id="3472249" url="https://pl.wikipedia.org/wiki?curid=3472249" title="Nikon D1">
Nikon D1

Nikon D1 – pierwsza profesjonalna lustrzanka cyfrowa produkcji firmy Nikon. Zaprezentowana została 15 czerwca 1999.
Została wyposażona w 2,7 megapikselową matrycę światłoczułą, tryb do zdjęć seryjnych z prędkością do 4,5 klatek na sekundę i współpracowała z obiektywami z bagnetem F Nikona. Korpus aparatu był zbliżony do modelu F5, posiadał ten sam ogólny układ elementów sterujących, pozwalający użytkownikom lustrzanek analogowych Nikona szybko nabyć umiejętności obsługi aparatu w wersji cyfrowej. Prędkość autofokusu w serii D1 jest niezwykle wysoka, nawet w przypadku obiektywów bez własnego napędu.
Nikon i inne przedsiębiorstwa zajmowały się produkcją lustrzanek cyfrowych przez kilka lat przed premierą D1, jednak D1 (jako profesjonalna lustrzanka cyfrowa) wyeliminowała hegemonię aparatów Kodaka na rynku profesjonalnym.
W sposób niespotykany dla lustrzanek cyfrowych aparat D1 wykorzystuje przestrzeń kolorów NTSC zamiast powszechnych w użyciu przestrzeni sRGB czy Adobe RGB. Powstała w D1 barwa fotografii może być nieco niekonwencjonalna, aczkolwiek możliwości korekcji i/lub kompensacji problemu koloru są łatwo dostępne.
D1H i D1X.
D1 został zastąpiony przez modele D1H i D1X 5 lutego 2001. D1X oferował wyższą rozdzielczość, 3008 × 1960 – matryca o 5,3 milionach efektywnych pikseli oraz tryb zdjęć seryjnych o prędkości 3 klatek na sekundę do maksymalnie 21 wyzwoleń migawki w jednej serii. D1H został przystosowany do fotografii z dużą prędkością, wykorzystując nadal tą samą 2,7 megapikselową matrycę co D1, ale oferując szybkostrzelność na poziomie 5 kl./s przy maksymalnie 40 zdjęć w serii.
Zarówno D1H jak i D1X wykorzystują przestrzenie koloru sRGB/AdobeRGB, co stanowi zmianę względem modelu D1.

</doc>
<doc id="3472250" url="https://pl.wikipedia.org/wiki?curid=3472250" title="Krzysztofówka">
Krzysztofówka



</doc>
<doc id="3472251" url="https://pl.wikipedia.org/wiki?curid=3472251" title="Staw Fritza">
Staw Fritza

Staw Fritza – staw rybny na terenie Arboretum w Wojsławicach (gmina Niemcza). Nazwa upamiętnia Fritza von Oheimba, śląskiego botanika.
Staw założony w 1910, pierwotnie pełnił rolę ozdobną, jako fragment arboretum, będąc akwenem dla grzybieni białych. Jednocześnie miał znaczenie gospodarcze - hodowano tu karpie. Ma powierzchnię 320 m², a jego głębokość wynosi 1,8 metra. Zasilany jest przez wody opadowe i Wojsławicką Strugę.

</doc>
<doc id="3472252" url="https://pl.wikipedia.org/wiki?curid=3472252" title="Strażnica WOP Lelkowo">
Strażnica WOP Lelkowo



</doc>
<doc id="3472255" url="https://pl.wikipedia.org/wiki?curid=3472255" title="Neoidealizm">
Neoidealizm

Neoidealizm – pogląd na politykę międzynarodową podkreślający praktyczną wartość moralności, w szczególności zaś szacunku dla praw człowieka i niepodległości narodowej.
Idealizm zyskał ponownie na znaczeniu pod koniec XX wieku. Powstały w ten sposób neoidealizm odzwierciedla rozczarowanie amoralną polityką siły, charakterystyczną dla ery supermocarstw. Wczesnym przykładem takiej postawy była podjęta w latach 70. XX wieku przez prezydenta Cartera próba przywrócenia moralnego wymiaru polityce zagranicznej USA. Podkreślano, iż udzielanie gospodarczej i wojskowej pomocy poszczególnym państwom zależy od respektowania przez nie praw człowieka.

</doc>
<doc id="3472259" url="https://pl.wikipedia.org/wiki?curid=3472259" title="Kraina Łagodności (seria albumów)">
Kraina Łagodności (seria albumów)

Kraina Łagodności – seria albumów muzycznych powiązana z programem telewizyjnym "Kraina Łagodności".
Są to kompilacje utworów z gatunku poezji śpiewanej. Nagrania dokonane zostały w przeważającej części w profesjonalnych studiach. Zawiera utwory zarówno wykonawców znanych ze scen od wielu lat jak również tych debiutujących. Utrzymana jest w ciepłym klimacie a jakość nagrań jest wzorcowa. Występuje także w książce Barbary Kosmowskiej "Teren prywatny" wydanej w roku 2001.
W formie jednego albumu (pt. "Box Kraina Łagodności") zostały one wydane w 2010 roku z okazji 20-lecia Pomatonu.
Kraina Łagodności (Pomaton EMI 1996).
Redakcja albumu: Janusz Deblessem
Kraina Łagodności – spotkanie drugie (Pomaton EMI 1997).
Redakcja albumu: Magda Turowska
Kraina Łagodności – trzecia wyprawa (Pomaton EMI 1999).
Redakcja albumu: Tomasz Kopeć
Kraina Łagodności – czterolistna (Pomaton EMI 2000).
Redakcja albumu: Tomasz Kopeć

</doc>
<doc id="3472262" url="https://pl.wikipedia.org/wiki?curid=3472262" title="Nikon D1X">
Nikon D1X



</doc>
<doc id="3472264" url="https://pl.wikipedia.org/wiki?curid=3472264" title="Sibylle Tafel">
Sibylle Tafel

Sibylle Tafel (ur. 28 maja 1966 w Monachium) − niemiecka reżyserka i scenarzystka.

</doc>
<doc id="3472265" url="https://pl.wikipedia.org/wiki?curid=3472265" title="Nikon D1H">
Nikon D1H



</doc>
<doc id="3472271" url="https://pl.wikipedia.org/wiki?curid=3472271" title="Serhij Rudenko">
Serhij Rudenko

Serhij Wołodymyrowycz Rudenko, ukr. Сергій Володимирович Руденко, ros. Сергей Владимирович Руденко, "Siergiej Władimirowicz Rudienko" (ur. 8 grudnia 1958 w Winnicy) – ukraiński piłkarz, grający na pozycji obrońcy, trener piłkarski.
Kariera piłkarska.
W 1976 rozpoczął karierę piłkarską w Łokomotywie Winnica. Potem został powołany do służby wojskowej. Po zwolnieniu z wojska w 1979 powrócił do winnickigo zespołu, który zmienił nazwę na Nywa Winnica. W 1985 bronił barw Atłantyki Sewastopol, ale w następnym sezonie ponownie wrócił do Nywy. Latem 1992 przeszedł do Chimika Żytomierz, w którym zakończył karierę piłkarza po zakończeniu sezonu 1992/93.
Kariera trenerska.
Karierę szkoleniowca rozpoczął po zakończeniu kariery piłkarza. Od 2010 trenował amatorski zespół FK Winnica. W 2013 startował w mistrzostwach Ukrainy wśród amatorów.

</doc>
<doc id="3472273" url="https://pl.wikipedia.org/wiki?curid=3472273" title="Szary Łoś Ogólnopolskiej Turystycznej Giełdy Piosenki Studenckiej w Szklarskiej Porębie">
Szary Łoś Ogólnopolskiej Turystycznej Giełdy Piosenki Studenckiej w Szklarskiej Porębie



</doc>
<doc id="3472279" url="https://pl.wikipedia.org/wiki?curid=3472279" title="Karl Wilhelm Heinrich von Driesen">
Karl Wilhelm Heinrich von Driesen

Karl Wilhelm Heinrich von der Oest genannt Driesen , (ur. 13 maja 1746 w Wesel w Nadrenii, zm. 13 lub 17 lutego 1827 w ujeździe mitawskim w guberni kurlandzkiej) – wojskowy Królestwa Prus, Księstwa Kurlandii i Semigalii oraz Imperium Rosyjskiego, gubernator kurlandzki w latach 1798–1800.
Życiorys.
Karl Wilhelm Heinrich von Driesen urodził się 13 maja 1746 roku w Wesel w Nadrenii. Karierę wojskową rozpoczął w Królestwie Prus, gdzie osiągnął stopień kapitana. W 1781 przeszedł na służbę do księcia Piotra Birona. Pełnił funkcję komendanta jego gwardii i osiągnął stopień majora. W związku z włączeniem w 1795 roku Księstwa Kurlandii i Semigalii w skład Imperium Rosyjskiego przeszedł do armii rosyjskiej. Jego lojalność została doceniona poprzez nadanie mu w tym roku Orderu Świętego Włodzimierza IV klasy. 
W ciągu następnych pięciu lat von Driesen bardzo szybko zdobywał kolejne awanse wojskowe, co było związane z przyjęciem go przez cesarza Pawła I jako przybocznego adiutanta. Otrzymywał kolejno promocje na pułkownika (VI stopień w wojskowej tabeli rang) 9 stycznia 1797 roku, generała-majora (IV stopień) 18 marca 1798 roku i generała-lejtnanta (III stopień) w 1800 roku. Przyczynę tych awansów opisano w 1875 w miesięczniku "Russkij Archiw", według którego Driesen reprezentować miał wojska kurlandzkie na paradzie na Carskiej Łące. Paweł I miał zwrócić na niego uwagę ze względu na znacznie odbiegający od rosyjskich standardów mundur wojskowego. Imperator rozpoczął rozmowę, podczas której Driesen zrobił na nim bardzo dobre wrażenie. Gdy Driesen otrzymał kolejne awanse, wyraził on wobec cesarza zaniepokojenie, iż nie jest dostatecznie majętny, aby prowadzić odpowiadający stopniowi poziom życia. Argumentacja barona znalazła zrozumienie u Pawła I, który przekazał faworytowi majątek Eckhof w guberni kurlandzkiej. Na miejscu okazało się jednak, iż do dóbr państwowych należą w guberni dwa majątki o tej nazwie i nie wiadomo było, który z nich został przekazany. Karl von Driesen napisał więc do cesarza list, w którym poprosił o możliwość zmiany nazw otrzymanych dóbr z Groß-Eckhof na Pauls-Gnade () i z Klein-Eckhof na Sorgenfrei (). Zgoda cesarza spowodowała przejęcie przez Driesena obu majątków. 
Karl von Driesen przez dwa lata, od 9 listopada 1798 do 20 października 1800 roku, sprawował urząd gubernatora kurlandzkiego. Jako urzędnik otrzymał w 1800 roku cywilną rangę tajnego radcy (III klasa). Jego urzędowanie miało charakteryzować się brakiem „subtelności, wspaniałomyślności i bezinteresowności”. Jego dymisja była nagła, zaś stanowisko gubernatora zajął po nim dotychczasowy wicegubernator Nikołaj Arsienjew. Jeszcze przed dymisją został uhonorowany Orderem Świętej Anny pierwszej klasy.
Karl Wilhelm Heinrich von Driesen został oficjalnie zaliczony do rycerstwa kurlandzkiego 5 marca 1801 roku. Umarł w swoim majątku w ujeździe mitawskim 13 lutego 1827 roku lub w Mitawie 17 lutego 1827 roku.
Rodzina.
Żoną Karla von Driesena była młodsza od niego o 14 lat gdańszczanka Henriette Albertne z domu Boelendorff. Miał czterech synów.

</doc>
<doc id="3472281" url="https://pl.wikipedia.org/wiki?curid=3472281" title="Koptologia">
Koptologia

Koptologia – nauka o języku, kulturze i historii Koptów. Wyodrębniła się z egiptologii. Zajmuje się Egiptem chrześcijańskim. Autorem nazwy koptologia był egipski historyk Aziz Suryal Atiya (1898–1988). Jedno z pism poświęconych tej nauce jest wydawane w Warszawie – Nubica. Internationales Jahrbuch für Koptische, Meroitisch-Nubische. Äthiopische Studien. Inne ważne pisma to: „Bulletin de l'Archeologie Copte”, „Journal of Coptic Studies”, „Enchoria”, „Le Monde Copte”.. 

</doc>
<doc id="3472283" url="https://pl.wikipedia.org/wiki?curid=3472283" title="Dmitrij Wybornow">
Dmitrij Wybornow

Dmitrij Borisowicz Wybornow (ros. Дмитрий Борисович Выборнов; ur. 23 lutego 1970) − rosyjski bokser, brązowy medalista mistrzostw Europy w roku 1996, reprezentant Rosji na Letnich Igrzyskach Olimpijskich 1996 w Atlancie.
Reprezentacja ZSRR.
W lutym 1990 reprezentował ZSRR w kategorii średniej, uczestnicząc w Pucharze Świata 1990 w Hawanie. Rosjanin odpadł w 1/8 finału, przegrywając wyraźnie na punkty (0:5) z Kubańczykiem Orestesem Solano. W czerwcu 1990 zwyciężył w Pucharze Kanady 1990, wygrywając w finale kategorii średniej z Kubańczykiem Jorge Robertem. W 1991 zdobył brązowy medal w kategorii średniej na Mistrzostwach ZSRR, które odbywały się w Kazaniu.
Reprezentacja Rosji.
W maju 1993 reprezentował Rosję na mistrzostwach świata w Tampere. W 1/16 finału mistrzostw świata pokonał na punkty (8:5) reprezentanta Węgier Zoltána Béresa, brązowego medalistę olimpijskiego z Barcelony w roku 1992. W 1/8 finału przegrał na punkty (7:17) z Kubańczykiem Ramónem Garbeyem, odpadając z rywalizacji. W marcu 1995 został wicemistrzem Rosji w kategorii półciężkiej. W finale przegrał z Jewgienijem Makarienką.
Na przełomie marca a kwietnia 1996 był uczestnikiem mistrzostw Europy w Vejle. Rywalizację w kategorii półciężkiej rozpoczął od zwycięstwa w 1/16 finału nad Belgiem Rudim Lupo. W 1/8 finału pokonał reprezentanta Szwecji Ismaela Koné, wygrywając wyraźnie na punkty (7:0), a w ćwierćfinale reprezentanta Danii Briana Lentza, wygrywając na punkty (7:2). W półfinale Rosjanin przegrał na punkty (5:8) z Włochem Pietro Aurino, zdobywając ostatecznie brązowy medal. Brązowy medal zapewnił mu udział na Letnich Igrzyskach Olimpijskich w Atlancie.
Na Letnie Igrzyska Olimpijskie 1996 w Atlancie rywalizował w kategorii półciężkiej. Wybornow odpadł już w pierwszej rundzie, przegrywając z reprezentantem Stanów Zjednoczonych Antonio Tarverem. W klasyfikacji końcowej kategorii półciężkiej zajął 17 miejsce.

</doc>
<doc id="3472285" url="https://pl.wikipedia.org/wiki?curid=3472285" title="P Money">
P Money

P Money, właściwie Paris Moore-Williams (ur. 8 kwietnia 1989 w Londynie) – brytyjski MC i wykonawca muzyki grime oraz raper. Jest założycielem i członkiem grupy OGz. W swojej muzyce często łączy grime z dubstep'em, przyjaźni się z pionierami tej muzyki - Bengą i Skream'em.
Jako jeden z czołowych reprezentantów brytyjskiej sceny grime, P Money w swojej karierze współpracował z wieloma innymi MC, a także z artystami spoza tego gatunku, m.in. z Bengą, Example, Flux Pavilion a także z Ed Sheeran'em, z którym nagrał utwór "Family" oraz remix utworu "Lego House".
Najbardziej znane wydane utwory z gatunku grime to m.in. Slang Like This, What Did He Say, Gimme 2 Minutes, Originators, a z gatunku dubstep: Dubsteppin', I Can't Stop, High Speed, Sweet Shop czy Shutting Down.
P Money oprócz typowych mixtape'ów wydał 3 LP, wydane w wytwórni muzycznej i mające strukturę albumu, ale on sam nazywa je mixtape'ami.
Za mixtape "Money Over Everyone" P Money otrzymał w 2010 roku dwie nagrody OMA: za „Najlepszy Mixtape Grime” oraz za „Najlepszy Mixtape roku 2009”.

</doc>
<doc id="3472297" url="https://pl.wikipedia.org/wiki?curid=3472297" title="Nikon D100">
Nikon D100

Nikon D100 – 6-megapikselowa lustrzanka cyfrowa produkcji Nikon Corporation, zaprojektowana dla profesjonalistów i zaawansowanych hobbystów.
Aparat został zaprezentowany 21 lutego 2002 na PMA Annual Convention and Trade Show jako bezpośredni konkurent modelu Canon EOS D60. Przy cenie 1999 USD za korpus w Stanach Zjednoczonych, była to druga 6-megapikselowa lustrzanka cyfrowa poniżej bariery cenowej 2000 dolarów, po EOS D60.
Mimo że nazwa D100 sugerowała, że była to wersja cyfrowa modelu F100, styl aparatu przypomina bardziej model F80 (znany także jako Nikon N80 w USA), który jest zdecydowanie bardziej zorientowany do amatorów niż profesjonalny F100. Cena apratu z czasem zmalała do 1699 USD w maju 2003, i do 1499 USD w grudniu 2003. Wiosną 2004 Nikon zaprezentował model D70, oferujący podobne funkcje jak D100, lecz przy niższej cenie 999 dolarów. Jednakże Nikon kontynuował produkcję D100 do roku 2005 kiedy to zaprezentowano bardziej zaawansowany i skierowany do profesjonalistów model Nikon D200.
Aparat D100 wyposażony jest w bagnet F. Fotografie zapisywać można w formatach JPEG, RAW lub TIFF na kartach CompactFlash (typ I lub typ II) lub na Hitachi Microdrive.

</doc>
<doc id="3472298" url="https://pl.wikipedia.org/wiki?curid=3472298" title="Eduard Zacharow">
Eduard Zacharow

Eduard Fiodorowicz Zacharow (ros. Эдуард Фёдорович Захаров; ur. 10 stycznia 1975 w Uchcie, zm. 13 maja 1997 tamże) − rosyjski bokser, złoty medalista Mistrzostw Europy Juniorów 1993 w kategorii piórkowej, reprezentant Rosji na Letnich Igrzyskach Olimpijskich 1996 w Atlancie.
Kariera.
W październiku 1993 został mistrzem Europy juniorów w kategorii piórkowej pokonując kolejno reprezentanta Cypru Harisa Ioannidisa (przez k.o), Walijczyka Jasona Cooka (10:3), reprezentanta Mołdawii Vladimira Kvasiuka, Węgra Tamása Oláha (7:4). W walce finałowej pokonał Ołeksija Kopyrewa. 
W czerwcu 1995 zwyciężył w turnieju Multi Nations 1995, który rozgrywany był w Liverpoolu. W finale pokonał Taja Sayana Singkorna. Rok później, w maju ponownie odniósł zwycięstwo w tym turnieju, wygrywając w kategorii lekkopółśredniej.
Na przełomie marca a kwietnia 1996 rywalizował na Mistrzostwach Europy 1996 w Vejle docierając do ćwierćfinału przegrywając w nim przed czasem w drugiej rundzie z Białorusinem Siarhiejem Bykouskim.
W sierpniu 1996 wystąpił na Letnich Igrzyskach Olimpijskich 1996 w Atlancie, w kategorii lekkopółśredniej. Stoczył dwie zwycięskie walki z Japończykiem Nitamim Fumitaką (21:6) oraz z Kanadyjczykiem Phila Boudreault (11:9). W ćwierćfinale przegrał na punkty z Kubańczykiem Héctorem Vinentem (7:15). W klasyfikacji końcowej zajął 5. miejsce w kategorii lekkopółśredniej.

</doc>
<doc id="3472299" url="https://pl.wikipedia.org/wiki?curid=3472299" title="Aziz Suryal Atiya">
Aziz Suryal Atiya

Aziz Suryal Atiya (ur. 5 czerwca 1898, zm. 24 września 1988) – egipski historyk, twórca koptologii. 

</doc>
<doc id="3472308" url="https://pl.wikipedia.org/wiki?curid=3472308" title="Fryderyk III sycylijski">
Fryderyk III sycylijski



</doc>
<doc id="3472309" url="https://pl.wikipedia.org/wiki?curid=3472309" title="Unia Ewangelikalna w Rzeczypospolitej Polskiej">
Unia Ewangelikalna w Rzeczypospolitej Polskiej

Unia Ewangelikalna w Rzeczypospolitej Polskiej – zarejestrowany w Polsce od 2004 związek wyznaniowy o charakterze ewangelikalnym z siedzibą we Wrocławiu.
Cele i organizacja.
Za cel swojej działalności związek wyznaniowy przyjął „wszechstronne wspieranie środowisk ewangelikalnych w Rzeczypospolitej Polskiej w głoszeniu Słowa Bożego, sprawowaniu kultu religijnego i działalności misyjno-ewangelizacyjnej”.
Unia jest częścią międzynarodowej organizacji pod nazwą „Biblical Theological Seminary of Poland” (BST) z siedzibą w Little Rock w stanie Arkansas w USA.
Organami Unii jako całości są Zarząd Unii i Rada Unii. Zarząd i Rada obsadzane są przez BST. Głównym funkcjonariuszem Zarządu jest Sekretarz Zarządu Unii. Pierwszym chronologicznie Sekretarzem był Zygmunt Karel. W 2015 stanowisko to zajmował Wojciech Szczerba. W skład Rady wchodzi m.in. rektor Ewangelikalnej Wyższej Szkoły Teologicznej we Wrocławiu, która jest podmiotem utworzonym przez Unię.
Terenowymi jednostkami Unii są Placówki Misyjne.
Duchownymi Unii są pastorzy i misjonarze.
Wyznanie wiary.
Unia posiada wyznanie wiary w brzmieniu następującym:

</doc>
<doc id="3472310" url="https://pl.wikipedia.org/wiki?curid=3472310" title="Wałujki">
Wałujki

Wałujki (ros. Валуйки) – miasto w Rosji, w obwodzie biełgorodzkim, nad rzeką Wałuj, niedaleko jej ujścia do Oskołu, siedziba administracyjna rejonu wałujskiego. W 2021 roku liczyło 33 032 mieszkańców. Ośrodek przemysłu metalurgicznego, spożywczego, energetycznego, skórzany, meblarskiego i materiałów budowlanych. W mieście działa muzeum sztuki i muzeum krajoznawcze.
Historia.
Założone w 1593 roku jako miasto-twierdza u ujścia Wałuju do Oskołu dla obrony południowej granicy. W 1613 roku u zbiegu rzek wzniesiony został monastyr Zaśnięcia Matki Bożej, którego fundatorem był car Michał Fiodorowicz. Miasto było celem częstych ataków Tatarów krymskich. W 1708 roku miejscowość została poważnie zniszczona przez oddziały powstańcze Kondratija Buławina. W 1797 roku Wałujki zostały podniesione do rangi miasta powiatowego guberni woroneskiej. W 1928 roku weszło w skład obwodu centralno-czarnoziemnego, w 1934 roku – obwodu kurskiego, a od 1954 roku należy do obwodu biełgorodzkiego. Od 6 lipca 1942 roku do 19 stycznia 1943 roku było okupowane przez wojska niemieckie.
Nazwa miasta pochodzi od nazwy rzeki Wałuj, notowanej po raz pierwszy w 1491 roku w formie Wołuj (od XVII wieku w formie Wałuj). Hydronim "Wołuj" został najprawdopodobniej utworzony od staroruskiego przymiotnika "wołui", czyli "woli", "byczy". Rozpowszechniona, acz uznawana za mało wiarygodną, jest również teoria zakładająca pochodzenie od słowa "wałuj", które w dialekcie kursko-orłowskim oznacza osobę niemrawą, powolną, gapowatą. 

</doc>
<doc id="3472314" url="https://pl.wikipedia.org/wiki?curid=3472314" title="Maria Sycylijska">
Maria Sycylijska

Marcia (I) Sycylijska (ur. 2 lipca 1363 w Katanii lub Paterno, zm. 25 marca 1401 w Lentini) – królowa Sycylii od 1377 aż do śmierci w 1401 (od 1389 razem z mężem Marcinem I Młodszym na mocy iure uxoris) oraz księżna Aten i Neopatrii od 1377 do 1388 (od 1381 do 1387 de facto z Piotrem IV Aragońskim), tytularna królowa Jerozolimy.
Maria Sycylijska urodziła się jako jedyne dziecko króla sycylijskiego z dynastii barcelońskiej Fryderyka III Prostego oraz Konstancji z Aragonii, córki króla Piotra IV Aragońskiego oraz Marii z Nawarry, córki króla Filipa III z Évreux. Zaledwie 10 dni po jej narodzinach zmarła jej matka. Gdy w 1377 roku zmarł Fryderyk III, główna gałąź władająca Aragonią zaczęła się domagać przejęcia tronu. Faktyczną władzy nie sprawowała nieletnia wówczas Maria, ale czterej najważniejsi lokalni baronowie (tzw. rada wikariuszy). Część elit twierdziła, że jej sukcesja będzie nielegalna, ponieważ zabronił jej dziadek Marii Fryderyk II.
Początkowo według planów aragońskich na tronie miał być obsadzony następca tronu Marcin Ludzki, mianowany w 1378 wicekrólem Sycylii. W 1379 roku porwał ją hrabia Wilhelm Rajmund z Montcada na polecenie Piotra IV, aby powstrzymać ją przed planowanym małżeństwem z władcą Mediolanu Gianem Galeazzo Viscontim (odpędził także jego statki). Marię w związku z tym uwięziono na dwa lata w Licata, a także w 1381 pozbawiono władzy nad księstwem Aten i Neopatrii na rzecz Piotra IV (choć te zostały utracone na rzecz florenckiego rodu Acciaiuoli odpowiednio w 1389 i 1392). W 1382 aragońska flota przetransportowała ją na Sardynię, a dwa lata później do Aragonii. Ostatecznie została ona przeznaczona Marcinowi Młodszemu (synowi Marcina Ludzkiego i wnukowi Piotra IV), który poślubił ją w 1389 roku.
Dopiero w 1392 później Marcin i Maria udali się na Sycylię, żeby przejąć władzę i pokonać niechętnych im baronów. Ostatecznie dopiero w 1394 pokonali koalicję wrogich im baronów, Andegawenów, Republiki Genui i Republiki Pizy. Małżonkowie panowali razem na mocy iure uxoris aż do śmierci Marii w 1401 roku, choć Marcin został koronowany dopiero 13 kwietnia 1398 roku. W 1400 roku na króla został koronowany ich jedyny syn, sześcioletni Piotr, który jednak zmarł w tym samym roku. Jego syn z drugiego małżeństwa z Blanką I z Nawarry także nie przeżył ojca. Fryderyk III mianował w przypadku bezdzietnej śmierci Marii swego nieślubnego syna Wilhelma, jednak ten zakończył życie w 1380. Jego jedyna córka Joanna nie zgłaszała jednak pretensji do tronu. W 1409 roku Marcin Młodszy niespodziewanie zmarł, a tron przejął Marcin (II) Ludzki. Zaczął starania o nadanie tronu nieślubnemu synowi Marcina Młodszego Fryderyka, hrabiego Luny. Po śmierci Marcina Ludzkiego w 1410 rozpoczęła się walka o władzę nad Aragonią i Sycylią. Zwycięsko wyszedł z niej jego teść Ferdynand I Sprawiedliwy z dynastii Trastamara - tym samym dynastia barcelońska utraciła panowanie nad Sycylią, które sprawowała od 1285.
Małżeństwo i potomstwo.
24 czerwca 1389 wyszła "per procura" za Marcina I Młodszego, swego bliskiego kuzyna i syna następcy tronu aragońskiego Marcina I Ludzkiego. Faktycznie małżeństwo osobiście zawarli w 1392. Z małżeństwa doczekali się jednego syna:

</doc>
<doc id="3472315" url="https://pl.wikipedia.org/wiki?curid=3472315" title="GPS mózgu">
GPS mózgu

„GPS mózgu” (ang. "„positioning system in the brain”, „inner GPS”") – neurobiologiczny system orientacji przestrzennej, tworzony przez neurony OUN w czasie eksploracji otoczenia za pomocą zmysłów, w którego skład wchodzą:
Za wyjaśnienie budowy i działania neuronowego systemu lokalizacji przestrzennej Nagrodę Nobla w dziedzinie fizjologii lub medycyny otrzymali w roku 2014 John O’Keefe, May-Britt Moser i Edvard Moser.
Elementy historii.
Problem orientacji w terenie interesował już starożytnych filozofów-epistemologów. W XVII i XVIII wieku uważano, że głównym źródłem informacji o naszym położeniu w trójwymiarowej przestrzeni jest wzrok – zapamiętywane są obrazy widzianych miejsc, co umożliwia nawigację. Nie wyjaśniało to przypadków dobrej orientacji w przestrzeni osób niewidomych od urodzenia (sugerowano przejmowanie funkcji wzroku przez inne zmysły). 
Immanuel Kant (koniec XVIII wieku) sprzeciwiał się poglądom empirystów (m.in. John Locke, George Berkeley, David Hume), twierdząc, że decyzje o kierunkach poruszania się są podejmowane nie tylko na podstawie aktualnie odbieranych bodźców zmysłowych. Przypuszczał, że istotną rolę odgrywa również specjalny wewnętrzny system obrazowania, który działa niezależnie od warunków chwili bieżącej (czas i przestrzeń nie są zależne od wrażeń). 
Od lat 30. XX wieku problemami orientacji w przestrzeni intensywnie zajmowali się liczni badacze behawioryzmu – psycholodzy i zoopsycholodzy, zainteresowani m.in. uczeniem się pokonywania labiryntów. Znaczny wkład wniósł Edward Tolman, który w roku 1948 ogłosił m.in. pracę "Cognitive maps in rats and men". Dowodził, że w mózgu zwierząt i ludzi, którzy poznają nowy teren, powstaje jego kognitywna mapa („mózgowy plan”) (zob. też mapa wyobrażeniowa). 
Próby doświadczalnej weryfikacji tej hipotezy metodami neurobiologicznymi podjęto dopiero w latach 60. XX w., po opracowaniu metod pomiarów aktywności pojedynczych neuronów (zob. m.in. potencjał czynnościowy, olbrzymi akson kałamarnicy, Alan Lloyd Hodgkin, Andrew Fielding Huxley).
Współczesna koncepcja mechanizmu lokalizacji przestrzennej.
Laureatami nagrody za odkrycie neuronowego systemu pozycjonowania w mózgu zostali:
oraz jego uczniowie, zajmujący się zjawiskami w korze śródwęchowej gryzoni, potem nietoperzy i niektórych małp naczelnych, małżeństwo (udziały po 1/4):
John O’Keefe dokonał swojego przełomowego odkrycia obserwując zmiany aktywności neuronów hipokampa zwierząt doświadczalnych poruszających się w zamkniętej przestrzeni (elektrody wszczepiano do wnętrza neuronu). Stwierdził, że gdy zwierzę znajduje się w określonym punkcie przestrzeni, ulega pobudzeniu ten sam neuron („komórka miejsca”). May-Britt i Edvard Moserowie odkryli, że w korze śródwęchowej znajdują się komórki pobudzane również wtedy, gdy zwierzę znajduje się w określonym punkcie swojej przestrzeni, ale w szczególny sposób – tworzą heksagonalną sieć (nazwano je „komórkami sieci”). Ta sieć komórek stanowi wewnętrzny „system kartograficzny”, umożliwiający określanie i zapamiętanie wzajemnego położenia komórek miejsca.
Polski badacz mózgu człowieka, Jerzy Vetulani (psychofarmakolog, neurobiolog, biochemik) uważa, że odkrycie neuronowego mechanizmu orientacji przestrzennej – „naszego wewnętrznego GPS” – było zasługą co najmniej czterech osób (Komitet Noblowski nie może przyznawać nagrody za odkrycia dokonane przez więcej niż trzy osoby). Zdaniem Vetulaniego czwartym współautorem odkrycia był Amerykanin Jeffrey S. Taube, prowadzący od lat 80. XX w. intensywne badania „komórek kierunku głowy”, związanych z błędnikiem (odkrytych w hipokampie w roku 1984 przez Jamesa Rancka), m.in. autor książki "Head Direction Cells and the Neural Mechanisms of Spatial Orientation". „Komórki kierunku głowy” stają się aktywne np. wówczas, gdy wchodząc do pomieszczenia kierujemy głowę w stronę kilku wybranych przedmiotów – utrwalonych punktów orientacyjnych, umożliwiających w przyszłości poruszanie się w tym pomieszczeniu bez udziału wzroku, np. w ciemności (przemeblowanie pomieszczenia zakłóca działanie wewnętrznego GPS).
Mentalny system kartograficzny, powstający w hipokampie zwierząt i ludzi, ma ograniczone wymiary. Opisuje przestrzeń, w której porusza się zwierzę doświadczalne między ścianami klatki lub w labiryncie, ścianami poznawanego przez człowieka pokoju lub na większej przestrzeni, takiej jak objęty wzrokiem obszar otwartego terenu (do widocznego horyzontu). Informacja o położeniu granic kognitywnej mapy jest również rejestrowana w hipokampie (pełniące tę funkcję neurony nazwano „komórkami ściany”). Przypuszcza się, że z takich map korzystają np. wędrowne ptaki lub łososie, płynące na tarło z morza do rzek; w nawigacji poza wzrokiem bywają wykorzystywane komórki geomagnetyczne (również węch, zob. nawigacja zapachowa). Nieustanne tworzenie nowych map jest możliwe m.in. dzięki temu, że w czasie poznawania nowych szlaków pamięciowych hipokamp rozbudowuje się – zwiększa się liczba połączeń nerwowych i liczba neuronów (wyróżnia to tę strukturę spośród innych struktur anatomicznych człowieka). 
Hipokamp zwiększa się wskutek intensywnych ćwiczeń, np. długotrwałej koncentracji na zapamiętywaniu tras w labiryncie ulic wielkiego miasta. Potwierdziły to badania wykonane – z udziałem Richarda Frąckowiaka – wśród londyńskich taksówkarzy. Stwierdzono, że ich hipokampy są większe niż przeciętnych mieszkańców miasta, a nawet kierowców autobusów, którym nie jest potrzebne nieustanne tworzenie nowych map kognitywnych. Różnica jest tym większa, im dłużej badany człowiek pracuje jako kierowca taksówki
Odkrycie zasad działania systemu „GPS mózgu” znalazło już zastosowanie w konstrukcji nowych neurorobotów. Przypuszcza się, że może okazać się przełomowe w poszukiwaniach metod leczenia choroby Alzheimera.

</doc>
<doc id="3472322" url="https://pl.wikipedia.org/wiki?curid=3472322" title="Mike Tyson Mysteries">
Mike Tyson Mysteries

Mike Tyson Mysteries (od 2014) – amerykański serial animowany zrealizowany przez wytwórnię Warner Bros. Animation i Williams Street. Styl graficzny serialu został zainspirowany klasycznymi produkcjami wytwórni Hanna-Barbera takich jak: "Scooby Doo, gdzie jesteś?", "The Funky Phantom", "Jonny Quest" czy "Mister T".
Premiera serialu odbyła się w Stanach Zjednoczonych 27 października 2014 na amerykańskim kanale Adult Swim.
Dnia 10 grudnia 2014 zostało ogłoszone, że serial "Mike Tyson Mysteries" dostał zamówienie na drugi sezon.
Opis fabuły.
Serial opisuje perypetie amerykańskiego boksera Mike'a Tysona, który wraz ze swoją osiemnastoletnią adoptowaną koreańską córką Yung Hee, duchem człowieka żyjącego w XIX wieku oraz antropomorficznym gołębiem podróżuje po świecie niebieskim vanem, a także rozwiązują zagadki i niosą pomoc ludziom. Razem codziennie przeżywają niesamowite przygody.
Odbiór.
Serial otrzymał przeważne pozytywne recenzje od krytyków. Serwis Rotten Tomatoes przyznał serialowi ocenę 82%, natomiast Metacritic otrzymał za serial 75 na 100 punktów.

</doc>
<doc id="3472328" url="https://pl.wikipedia.org/wiki?curid=3472328" title="Graniczna Placówka Kontrolna Bartoszyce">
Graniczna Placówka Kontrolna Bartoszyce



</doc>
<doc id="3472329" url="https://pl.wikipedia.org/wiki?curid=3472329" title="Ludwig Durek">
Ludwig Durek

Ludwig Durek (ur. 27 stycznia 1921 w Wiedniu, zm. 14 kwietnia 2000) – piłkarz austriacki grający na pozycji napastnika. W swojej karierze rozegrał 6 meczów i zdobył 2 bramki w reprezentacji Niemiec oraz rozegrał 2 mecze w reprezentacji Austrii.
Kariera klubowa.
Swoją karierę piłkarską Durek rozpoczął w klubie FC Wien. W 1937 roku awansował do kadry pierwszego zespołu. W sezonie 1937/1938 zadebiutował w nim w austriackiej lidze. W sezonie 1941/1942 wywalczył z FC Wien wicemistrzostwo Austrii. W zespole FC Wien grał do końca sezonu 1945/1946.
W 1946 roku Durek przeszedł z FC Wien do Sturmu Graz, grającego w drugiej lidze austriackiej. W sezonie 1948/1949 awansował ze Sturmem do pierwszej ligi, a w sezonie 1953/1954 spadł z nim do drugiej. W 1955 roku wrócił ze Sturmem do ekstraklasy Austrii. W 1956 roku zakończył karierę piłkarską.
Kariera reprezentacyjna.
W reprezentacji Niemiec Durek zadebiutował 15 września 1940 roku w wygranym 1:0 towarzyskim meczu ze Słowacją, rozegranym w Bratysławie. Od 1940 do 1942 roku rozegrał w kadrze Niemiec 6 meczów.
W 1945 roku Durek zaczął grać w reprezentacji Austrii. Zadebiutował w niej 19 sierpnia 1945 w przegranym 0:2 towarzyskim meczu z Węgrami, rozegranym w Budapeszcie. W kadrze Austrii rozegrał 2 mecze, oba w 1945 roku. W 1948 roku był w kadrze Austrii na Igrzyskach Olimpijskich w Londynie.
Kariera trenerska.
Po zakończeniu kariery Durek był trenerem. Dwukrotnie prowadził Sturm Graz, a także WSV Donawitz i Klagenfurter AC.

</doc>
<doc id="3472343" url="https://pl.wikipedia.org/wiki?curid=3472343" title="Igor Kszynin">
Igor Kszynin

Igor Iwanowicz Kszynin (ros. Игорь Иванович Кшинин; ur. 13 lipca 1972) − rosyjski bokser, złoty medalista mistrzostw Europy w roku 1993, reprezentant Rosji na Letnich Igrzyskach Olimpijskich 1996 w Atlancie. Dwukrotnie reprezentował Rosję na mistrzostwach świata w roku 1995 i 1997, wicemistrz Rosji w kategorii ciężkiej z roku 1999.
Kariera.
We wrześniu 1993 zdobył złoty medal na Mistrzostwach Europy 1993 w Bursie. W 1/8 finału pokonał przed czasem reprezentanta Słowacji Michala Romana, zwyciężając przed czasem w trzeciej rundzie. W ćwierćfinale pokonał walkowerem Litwina Jonasa Dambrauskasa, awansując do półfinału kategorii półciężkiej. W półfinale pokonał Ukraińca Rostysława Zaułycznego, a w finale reprezentanta Turcji Sinana Şamila Sama.
W lipcu 1994 był uczestnikiem Igrzysk Dobrej Woli 1994 w Petersburgu. W ćwierćfinale przegrał z reprezentantem Turcji Yusufem Öztürkiem. W maju 1995 był uczestnikiem Mistrzostw Świata 1995 w Berlinie. W 1/16 finału zmierzył się z Ukraińcem Witalijem Kłyczką, któremu uległ już w pierwszej rundzie. Na mistrzostwach świata w roku 1997 doszedł do 1/8 finału, w którym przegrał z Kubańczykiem Félixem Savónem.
W maju 1996 zwyciężył w turnieju Multi Nations 1996, wygrywając w kategorii ciężkiej. W finale pokonał na punkty (12:1) Łotysza Romānsa Kukļinsa.
Na Letnie Igrzyska Olimpijskie 1996 w Atlancie rywalizował w kategorii ciężkiej. W 1/16 finału zmierzył się z reprezentantem Egiptu Mustafą Amru, pokonując go na punkty (17:4). W 1/8 finału zmierzył się z reprezentantem Niemiec Luanem Krasniqim, ulegając mu na punkty (2:10). W klasyfikacji końcowej kategorii ciężkiej zajął 9 miejsce.

</doc>
<doc id="3472347" url="https://pl.wikipedia.org/wiki?curid=3472347" title="Igor Kshinin">
Igor Kshinin



</doc>
<doc id="3472351" url="https://pl.wikipedia.org/wiki?curid=3472351" title="Edward Zacharow">
Edward Zacharow



</doc>
<doc id="3472354" url="https://pl.wikipedia.org/wiki?curid=3472354" title="Nikon D5500">
Nikon D5500

Nikon D5500 – lustrzanka cyfrowa z bagnetem F produkcji Nikon Corporation, zaprezentowana 5 stycznia 2015. Jest następcą modelu D5300. Pierwsza lustrzanka cyfrowa Nikona z ekranem dotykowym.
Nikon D5500 zawiera drobne udoskonalenia względem swojego poprzednika, D5300. Z obudową wykonaną z kompozytu włókna węglowego, Nikon D5500 waży o 60 gramów mniej, ma ekran dotykowy, ale nie został wyposażony w GPS.

</doc>
<doc id="3472356" url="https://pl.wikipedia.org/wiki?curid=3472356" title="Operacja Wiosenne Przebudzenie">
Operacja Wiosenne Przebudzenie



</doc>
<doc id="3472359" url="https://pl.wikipedia.org/wiki?curid=3472359" title="Černá Pole">
Černá Pole

Černá Pole (niem. "Schwarzfeld") – miejska i katastralna części Brna, o powierzchni około 246 ha. Leży na terenie trzech gmin katastralnych Brno-sever, Brno-střed i Brno-Královo Pole.

</doc>
<doc id="3472360" url="https://pl.wikipedia.org/wiki?curid=3472360" title="Královo Pole">
Královo Pole

Královo Pole (niem. "Königsfeld") – miejska i katastralna części Brna, o powierzchni 549,73 ha. Leży na terenie gminy katastralnej Brno-Královo Pole.

</doc>
<doc id="3472361" url="https://pl.wikipedia.org/wiki?curid=3472361" title="NAIADES">
NAIADES

NAIADES ("Integrated European Action Programme for Inland Waterway Transport") – zintegrowany europejski program działań na rzecz rozwoju żeglugi śródlądowej ogłoszony przez Komisję Europejską ds. Transportu 17 stycznia 2006 roku. Program działań skupia się na pięciu obszarach strategicznych:

</doc>
<doc id="3472362" url="https://pl.wikipedia.org/wiki?curid=3472362" title="Ponava">
Ponava

Ponava (niem. "Königsfeld") – miejska i katastralna części Brna, o powierzchni 160,01 ha. Leży na terenie gminy katastralnej Brno-Královo Pole.

</doc>
<doc id="3472363" url="https://pl.wikipedia.org/wiki?curid=3472363" title="Sadová (Brno)">
Sadová (Brno)

Sadová – miejska i katastralna części Brna, o powierzchni 282,13 ha. Leży na terenie gminy katastralnej Brno-Královo Pole.

</doc>
<doc id="3472364" url="https://pl.wikipedia.org/wiki?curid=3472364" title="Dekanat Haugsdorf">
Dekanat Haugsdorf

Dekanat Haugsdorf – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 9 parafii.

</doc>
<doc id="3472365" url="https://pl.wikipedia.org/wiki?curid=3472365" title="Wotan Wilke Möhring">
Wotan Wilke Möhring

Wotan Wilke Möhring (ur. 23 maja 1967 w Detmold) – niemiecki aktor filmowy i telewizyjny, muzyk i model.
Życiorys.
Wczesne lata.
Urodził się w Detmold jako syn oficera armii i nauczycielki. Dorastał w Herne wraz z rodzeństwem – braćmi: Hauke i Sönke (ur. 1972) oraz siostrą Wiebke. Po ukończeniu szkoły odbył służbę wojskową jako spadochroniarz Bundeswehry. Po zdobyciu kwalifikacji jako elektryk, studiował komunikację w Hochschule der Künste w Berlinie. Dorabiał jako właściciel klubów, bramkarz i model.
Kariera.
Początkowo wykonywał muzykę punkową, był współzałożycielem grupy muzycznej „Red Lotus”. W 1995 r. razem z Gabi Delgado-Lópezem stworzył zespół DAF/DOS. W 1996 roku ukazał się singiel „Ich Glaub’ Ich Fick’ Dich Später” (Myślę, pieprzę się później). Następnie ukazały się dwa albumy: „Allein, Zu Zweit, Mit Telefon” (1996) i „Der DAF/DOS Staat” (1999). Był także producentem ścieżki dźwiękowej.
Od 1997 roku regularnie pojawiał się w produkcjach telewizyjnych i filmowych. Jego dorobek artystyczny obejmuje filmy takie jak "Historia Bubiego Scholza" ("Die Bubi-Scholz-Story", 1998) obok Benno Fürmanna, Götza George’a i Angeli Winkler, "Tatort" ("Miejsce zbrodni") – odc. "Śmierć bawi się" ("Der Tod spielt mit", 1997), "Lammbock" (2001) z udziałem Moritza Bleibtreu, NDR "Nadzieja umiera ostatnia" ("Die Hoffnung stirbt zuletzt", 2002) i "Prawdziwi mężczyźni?" ("Echte Männer?", 2003).
Życie prywatne.
Zamieszkał ze swoją życiową partnerką Anna Theis w Kolonii. 22 stycznia 2009 r. urodziła się ich córka Mia Josefine, a następnie w maju 2011 r. przyszedł na świat syn Karl Michel.

</doc>
<doc id="3472366" url="https://pl.wikipedia.org/wiki?curid=3472366" title="Josef Epp">
Josef Epp

Josef Epp (ur. 1 marca 1920, zm. 1989) – piłkarz austriacki grający na pozycji napastnika. W swojej karierze rozegrał 8 meczów i zdobył 5 bramek w reprezentacji Austrii.
Kariera klubowa.
Swoją karierę piłkarską Epp rozpoczął w klubie Wiener SC. W 1937 roku awansował do kadry pierwszego zespołu. W sezonie 1937/1938 zadebiutował w nim w austriackiej lidze. W debiutanckim sezonie wywalczył wicemistrzostwo Austrii. W Wiener SC występował do końca 1950 roku.
W 1951 roku Epp przeszedł do LASK Linz. Spędził w nim rok. Na początku 1952 roku Epp został piłkarzem First Vienna. W 1953 roku odszedł do szwajcarskiego Servette FC. W 1955 roku zakończył swoją karierę.
Kariera reprezentacyjna.
W reprezentacji Austrii Epp zadebiutował 14 kwietnia 1946 roku w wygranym 3:2 towarzyskim meczu z Węgrami, rozegranym w Wiedniu. W 1948 roku był w kadrze Austrii na Igrzyskach Olimpijskich w Londynie. Od 1946 do 1948 roku rozegrał w reprezentacji 8 meczów i strzelił w nich 5 goli.

</doc>
<doc id="3472369" url="https://pl.wikipedia.org/wiki?curid=3472369" title="Toplitzsee">
Toplitzsee

Toplitzsee – niewielkie jezioro w regionie Salzkammergut na terenie Styrii.
Geografia.
Jezioro leży w gminie Grundlsee. Znajduje się na południowej stronie gór Totes Gebirge i należy do styryjskiej części regionu Salzkammergut. Dostać się do niego można z Bad Aussee w powiecie Liezen.
Jezioro jest zasilane przez dwa wodospady i podziemny dopływ z jeziora Kammersee. Leży między dwoma masywami górskimi otaczającymi Kammersee, które jest znane jako „Traunursprung” – źródło Traunu i większym jeziorem Grundlsee. Obydwa spływające wodospady znane są jako Przedni i Zadni Wodospad ("Vorderer und Hinterer Wasserfall"). Wody jeziora poniżej głębokości 20 m nie zawierają tlenu, a w najgłębszym miejscu jezioro osiąga 103 m głębokości. Z Toplitzsee wypływa rzeka Toplitz, uchodząca do jeziora Grundlsee. Ze względu na topografię, piesze okrążenie jeziora nie jest możliwe, a komunikacja z jeziorem Kammersee odbywa się za pomocą łodzi nazywanych lokalnie "Plätte".
Zoologia.
W 1983 roku na głębokości 60 m odkryto 23-centymetrowego skąposzczeta nazwanego „Toplitzseewurm” ("Lumbricus cf. Polyphemus"), żyjącego w głębi jeziora w beztlenowych warunkach, w obecności siarkowodoru.
Historia.
W lipcu 1819 roku arcyksiążę Jan Habsburg (1792–1859) miał poznać nad Toplitzsee swoją przyszłą żonę, Annę Plochl, córkę poczmistrza z Bad Aussee.
W latach 1943–1945 przeprowadzano na jeziorze liczne próby techniki wojennej niemieckiej Kriegsmarine.
Poszukiwanie skarbów.
Pod koniec wojny zatopiono tu skrzynie ze sfałszowanymi w ramach operacji Bernhard funtami szterlingami, za pomocą których zamierzano osłabić brytyjską gospodarkę. Według pogłosek, w jeziorze miały również być zatopione rezerwy złota III Rzeszy, informacje o numerach kont bankowych oraz dzieła sztuki.
Liczne podwodne wyprawy poszukiwawcze, również za pomocą małych łodzi podwodnych, w tym wyprawa niemieckiego biologa i filmowca Hansa Frickego z ekipą i miniłodzią podwodną GEO, odnalazły jak dotychczas jedynie skrzynie z fałszywymi pieniędzmi i „Toplitzseewurm”.
W sierpniu 1959 roku nurkowie wyciągnęli na powierzchnię pierwsze skrzynie z fałszywymi pieniędzmi (banknoty pięćdziesięciofuntowe o nominalnej wartości 2,8 miliona euro). Również w 1959 roku Franz Antel nakręcił film „Der Schatz vom Toplitzsee” z Gertem Fröbe. Również w filmie Goldfinger z 1964 roku mówi się o jeziorze jako miejscu ukrycia skarbu.
Duża liczba pni drzew, które w jeziorze nie gniją, powoduje że nurkowanie jest skrajnie trudne i niebezpieczne. W 1963 roku nurek utopił się w czasie niedozwolonego poszukiwania skarbów. Firmą nurkową kierował były członek Abwehry i bezpośredni podwładny Wilhelma Canarisa (1887–1945), a jej działalność miała w pierwszym rzędzie podłoże polityczne. W trakcie czterech tygodni poszukiwań, a potem wydobywania zwłok nurka, jezioro zostało zmapowane. Podjęte w wyniku tego na zlecenie Federalnego Ministerstwa Spraw Wewnętrznych badania podwodne, mające na celu wydobycie materiałów wojskowych, mające trwać do wiosny 1964 roku, nie zostały jednak podjęte po przerwie zimowej ze względu na koszty. Od tego czasu jezioro zostało zamknięte przez władze dla jakiejkolwiek działalności podwodnej. Zakaz nurkowania był ważny do 1983 roku.
W 2000 roku inny zespół – amerykańska firma nurkowa "Oceaneering" – przeszukiwał dno jeziora przez trzy tygodnie. Jedynym znaleziskiem była skrzynka pełna kapsli, którą zatopiło w 1984 roku pięciu bywalców jednej z piwiarni, tzw. "Stammtischbrüder". Austriackie Lasy Federalne, jako zarządca jeziora, zezwoliły kolejnej amerykańskiej firmie na dokładne poszukiwania w latach 2005–2008. Następna akcja poszukiwawcza, która miała być prowadzona przez Amerykanina Normana Scotta, uzyskała zezwolenie od Lasów Federalnych. Jezioro miało być przeszukiwane pod kątem pozostałości wojennych, jednak wydobycie każdego znaleziska musiało być poprzedzone badaniem jego wpływu na środowisko przez ekspertów w Scharfling. Projekt, wielokrotnie przekładany, został ostatecznie zarzucony w 2009 roku.
W 2012 roku Lasy Federalne ponownie rozważały zezwolenie na naukowe badania podwodne oraz wykonanie map jeziora.

</doc>
<doc id="3472370" url="https://pl.wikipedia.org/wiki?curid=3472370" title="Dekanat Hollabrunn">
Dekanat Hollabrunn

Dekanat Hollabrunn – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 21 parafii.

</doc>
<doc id="3472372" url="https://pl.wikipedia.org/wiki?curid=3472372" title="Swing Revisited">
Swing Revisited

Swing Revisited – album jazzowy we współpracy polskiego wokalisty Stanisława Soyki i szwedzko-duńskiej orkiestry Roger Berg Big Band ze standardami m.in. Duke’a Ellingtona i Raya Charlesa. Ukazał się 14 kwietnia 2015 nakładem Universal Music Polska.
Nagrania uzyskały status platynowej płyty.

</doc>
<doc id="3472375" url="https://pl.wikipedia.org/wiki?curid=3472375" title="Leopold Gernhardt">
Leopold Gernhardt

Leopold Gernhardt (ur. 16 marca 1920 w Wiedniu, zm. 18 kwietnia 2013 tamże) – piłkarz austriacki grający na pozycji pomocnika. W swojej karierze rozegrał 27 meczów w reprezentacji Austrii.
Kariera klubowa.
Całą swoją karierę piłkarską Gernhardt spędził w klubie Rapid Wiedeń. W 1939 roku awansował do kadry pierwszego zespołu Rapidu i w sezonie 1939/1940 zadebiutował w nim w austriackiej lidze. W debiutanckim sezonie wywalczył z Rapidem mistrzostwo Austrii. Z Zespołem Rapidu zostawał mistrzem kraju także w sezonach 1940/1941, 1945/1946, 1947/1948, 1950/1951, 1951/1952 i 1953/1954. W 1941 roku został również mistrzem Niemiec. Z kolei w sezonie 1945/1946 oprócz mistrzostwa kraju zdobył również Puchar Austrii, a w 1951 roku Puchar Mitropa. Swoją karierę zakończył w 1955 roku. W barwach Rapidu rozegrał 208 meczów i strzelił 53 gole.
Kariera reprezentacyjna.
W reprezentacji Austrii Gernhardt zadebiutował 19 sierpnia 1945 roku w przegranym 0:2 towarzyskim meczu z Węgrami, rozegranym w Budapeszcie. W 1948 roku był w kadrze Austrii na Igrzyskach Olimpijskich w Londynie. Od 1945 do 1952 roku rozegrał w reprezentacji 27 meczów.
Kariera trenerska.
Po zakończeniu kariery Gernhardt został trenerem. Prowadził takie kluby jak: Rapid Wiedeń, Wacker Wiedeń, First Vienna, FC Lustenau 07 i Austria Klagenfurt

</doc>
<doc id="3472377" url="https://pl.wikipedia.org/wiki?curid=3472377" title="Przebędowo (przystanek kolejowy w województwie wielkopolskim)">
Przebędowo (przystanek kolejowy w województwie wielkopolskim)

Przebędowo – przystanek osobowy w Przebędowie, w woj. wielkopolskim, w Polsce. Przystanek został uruchomiony 13 grudnia 2015. Na przystanku zatrzymują się pociągi relacji Poznań Główny – Gołańcz obsługiwane przez Koleje Wielkopolskie.
W roku 2017 przystanek obsługiwał 20–49 pasażerów na dobę.

</doc>
<doc id="3472378" url="https://pl.wikipedia.org/wiki?curid=3472378" title="Alydus calcaratus">
Alydus calcaratus



</doc>
<doc id="3472379" url="https://pl.wikipedia.org/wiki?curid=3472379" title="Przebędowo (przystanek kolejowy)">
Przebędowo (przystanek kolejowy)



</doc>
<doc id="3472380" url="https://pl.wikipedia.org/wiki?curid=3472380" title="Dollar Tree">
Dollar Tree

Dollar Tree – amerykańskie przedsiębiorstwo z siedzibą w Chesapeake, w stanie Wirginia. Do firmy należy sieć dyskontów, w których sprzedawane są produkty za mniej niż 1 dolar.
W skład Dollar Tree wchodzi sklepów operujących pod nazwami Dollar Tree, Deals, Dollar Tree Deals, Dollar Tree Canada, Dollar Giant oraz Dollar Bills. W z nich sprzedawane są produkty w cenie 1 USD lub niższej, lub w cenie 1,25 CAD lub niższej w przypadku sklepów w Kanadzie.
W Stanach Zjednoczonych najwięcej sklepów Dollar Tree znajduje się w stanach: Kalifornia (486 sklepów), Floryda (389) i Teksas (340), a w przypadku Kanady najwięcej sklepów zlokalizowanych jest w prowincji Ontario (102 sklepy). Średnia powierzchnia handlowa sklepów Dollar Tree wynosi 8660 stóp kwadratowych (około 804,5 m²).
Centra dystrybucyjne Dollar Tree znajdują się w stanach: Kalifornia, Wirginia, Missisipi, Illinois, Pensylwania, Georgia, Waszyngton oraz w Connecticut.

</doc>
<doc id="3472381" url="https://pl.wikipedia.org/wiki?curid=3472381" title="Łopuchowo Osiedle">
Łopuchowo Osiedle

Łopuchowo Osiedle – przystanek osobowy w Łopuchowie, w woj. wielkopolskim, w Polsce. Przystanek został uruchomiony 13 grudnia 2015. Na przystanku zatrzymują się pociągi relacji Poznań Główny – Gołańcz obsługiwane przez Koleje Wielkopolskie.
W roku 2017 stacja obsługiwała 10–19 pasażerów na dobę.

</doc>
<doc id="3472382" url="https://pl.wikipedia.org/wiki?curid=3472382" title="Edi Glieder">
Edi Glieder



</doc>
<doc id="3472390" url="https://pl.wikipedia.org/wiki?curid=3472390" title="Barbara Tylicka">
Barbara Tylicka

Barbara Izabella Tylicka z domu Bogusz (ur. 25 kwietnia 1925 w Warszawie, zm. 24 września 2013 tamże) – polska pisarka, dziennikarka, publicystka, krytyk literacki.
Życiorys.
Pierwszy raz próbę swojego talentu pokazała mając trzynaście lat, wygrała wówczas konkurs literacki. Po zakończeniu II wojny światowej rozpoczęła studia na Wydziale Polonistyki Uniwersytetu Warszawskiego, pracę magisterską obroniła w 1952. Początkowo pracowała w Instytucie Badań Literackich PAN, cztery lata później rozpoczęła wieloletnią współpracę ze „Światem Młodych”, gdzie kierowała działem kulturalno-literackim. Współtworzyła pierwsze w Polsce czasopismo „Guliwer”, którego tematyka dotyczyła literatury dla dzieci i młodzieży. Przez wiele lat pracowała jako recenzent w Instytucie Wydawniczym Nasza Księgarnia, w 1973 była współtwórca, a następnie członkiem polskiej sekcji IBBY (Międzynarodowa Izba ds. Książek dla Młodych), Stowarzyszenia Autorów ZAiKS oraz Stowarzyszenia Pisarzy Polskich, gdzie w latach 1999-2002 pełniła funkcję sekretarza Oddziału Warszawskiego. Poza twórczością literacką była autorką i współautorką leksykonów dotyczących twórczości dla młodych czytelników, za wiele pozycji otrzymywała nagrody i wyróżnienia. Zasiadała również w jury konkursów literackich Fundacji ABC XXI i Nagrody Korczakowskiej, jej recenzje i artykuły krytyczno-literacki były publikowane w „Guliwerze” i „Nowych Książkach”. Pochowana na cmentarzu Bródnowskim w Warszawie (kwatera 87A-1-29).

</doc>
<doc id="3472392" url="https://pl.wikipedia.org/wiki?curid=3472392" title="Jose Prado Flores">
Jose Prado Flores



</doc>
<doc id="3472393" url="https://pl.wikipedia.org/wiki?curid=3472393" title="Forum dyskusyjne IBSA">
Forum dyskusyjne IBSA

Forum dyskusyjne IBSA (, ) – trójstronne zgrupowanie międzynarodowe, odpowiedzialne za promowanie międzynarodowej współpracy między Indiami, Brazylią i Republiką Południowej Afryki.
6 czerwca 2003 Yashwant Sinha (minister spraw zagranicznych Indii), Celso Amorim (minister spraw zagranicznych Brazylii) i Nkosazana Dlamini-Zuma (minister spraw zagranicznych Republiki Południowej Afryki) spotkali się w Brazylii, gdzie podpisali porozumienie dotyczące powstania „Forum Dialogu IBSA” poprzez przyjęcie „Brasilia Declaration”.
Forum dyskusyjne IBSA ułatwia regularne konsultacje pomiędzy urzędnikami wysokiego szczebla, naukowcami, intelektualistami oraz pozostałymi członkami społeczeństwa obywatelskiego. Stanowi podstawę dla uściślenia współpracy Południe-Południe. Forum zapewnia panel dyskusyjny, dotyczący współpracy w dziedzinie rolnictwa, handlu, kultury i obrony.

</doc>
<doc id="3472402" url="https://pl.wikipedia.org/wiki?curid=3472402" title="Wiktor Warenycia">
Wiktor Warenycia

Wiktor Ołeksandrowycz Warenycia, ukr. Віктор Олександрович Варениця, ros. Виктор Александрович Вареница, "Wiktor Aleksandrowicz Warienica" (ur. 12 kwietnia 1958, Ukraińska SRR) – ukraiński trener piłkarski.
Kariera trenerska.
W lipcu 1997 został mianowany na stanowisko głównego trenera Borysfena Boryspol, którym kierował do końca roku. Od lipca do grudnia 2005 prowadził drużynę rezerw Tawrii Symferopol.

</doc>
<doc id="3472410" url="https://pl.wikipedia.org/wiki?curid=3472410" title="Budzimira Wojtalewicz-Winke">
Budzimira Wojtalewicz-Winke

Budzimira Wojtalewicz-Winke z domu Muzyk; pseudonim "Budka", "Irena" (ur. 16 czerwca 1924 w Wolnym Mieście Gdańsku, zm. 4 maja 2015) – polska działaczka podziemia niepodległościowego w czasie II wojny światowej w ramach struktur Armii Krajowej, uczestniczka powstania warszawskiego, działaczka na rzecz pojednania polsko-niemieckiego.
Życie i działalność.
Była córką działacza polonijnego w Wolnym Mieście Gdańsku, Feliksa Muzyki – kierownika i dyrygenta chóru polskiego "Lutnia" oraz Bolesławy Leszczyńskiej. Po agresji III Rzeszy na Polskę we wrześniu 1939 roku, ojciec Budzimiry został aresztowany, a następnie zamordowany przez nazistów w obozie koncentracyjnym KL Stutthof 22 marca 1940 roku (Wielki Piątek). Po aresztowaniu ojca, Budzimira wraz z matką została wysiedlona z Gdańska. Obie osiadły w Warszawie, gdzie Budzimira wstąpiła do Szarych Szeregów. Wraz z narzeczonym Tadeuszem Milewskim ps. "Ćwik" brała udział w powstaniu warszawskim jako członkini II plutonu "Alek" - 2. kompanii "Rudy” - batalionu "Zośka" - Brygady Dywersyjnej "Broda 53" Zgrupowania "Radosław" AK (Tadeusz Milewski poległ w powstaniu; 5 sierpnia 1944 r.).
Po wojnie wróciła do rodzinnego Gdańska i wyszła za mąż za Edmunda Wojtalewicza (zm. 1971 r.). Współpracowała z NSZZ Solidarność. W 1986 roku Budzimira Wojtalewicz wyszła ponownie za mąż, za Niemca Heberta Winkego i osiadła wraz z nim w Atzelgift. Po śmierci męża w wypadku samochodowym powróciła na stałe do Polski.
Była bohaterką powieści niemieckiego historyka Dietera Schenka, pt. "Jak pogoniłam Hitlera" oraz filmu dokumentalnego Barbary Balińskiej i Krzysztofa Kalukina pt. "Jedenaste Przykazanie" z 2008 roku.
Miejsce pochówku.
Została pochowana na gdańskim Cmentarzu Srebrzysko (rejon X, kwatera IV-10-11a).

</doc>
<doc id="3472420" url="https://pl.wikipedia.org/wiki?curid=3472420" title="Expeditors International">
Expeditors International

Expeditors International – amerykańskie przedsiębiorstwo spedycyjne z siedzibą w Seattle zajmujące się powietrznym i morskim transportem towarów i pośrednictwem celnym. Firma oferuje też dodatkowe usługi w postaci zarządzania zamówieniami, ubezpieczania ładunków, magazynowania oraz dystrybucji. Firma nie posiada własnej floty powietrznej ani morskiej, a usługi transportowe świadczone przez nią polegają na hurtowym zakupie powierzchni ładunkowej od przewoźników i późniejszej jej odsprzedaży klientom.
Firma posiada biura w 250 krajach, a jej zagraniczne centrale znajdują się w Londynie, Szanghaju, São Paulo oraz w Bejrucie.
W 2014 roku usługi pośrednictwa celnego odpowiadały za 25% przychodów firmy, a usługi transportu powietrznego i morskiego odpowiednio za 42% i 33% przychodów.

</doc>
<doc id="3472421" url="https://pl.wikipedia.org/wiki?curid=3472421" title="AZS-AWF Warszawa w europejskich pucharach">
AZS-AWF Warszawa w europejskich pucharach



</doc>
<doc id="3472422" url="https://pl.wikipedia.org/wiki?curid=3472422" title="BM Opłot">
BM Opłot

BM Oplot lub Oplot-M – ukraiński czołg podstawowy, będący głęboką modernizacją czołgu T-84.
Powstanie czołgu BM Oplot.
W czasach Związku Socjalistycznych Republik Radzieckich Charków był jednym z największych i najważniejszych ośrodków zbrojeniowych w Układzie Warszawskim. Właśnie na Ukrainie powstały czołgi T-34, T-44, T-54, T-55, T-64 oraz T-84.
Nowy ukraiński czołg, określony jako Opłot-M zaprezentowano w drugiej połowie 2008 roku. Zmodernizowany czołg ma nowy panoramiczny celownik dowódcy, będący dominującym elementem jego sylwetki. Jest to urządzenie dzienno-nocne, zintegrowane z dalmierzem laserowym.
Montując nowy celownik zrezygnowano z charakterystycznej i znajdującej się w poprzednich wersjach wieżyczki dowódcy ze sterowanym odległościowo wkm 12,7 mm. Wkm KT-12,7, został przeniesiony na nowe stanowisko, znajdujące się z tyłu wieży. Reszta elementów systemu kierowania ogniem nie uległa zmianie.
W stosunku do Opłota i Jatagana, w nowym Opłocie-M zwiększono dość znacząco pancerz. Szacuje się, że ta wersja ma masę przekraczającą 50 ton. Najbardziej narażone na ostrzał powierzchnie czołgu zostały osłonięte modułami z dwuwarstwowym pancerzem reaktywnym Nóż-2.
Opłot-M uzbrojony jest w armatę KBA-3 kalibru 125 mm. Szybkostrzelność tej wersji T-84 wynosi 9 strz./min. Czołg wyposażono w optoelektroniczny system przeciwdziałania – ukraiński odpowiednik Sztory o nazwie Warta. Ostrzega on o opromieniowaniu czołgu wiązką lasera, pochodzącą np. z dalmierza.
Opłota-M napędza silnik wysokoprężny 6TD-2E, rozwijając moc 1200 KM przy 2600 obr./min. Jednostka napędowa jest dwusuwowa z zapłonem samoczynnym, bezpośrednim wtryskiem i mechanicznym doładowaniem.
Próby państwowe Opłota-M zakończyły się w kwietniu 2009 roku. 3 czerwca został oficjalnie przyjęty do uzbrojenia Sił Zbrojnych Ukrainy. Do końca 2009 roku 10 nowych wozów miało zasilić 17. Brygadę Pancerną. Wspomina się o łącznie 29 pojazdach, które miałyby wejść do służby do końca 2010 roku.
Konstrukcja.
Czołg posiada wielowarstwowy pancerz czołowy oraz wyposażony jest w automat ładowania armaty (elektromechaniczny zespół automatycznego ładowania), co pozwoliło na zredukowanie załogi do trzech żołnierzy (dowódca, działonowy i kierowca-mechanik).
Opancerzenie.
BM Opłot jest silnie opancerzony. Stanowi je zasadniczy pancerz warstwowy, ale także wbudowane w niego elementy (w kadłubie, wieży, burtach) pancerza reaktywnego Nóż. Odporność balistyczna jest jeszcze większa przy zastosowaniu dwuwarstwowego pancerza reaktywnego Duplet, będącego cięższą wersją rozwojową Noża.
Wyposażenie.
Załoga BM Opłot dysponuje zestawem peryskopów. Czołg ma w wyposażeniu moduł nawigacyjny TIUS-NM z odbiornikiem satelitarnym oraz zestaw nowoczesnych środków łączności, w tym radiostacje, moduł szyfrujący, komutator łączności i interkom. Czołg wyposażony jest w system ostrzegający o promieniowaniu wiązką laserową Warta (ukraińska wersja Sztory) oraz wyrzutnie granatów dymnych Tucza.

</doc>
<doc id="3472423" url="https://pl.wikipedia.org/wiki?curid=3472423" title="Wiatr ze wschodu (film 1941)">
Wiatr ze wschodu (film 1941)

Wiatr ze wschodu (ros. Ветер с востока, "Wietier s wostoka") – radziecki film dramatyczny z 1940 roku w reżyserii Abrama Rooma. Obraz ma charakter propagandowy; powstał, by przekonywać do zasadności inwazji ZSRR na terytorium II Rzeczypospolitej 17 września 1939 roku. Zasadność tę upatrywał w potrzebie ochrony ludności zachodniej Ukrainy i zachodniej Białorusi.
Dzieje filmu.
W listopadzie 1939 roku wydawana we Lwowie komunistyczna gazeta „Czerwony Sztandar” poinformowała o przygotowywaniu w ZSRR filmu o „życiu pracujących zachodniej Ukrainy pod jarzmem polskich panów” według scenariusza Aleksandra Dubrowskiego i Wasyla Kuczera, w reżyserii Abrama Rooma, w oparciu „o fakty i materiały podane przez doradcę artystycznego – Wandę Wasilewską”.
W okresie Polski Ludowej obowiązywał ścisły zakaz wyświetlania tego filmu ze względu na jego jednoznacznie antypolski wydźwięk.
Fabuła.
Główny bohater filmu Choma Gabryś jest ukraińskim chłopem mieszkającym we wsi na wschodnich terenach II Rzeczypospolitej. Właścicielem dóbr w tej miejscowości jest polska arogancka i wyniosła hrabina („grafini”) Janina Przeżyńska, żyjąca w monumentalnej magnackiej rezydencji (twórcy filmu wykorzystali wnętrza i otoczenie zamku w Krasiczynie). Latem 1938 roku Gabryś procesuje się z arystokratką, ale polskie sądy nie liczą się z niedolą chłopa i obarczają go sankcjami, które wpędzają go w ubóstwo. Podlega on przy tym wielu innym formom ucisku. Jest karany przez polską policję za najmniejsze wykroczenia. Jego dzieci nie mogą się uczyć w szkole po ukraińsku, gdyż zewsząd napiera presja polonizacji. W procesie wynaradawiania Ukraińców uczestniczy też młoda polska nauczycielka Hanna, idealistka i katoliczka, która jednak powoli zaczyna współczuć uciskanym chłopom, a na koniec sprzeciwia się brutalnym zachowaniom hrabiny. Przemiana Hanny w dużym stopniu następuje dzięki wpływowi Andrieja, lokalnego komunisty, ściganego przez policję. Między Hanną a Andriejem rodzi się uczucie.
Wobec zbliżającego się konfliktu zbrojnego z III Rzeszą, Polska ogłasza mobilizację i Choma Gabryś zostaje żołnierzem Wojska Polskiego. Kiedy już jest z dala od domu, jego majątek w rodzinnej wsi jest licytowany za bezcen, a broniąca ostatniej krowy żona Gabrysia zostaje zastrzelona przez polskiego policjanta. Widoczna na każdym kroku przemoc ze strony Polaków zbiega się z wydarzeniami poprzedzającymi wybuch wojny. Z audycji radiowej słuchanej przez hrabinę Przeżyńską wynika, że na polskim Górnym Śląsku mordowani są bezbronni Niemcy. Rozpoczyna się wojna, w kraju następuje rozkład. Hrabina dla zapewnienia sobie ochrony sprowadza do swego majątku oddział polskiej kawalerii, który wyrusza do wsi i rozpoczyna palenie ukraińskich zagród. Giną chłopi, ale też polscy podpalacze. W odruchu desperacji córka Gabrysia strzela do polskiego oficera i zabija go. Radio transmituje przemówienie ministra spraw zagranicznych ZSRR Wiaczesława Mołotowa, który oznajmia, że rząd Związku Radzieckiego nakazał Armii Czerwonej przekroczyć granicę z Polską w celu zapewnienia ochrony ludności zachodniej Białorusi i zachodniej Ukrainy. Przeżyńska wraz ze swym przybocznym, zarządcą hrabiowskich włości Mateuszem i kosztownościami, ucieka elegancką limuzyną. Zbiega się to z nieoczekiwanym powrotem Chomy Gabrysia, który wykorzystując rozprzężenie panujące w wycofującym się Wojsku Polskim pojawia się w rodzinnej wsi. Pośród płonących domów Choma w szaleńczym pędzie jedzie furmanką przeszkodzić w ucieczce hrabiny i jej bezwzględnego pomocnika. Jednocześnie odbywa się pochód radzieckich zagonów pancernych. Czołgi z czerwoną gwiazdą wkraczają do ogarniętej ogniem ukraińskiej wsi. Radzieccy czołgiści rzucają się by gasić płonące chałupy, ratować ich mieszkańców i dobytek. Choma dopada auto z hrabiną i zapowiada jej „straszny sąd” ze strony całej wsi. Potem odbywa się chłopski wiec, na czele którego staje Gabryś. Oznajmia, iż idzie wiatr ze wschodu, pomoc ze strony ludu Związku Radzieckiego, który przynosi wyzwolenie i ochronę ciemiężonym. Na niebie pojawia się mrowie radzieckich bombowców.
Krytyka.
Film oceniany jest jako obraz tendencyjnie i w manipulacyjny sposób ukazujący rzeczywistość społeczną II Rzeczypospolitej. Krytycy twierdzą, że ukazane w nim zjawiska mają wywoływać nienawiść do Polaków, a całość filmu służyła jako instrument uzasadniania napaści ZSRR na Polskę we wrześniu 1939.
Obraz jako dzieło sowieckiej propagandy państwowej porównywany jest z hitlerowskim, antypolskim filmem "Heimkehr" („Powrót do ojczyzny”), również uzasadniającym wojenną agresję na Polskę we wrześniu 1939.

</doc>
<doc id="3472441" url="https://pl.wikipedia.org/wiki?curid=3472441" title="Mistrzostwa Europy w Podnoszeniu Ciężarów 1954">
Mistrzostwa Europy w Podnoszeniu Ciężarów 1954

34. Mistrzostwa Europy w Podnoszeniu Ciężarów odbyły się w Wiedniu od 12 do 16 października 1954 roku. W tabeli medalowej tryumfowali zawodnicy ZSRR. 

</doc>
<doc id="3472442" url="https://pl.wikipedia.org/wiki?curid=3472442" title="Polska Koalicja Social Watch">
Polska Koalicja Social Watch



</doc>
<doc id="3472444" url="https://pl.wikipedia.org/wiki?curid=3472444" title="Express Scripts">
Express Scripts

Express Scripts – amerykańskie przedsiębiorstwo z siedzibą w Saint Louis operujące w sektorze świadczeń farmaceutycznych. Do usług oferowanych przez Express Scripts należą konsultacje projektów świadczeń, administracja sieciami sprzedażowymi aptek, dystrybucja farmaceutyków specjalistycznych i zapasów medycznych do dostawców, klinik i szpitali, usługi konsultingowe dla producentów farmaceutycznych dotyczące zażywania leków, opiniowanie utylizacji leków oraz inne.
Z usług Express Scripts korzystają organizacje koordynowanej opieki zdrowotnej, pracodawcy, plany świadczeń związkowych, plany rekompensat pracowniczych oraz rządowe programy zdrowotne.
Express Scripts jest największą amerykańską firmą branży świadczeń farmaceutycznych. W 2014 roku firma zajęła 20 miejsce w rankingu największych przedsiębiorstw amerykańskich Fortune 500.

</doc>
<doc id="3472445" url="https://pl.wikipedia.org/wiki?curid=3472445" title="Franz Hölbl">
Franz Hölbl

Franz Hölbl (ur. 27 grudnia 1927, zm. 1976) – austriacki sztangista. Dwukrotny olimpijczyk. Siódmy w Melbourne 1956 i ósmy w Helsinkach 1952. Startował w wadze ciężkiej do 90 kg. Brązowy medalista mistrzostw świata w 1954. Pięciokrotnie stawał na podium mistrzostw Europy, w tym na najwyższym stopniu w 1954 roku. 
Piąty w podrzucie, szósty w rwaniu i dziesiąty w wyciskaniu. Łącznie uzyskał 387.5 kg. 
Siódmy w podrzucie, szósty w rwaniu i dziesiąty w wyciskaniu. Łącznie uzyskał 425.0 kg.

</doc>
<doc id="3472447" url="https://pl.wikipedia.org/wiki?curid=3472447" title="Josef Tauchner">
Josef Tauchner

Josef Tauchner (ur. 10 lutego 1929 w St. Peter, zm. 17 lipca 1983 w Wiedniu) – austriacki sztangista, brązowy medalista mistrzostw świata i wielokrotny medalista mistrzostw Europy.
Kariera.
Pierwszy sukces w karierze osiągnął w 1951 roku, kiedy podczas mistrzostw Europy w Mediolanie zdobył srebrny medal w wadze lekkiej. W zawodach tych uległ jedynie Włochowi Ermanno Pignattiemu. Trzy lata później zdobył brązowy medal na mistrzostwach świata w Wiedniu, plasując się za Dmitrijem Iwanowem z ZSRR i Egipcjaninem Sa’idem Chalifą Dżudą. W tym samym roku zajął też drugie miejsce na mistrzostwach Europy w Wiedniu. Srebrny medal wywalczył również podczas mistrzostw Europy w Helsinkach w 1956 roku, a na mistrzostwach Europy w Monachium w 1955 roku i mistrzostwach Europy w Sztokholmie trzy lata później był trzeci.
W 1952 roku wystartował na igrzyskach olimpijskich w Helsinkach, gdzie zajął siedemnaste miejsce z wynikiem 307,5 kg. Był tam dziesiąty w podrzucie, osiemnasty w rwaniu i dziewiętnasty w wyciskaniu. Na rozgrywanych cztery lata później igrzyskach w Melbourne był dziesiąty, uzyskując 347,5 kg. W podrzucie był dziesiąty, szósty w rwaniu i dwunasty w wyciskaniu. Startował także na igrzyskach olimpijskich w Rzymie w 1960 roku, gdzie z wynikiem 340,0 kg zajął szesnaste miejsce. Tym razem był trzynasty w podrzucie, siedemnasty w rwaniu i dwudziesty pierwszy w wyciskaniu.

</doc>
<doc id="3472448" url="https://pl.wikipedia.org/wiki?curid=3472448" title="Wilhelm Flenner">
Wilhelm Flenner

Wilhelm Flenner (ur. 10 października 1922, zm. w lutym 1995) – austriacki sztangista. Olimpijczyk z Helsinek 1952, gdzie zajął czternaste miejsce w kategorii do 82.5 kg. Trzykrotnie stawał na podium mistrzostw Europy, w tym na najwyższym stopniu w 1953 roku. 
Czternasty w podrzucie, jedenasty w rwaniu i osiemnasty w wyciskaniu. Łącznie uzyskał 352.5 kg.

</doc>
<doc id="3472450" url="https://pl.wikipedia.org/wiki?curid=3472450" title="Mistrzostwa Europy w Podnoszeniu Ciężarów 1961">
Mistrzostwa Europy w Podnoszeniu Ciężarów 1961

41. Mistrzostwa Europy w Podnoszeniu Ciężarów odbyły się w Wiedniu od 20 do 22 września 1961 roku. W tabeli medalowej tryumfowali zawodnicy ZSRR. 

</doc>
<doc id="3472451" url="https://pl.wikipedia.org/wiki?curid=3472451" title="Mistrzostwa Europy w Podnoszeniu Ciężarów 1912">
Mistrzostwa Europy w Podnoszeniu Ciężarów 1912

16. Mistrzostwa Europy w Podnoszeniu Ciężarów odbyły się w Wiedniu od 13 do 14 września 1912 roku. W tabeli medalowej tryumfowali Austriacy. 

</doc>
<doc id="3472456" url="https://pl.wikipedia.org/wiki?curid=3472456" title="Walter Legel">
Walter Legel

Walter Legel (ur. 29 czerwca 1940; zm. 4 lipca 1999) – austriacki sztangista. Czterokrotny olimpijczyk. Dwudziesty w Rzymie 1960, dziesiąty w Montrealu 1976, szesnasty w Moskwie 1980 i piętnasty w Monachium 1972, ale potem zdyskwalifikowany za stosowanie efedryny. Startował w wadze od 60 do 67.5 kg. Sześciokrotny uczestnik mistrzostw świata; siódmy w 1974. Brązowy medalista mistrzostw Europy w 1974 roku. 
Siedemnasty w podrzucie, dziewiętnasty w rwaniu i dwudziesty czwarty w wyciskaniu. Łącznie uzyskał 282.5 kg. 
Dwunasty w podrzucie, dwunasty w rwaniu i szesnasty w wyciskaniu. Łącznie uzyskał 395.0 kg. 
Dziesiąty w podrzucie i trzynasty w rwaniu. Łącznie uzyskał 272.5 kg. 
Piętnasty w podrzucie i czternasty w rwaniu. Łącznie uzyskał 270.0 kg.

</doc>
<doc id="3472469" url="https://pl.wikipedia.org/wiki?curid=3472469" title="Joasz II">
Joasz II



</doc>
<doc id="3472472" url="https://pl.wikipedia.org/wiki?curid=3472472" title="Albrecht z Brunszwiku-Wolfenbüttel">
Albrecht z Brunszwiku-Wolfenbüttel

Albrecht z Brunszwiku-Wolfenbüttel lub Albert von Braunschweig-Lueneburg, niem. "Albrecht von Braunschweig-Wolfenbüttel" (ur. 4 maja 1725 w Brunszwiku, zm. 30 września 1745 w pod Soor) – książę z Brunszwiku-Wolfenbüttel-Lüneburg-Bevern, pruski generał.
Życiorys.
Pochodzenie.
Rodzice.
Albrecht z Brunszwiku-Wolfenbüttel był synem Ferdynanda Albrechta II z Brunszwiku-Lüneburga oraz Antoniny Amalii z Brunszwiku-Blankenburg, a zatem po obu rodzicach potomkiem niemieckiego rodu królewskiego – Welfów. Jego matka była siostrą Szarloty Krystyny (żony zmarłego za młodu carewicza Aleksego) i równocześnie siostrą austriackiej cesarzowej Elżbiety Krystyny – żony Karola VI Habsburga. Tak więc Albrecht był przez swoją matkę kuzynem cara Piotra II Romanowa i przez siostrę ojca kuzynem cesarzowej Marii Teresy Austriackiej.
Rodzeństwo.
Rodzice Albrechta mieli w sumie 15 dzieci, on sam zaś był ich dziesiątym szóstym synem:
Kariera wojskowa.
Jako pośledni syn księcia brunszwickiego Albrecht nie mając większych szans na sukcesję rodzinnych włości jeszcze jako nastolatek rozpoczął karierę wojskową. Jego wyśmienite powiązania rodzinne ułatwiły mu awansy oraz błyskotliwą choć krótką karierę. W roku 1738 objął stanowisko kapitana w regimencie grenadierów gwardii brunszwickiej dowodzonym wówczas przez jego starszego brata Ferdynanda. U jego boku wziął udział w walkach przeciw Turkom na Bałkanach. W październiku 1743 roku został mianowany kapitanem konnej gwardii królewskiej w Danii, a w 1744 uzyskał zezwolenie, by przyłączyć się na ochotnika do angielskiej armii generała Wade’a walczącej w Niderlandach. Tam awansował szybko do rangi podpułkownika. W styczniu 1745 opuścił służbę duńską, by przejść oficjalnie do armii pruskiej. Tutaj objął dowództwo 39 regimentu fizylierów w randze generała-majora idąc w ślad za swoim starszym bracie Ferdynandzie. Pułk ten stacjonowany był wówczas w Chojnie. 4 czerwca 1745 na czele tegoż regimentu wziął udział w zwycięskiej bitwie pod Hohenfriedebergiem, a następnie pod Soor, gdzie poległ trafiony trzema kulami 30 września 1745.
Po jego śmierci dowództwo pułku przejął jego młodszy brat, Fryderyk Franciszek. Ciało zmarłego generała sprowadzono do ojczystego Brunszwiku i pochowano 19 października 1745 w tamtejszej katedrze z inicjatywy najstarszego jego brata Karola, panującego księcia Brunszwiku.

</doc>
<doc id="3472474" url="https://pl.wikipedia.org/wiki?curid=3472474" title="Rezerwat przyrody Ha-Gilboa">
Rezerwat przyrody Ha-Gilboa

Rezerwat przyrody Ha-Gilboa (hebr. שמורת הגלבוע, "Szemurat ha-Gilboa") – rezerwat przyrody chroniący zespół roślinności położony w środkowej części wzgórz Gilboa, na północy Izraela.
Położenie.
Rezerwat przyrody jest położony w północno-zachodniej i środkowej części wzgórz Gilboa, która wznosi się nad Doliną Jezreel i doliną Charod na północy Izraela. Zajmuje on powierzchnię prawie 7320 hektarów górskich terenów, na których wznoszą się szczyty Har Barkan (497 metrów n.p.m.), Har Gefet (318 m n.p.m.) i Har Sza’ul (302 m n.p.m.). Cechą charakterystyczną jest wysoka skarpa wzgórz Gilboa, która w tym rejonie wznosi się około 500 metrów nad położoną w depresji doliną Charod. Rezerwat ma długość około 8 km i rozciąga się łukiem z południowego wschodu na północny zachód. U podnóża wzgórz są położone kibuce Chefci-Bah i Bet Alfa.
Rezerwat przyrody.
Na przełomie lat 50. i 60. XX wieku, Żydowski Fundusz Narodowy zasadził 20 tys. hektarów lasów na wzgórzach Gilboa. W wyniku tej wielki akcji udało się odtworzyć tutejszy drzewostan, w skład którego wchodzą głównie sosny, szarańczyny i eukaliptusy. Jednak obszar najwyższych wzniesień wzgórz Gilboa pokrywały trawiaste łąki, na której były położone stanowiska górskiego Irysa Hajnej (hebr. אירוס הגלבוע, "Iris ha-Gilboa"). W celu ochrony środowiska naturalnego tego obszaru, w dniu 29 stycznia 1970 roku utworzono Rezerwat przyrody Ha-Gilboa. Początkowo zajmował on obszar o powierzchni 7280 hektarów. Pod koniec 2008 roku jego obszar powiększono o 39,9 ha kamieniołomów przy kibucu Bet Alfa (pozostałe 67,9 ha pozostawiono pod dalszą działalność górniczą). Istnieją plany dalszego poszerzenia rezerwatu o kolejne 2000 ha.
Zbocza gór porasta typowa roślinność śródziemnomorska z szarańczynami i sosnami, powyżej których rozciągają się tereny trawiaste z rozrzuconymi krzakami kruszyny. Znajduje się tutaj niezwykle rzadkie stanowisko górskiego Irysa Gilboa. W okresie wiosny wzgórza odwiedzają liczni turyści, aby podziwiać jego purpurowe kwiaty. W przeszłości irysy były często zbierane przez ludzi, a obecnie są prawnie chronione w Izraelu i ich zrywanie jest zabronione. Jako pierwsze w styczniu i lutym kwitną zawilce, a następnie rozkwitają irysy, górskie tulipany i libańskie szachownice. Na przełomie października i listopada kwitną cebulice, zimowity i narcyzy. Ze zwierząt w rezerwacie można spotkać dziki, borsuki, sarny, góralki, góropatwy azjatyckie, myszołowy, sokoły i jastrzębie.
W 2005 roku we wschodniej części wzgórz Gilboa utworzono Rezerwat przyrody Gilboa Mizrachi, który jest przedłużeniem Rezerwatu przyrody Ha-Gilboa.
Turystyka.
Do rezerwatu prowadzą dwa szlaki turystyczne. Jeden z kibucu Bet Alfa prowadzi stromą ścieżką do góry, natomiast drugi od parkingu przy drodze nr 667. Żydowski Fundusz Narodowy wystawił na szczycie wieżę obserwacyjną, która służy do szybkiego wykrywania pożarów lasów w masywie wzgórz Gilboa. U podnóża wieży znajduje się punkt widokowy z którego rozciąga się panorama na całą okolicę. Jest to ulubione miejsce uprawiania paralotniarstwa.

</doc>
<doc id="3472476" url="https://pl.wikipedia.org/wiki?curid=3472476" title="Kungliga biblioteket">
Kungliga biblioteket



</doc>
<doc id="3472477" url="https://pl.wikipedia.org/wiki?curid=3472477" title="Muzeum 7. Pułku Ułanów Lubelskich w Mińsku Mazowieckim">
Muzeum 7. Pułku Ułanów Lubelskich w Mińsku Mazowieckim

Muzeum 7. Pułku Ułanów Lubelskich w Mińsku Mazowieckim – muzeum z siedzibą w Mińsku Mazowieckim. Placówka jest oddziałem Muzeum Ziemi Mińskiej w Mińsku Mazowieckim, a muzealna ekspozycja została urządzona w willi dr Jana Huberta, pochodzącej z początku XX wieku.
Placówka została otwarta w 1992 roku z inicjatywy Krzysztofa Szczypiorskiego (autora monografii „Ułani Lubelscy”). Do 2001 roku mieściło się w budynku przy ul. Warszawskiej 132, by następnie przenieść się do willi dra Huberta. Od 2005 roku placówka stanowi oddział Muzeum Ziemi Mińskiej.
Zbiory muzeum poświęcone są historii 7 Pułku Ułanów Lubelskich, stacjonującego w Mińsku Mazowieckim w latach 1921-1939. Ukazują one historię oddziału począwszy od sformowania w 1918 roku, poprzez wojnę polsko-bolszewicką (1919-1921, lata międzywojenne, kampanię wrześniową 1939 roku po udział żołnierzy pułku w walkach na innych frontach II wojny światowej. Wśród eksponatów znajduje się broń, umundurowanie, oporządzenie kawaleryjskie i wojskowe, dokumenty, zdjęcia, odznaczenia i odznaki, a także obrazy, ukazujące dowódców i bitwy pułku. Odtworzono również gabinet dowódcy pułku z lat 1921–1926.
Muzeum jest obiektem całorocznym, czynnym od wtorku do piątku oraz w niedzielę.

</doc>
<doc id="3472481" url="https://pl.wikipedia.org/wiki?curid=3472481" title="Karl Agricola">
Karl Agricola

Karl Agricola (ur. 18 października 1779 w Säckingen, zm. 15 maja 1852 w Wiedniu) – austriacki malarz miniatur, grafik uprawiający miedzioryt.
Życiorys.
Po ukończeniu studiów w Karlsruhe, w latach 1793–98 studiował w Akademii Sztuk Pięknych w Wiedniu u Heinricha Friedricha Fügera. 
Po studiach osiadł w Wiedniu i pracował jako grafik, tworząc miedzioryty i sztychy z kopiami prac klasycznych m.in. Rafaela, Elsheimera, Parmigianino, Holbeina, Poussina czy Carracciego. Malował jednak głównie miniatury, rzadziej portrety, stosował również akwarele. 
Jego miniatury były cenione zarówno na dworze cesarskich jak i wśród szlachty i mieszczaństwa wiedeńskiego. Szczególnie udanymi miniaturami Agricoli były portret cara Aleksandra I i dziecięcy portret "Herzoga von Reichstadt" Napoleona II Bonapartego (kopia pracy Eugène'a Isabey'ego. 
Od 1836 roku członek wiedeńskiej Akademii Sztuk Pięknych. 
Upamiętnienie.
W 1936 roku imieniem Agricoli nazwano ulicę w szesnastej dzielnicy Wiednia – Ottakring – Agricolagasse.

</doc>
<doc id="3472483" url="https://pl.wikipedia.org/wiki?curid=3472483" title="Eero Elo">
Eero Elo

Eero Elo (ur. 26 kwietnia 1990 w Raumie) – fiński hokeista.
Jego dziadek, Seppo Vainio (1937-), także był hokeistą, reprezentantem Finlandii i olimpijczykiem w 1960.
Kariera.
Wychowanek i wieloletni zawodnik klubu Lukko. W drafcie NHL z 2008 został wybrany przez Minnesota Wild. Od 2009 grał w drużynie seniorskiej Luuko w rozgrywkach Liigi. W KHL Junior Draft w 2010 został wybrany przez SKA Sankt Petersburg. W czerwcu 2010 przedłużył kontrakt z Lukko o trzy lata. Od grudnia 2012 zawodnik Ässät. We wrześniu 2013 przedłużył z klubem kontrakt o rok, a w styczniu 2015 o dwa lata. Od maja 2015 do kwietnia 2016 zawodnik rosyjskiego klubu Awtomobilist Jekaterynburg w lidze KHL. Od maja do września 2016 zawodnik Sibiru Nowosybirsk. Od końca września 2016 zawodnik szwajcarskiego klubu SCL Tigers. W kwietniu 2029 powrócił do Lukko, a w grudniu tego roku raz jeszcze przeszedł do SCL Tigers. Pod koniec września 2020 związał się dwumiesięcznym kontraktem z SC Langenthal, który pod koniec listopada 2020 przedłużył o kolejny miesiąc. Pod koniec sezonu 2020/2021 został wypożyczony do SC Bern. Po czym powrócił do Langenthal na sezon 2021/2022. W czerwcu 2022 został zaangażowany na jeden rok przez .
Uczestniczył w turnieju mistrzostw świata juniorów do lat 20 w 2010.

</doc>
<doc id="3472486" url="https://pl.wikipedia.org/wiki?curid=3472486" title="Piotr Baron (dyrygent)">
Piotr Baron (dyrygent)

Piotr Baron (ur. 3 września 1965 w Zabrzu, zm. 24 lipca 2020 w Opolu) – polski dyrygent, nauczyciel akademicki, profesor PWSZ w Nysie, coach oraz terapeuta dźwiękiem i arteterapeuta.
Wykształcenie.
Ukończył studia chórmistrzowskie w Akademii Muzycznej im. I.J. Paderewskiego w Poznaniu. Doktorat w zakresie dyrygentury obronił w Akademii Muzycznej w Warszawie, habilitację z dyrygentury, na podstawie unikatowej płyty "Józef Elsner Muzyka religijna" obronił w Akademii Muzycznej w Gdańsku. Od 2014 roku był profesorem nadzwyczajnym w Państwowej Wyższej Szkole Zawodowej w Nysie, a także profesorem wizytującym w kilku uczelniach m.in. w Akademii Pedagogiki Specjalnej w Warszawie i Universität für Musik und darstellende Kunst w Wiedniu.
Piotr Baron był certyfikowanym coachem oraz business coachem (dyplom i certyfikacja ICC), członkiem Polskiego Towarzystwa Psychiatrycznego i wiceprzewodniczącym Sekcji Arteterapii tego Towarzystwa; również certyfikowanym terapeutą dźwiękiem (dyplom Institut w Uenzen). Na Zjeździe PTP w 2016 przedstawił referat "Terapia dźwiękiem, jako działanie wspomagające w psychoterapii i coachingu".
Działalność zawodowa.
W latach 1990–2018 Piotr Baron był dyrektorem Społecznego Ogniska Muzycznego w Ozimku; dyrygentem i dyrektorem artystycznym Nysa Gospel Choir, z którym kilkakrotnie nagrał w TVP programy świąteczne z okazji świąt Bożego Narodzenia. Dyrygował wykonaniem oratorium "Święty Piotr" Janusza Kohuta w kościele w Bielsku-Białej w 2004 roku i Świątyni Opatrzności Bożej w Wilanowie w 2005 roku oraz Hip-hOpery "Szczęśliwi ludzie" tegoż twórcy w reżyserii Krzysztofa Korwina-Piotrowskiego, której prawykonanie odbyło się w Teatrze Polskim w Bielsku-Białej 4 czerwca 2007 roku. Prowadził chór Filharmonii Opolskiej w latach 1992–1994.
Piotr Baron był jednym z założycieli Instytutu Jazzu PWSZ w Nysie, w latach 2008–2016 jego wicedyrektorem, a od 1 października 2017 dyrektorem tego Instytutu; właścicielem Instytutu Coachingu i Szkoleń w Opolu, wydawnictwa Baron Edition; a także mediatorem sądowym. Był założycielem i wieloletnim prezesem Niemieckiego Towarzystwa Oświatowego.
Działalność artystyczna.
Jako wykonawca uczestniczył w festiwalach muzycznych m.in. na Schlesisches Musikfest w Görlitz, Międzynarodowym Festiwalu Organowym w Ołomuńcu. Wykonywał muzykę religijną różnych epok i stylów. Był m.in. autorem płyty "Józef Elsner – muzyka religijna", zawierającej utwory kompozytora "Solemnis Coronationis Missa" op. 51 i "Offertorium Tui sunt coeli et tua est terra".
Jako dyrygent skupiał się na muzyce wokalno-instrumentalnej. Prowadził dwa chóry w Instytucie Jazzu PWSZ w Nysie, był założycielem i prowadzącym Nyskiej Orkiestry Kameralnej. Współpracował m.in. z Orkiestrą Filharmonii Opolskiej i orkiestrą Kiever Kammerakademie, a także z orkiestrami i chórami w Niemczech, Czechach, Francji, Korei Południowej.
Podejmował działania artystyczne i naukowe zmierzające do odkrywania dzieł kompozytorów śląskich. Był twórcą i dyrektorem artystycznym Festiwalu Kompozytorów Śląskich, w którego ramach doprowadził do rekonstrukcji i wykonania wielu zapomnianych dzieł takich kompozytorów jak: Józef Elsner, , Ignaz Reimann, Joseph Ignaz Schnabel, Karl Ditters von Dittersdorf. Na Festiwalu wykonywano także dzieła współczesnych kompozytorów takich jak: Witold Szalonek, , , , Stefan Sendecki.
Skomponował kilka utworów na organy, 30 piosenek dla dzieci, dwie msze, a także przebój dla pochodzącej z Chrzelic koło Prudnika niemiecko-polskiej piosenkarki Andrei Hampel (pseudonim sceniczny ).
Niektóre publikacje.
Publikacje (wybór)

</doc>
<doc id="3472487" url="https://pl.wikipedia.org/wiki?curid=3472487" title="P-700 Granit">
P-700 Granit

P-700 Granit (ros. П-700 "Гранит", 3M45, Kod NATO:SS-N-19 Shipwreck) – pocisk manewrujący woda-woda, jeden z podstawowych pocisków w Radzieckiej Marynarce Wojennej, a później także w Rosyjskiej Marynarce Wojennej, zaprojektowany pierwotnie jako przeciwokrętowy pocisk manewrujący.
Historia.
Przyczyną powstania pocisku Granit był zamiar skonstruowania rakiety odpowiadającej zasięgiem pociskom P-500 Bazalt, lecz nadającej się do wystrzeliwania z zanurzonych okrętów podwodnych, jak P-120 Malachit. Wstępne prace nad nią zlecono biuru OKB-52 w 1966 roku. Pierwotnie zakładano, że nowy pocisk będzie się mieścić w kontenerach startowych rakiet Malachit, lecz zwiększone wymagania spowodowały wzrost gabarytów rakiety. Ambitne wymagania co do zasięgu (800 km) i prędkości (do 4000 km/h) musiały być i tak skorygowane postanowieniem z 1968 roku do 500 km i 3000 km/h. Zaprojektowanie pocisku zlecono formalnie postanowieniem KC KPZR i Rady Ministrów z 10 lipca 1969. 
Od 1975 roku prowadzono próby pocisków, a pierwszy testowy start spod wody odbył się 26 lutego 1976. W 1980 roku przeprowadzono próby pocisków na ich docelowych nosicielach - krążownikach proj. 1144 i okrętach podwodnych proj. 949. Badania państwowe zakończyły się w sierpniu 1981, a pocisk przyjęto oficjalnie na uzbrojenie 19 lipca 1983. Przez dłuższy czas pocisk okryty był całkowitą tajemnicą i dopiero w 2001 roku dopuszczono do publikacji pierwsze oficjalne zdjęcie.
Opis.
W celu uzyskania dużego zasięgu, napęd marszowy oparto na silniku turboodrzutowym KR-21-300, bardziej ekonomicznym od napędu strumieniowego. Napęd startowy stanowi silnik rakietowy na paliwo stałe, po raz pierwszy w świecie zamontowany na przedłużeniu kadłuba pocisku - w dyszy silnika turboodrzutowego. Wlot powietrza do silnika odrzutowego z centralnym stożkiem umieszczono z przodu kadłuba (jest on podobny do samolotu MiG-21) i jest on pierwotnie zakrywany ochronnym czepcem, odstrzeliwanym po wylocie rakiety spod wody. W stożku wlotowym znajduje się stacja radiolokacyjna. Pocisk ma cygarowaty kadłub i krótkie trójkątne skrzydła, składane w dół w cylindrze startowym, oraz cztery trójkątne stateczniki. 
Pocisk wyposażony jest w zaawansowany system samonaprowadzania radiolokacyjnego na końcowym odcinku lotu, pozwalający na automatyczny wybór głównego celu, oraz rozdzielenie pocisków jednej salwy, które w locie mogą wymieniać się informacjami uzyskanymi z radarów. Dzięki temu jeden z pocisków salwy mógł lecieć wyżej, prowadząc poszukiwanie celów, a pozostałe nisko nad wodą w celu zmniejszenia ryzyka wykrycia. Pocisk „dowódca” przydzielał cele, analizując obraz radiolokacyjny i emisje elektromagnetyczne celów i porównując z sylwetkami zapisanymi w pamięci, a w przypadku jego zniszczenia był on zastępowany przez kolejny. Możliwy był też lot grupy na małej wysokości i włączenie aktywnego systemu radiolokacyjnego na ostatnim odcinku albo atak w trybie pasywnym. Pociski wyposażone są także w stacje zakłóceń aktywnych.
Na okrętach podwodnych proj. 949 pociski są wystrzeliwane z cylindrycznych wyrzutni SM-225, na krążownikach proj. 1144 z wyrzutni SM-233. Wyrzutnie umieszczone są pod stałym kątem i przed startem są napełniane wodą, zarówno na okrętach podwodnych, jak i nawodnych.
Użycie.
Pociski P-700 Granit są jednym z podstawowych typów uzbrojenia czterech rosyjskich krążowników rakietowych projektu 1144 oraz 15 okrętów podwodnych o napędzie atomowym typu "Oscar", czyli zarówno okrętów projektu 949, jak i projektu 949A. Stanowią także uzbrojenie lotniskowca (ciężkiego krążownika lotniczego) „Admirał Kuzniecow”.

</doc>
<doc id="3472489" url="https://pl.wikipedia.org/wiki?curid=3472489" title="Maria Nowicka (archeolog)">
Maria Nowicka (archeolog)

Maria Nowicka (ur. 1927 w Dębicy, zm. 29 marca 2015) – polska badaczka antyku, archeolog, papirolog. Profesor w Instytucie Archeologii i Etnologii PAN. 
Życiorys.
W latach 1947-1952 studiowała na Uniwersytecie Warszawskim. Od 1952 do 1956 była zatrudniona w PWN jako redaktor. Następnie znalazła zatrudnienie w Polskiej Akademii Nauk. W 1964 uzyskała doktorat. W 1974 habilitowała się. W latach 1982–2004 redaktor naczelna rocznika „Archeologia”. W 1983 została profesorem. Zajmowała się dziejami książki antycznej i malarstwem antycznym. 
Została pochowana 10 kwietnia 2015 na warszawskich Powązkach (kwatera A-3-22).

</doc>
<doc id="3472493" url="https://pl.wikipedia.org/wiki?curid=3472493" title="Linia kolejowa Brno – Hrušovany nad Jevišovkou">
Linia kolejowa Brno – Hrušovany nad Jevišovkou

Linia kolejowa Brno – Moravské Bránice – Hrušovany nad Jevišovkou/Oslavany (Linia kolejowa nr 244 (Czechy)) – jednotorowa, regionalna i niezelektryfikowana linia kolejowa w Czechach. Łączy Brno, Hrušovany nad Jevišovkou i Oslavany. Przebiega w całości przez terytorium kraju południowomorawskiego.

</doc>
<doc id="3472495" url="https://pl.wikipedia.org/wiki?curid=3472495" title="Dmytro Jakuszyn">
Dmytro Jakuszyn

Dmytro Wiktorowycz Jakuszyn, ukr. Дмитро Вікторович Якушин (ur. 21 stycznia 1978 w Charkowie) – ukraiński hokeista, reprezentant Ukrainy. Trener hokejowy.
Kariera zawodnicza.
Wychowanek klubu Drużba-78 Charków. Karierę rozwijał w Kanadzie. Od 1995 przez rok występował w rozgrywkach CJHL, po czym w drafcie NHL z 1996 został wybrany przez Toronto Maple Leafs. W tym samym roku został wybrany w drafcie do kanadyjskich rozgrywek juniorskich CHL przez Edmonton Ice z numerem 3 i w barwach tego zespołu od 1996 do 1998 grał w lidze WHL. Od 1998 przez trzy lata grał w zespole farmerskim, St. John’s Maple Leafs w amerykańskiej lidze AHL. W tym czasie, w sezonie 1999/2000 zaliczył swoje jedyne dwa mecze w rozgrywkach NHL w barwach Toronto Maple Leafs. W 2001 na rok powrócił na Ukrainę, po czym w sezonie 2002/2003 ponownie występował w St. John’s Maple Leafs. W 2003 powrócił na stałe do Europy. Grał w lidze duńskiej (w drużynie z Aalborga), rosyjskich i przez cztery sezony w drużynach białoruskiej ekstraligi. Pierwotnie przerwał karierę po sezonie 2010/2011. Później, Będąc już trenerem Dynama Charków, w sezonie nowych ukraińskich rozgrywek PHL 2012/2013, wystąpił w dwóch meczach w fazie play-off.
Uczestniczył w turniejach mistrzostw świata 2000 (Grupa A), 2008, 2009 (Dywizja I).
Kariera trenerska.
Po zakończeniu kariery został trenerem. W premierowym sezonie 2011/2012 rozgrywek Profesionalna Chokejna Liha był trenerem zespołu Charkiwśki Akuły Charków (został zwolniony w trakcie edycji). W sezonie 2012/2013 pełnił funkcję szkoleniowca Dynama Charków (do marca 2013). Od grudnia 2014 do stycznia 2015 był trenerem białoruskiego klubu z Brześcia.

</doc>
<doc id="3472496" url="https://pl.wikipedia.org/wiki?curid=3472496" title="Rytownik">
Rytownik



</doc>
<doc id="3472499" url="https://pl.wikipedia.org/wiki?curid=3472499" title="Cholenice">
Cholenice

Cholenice – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 225 mieszkańców.

</doc>
<doc id="3472500" url="https://pl.wikipedia.org/wiki?curid=3472500" title="Bhasarwadźńa">
Bhasarwadźńa

Bhasarwadźńa (sanskr. "Bhāsarvadźńa")(ok. 860-920) - filozof indyjski. Znaczący reprezentant nurtu njaja powiązany z Kaszmirem. Określany był jako "paśupataćarjanga" ("wąż i mistrz paśupatów").
Autor dzieł

</doc>
<doc id="3472501" url="https://pl.wikipedia.org/wiki?curid=3472501" title="Chomutice">
Chomutice

Chomutice – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 666 mieszkańców.

</doc>
<doc id="3472503" url="https://pl.wikipedia.org/wiki?curid=3472503" title="Choteč (kraj hradecki)">
Choteč (kraj hradecki)

Choteč – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 204 mieszkańców.

</doc>
<doc id="3472504" url="https://pl.wikipedia.org/wiki?curid=3472504" title="Franz Xaver Stöber">
Franz Xaver Stöber

Franz Xaver Stöber (ur. 20 lutego 1795 w Wiedniu, zm. 11 kwietnia 1858 tamże) – austriacki grafik posługujący się akwafortą i miedziorytem.
Życiorys.
Pierwsze lekcje dawał mu ojciec Joseph Stöber (1768–1852) – pierwszy miedzioryt Stöber miał wykonać w wieku lat 13. W latach 1810–17 studiował w Akademii Sztuk Pięknych w Wiedniu u Huberta Maurera (1738–1818).
Wcześnie zaczął pracować wraz z ojcem. W 1815 roku zwrócił na siebie uwagę ryciną "Der Mythos alter Dichter in bildlichen Darstellungen" i od 1816 roku pracował dla czasopisma „Wiener Zeitschrift für Kunst, Literatur, Theater und Mode“, dla którego sporządzał ryciny przedstawiające modne ubiory według prac Philippa von Stubenraucha (1784–1848). Ponadto tworzył ryciny na potrzeby ilustracji wydawnictw książkowych, m.in. historii Austrii Josepha von Hormayra.
W 1829 roku otrzymał jako pierwszy w Austrii przywilej produkcji stalorytów, które w tym samym roku wprowadził na rynek wiedeński. Wynalazł technikę druku kolorowego z rycin na płytkach miedzianych i stalowych. Członek wiedeńskiej Akademia Sztuk Pięknych od 1835 roku. W 1842 roku został nadwornym miedziorytnikiem, a w 1844 roku profesorem Akademii Sztuk Pięknych. W 1848 roku został dyrektorem zakładu dla emerytowanych artystów.
Stöber kolekcjonował puszki ozdobione wygrawerowanymi portretami artystów. Kolekcja Stöbera obejmowała 571 najrzadszych puszek, które sprzedano na aukcji w 1862 roku.
Twórczość.
Stöber wykonywał ryciny na bazie prac Johanna Endera (1793–1854), który był jego szwagrem, Matthäusa Lodera (1781–1828), Josefa Redla (1774–1836) i Karla Rußa (1779–1843). Uważany za głównego przedstawiciela grafiki wiedeńskiego Biedermeieru. Do jego najważniejszych prac zalicza się: 
Stöber sporządził również ryciny do albumu o ówczesnych austriackich artystach na podstawie rysunków Josefa Danhausera (1805–1845).
Ocenia się, że Stöber wykonał ponad 2500 rycin.
Upamiętnienie.
W 1877 roku imieniem Stöbera nazwano jedną z wiedeńskich ulic – Stöbergasse.

</doc>
<doc id="3472507" url="https://pl.wikipedia.org/wiki?curid=3472507" title="Chyjice">
Chyjice

Chyjice – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 165 mieszkańców.

</doc>
<doc id="3472508" url="https://pl.wikipedia.org/wiki?curid=3472508" title="Jeřice">
Jeřice

Jeřice – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 401 mieszkańców.

</doc>
<doc id="3472509" url="https://pl.wikipedia.org/wiki?curid=3472509" title="Jičíněves">
Jičíněves

Jičíněves – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 570 mieszkańców.

</doc>
<doc id="3472510" url="https://pl.wikipedia.org/wiki?curid=3472510" title="Jinolice">
Jinolice

Jinolice – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 186 mieszkańców.

</doc>
<doc id="3472511" url="https://pl.wikipedia.org/wiki?curid=3472511" title="Kacákova Lhota">
Kacákova Lhota

Kacákova Lhota – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 165 mieszkańców.

</doc>
<doc id="3472513" url="https://pl.wikipedia.org/wiki?curid=3472513" title="Kbelnice">
Kbelnice

Kbelnice – gmina w Czechach, w powiecie Jiczyn, w kraju hradeckim. Według danych z dnia 1 stycznia 2014 liczyła 205 mieszkańców.

</doc>
<doc id="3472516" url="https://pl.wikipedia.org/wiki?curid=3472516" title="Lesław Węgrzynowski">
Lesław Węgrzynowski

Lesław Węgrzynowski ps. „Bartosz” (ur. 15 września 1885 w Rohatynie, zm. 10 czerwca 1956 we Wrocławiu) – polski doktor wszech nauk lekarskich, farmakolog, ftyzjatra, pionier walki z gruźlicą i przeciwdziałania tej chorobie w Polsce, wykładowca, organizator sanatoriów, major lekarz Wojska Polskiego, dwukrotny uczestnik walk w obronie Lwowa (1918, 1939), powstaniec warszawski 1944.
Życiorys.
Urodził się w rodzinie Wojciecha i Zofii z Gluzińskich. Jego krewnymi byli lekarze: dziadek Franciszek Maciej Gluziński i wujowie (bracia matki) Lesław Gluziński i Antoni Władysław Gluziński.
Absolwent gimnazjum we Lwowie z 1903. Podjął studia na Wydziale Lekarskim Uniwersytetu Lwowskiego. Podczas studiów był członkiem zwyczajnym Czytelni Akademickiej, w jej ramach zastępcą zawiadowcy czasopism w ramach wydziału, działał w Polskiej Korporacji Akademickiej „Obotritia” oraz organizacjach studenckich „Bratnia Pomoc” i „Ogniwo” w ramach Związku Towarzystwa Kształcącej się Młodzieży Polskiej, w lwowskich Drużynach Bartoszowych. 19 marca 1905 został wybrany zastępcą przewodniczącego w zarządzie Akademickiego Koła „Eleuteria”. Uzyskał stopień naukowy doktora wszech nauk lekarskich (według różnych źródeł uzyskał dyplom w 1910 lub 1911). Został specjalistą farmakologii. Praktykę zawodową rozwijał w uniwersyteckiej Klinice Chorób Wewnętrznych, którą prowadził prof. Władysław Antoni Gluziński, internista i patolog, profesor Wydziału Lekarskiego Uniwersytetu Lwowskiego od 1914. Odbywał staże naukowe za granicą, w Instytucie im. Roberta Kocha oraz kliniczne w Berlinie, Hamburgu, Davos. Później ponownie pracował we lwowskiej klinice, był pracownikiem naukowym w Zakładzie Farmakologii, którym kierował prof. Leon Popielski.
Po wybuchu I wojny światowej w 1914 pełnił funkcję szefa sanitarnego w Legionie Wschodnim. Następnie został wcielony do c. i k. armii. Podczas wojny udzielił wizyty lekarskiej aresztowanemu przez Austriaków i przebywającemu w Poroninie i Nowym Targu Włodzimierzowi Leninowi. Został członkiem założonych w Polskich Kadr Wojskowych, którym kierował jego kolega ze studiów Czesław Mączyński. Członek Naczelnej Komendy Obrony Lwowa w listopadzie 1918 roku.
Po odzyskaniu przez Polskę niepodległości w 1918 wstąpił do Wojska Polskiego. Wziął udział w obronie Lwowa w trakcie wojny polsko-ukraińskiej służąc w stopniu porucznika na stanowisku szefa sanitarnego Naczelnej Komendy Obrony Lwowa. Kierowana przez niego służba udzielała pomocy medycznej także rannym uczestnikom walk ze strony ukraińskiej. Uczestniczył w wojnie polsko-bolszewickiej jako lekarz naczelny Armii Ochotniczej kierując referatem w koszarach Jabłonowskich. Został awansowany do stopnia majora lekarza ze starszeństwem z 1 czerwca 1919. W 1923, 1924 był oficerem rezerwowym 2 batalionu sanitarnego w Lublinie. W okresie II Rzeczypospolitej był członkiem i prezesem Kapituły Krzyża Obrony Lwowa oraz prezesem Kapituły Krzyża Małopolskich Oddziałów Armii Ochotniczej. Zaprojektował drugi wzór Odznaki Honorowej „Orlęta”. W 1934 jako major rezerwy był przydzielony do kadry zapasowej 2 Szpitala Okręgowego i pozostawał wówczas w ewidencji Powiatowej Komendy Uzupełnień Lwów Miasto.
Pracował jako ftyzjatra. W okresie pokoju był asystentem w klinice lwowskiej, następnie został sekundariuszem i prymariuszem w oddziale chorób wewnętrznych Szpitala Powszechnego we Lwowie. Był działaczem i naczelnym lekarzem Towarzystwa Walki z Gruźlicą we Lwowie. Był autorem broszury pt. "Gruźlica jako klęska społeczna" (1927). Pełnił funkcję organizatora i dyrektora Lecznicy Towarzystwa Walki z Gruźlicą w Hołosku Wielkim pod Lwowem. Współtworzył poradnię (poliklinikę) przeciwgruźliczą przy ulicy Lindego we Lwowie. Utworzył pismo „Ruch Przeciwgruźliczy” i był jego redaktorem. Był prezesem lwowskiego oddziału Związku Lekarzy Państwa Polskiego, w październiku 1937 w interesie lekarzy-Żydów poparł wniosek o rozwiązanie tego oddziału. Jego praca i starania wspierały rozwój polskiego lecznictwa ftyzjatrycznego. Aktywnie działał na polu przeciwdziałania gruźlicy. Jako przedstawiciel Lwowskiej Izby Lekarskiej został wybrany do składu Naczelnej Izby Lekarskiej V kadencji 1935–1939.
W 1935 został wybrany delegatem do zgromadzeń elektorów w wojewódzkich kolegiach wyborczych przed wyborami do Senatu RP IV kadencji. Do lutego 1938 był prezesem oddziału lwowskiego Związku Byłych Ochotników Armii Polskiej. Po reorganizacji terytorialnej latem 1939 został prezesem zarządu nowo utworzonego okręgu lwowskiego tej organizacji. W wyborach samorządowych z 21 maja 1939 ubiegał się o mandat radnego Rady Miasta Lwowa startując z Listy Chrześcijańsko-Narodowej i został zastępcą radnego Tadeusza Höflingera. Był członkiem zwyczajnym Kasyna i Koła Literacko-Artystycznego we Lwowie. Mieszkał przy ulicy Akademickiej 15 we Lwowie.
Po wybuchu II wojny światowej podczas kampanii wrześniowej służył w szefostwie sanitarnym w trakcie obrony Lwowa. Był członkiem Obywatelskiej Straży Bezpieczeństwa. Po agresji ZSRR na Polskę został aresztowany przez sowietów, a następnie zwolniony po ujawnieniu faktu udzielenia pomocy Leninowi podczas I wojny. Inni aresztowani i przetrzymywani wraz z Węgrzynowskim zostali ofiarami zbrodni katyńskiej w 1940. Następnie w czasie okupacji sowieckiej pełnił stanowisko kierownika Kliniki Ftyzjatrycznej, stanowiącej oddział Kijowskiego Instytutu Gruźlicy. Po ataku Niemiec na ZSRR przedostał się do Warszawy pod okupacją niemiecką. Pracował tam jako lekarz oraz działał społecznie i konspiracyjnie w Armii Krajowej. Według niektórych źródeł służył w stopniu podpułkownika czasu wojny. Był członkiem Rady Pomocy Żydom „Żegota” (działał w pomocy przy ratowaniu osób przebywających w schronie przy ulicy Promyka). Został dyrektorem Sanatorium Polskiego Czerwonego Krzyża w Świdrze. Podczas powstania warszawskiego 1944 pod pseudonimem „Bartosz” służył w Sanitariacie Okręgu Warszawskiego Armii Krajowej (kryptonim „Bakcyl” oraz I Obwodzie „Radwan” Warszawskiego Okręgu Armii Krajowej, w którym od 3 sierpnia 1944 pełnił funkcję lekarza naczelnego. Pracował w Szpitalu Ujazdowskim w Warszawie. Jego łączniczką była Janina Tatarkiewicz.
Po kapitulacji powstania współdziałał w ewakuacji rannych i chorych. Po wojnie był organizatorem Sanatorium Polskiego Czerwonego Krzyża w Zakopanem. Od 1945 do 1947 był dyrektorem Sanatoriów Przeciwgruźliczych w Bukowcu i Instytutu Zeylandowo w Kowarach, od 1947 do 1950 dyrektorem Państwowego Zespołu Sanatoriów Przeciwgruźliczych w Obornikach Śląskich. W 1946 był współzałożycielem Polskiego Towarzystwa Badań Naukowych nad Gruźlicą. Był w grupie pracowników naukowych przedwojennego Uniwersytetu Jana Kazimierza we Lwowie, którzy po wojnie zostali zatrudnieni na Wydziale Lekarskim Uniwersytetu i Politechniki we Wrocławiu. 31 maja 1947 został kierownikiem Kliniki Gruźlicy i Katedry Ftyzjatrii, od 9 sierpnia 1949 był zastępcą profesora w Katedrze Ftyzjologii Wydziału Lekarskiego Uniwersytetu i Politechniki (prowadził zajęcia z ftyzjologii), skąd został zwolniony z przyczyn politycznych 1 października 1951 z działającej już wówczas Akademii Medycznej we Wrocławiu (określony jako „politycznie wrogi, politycznie bez wartości, raczej zacofany, nie powinien zostać na katedrze”). Po usunięciu z uczelni od 1951 do 1953 kierował Miejską Poradnią Przeciwgruźliczą we Wrocławiu. Był założycielem Społecznego Komitetu Walki z Gruźlicą. Na przełomie lat 40. i 50. był w grupie 23 przedstawicieli akademickiego środowiska lekarzy we Wrocławiu, którzy zostali objęci przez Urząd Bezpieczeństwa sprawą obiektową pod kryptonimem „Medycyna”.
Zmarł 10 czerwca 1956 we Wrocławiu. Został pochowany na cmentarzu św. Wawrzyńca we Wrocławiu.
Jego żoną była Stella z domu Starkel (ciotka Bolesława i Stanisława Wasylewskich). Jego córka Krystyna, która także została lekarzem z tytułem doktora i brała udział w powstaniu warszawskim, specjalistą chorób płuc, w 1992 wydała książkę upamiętniającą Lesława Węgrzynowskiego pt. "Śladami Ojca, lekarza i żołnierza".
Upamiętnienie.
Od 2019 roku patron parku na wrocławskim Przedmieściu Świdnickim.

</doc>
<doc id="3472518" url="https://pl.wikipedia.org/wiki?curid=3472518" title="Cerkiew św. Nikity w Moskwie (Basmannyj)">
Cerkiew św. Nikity w Moskwie (Basmannyj)

Cerkiew św. Nikity – prawosławna cerkiew w Moskwie, w rejonie Basmannym, w dekanacie Objawienia Pańskiego eparchii moskiewskiej miejskiej.
Historia.
Początki parafii w rejonie Basmannym wiążą się z przeniesieniem do Moskwy Włodzimierskiej Ikony Matki Bożej. W dniu, gdy była ona uroczyście wynoszona poza granice miasta, miało miejsce wyświęcenie cerkwi w miejscowej słobodzie, a jej patronką została właśnie cudotwórcza ikona. Boczny ołtarz świątyni wyświęcono ku czci św. Nikity, którego wspomnienie wypadało w dzień uroczystości. Środki na budowę obiektu przekazał wielki książę Wasyl III, który posiadał w okolicy jedną ze swoich rezydencji.
Murowaną cerkiew na miejscu starszej wzniesiono w 1685; funkcjonowała ona do 1737, gdy została poważnie uszkodzona podczas pożaru. Mieszkańcy słobody Basmannej w 1745 poprosili o zgodę na rozbiórkę starszej świątyni i wzniesienie nowej, znacznie obszerniejszej. Koszt budowy ponieśli miejscowi kupcy. Nowa barokowa cerkiew, wyświęcona w 1751, była znacznie obszerniejsza od starszej. Jej główny ołtarz nadal nosił wezwanie Włodzimierskiej Ikony Matki Bożej, jednak budowla była powszechnie nazywana cerkwią św. Nikity od patrona jednego z ołtarzy bocznych. Drugi ołtarz boczny wyświęcono ku czci Narodzenia św. Jana Chrzciciela, patrona jednego z fundatorów – Iwana Rybnikowa. Za autora projektu cerkwi św. Nikity uważa się Dmitrija Uchtomskiego; niektórzy autorzy dopuszczają autorstwo K. Blanka lub A. Jewłaszewa. Cerkiew św. Nikity nie została zniszczona w pożarze w 1812. Ucierpiała natomiast w pożarze w 1905; niewygaszone kadzidło zniszczyło wówczas czczoną przez wiernych ikonę św. Bazylego Moskiewskiego.
Po rewolucji październikowej cerkiew św. Nikity była jedną z nielicznych świątyń, które nie przystąpiły do ruchu odnowicielskiego. Pozostawała czynna do 1933, gdy wydana została decyzja o jej zamknięciu i rozbiórce. Zniszczona miała być również cała zabudowa po prawej stronie ulicy, zaś na miejscu cerkwi planowano wznieść rejonowy Dom Rad. Ostatecznie jednak budowli nie rozebrano, postanawiając przekazać ją Instytutowi Techniki Leśnej. Barokowe wyposażenie cerkwi zostało całkowicie zniszczone. W kolejnych latach obiekt pełnił funkcje świeckie: sali wykładowej, magazynu, internatu. Zwrócony Cerkwi w 1990, został powtórnie poświęcony w 1997 przez patriarchę moskiewskiego i całej Rusi Aleksego II.

</doc>
<doc id="3472519" url="https://pl.wikipedia.org/wiki?curid=3472519" title="Newton on Derwent">
Newton on Derwent



</doc>
<doc id="3472522" url="https://pl.wikipedia.org/wiki?curid=3472522" title="Muzeum Fort XII Werner w Żurawicy">
Muzeum Fort XII Werner w Żurawicy

Muzeum Fort XII Werner w Żurawicy – muzeum, położone na terenie wsi Żurawica (powiat przemyski). Placówka mieści się w pomieszczeniach Fortu W XII „Werner”, będącego częścią Twierdzy Przemyśl i jest prywatnym przedsięwzięciem Sławomira Golonki.
Fort dla zwiedzających otwarto w 2010 roku. W ramach muzealnej ekspozycji prezentowane są pamiątki oraz eksponaty, nawiązujące do historii fortu oraz lat I wojny światowej. Na wystawie prezentowane są m.in. militaria, umundurowanie i oprzyrządowanie wojskowe, meble i przedmioty codziennego użytku oraz dokumenty i fotografie. W muzealnych wnętrzach zrekonstruowano ziemiankę z okresu wojny oraz zbudowano dioramy potyczek z czasów II wojny światowej.&lt;br&gt;
Oprócz wystaw militarnych, od 2014 roku w muzeum działa Galeria Sztuki Regionalnej, działająca pod patronatem Lokalnej Organizacji Turystycznej w Przemyślu.
Muzeum jest obiektem całorocznym, czynnym codziennie. Wstęp jest płatny. Poza działalnością wystawienniczą placówka oferuje wynajem sal oraz organizację imprez okolicznościowych.

</doc>
<doc id="3472525" url="https://pl.wikipedia.org/wiki?curid=3472525" title="Shipton Thorpe">
Shipton Thorpe



</doc>
<doc id="3472526" url="https://pl.wikipedia.org/wiki?curid=3472526" title="Beyde Marjam II">
Beyde Marjam II

Beyde Marjam II - cesarz Etiopii od 15 kwietnia do grudnia 1795 roku. Pochodził z dynastii salomońskiej i prawdopodobnie był synem Salomona II. Nieznana jest data jego narodzin, ani śmierci. Wallis Budge twierdzi, że Beyde Marjam mógł być tą samą osobą, co Salomon III.
Okoliczności wstąpienia na tron i początki rządów.
Angielski podróżnik Nathaniel Pearce, który spotkał byłego cesarza podczas wizyty u rasa Uelde Syllasje 20 stycznia 1813, twierdził, że Beyde Marjam był cesarzem tylko raz, przez okres dziewięciu miesięcy. Pearce zapisał informacje na temat rządów byłego władcy. Beyde Marjam został ustanowiony cesarzem przez rasa Uelde Gabriela, a po wygnaniu przez rasa Aligaza, były cesarz znalazł schronienie u rasa Guebry. Dalszych szczegółów dostarcza "Kronika królewska". Gdy cesarz Tekle Gijorgis I opuścił Gonder, Beyde Marjam został ogłoszony cesarzem, pomimo protestów abuny Yosaba III. Następnie Uelde Gabriel został wyniesiony do godności rasa bitueddena, jednak jego poparcie udzielane cesarzowi było niewielkie. Niedługo po koronacji słudzy rasa Guebry, w Shawada i Mosabicie starli się ze sługami Uelde Gabriela. Uelde Syllasje pozornie poparł Beyde Marjama na tronie, ale tymczasem wysłał tajną wiadomość do dedżazmacz Hajle Uanda Beuessena z prośbą o wsparcie. Później cesarz i Uelde Syllasje prowadzili kampanię na prowincji, w celu pokazu siły, ale pora deszczowa zmusiła Beydę Marjama do powrotu do Gondaru.
Dalsze walki i koniec panowania.
Pod koniec 1795 dedżazmacz Hajle Uand Beuessen wyruszył z prowincji Lasta, wsparty przez przedstawicieli plemienia Oromo pochodzących z Wello i pokonał Uelde Gabriela w bitwie pod Felakit. Uelde Gabriel wycofał się w kierunku rzeki Checheho, zatrzymując się w Maryam Weha i powstrzymał swoich wrogów pod Agala, a gdy próbował wycofać się w kierunku Sabisabaru, został zaatakowany i ponownie pokonany pod Tsanfa Gumara. Uelde Gabriel ostatecznie wycofał się do Quratsy, gdzie mnisi pogodzili go z Uandem Beuessenem. Gabriel wstąpił do klasztoru w Mahdere Marjam, a Beuessen wyruszył do Gondaru, gdzie przywrócił tron Tekle Gijorgisowi I. W 1802 Baeda Maryam był więźniem w prowincji Semien. W styczniu 1813 podczas wizyty Nathaniela Pearce'a wciąż tam przebywał i odwiedził Uelde Syllasje szukając u niego pomocy w ponownym wstąpieniu na tron, ale możnowładca odmówił wsparcia. Według Pearce'a Syllasje myślał o wsparciu w przywróceniu korony cesarskiej Tekle Gijorgisowi I, ale nie uczynił żadnych kroków zmierzających w tym kierunku.

</doc>
<doc id="3472527" url="https://pl.wikipedia.org/wiki?curid=3472527" title="Muzajos (syn Metiona)">
Muzajos (syn Metiona)

Muzajos – poeta i muzyk, uczeń Orfeusza. Postać z mitologii.
Ojcem Muzajosa był Metion, Antifemos lub Eumolpos. Imię Antifema oznacza twórcę pieśni w kilku częściach, podobnie jak Muzajosa oznacza muzyka. Matką Muzajosa była Selene. Podobno był wychowywany przez nimfy. Muzajos był uważany za wielkiego muzyka, zdolnego swoim kunsztem uzdrawiać chorych. Przypisywano mu stworzenie misteriów eleuzyńskich w Attyce. Niektórzy autorzy uważali go również za twórcę wiersza daktylicznego. Był uważany za ucznia Linosa lub Orfeusza. Od czasów starożytnych łączono z jego imieniem poematy mistyczne.

</doc>
<doc id="3472529" url="https://pl.wikipedia.org/wiki?curid=3472529" title="Dekanat Korneuburg">
Dekanat Korneuburg

Dekanat Korneuburg – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 10 parafii. 

</doc>
<doc id="3472530" url="https://pl.wikipedia.org/wiki?curid=3472530" title="Metropolia ałtajska">
Metropolia ałtajska

Metropolia ałtajska – jedna z metropolii Rosyjskiego Kościoła Prawosławnego, z siedzibą w Barnaule.
Utworzona 5 maja 2015 postanowieniem Świętego Synodu. Obejmuje terytorium Kraju Ałtajskiego.
W skład metropolii wchodzą cztery eparchie: barnaułska, bijska, rubcowska i sławgorodzka.
Zwierzchnikiem administratury jest metropolita barnaułski i ałtajski Sergiusz (Iwannikow).

</doc>
<doc id="3472534" url="https://pl.wikipedia.org/wiki?curid=3472534" title="Racławka (rzeka)">
Racławka (rzeka)



</doc>
<doc id="3472536" url="https://pl.wikipedia.org/wiki?curid=3472536" title="1. deild kvinnur (2003)">
1. deild kvinnur (2003)

W roku 2003 odbyła się 19. edycja 1. deild kvinnur – pierwszej ligi piłki nożnej kobiet na Wyspach Owczych. W rozgrywkach wzięło udział 10 klubów z całego archipelagu. Tytułu mistrzowskiego broniła drużyna KÍ Klaksvík, zdobywając go ponownie po raz piąty w swojej historii.
Na jeden sezon zlikwidowano wówczas drugą ligę, przez co wszystkie zainteresowane zespoły mogły grać w 1. deild kvinnur. Mistrz Wysp Owczych dostawał prawo do gry w Pucharze UEFA Kobiet.
Rozgrywki.
Wyniki spotkań.
 
 1
 
 
 
 
 
 1
 
 
 
 
 
 1
 
 
 
 1
 1
 1
 1
 1
 1
 1
 1
 1
 
 
 1
 
 
 
 
 
 1
 
 
 
 
 
 1
 
 
 
 
 
 1
 
 
 
 
 
 1
 
 
 
 
 
 1
 2
 
 
Objaśnienia:
Nagrody.
Na koniec sezonu FSF Føroya przyznał nagrody dla najlepszych graczy sezonu. Ostateczne wyniki prezentowały się więc następująco:

</doc>
<doc id="3472541" url="https://pl.wikipedia.org/wiki?curid=3472541" title="Trezzano sul Naviglio (przystanek kolejowy)">
Trezzano sul Naviglio (przystanek kolejowy)

Trezzano sul Naviglio (włoski: "Stazione di Trezzano sul Naviglio") – przystanek kolejowy w Trezzano sul Naviglio, w prowincji Mediolan, w regionie Lombardia, we Włoszech. Znajduje się na linii Mediolan – Mortara.
Według klasyfikacji RFI stacja ma kategorię "srebrną".
Historia.
Chociaż linia kolejowa był w eksploatacji już od 1870, przystanek kolejowy Trezzano został otwarty dopiero w 1987 roku.
Dzięki rozbudowie linii na dwutorową 7 grudnia 2009 roku przystanek został całkowicie przebudowany, z jednego do dwóch peronów, z budową wiat peronowych i poprawy dostępu.
Infrastruktura.
Przystanek posiada dwa tory po jednym dla każdego kierunku jazdy, obsługiwane przez 2 perony boczne połączone tunelem.
Ruch pociągów.
Jest obsługiwany przez pociągi linii S9 (Saronno-Mediolan-Albairate) z kolei podmiejskiej w Mediolanie, z półgodzinną częstotliwością.

</doc>
<doc id="3472542" url="https://pl.wikipedia.org/wiki?curid=3472542" title="Szklarka (dopływ Rudawki)">
Szklarka (dopływ Rudawki)



</doc>
<doc id="3472550" url="https://pl.wikipedia.org/wiki?curid=3472550" title="Gare de Ligugé">
Gare de Ligugé

Gare de Ligugé – stacja kolejowa w Ligugé, w departamencie Vienne, w regionie Nowa Akwitania, we Francji. Jest zarządzana przez SNCF (budynek dworca) i przez RFF (infrastruktura). 
Stacja jest obsługiwana przez pociągi TER Poitou-Charentes. 
Położenie.
Znajduje się na linii Paryż – Bordeaux, w km 343,846, na wysokości 83 m n.p.m.
Historia.
Stacja została otwarta 28 lipca 1853.

</doc>
<doc id="3472557" url="https://pl.wikipedia.org/wiki?curid=3472557" title="Oppenheim (stacja kolejowa)">
Oppenheim (stacja kolejowa)

Oppenheim (niem: "Bahnhof Oppenheim") – stacja kolejowa w Oppenheim, w regionie Nadrenia-Palatynat, w Niemczech. Jest teraz zarządzana przez kierownictwo stacji Mainz. Znajduje się na linii Mainz – Ludwigshafen.
Według klasyfikacji Deutsche Bahn, stacja posiada kategorię 5.
Historia.
Stacja Oppenheim została otwarta w dniu 22 marca 1853 roku, kiedy jednotorowa linia z Moguncji został otwarty do Oppenheim. Wreszcie, gdy linia z Moguncji do Wormacji została otwarta przez Hessische Ludwigsbahn prawie sześć miesięcy później, w dniu 24 sierpnia 1853 roku rozpoczęło się silne ożywienie gospodarcze w Oppenheim. Początkowo kursowały tylko cztery pociągi pasażerskie, ich lokomotywy zostały nazwane Gutenberg, Dalwigk, Worms i Mainz. 
Stacja Oppenheim była na początku jedną z najbardziej nowoczesnych i najlepszych stacji w Rheinhessen. Tak więc stacja ponad 100 lat należał do końca XX wieku do górnej drugiej klasy w klasyfikacji poziomu stacji. Istniała przestronna poczekalnia z ogrzewaniem parowym i wyjątkowo nowoczesna toaleta. W 1958 roku linia kolejowa Mainz-Ludwigshafen została zelektryfikowana. Codziennie przez stację Oppenheim kursuje legendarny Rheingold-Express. 
Obecnie na stacji zatrzymują się wyłącznie pociągi regionalne.
W latach 2009 - 2011, stacja została zmodernizowana i przystosowany dla osób niepełnosprawnych. Peron wyspowy usunięto i zbudowano na wschodniej stronie nowy peron krawędziowy. W związku z tym, stacja ma teraz tylko dwa perony boczne. W sumie stacja ma jeszcze trzy tory, wszystkie inne zostały rozebrane. Nowe perony boczne mają wysokość 76 cm. Pozwala to na uruchomienie pociągów S-Bahn Rhein-Neckar do Oppenheim, które planowane jest na grudzień 2015. Ponadto zbudowano kładkę nad torami i windy dla osób niepełnsprawnych. Zmodernizowany dworzec został otwarty w dniu 14 marca 2011 roku. Koszt modernizacji wyniósł ok. 9,3 mln euro, z czego 2,2 mln euro wyłożył land Nadrenia-Palatynat, a 7 milionów euro Deutsche Bahn.
Zabytkowy budynek dworca do połowy 2014 roku należał do luksemburskiego funduszu nieruchomości Patron Elke, Sarl. Od połowy 2014 roku Pan Oliver Sander jest właścicielem obiektu.

</doc>
<doc id="3472559" url="https://pl.wikipedia.org/wiki?curid=3472559" title="Eparchia bijska">
Eparchia bijska

Eparchia bijska – jedna z eparchii Rosyjskiego Kościoła Prawosławnego, z siedzibą w Bijsku. Wchodzi w skład metropolii ałtajskiej.
Utworzona 5 maja 2015 postanowieniem Świętego Synodu, poprzez wydzielenie z eparchii barnaułskiej. Obejmuje część Kraju Ałtajskiego.

</doc>
<doc id="3472560" url="https://pl.wikipedia.org/wiki?curid=3472560" title="Daniel Chmielewski">
Daniel Chmielewski

Daniel Chmielewski (ur. 12 lipca 1983 w Berlinie) – polski autor komiksów i książek dla dzieci, scenarzysta i rysownik.
Życiorys.
Urodził się w Berlinie. Dzieciństwo spędził w Australii. Do Polski przyjechał w roku 1995. W liceum był redaktorem naczelnym zina "OKNO" (gdzie publikował m.in. komiksy o Cyniku, postaci występującej w późniejszych albumach).
Ukończył Akademię Sztuk Pięknych w Warszawie na wydziale grafiki.
Zadebiutował w roku 2008 albumem "Zostawiając powidok wibrującej czerni" w wydawnictwie timof i cisi wspólnicy.
W latach 2009–2010 związany był z wydawnictwem timof i cisi wspólnicy (liternictwo m. in w albumach "Prosto z piekła", "Mały Świat Golema" i "Łajka") i z redagowanym przez Dominika Szcześniaka kwartalnikiem "Ziniol" (jako redaktor graficzny numerów 3-7).
Wraz z Łukaszem Mazurem jest autorem logo Festiwalu Komiksowa Warszawa.
W 2019 wraz z Czesławem Mozilem, Matyldą Damięcką, Maciejem Nawrockim i Jakubem Snochowskim brał udział w wyreżyserowanym przez Beatę Jewiarz spektaklu "Impro na 4" w ramach Międzynarodowego Festiwalu Teatralnego Karuzela w łódzkim Teatrze Pinokio.
Życie prywatne.
Jest mężem autorki komiksów i blogerki literackiej, Olgi Wróbel. Mają córkę, Gretę.

</doc>
<doc id="3472563" url="https://pl.wikipedia.org/wiki?curid=3472563" title="Gusiejn Kurbanow">
Gusiejn Kurbanow

Gusiejn Bagautdinowicz Kurbanow (ros. Гусейн Багаутдинович Курбанов; ur. 7 maja 1974 w Kaspijsku) − rosyjski bokser, brązowy medalista Mistrzostw Europy 1993 w Bursie, srebrny medalista Mistrzostw Świata Juniorów 1992 w Montrealu, brązowy medalista Mistrzostw Europy Juniorów 1992 w Edynburgu oraz mistrz Rosji z roku 1996.
Kariera.
W kwietniu 1992 zdobył brązowy medal na Mistrzostwach Europy Juniorów 1992 w Edynburgu, na których rywalizował w kategorii półśredniej. W półfinale przegrał na punkty (10:14) z Pavolem Polakovičem. W październiku tego samego roku zdobył srebrny medal na Mistrzostwach Świata Juniorów 1992 w Montrealu. Rywalizację rozpoczął od zwycięstwa w 1/16 finału nad Amerykaninem Jeanem Lebrunem. W 1/8 finału pokonał przed czasem reprezentanta Szkocji Alana Woleckiego, w ćwierćfinale Francuza Gerarda Tirpieda, a w półfinale Koreańczyka Yanga Chan-woo. W finale przegrał nieznacznie na punkty (13:15) z Niemcem Lutzem Brorsem.
We wrześniu 1993 zdobył brązowy medal na Mistrzostwach Europy 1993 w Bursie. W 1/8 finału pokonał wyraźnie na punkty reprezentanta Słowacji Antona Laščka, wygrywając 18:0. W ćwierćfinale pokonał na punkty (11:2) reprezentacja Jugosławii Slavišę Popovicia, zapewniając sobie brązowy medal w kategorii lekkośredniej. W półfinale przegrał z reprezentantem Rumunii Franciscem Vaștagiem, któremu uległ na punkty (4:11). W czerwcu 1994 był uczestnikiem pucharu świata, który rozgrywany był w Bangkoku. W 1/8 finału pokonał na punkty (16:8) Włocha Antonio Perugino, a w ćwierćfinale przegrał z Rumunem Franciskiem Vaștagiem, ulegając mu na punkty (4:15).
Kurbanow jest mistrzem Rosji w kategorii lekkośredniej z roku 1996 oraz półfinalistą mistrzostw Rosji w kategorii średniej z roku 1999.

</doc>
<doc id="3472564" url="https://pl.wikipedia.org/wiki?curid=3472564" title="Wostok 1 (stacja antarktyczna)">
Wostok 1 (stacja antarktyczna)

Wostok 1 () – nieczynna stacja polarna, założona przez Związek Socjalistycznych Republik Radzieckich, położona na Antarktydzie.
Położenie i warunki.
Stacja znajduje się na Antarktydzie Wschodniej, 620 km od głównej radzieckiej (obecnie rosyjskiej) stacji Mirnyj. Leży ona na płaskiej powierzchni lądolodu o miąższości 2900 m, ponad 3200 m nad poziomem morza. Średnia temperatura powietrza to −47,4 °C. Najwyższa zanotowana temperatura to −24,4 °C, a najniższa −73,3 °C. Wiatr wieje niemal wyłącznie z południowego wschodu, ze średnią prędkością 5,3–8,1 m/s; najsilniejszy poryw wiatru osiągnął prędkość 22 m/s. Noc polarna trwa od 15 maja do 27 lipca.
Historia i działalność.
Stacja Wostok-1 została założona przez radziecką wyprawę, która przybyła w to miejsce 18 marca 1957 roku, w ramach Międzynarodowego Roku Geofizycznego. Od 20 kwietnia prowadzono w niej badania z zakresu meteorologii, aerologii, aktynometrii i glacjologii. Stacja przestała działać 1 grudnia tego samego roku, gdy działalność została przeniesiona do nowej stacji Wostok.

</doc>
<doc id="3472565" url="https://pl.wikipedia.org/wiki?curid=3472565" title="Krzysztof Giaro">
Krzysztof Giaro

Krzysztof Adam Giaro (ur. 11 września 1973) – polski informatyk i matematyk, nauczyciel akademicki, profesor nauk technicznych.
Życiorys.
Absolwent I Liceum Ogólnokształcącego im. Mikołaja Kopernika w Gdańsku. W 1997 ukończył studia informatyczne na Politechnice Gdańskiej. Jego praca magisterska pt. "Badanie zwartego szeregowania zadań na procesorach dedykowanych" została uznana za najlepszą w Ogólnopolskim Konkursie Prac Magisterskich z Informatyki zorganizowanym przez Polskie Towarzystwo Informatyczne. Rok później ukończył również studia matematyczne na Uniwersytecie Gdańskim. Doktoryzował się na podstawie pracy pt. "Szeregowanie zadań na procesorach dedykowanych bez obustronnych postojów" (1999). Habilitację uzyskał na podstawie rozprawy pt. "Szeregowanie zadań metodami kolorowania grafów" (2003). Tytuł profesorski otrzymał w 2014. 
Zawodowo związany jest z Politechniką Gdańską, gdzie pracuje w Katedrze Algorytmów i Modelowania Systemów na Wydziale Elektroniki, Telekomunikacji i Informatyki. Od 2016 jest kierownikiem tej katedry.

</doc>
<doc id="3472567" url="https://pl.wikipedia.org/wiki?curid=3472567" title="Metion">
Metion

Metion – heros attycki. Postać z mitologii.
Metion był herosem attyckim. Jego genealogia ma kilka wariantów. Wedle najczęstszego był synem Erechteusa i Praksitei. Jego dzieci, które miał z Alkippe wygnały z Aten króla Pandiona, syna Kekropsa Młodszego, siostrzeńca Metiona. Jednym z synów Metiona był wedle tej wersji mitu Eupalamos, ojciec Dedala. Innym Chalkon, ojciec Abasa protoplasty Abantydów.
Wedle innej wersji mitu Metion był nie dziadkiem Dedala, ale jego ojcem, a synem Eupalamosa, który z kolei był synem Erechteusa. Wedle tej tradycji Metion był też ojcem Muzajosa.
Metion odgrywa też pewną rolę w tradycjach sykiońskich, jako ojciec Sykiona, powołanego przez Laedemonta do objęcia po nim władzy

</doc>
<doc id="3472570" url="https://pl.wikipedia.org/wiki?curid=3472570" title="NGC 3316">
NGC 3316

NGC 3316 (również PGC 31571) – galaktyka soczewkowata (SB0), znajdująca się w gwiazdozbiorze Hydry. Została odkryta 26 marca 1835 roku przez Johna Herschela. Galaktyka ta należy do Gromady w Hydrze. Towarzyszy jej mała galaktyka, nazywana czasem "NGC 3316B".

</doc>
<doc id="3472572" url="https://pl.wikipedia.org/wiki?curid=3472572" title="Krzysztof Adam Giaro">
Krzysztof Adam Giaro



</doc>
<doc id="3472573" url="https://pl.wikipedia.org/wiki?curid=3472573" title="Dekanat Laa-Gaubitsch">
Dekanat Laa-Gaubitsch

Dekanat Laa-Gaubitsch – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 19 parafii. 

</doc>
<doc id="3472577" url="https://pl.wikipedia.org/wiki?curid=3472577" title="Ramūnas Šiškauskas">
Ramūnas Šiškauskas

Ramūnas Šiškauskas (ur. 10 września 1978 w Koszedarach) – litewski koszykarz, obrońca, mistrz Euroligi, mistrz Europy, brązowy medalista olimpijski, wielokrotny MVP w rozmaitych ligach.

</doc>
<doc id="3472578" url="https://pl.wikipedia.org/wiki?curid=3472578" title="Eparchia rubcowska">
Eparchia rubcowska

Eparchia rubcowska – jedna z eparchii Rosyjskiego Kościoła Prawosławnego, z siedzibą w Rubcowsku. Wchodzi w skład metropolii ałtajskiej.
Utworzona 5 maja 2015 postanowieniem Świętego Synodu, poprzez wydzielenie z eparchii barnaułskiej. Obejmuje część Kraju Ałtajskiego.
Ordynariuszem eparchii jest biskup rubcowski i alejski Roman (Korniew).
Eparchia dzieli się na cztery dekanaty:
W eparchii rubcowskiej działają także męskie monastery: Kazańskiej Ikony Matki Bożej w Korobiejnikowie oraz św. Dymitra w Alejsku.

</doc>
<doc id="3472579" url="https://pl.wikipedia.org/wiki?curid=3472579" title="Stefan Jakobielski">
Stefan Jakobielski

Stefan Karol Jakobielski (ur. 11 sierpnia 1937 w Warszawie) – polski historyk, archeolog, filolog, epigrafik. Jeden z pionierów nubiologii. Uczestnik badań archeologicznych w Faras, Tell Atrib, Palmyrze, Deir el-Bahari i Qasr Ibrim, kierownik prac prowadzonych w Starej Dongoli.
Życiorys.
Stefan Jakobielski urodził się 11 sierpnia 1937 roku w Warszawie, jego rodzicami byli Karol Jakobielski i Halina z domu Grzymała. Do szkoły średniej – liceum im. St. Małachowskiego – uczęszczał w Płocku. Studia na Uniwersytecie Warszawskim rozpoczął w 1954 roku.
Od początku lat 60. XX wieku brał udział w badaniach wykopaliskowych w Faras prowadzonych przez prof. Kazimierza Michałowskiego. Od 1961 roku uczestniczył w misji jako koptolog, zajmując się dokumentacją i opracowywaniem inskrypcji. Brał udział w kluczowych pracach na stanowisku w Faras – odkryciu katedry z malowidłami w sezonie 1961/62 oraz kolejnych dwóch ekspedycjach: 1962/1963 i 1963/64, uczestnicząc przy transferze malowideł ze ścian katedry i dokumentacji znalezisk, prezentowanych obecnie w Galerii Faras im. Kazimierza Michałowskiego w Muzeum Narodowym w Warszawie. Na początku lat 60. Stefan Jakobielski był zaangażowany w prace na wielu innych stanowiskach archeologicznych. W 1962 roku brał udział w misji w Tell Atrib jako archeolog-epigrafik i w ekspedycji w Palmyrze. W tym samym charakterze pracował na stanowisku Deir el-Bahari w sezonie 1962/63, kiedy trwały badania na górnym dziedzińcu świątyni Hatszepsut oraz wykopaliska na terenie świątyni Totmesa III. W 1968 roku obronił doktorat.
W roku 1966 Stefan Jakobielski został kierownikiem wykopalisk na nubijskim stanowisku archeologicznym w Dongoli, funkcję tę pełnił do 2006 roku. W ramach badań prowadzonych przez polskiego nubiologa odkryty został m.in. Klasztor św. Trójcy (Wielki Klasztor Antoniego). Raporty z wykopalisk Stefan Jakobielski prezentował na łamach „Dongola Studien” oraz rocznika Polish Archaeology in the Mediterranean. Prace Jakobielskiego w Dongoli zostały zwieńczone wystawą w 2006 roku "Polskie wykopaliska w Starej Dongoli. 45 lat współpracy archeologicznej z Sudanem" w Muzeum Narodowym w Warszawie, której był współkuratorem. Na wystawie znalazły się wypożyczone z Muzeum z Chartumu zabytki ruchome odkryte podczas licznych ekspedycji prowadzonych przez Stefana Jakobielskiego.
Od 1972 do 1974 roku na zaproszenie "Egypt Exploration Society" brał udział w angielsko-amerykańsko-polskiej misji archeologicznej w Qasr Ibrim jako archeolog-epigrafik.
W latach 1974–2002 Stefan Jakobielski pełnił funkcję kierownika Pracowni Nubiologii w Zakładzie Archeologii Śródziemnomorskiej PAN (obecnego IKŚiO PAN), jednocześnie kierował też Pracownią Dokumentacji Architektoniczno-Archeologicznej. Od 1974 do 1989 roku wykładał na Akademii Teologii Katolickiej w Warszawie. W latach 2006–2009 prowadził zajęcia z archeologii w Wyższej Szkole Teologiczno-Humanistycznej w Podkowie Leśnej. Pracownik Instytutu Kultur Śródziemnomorskich i Orientalnych Polskiej Akademii Nauk (IKŚiO PAN).
Jest autorem licznych publikacji i wieloletnim redaktorem serii wydawniczych, m.in. "Nubia", "Études et Travaux", "Nubica et Aethiopica" i "Bibliotheca nubica". Od 2005 roku jest współredaktorem czasopisma „Gdańsk Archaeological Museum African Reports”.
Członkostwo w towarzystwach naukowych.
Stefan Jakobielski był jednym z inicjatorów założonego w 1972 Międzynarodowego Towarzystwa Nubiologicznego, w okresie 1978–1986 pełnił funkcję członka zarządu. W 1980 został członkiem korespondentem Niemieckiego Instytutu Archeologicznego (niem. Deutsches Archäologisches Institut, DAI). Stefan Jakobielski należy także do International Association of Egyptologists.
Odznaczenia i nagrody.
W roku 2002 Jakobielski otrzymał najwyższe sudańskie odznaczenie przyznawane cudzoziemcom: Order Dwóch Nilów z Gwiazdą. Został też odznaczony Orderem Odrodzenia Polski. Wraz z Bogdanem Żurawskim otrzymał z rąk dyrektora Sudańskiej Służby Starożytności medal za zasługi w ratowaniu dziedzictwa kulturowego. Obaj zostali także uhonorowani przez władze prowincji Dongola (Medżlis) dyplomami za zasługi w badaniach lokalnego dziedzictwa.

</doc>
<doc id="3472580" url="https://pl.wikipedia.org/wiki?curid=3472580" title="Gare d’Urçay">
Gare d’Urçay

Gare de Bigny – stacja kolejowa w La Perche, w departamencie Cher, w Regionie Centralnym, we Francji. Jest zarządzana przez SNCF (budynek dworca) i przez RFF (infrastruktura).
Została otwarta w 1861 przez Compagnie du chemin de fer de Paris à Orléans (PO). Stacja jest obsługiwana przez pociągi TER Centre oraz pociągi towarowe Fret SNCF.
Położenie.
Stacja znajduje się na linii Bourges – Miécaze, w km 293,528, pomiędzy stacjami Saint-Amand-Montrond - Orval i Vallon, na wysokości 169 m n.p.m.

</doc>
<doc id="3472581" url="https://pl.wikipedia.org/wiki?curid=3472581" title="Husejn Kurbanow">
Husejn Kurbanow



</doc>
<doc id="3472583" url="https://pl.wikipedia.org/wiki?curid=3472583" title="Eduard Gajfullin">
Eduard Gajfullin

Eduard Gajfullin (ur. 21 grudnia 1969) − rosyjski bokser, brązowy medalista Mistrzostw Europy 1993 w Bursie, ćwierćfinalista Mistrzostw Świata 1993 w Tampere, zdobywca Pucharu Kanady 1990, wicemistrz Rosji w kategorii papierowej z roku 1995.
Kariera.
W czerwcu 1990 zwyciężył w pucharze Kanady, zajmując pierwsze miejsce w kategorii papierowej. W ćwierćfinale pokonał Meksykanina Juana Pacheco, wygrywając na punkty (28:20), w półfinale pokonał na punkty (14:7) Dominikańczyka Fausto del Rosario, a w finale po dogrywce (+14:14) reprezentanta Kuby Geovani Sancheza. W listopadzie tego samego roku został finalistą turnieju im. Feliksa Stamma rozgrywanego w Warszawie. W półfinale kategorii papierowej pokonał na punkty (5:0) reprezentanta Stanów Zjednoczonych Bradleya Martineza, a w finale przegrał na punkty (1:4) z reprezentantem Polski Rafałem Niedbalskim.
W maju 1993 był uczestnikiem Mistrzostw Świata 1993 w Tampere. W 1/8 finału pokonał na punkty (11:10) utytułowanego Kubańczyka Rogelio Marcelo, a w ćwierćfinale przegrał na punkty (0:12) z Nszanem Munczianem.
We wrześniu 1993 zdobył brązowy medal na Mistrzostwach Europy 1993 w Bursie. W 1/8 finału pokonał reprezentanta Armenii Alexa Malandyana, wygrywając z nim na punkty (16:8), w ćwierćfinale reprezentanta Niemiec Jana Quasta, pokonując go na punkty (5:4), a w półfinale przegrał z Węgrem Pálem Lakatosem, któremu uległ na punkty (2:8).
W lipcu 1994 reprezentował Rosję na Igrzyskach Wspólnoty Narodów 1994 w Petersburgu. Odpadł w ćwierćfinale, przegrywając przed czasem z Kubańczykiem Manuelem Mantillą. W 1997 doszedł do półfinału pucharu Rosji w kategorii papierowej. 
We wrześniu 1995 zdobył brązowy medal na Światowych Wojskowych Igrzyskach Światowych 1995 w Rzymie. W półfinale kategorii papierowej przegrał na punkty (4:6) z Tajem Somrotem Kamsingiem.

</doc>
<doc id="3472584" url="https://pl.wikipedia.org/wiki?curid=3472584" title="East Woodhay">
East Woodhay

East Woodhay – wieś i civil parish w Anglii, w Hampshire, w dystrykcie Basingstoke and Deane. W 2011 civil parish liczyła 2914 mieszkańców. Na terenie civil parish zlokalizowane są miejscowości: Ball Hill, East End, Heath End, North End, Gore End, Hatt Common, Hollington i Woolton Hill.

</doc>
<doc id="3472585" url="https://pl.wikipedia.org/wiki?curid=3472585" title="Brukselski traktat budżetowy">
Brukselski traktat budżetowy

Traktat zmieniający niektóre postanowienia finansowe Traktatu ustanawiającego Europejskie Wspólnoty Gospodarcze oraz Traktatu ustanawiającego Jedną Radę i Jedną Komisję Wspólnot Europejskich ("Brukselski traktat budżetowy", "Drugi traktat budżetowy") – umowa międzynarodowa podpisana 22 lipca 1975 w Brukseli.
Traktatem tym przyznano Parlamentowi Europejskiemu prawo do odrzucenia budżetu, udzielania Komisji Europejskiej absolutorium z wykonania budżetu oraz prawo do kontrolowania sprawozdań finansowych Unii Europejskiej na zakończenie każdego roku. Traktat powołał również Trybunał Obrachunkowy, odpowiedzialny za zarządzanie finansowe i prowadzenie kontroli rachunkowości wspólnotowej. Traktat wszedł w życie 1 czerwca 1977.

</doc>
<doc id="3472586" url="https://pl.wikipedia.org/wiki?curid=3472586" title="Traktat zmieniający niektóre postanowienia budżetowe Traktatów ustanawiających Wspólnoty Europejskie i Traktatu ustanawiającego Jedną Radę i Jedną Komisję Wspólnot Europejskich">
Traktat zmieniający niektóre postanowienia budżetowe Traktatów ustanawiających Wspólnoty Europejskie i Traktatu ustanawiającego Jedną Radę i Jedną Komisję Wspólnot Europejskich



</doc>
<doc id="3472587" url="https://pl.wikipedia.org/wiki?curid=3472587" title="Wilhelmshaven Hauptbahnhof">
Wilhelmshaven Hauptbahnhof



</doc>
<doc id="3472588" url="https://pl.wikipedia.org/wiki?curid=3472588" title="Karl Aigen">
Karl Aigen

Karl Aigen (ur. 8 października 1684 w Ołomuńcu, zm. 22 października 1764 w Wiedniu) – austriacki malarz pejzażysta.
Życiorys.
Syn złotnika z Ołomuńca, pierwsze lekcje rysunku pobierał u lokalnego malarza Dominika Maiera. Ok. 1720 roku przybył do Wiednia a w 1728 roku rozpoczął studia w Akademii Sztuk Pięknych. Od 1751 roku aż do śmierci profesor malarstwa na Akademii. Od 1754 roku członek Akademii. Po śmierci Jacoba van Schuppena (1670–1751) prowadził w latach 1750–59, na przemian z Josefem Mildorferem (1719–1755), szkołę malarstwa w Akademii.
Specjalizował się w malowaniu pejzaży i scen figuratywnych, malował również obrazy ołtarzowe. Inspirował się pracami malarzy niderlandzkich i francuskich.

</doc>
<doc id="3472590" url="https://pl.wikipedia.org/wiki?curid=3472590" title="Varel (stacja kolejowa)">
Varel (stacja kolejowa)

Varel (niem: "Bahnhof Varel") – stacja kolejowa w Varel, w kraju związkowym Dolna Saksonia, w Niemczech. Znajduje się na linii Oldenburg – Wilhelmshaven. Budynek pochodzący z 1867 w stylu secesyjnym kosztował 512 000 marek.
Historia.
Pruski konsul Bley w 1846 i 1851 po raz pierwszy rozważał włączenie Varel w istniejącą sieć kolejową. 1867 Varel uzyskał połączenie kolejowe z Wilhelmshaven (dawniej Heppens) i Oldenburgiem do sieci kolejowej Großherzoglich Oldenburgische Staatseisenbahnen. W celu dostosowania do przewozów towarów, od 1893 wybudowano bocznicę od stacji Varel oraz linię Varel – Neuenburg mającą znaczenie dla przewozów zarówno towarów i pasażerów. W 1896 roku uzyskano połączenie z portem Varel. 
Pociągi pasażerskie na linii do Neuenburg zaprzestały kursowania w dniu 23 maja 1954. 1 maja 1913 otwarto trasę Varel - Rodenkirchen, ale ruch pasażerski ustał na tej linii 1 lipca 1958. 
W trakcie rozbudowy linii na dwutorową, stacja została całkowicie przebudowana w 2012 roku. Dostęp dla osób niepełnosprawnych na tory 2 i 3 planowany jest poprzez montaż wind do roku 2018.

</doc>
<doc id="3472591" url="https://pl.wikipedia.org/wiki?curid=3472591" title="Eduard Gajfulin">
Eduard Gajfulin



</doc>
<doc id="3472597" url="https://pl.wikipedia.org/wiki?curid=3472597" title="Gare de Fons – Saint-Mamert">
Gare de Fons – Saint-Mamert

Gare de Fons - Saint-Mamert – stacja kolejowa w Fons, w departamencie Gard, w regionie Oksytania, we Francji. Jest zarządzana przez SNCF (budynek dworca) i przez RFF (infrastruktura). Obsługuje również sąsiednią gminę Saint-Mamert-du-Gard.
Została otwarta w 1840 przez Compagnie des Mines de la Grand’Combe et des chemins de fer du Gard. Stacja jest obsługiwana przez pociągi TER Languedoc-Roussillon.
Położenie.
Stacja znajduje się na linii Saint-Germain-des-Fossés – Nîmes, w km 703,747, pomiędzy stacjami Saint-Géniès-de-Malgoirès i Nîmes, na wysokości 99 m n.p.m.

</doc>
<doc id="3472599" url="https://pl.wikipedia.org/wiki?curid=3472599" title="Eparchia sławgorodzka">
Eparchia sławgorodzka

Eparchia sławgorodzka – jedna z eparchii Rosyjskiego Kościoła Prawosławnego, z siedzibą w Sławgorodzie. Wchodzi w skład metropolii ałtajskiej.
Utworzona 5 maja 2015 postanowieniem Świętego Synodu, poprzez wydzielenie z eparchii barnaułskiej. Obejmuje część Kraju Ałtajskiego.
Ordynariusz eparchii nosi tytuł biskupa sławgorodzkiego i kamieńskiego.

</doc>
<doc id="3472601" url="https://pl.wikipedia.org/wiki?curid=3472601" title="Kanał żeglugowy otwarty">
Kanał żeglugowy otwarty

Kanał żeglugowy otwarty – rodzaj kanału żeglugowego oraz kanału wodnego otwartego, który pod względem funkcji przeznaczony jest do prowadzenia żeglugi, a pod względem sposobu utrzymania poziomu zwierciadła wody zapewnia założone parametry szlaku żeglugowego przy bezpośrednim połączeniu ze szlakiem wodnym (tj. bez dodatkowych budowli piętrzących zamykających kanał). Tego typu kanał charakteryzuje się tym, że poziom wody w kanale odpowiada poziomowi wody na szlaku wodnym, z którym jest połączony, a profil dna kanału jest poziomy lub ma stosunkowo niewielki spadek.
Przykłady.
Przykładami kanałów żeglugowych otwartych są:

</doc>
<doc id="3472606" url="https://pl.wikipedia.org/wiki?curid=3472606" title="Bartłomiej Kałużny">
Bartłomiej Kałużny

Bartłomiej Jan Kałużny (ur. 14 grudnia 1974) – polski okulista, profesor medycyny, adiunkt i kierownik w Zakładzie Optometrii Collegium Medicum Uniwersytetu Mikołaja Kopernika w Bydgoszczy.
Życiorys.
Jest synem Józefa (profesora okulistyki) oraz bratem Jakuba (także okulisty). Dyplom lekarski zdobył w 1999 roku na Akademii Medycznej w Bydgoszczy.
Stopień doktorski uzyskał w 2005 roku na podstawie pracy "Zmiany osiowych wymiarów poszczególnych struktur gałki ocznej w trakcie akomodacji u dzieci z miarowością, krótkowzrocznością i nadwzrocznością" (promotorem był Jerzy Szaflik). Habilitował się w 2010 roku na podstawie oceny dorobku naukowego i pracy pod tytułem "Zastosowanie spektralnej optycznej tomografii koherentnej w obrazowaniu przedniego odcinka gałki ocznej: badania własne". W październiku 2018 mianowany profesorem.
W latach 2001–2013 pracował w Klinice Chorób Oczu Collegium Medicum Uniwersytetu Mikołaja Kopernika w Bydgoszczy. Od 2014 roku pracuje jako adiunkt i kierownik w Zakładzie Optometrii. Od sierpnia 2018 kierownik Kliniki Okulistyki i Optometrii w Szpitalu Uniwersyteckim im. Biziela w Bydgoszczy. Należy do Polskiego Towarzystwa Okulistycznego, gdzie pełni funkcję wiceprzewodniczącego Sekcji Chirurgii Zaćmy i Chirurgii Refrakcyjnej. Odbył staże zagraniczne, m.in. w Madrycie oraz w Moorfields Eye Hospital w Londynie i Dubaju.
Swoje prace publikował w czasopismach krajowych i zagranicznych, między innymi w „Klinice Ocznej” i „Okulistyce”. Zainteresowania kliniczne i badawcze B. Kałużnego dotyczą chirurgii zaćmy, chirurgii refrakcyjnej, chorób rogówki i powierzchni oka (wykonuje m.in. przeszczepianie rogówki), kontaktologii, koherencyjnej tomografii optycznej.

</doc>
<doc id="3472613" url="https://pl.wikipedia.org/wiki?curid=3472613" title="Jonasz (cesarz Etiopii)">
Jonasz (cesarz Etiopii)

Jonasz (ur. ? - zm. maj 1813) - cesarz Etiopii od 18 sierpnia 1797 do 4 stycznia 1798 roku. Pochodził z dynastii salomońskej. Był synem Letezuma i wnukiem cesarza Fasiledesa, rządzącego Etiopią w XVII wieku.
Panowanie.
Według angielskiego egiptologa i orientalisty, Edwarda Alfreda Thomsona Wallisa Bugde'a, Jonasz został uczyniony cesarzem przez rasa Izraela z Begiemdyru, a odwołany przez Gugsę, wodza plemienia Jedżu Oromo. Według "Kroniki królewskiej" Jonasz został proklamowany cesarzem po tym, jak poprzedni cesarz Salomon III został pokonany przez buntownika, balambarasa Asserata, który zmusił go do ucieczki z Gondaru. W czasie rządów Jonasza Etiopię nawiedziła klęska głodu. W jej wyniku siódmego listopada 1797 zmarł syn cesarza, Mafu, a następnie żona, Estera. Pozbawiony wsparcia najważniejszych możnowładców - rasa Mareda, Hajlu Eszte, dedżazmacza Uelde Syllasje i rasa Guebry, Jonasz stracił tron na rzecz Tekle Gijorgisa I, który wrócił z wygnania. Na wieść o powrocie Tekle Gijorgisa, gdy ten znajdował się w odległości jednego dnia drogi, Jonasz uciekł do sanktuarium w pałacu abuny.
Lata po detronizacji.
Po miesiącu ukrywania się w pałacu, Jonasz stał się "kartą przetargową" następcy Asserata, Ueheldu w rozgrywkach o władzę z najważniejszymi możnowładcami Gondaru. Ueheldu wystawił Jonasza jako kandydata do ponownego objęcia tronu, ale Tekle Gijorgis udaremnił spisek. Następnie udzielił amnestii Jonaszowi i zaprosił go wraz z bratem o imieniu Goszu, aby zamieszkali w jego pałacu w Gonderze. W 1802 Jonasz był więźniem w Lasta. Angielski egiptolog, Henry Salt relacjonował, że 16 września 1805 spotkał jego syna, Fasilidasa w Adui. Z kolei podróżnik Nathaniel Pearce informował, że Jonasz żył na wygnaniu w Godżamie aż do swojej śmierci i zmarł ubogi, bez wystarczających środków nawet na zakup trumny, lub na urządzenie stypy.

</doc>
<doc id="3472615" url="https://pl.wikipedia.org/wiki?curid=3472615" title="Joseph Matthäus Aigner">
Joseph Matthäus Aigner

Joseph Matthäus Aigner (ur. 18 stycznia 1818 w Wiedniu, zm. 19 lutego 1886 tamże) – austriacki malarz portrecista.
Życiorys.
Syn złotnika, w wieku 12 lat rozpoczął praktykę u jubilera. Rysunku uczył się u Friedricha von Amerlinga (1803–1887). Od 1837 roku pracował jako artysta-malarz.
W 1848 roku został komendantem freikorpsu studenckiego Legionu Akademickiego, który brał udział w walkach w powstaniu wiedeńskim. Aresztowany i skazany za zdradę stanu przez trybunał wojenny na karę śmierci, ułaskawiony przez księcia Windisch-Graetza.
Od 1864 roku członek wiedeńskiego Künstlerhausu.
Specjalizował się w malarstwie portretowym, zajmował się również teorią sztuki, pisząc artykuły do czasopism wiedeńskich. Jego najsłynniejsze portrety pochodzą z lat 50. XIX wieku, m.in.: cesarza Franciszka Józefa I i cesarzowej Elżbiety, Franza Grillparzera, Friedricha Halma, Nikolausa Lenau. Na zlecenie cesarza Meksyku Maksymiliana I sporządził kopie prac z pałacu Belweder z przeznaczeniem dla galerii narodowej w Meksyku. Pracował również jako ilustrator.
Zginął śmiercią samobójczą 19 lutego 1886 roku.
Upamiętnienie.
W 1921 roku imieniem Aignera nazwano jedną z ulic Wiednia – Aignerstrasse.

</doc>
<doc id="3472620" url="https://pl.wikipedia.org/wiki?curid=3472620" title="Bořislavka">
Bořislavka

Bořislavka – stacja linii A metra praskiego (odcinek V.A), położona w dzielnicy Vokovice, w Pradze 6. Stacja została otwarta 6 kwietnia 2015 wraz z odcinkiem Dejvická – Nemocnice Motol, pierwszego etapu rozbudowany linii A na zachód. Pierwotnie stację planowano pod nazwą "Červený Vrch" ("Czerwone Wzgórze"), od pobliskiego osiedla o tej nazwie.
Stacja zbudowana jest 27,8 m pod powierzchnią ulicy Evropská třída, z jednym wyjściem prowadzącym do skrzyżowania z ulicą Horoměřická, a drugim prowadzi do rogu ulicy Arabská, na początku osiedla Červený Vrch. Wyjście Horoměřická prowadzi do nowego podmiejskiego terminalu autobusowego obsługującego Nebušice, Jeneralka i Horoměřice, jak również umożliwia dostęp do sieci tramwajowej. Najbliższy przystanek tramwajowy dla tej stacji metra został przemianowany z Horoměřická na Bořislavka po otwarciu stacji. Przystanek wcześniej nazwany "Bořislavka", znajduje się jeden przystanek dalej w kierunku centrum miasta i został przemianowany na "Na Pískách".

</doc>
<doc id="3472621" url="https://pl.wikipedia.org/wiki?curid=3472621" title="1841 w muzyce">
1841 w muzyce



</doc>
<doc id="3472629" url="https://pl.wikipedia.org/wiki?curid=3472629" title="Bořislavka (stacja metra praskiego)">
Bořislavka (stacja metra praskiego)



</doc>
<doc id="3472634" url="https://pl.wikipedia.org/wiki?curid=3472634" title="Monaster Zaikonospasski">
Monaster Zaikonospasski

Monaster Zaikonospasski, wł. monaster Obrazu Chrystusa Zbawiciela Nie Ludzką Ręką Uczynionego – prawosławny męski klasztor w Moskwie, o statusie wspólnoty stauropigialnej.
Potoczna nazwa monasteru odnosi się do jego wezwania ("Spasski" sugeruje wezwanie odnoszące się do Chrystusa Zbawiciela) i położenia (za straganami, na których sprzedawano ikony).
Historia.
Monaster został założony w 1600 przez cara Borysa Godunowa. Pierwsze wzmianki o jego istnieniu pochodzą jednak dopiero z 1635. Główna świątynia klasztorna powstała w 1660 i została wyświęcona rok później.
W 1665 na terenie klasztoru powstała szkoła kierowana przez Symeona Połockiego. W 1687 patriarcha moskiewski i całej Rusi Joachim doprowadził do jej zamknięcia, uznając, że jej program w zbyt dużym stopniu oparty był na wzorcach zachodnich, niepożądanych w Rosji. Joachim był zdania, że o ile powstanie akademii w Moskwie było zasadne, powinno nauczać się w niej głównie języka greckiego i teologii prawosławnej. W 1687 przy Monasterze Zaikonospasskim powstała Akademia Słowiańsko-Grecko-Łacińska prowadzona przez greckich mnichów, braci Joannicjusza i Sofroniusza Lichudów, zaproszonych do Moskwy przez patriarchę dwa lata wcześniej. Akademia istniała przy klasztorze do 1814, gdy przeniesiono ją do ławry Troicko-Siergijewskiej i przekształcono w Moskiewską Akademię Duchowną.
Wcześniej, najprawdopodobniej w latach 1711–1720, główny sobór monasterski został przebudowany według projektu architekta związanego z Iwanem Zarudnym, na co wskazują związki z innymi moskiewskimi cerkwiami – Gabriela Archanioła i Teodora Stratylatesa oraz św. Jana Rycerza. Budowla została wzniesiona na planie czworoboku, jednak jej górne kondygnacje przybierają kształt ośmioboku. Głównym elementem dekoracji soboru są pilastry wokół okien. W podziemiach świątyni znajduje się druga cerkiew, nosząca wezwanie Wszechmiłującego Zbawiciela. Główny sobór posiada również drugi ołtarz Ikony Matki Bożej „Wszystkich Strapionych Radość”. Główna świątynia klasztorna została poważnie uszkodzona w pożarze już po siedemnastu latach od wyświęcenia, jednak w 1742 odbudowano go. W 1812 monaster został zniszczony wskutek pożaru Moskwy i zajęcia miasta przez Francuzów, jego renowację przeprowadzono dopiero w 1851.
Po rewolucji październikowej cerkwie klasztoru przejęli zwolennicy ruchu odnowicielskiego. Do śmierci w 1927 służył w nich Antonin (Granowski), były biskup Rosyjskiego Kościoła Prawosławnego, przywódca jednej z organizacji odnowicielskich – Związku Odrodzenia Cerkiewnego. Nabożeństwa w soborze odprawiane były według rytu opracowanego osobiście przez Antonina na podstawie najstarszych liturgii chrześcijańskich, w języku rosyjskim, w zmienionej przestrzeni sakralnej z ołtarzem na środku nawy. Dwa lata po śmierci duchownego, w 1929, świątynia została zamknięta i do 1992 mieściły się w niej różne instytucje świeckie. W latach 60. XX wieku obiekt częściowo odrestaurowano.
W 1992 dawny sobór monasterski został zwrócony Rosyjskiemu Kościołowi Prawosławnemu, w tym samym roku wznowiono sprawowanie w nim nabożeństw. Przez kolejne osiemnaście lat obiekt sakralny miał status patriarszego metochionu. W 2010 Święty Synod Rosyjskiego Kościoła Prawosławnego ogłosił restytucję męskiej wspólnoty mniszej i nadał jej status monasteru stauropigialnego.

</doc>
<doc id="3472642" url="https://pl.wikipedia.org/wiki?curid=3472642" title="Armenistyka">
Armenistyka

Armenistyka – jedna z dziedzin orientalistyki zajmująca się badaniem języka, kultury, literatury oraz dziejami Ormian oraz Armenii. Armenistyką zajmują się liczne pisma ormiańskie oraz pisma w językach kongresowych: „Journal of Society for Armenian Studies”, „Reuve des Etudes Armieniennes”.

</doc>
<doc id="3472646" url="https://pl.wikipedia.org/wiki?curid=3472646" title="Konserwatorium paryskie">
Konserwatorium paryskie



</doc>
<doc id="3472647" url="https://pl.wikipedia.org/wiki?curid=3472647" title="Ołeksandr Prychod´ko">
Ołeksandr Prychod´ko

Ołeksandr Mykołajowycz Prychod´ko, ukr. Олександр Миколайович Приходько, ros. Александр Николаевич Приходько, "Aleksandr Nikołajewicz Prichod´ko" (ur. 11 kwietnia 1966 w Kijowie) – ukraiński piłkarz, grający na pozycji obrońcy, trener piłkarski.
Kariera piłkarska.
Wychowanek Dynama Kijów. Pierwsi trenerzy: Pawło Wasyljew, Wiktor Szewczenko, Wjaczesław Semenow. W 1984 rozpoczął karierę piłkarską w drugoligowej drużynie Kołos Pawłohrad. Potem występował w klubach Maszynobudiwnyk Borodzianka, SKA Kijów, Guria Lanczchuti, Zakarpattia Użhorod, Desna Czernihów i Kremiń Krzemieńczuk. W 1992 w pierwszych mistrzostwach niepodległej Ukrainy debiutował w składzie Nywy Winnica. Potem występował w ukraińskich klubach Polissia Żytomierz, Naftochimik Krzemieńczuk, Nord-Am-Podilla Chmielnicki i Sirius Żółte Wody. Na początku 1995 wyjechał do Białorusi, gdzie bronił barw Torpeda Mohylew. W sierpniu został zaproszony do klubu Systema-Boreks Borodzianka. Wiosną 1997 wyjechał ponownie za granicę, tym razem do dalekiej Australii, gdzie rozegrał 3 gry w składzie pierwszoligowego Collingwood Warriors S.C., ale już jesienią powrócił do ojczyzny i w październiku 2007 został piłkarzem amatorskiego zespołu Dnipro Kijów. Jesienią 1998 przeniósł się do mołdawskiego Nistru-Unisport Otaci. Podczas przerwy zimowej sezonu 1998/99 powrócił do Dnipra Kijów, w którym zakończył karierę piłkarza w roku 2000.
Kariera trenerska.
Karierę szkoleniowca rozpoczął po zakończeniu kariery piłkarza. Najpierw pomagał trenować Kniaża Szczasływe. W maju 2006 został mianowany na stanowisko pełniącego obowiązki głównego trenera Borysfena Boryspol, którym kierował do czerwca. Po przyjściu nowego trenera Ołeksandra Riabokonia pozostał pracować w sztabie szkoleniowym boryspolskiego klubu. Potem pomagał Riabokoniu trenować kluby Desna Czernihów, FK Lwów i PFK Sewastopol. Od 16 marca 2012 ponownie pracuje w sztabie szkoleniowym Desny Czernihów.

</doc>
<doc id="3472654" url="https://pl.wikipedia.org/wiki?curid=3472654" title="1. deild kvinnur (2004)">
1. deild kvinnur (2004)

W roku 2004 odbyła się 20. edycja 1. deild kvinnur – pierwszej ligi piłki nożnej kobiet na Wyspach Owczych. W rozgrywkach wzięło udział 7 klubów z całego archipelagu. Tytułu mistrzowskiego broniła drużyna KÍ Klaksvík, zdobywając go ponownie po raz szósty w swojej historii.
Mistrz Wysp Owczych dostawał prawo do gry w Pucharze UEFA Kobiet.
Rozgrywki.
Wyniki spotkań.
 
 
 
 1
 
 
 
 1
 
 
 
 1
 
 
 
 1
 
 
 
 1
 
 
 
 1
 1
 1
 1
 1
 1
 1
Objaśnienia:
Nagrody.
Na koniec sezonu FSF Føroya przyznał nagrody dla najlepszych graczy sezonu. Ostateczne wyniki prezentowały się więc następująco:

</doc>
<doc id="3472656" url="https://pl.wikipedia.org/wiki?curid=3472656" title="Bibras Natkho">
Bibras Natkho



</doc>
<doc id="3472658" url="https://pl.wikipedia.org/wiki?curid=3472658" title="Muzajos (ujednoznacznienie)">
Muzajos (ujednoznacznienie)



</doc>
<doc id="3472664" url="https://pl.wikipedia.org/wiki?curid=3472664" title="Brodło (skała)">
Brodło (skała)

Brodło – wybitna skała na wschodnim zboczu Doliny Szklarki na Wyżynie Krakowsko-Częstochowskiej. Wznosi się w miejscowości Szklary, powyżej niedawno wybudowanego kościoła. Szczyt Brodła zwieńczony jest krzyżem. Względna wysokość od podstawy do krzyża wynosi 43 m.
Skała zbudowana jest z pochodzących z okresu górnej jury wapieni skalistych oraz uławicowanych. W górnej jurze znajdowało się tutaj płytkie morze szelfowe, w którym rozwijały się organizmy tworzące rafopodobne struktury organiczne. Były to sinice i gąbki krzemionkowe. Na stokach tworzonych przez nie struktur, oraz w zagłębieniach między nimi powstawały wapienie uławicowane. Szczegółowo budowę geologiczną i genezę powstania skały Brodło opisuje umieszczona na łączce przy kościele w Szklarach tablica opracowana przez specjalistów z Akademii Górniczo-Hutniczej w Krakowie w ramach projektu Małopolski Szlak Geoturystyczny.
Skała Brodło jest udostępniona dla wspinaczki skalnej. W Dolinkach Podkrakowskich jest jedną z najwyższych skał wspinaczkowych. Tworzy rozległy masyw, w którym wspinacze wyróżniają kilka sektorów. Ściany Brodła mają wysokość 14–30 m:
W Brodle znajdują się jaskinie i schroniska: Grotka w Brodle, Jaskinia pod Okapem w Brodle, Nyża w Brodle, Rurka w Brodle, Rurka w Brodle Druga, Schron z Matką Boską w Brodle, Szczelina w Brodle Pierwsza, Szczelina w Brodle Druga.
Drogi wspinaczkowe.
Łącznie jest 14 dróg wspinaczkowych o trudności od IV+ do VI.4 w skali polskiej. 12 z nich ma zamontowaną asekurację: ringi (r), spity (s), stanowiska zjazdowe (st) lub ringi zjazdowe (rz). Dostęp do ścian jest wyłącznie od strony zachodniej (przez las od asfaltowej drogi za potokiem Szklarka). Od pozostałych stron skała jest zabudowana i ogrodzona.

</doc>
<doc id="3472668" url="https://pl.wikipedia.org/wiki?curid=3472668" title="Ewa Nekanda-Trepka">
Ewa Nekanda-Trepka

Ewa Karolina Nekanda-Trepka (ur. 24 października 1951 w Jeleniej Górze) – polska architekt i muzealnik, w latach 2012–2020 dyrektor Muzeum Warszawy.
Życiorys.
W 1982 ukończyła studia w Instytucie Architektury Politechniki Białostockiej. W latach 1992–2001 pracowała w Ośrodku Dokumentacji Zabytków w Warszawie. W 2001 była organizatorem Biura Stołecznego Konserwatora Zabytków Urzędu m.st. Warszawy, w którym w latach 2001–2012 pełniła funkcję stołecznej konserwator zabytków. W 2012 została dyrektorem (bez konkursu) Muzeum Historycznego m.st. Warszawy (od 2014 Muzeum Warszawy). Pełniła swoją funkcję do 31 grudnia 2020.

</doc>
<doc id="3472673" url="https://pl.wikipedia.org/wiki?curid=3472673" title="Ołeksandr Prychod'ko">
Ołeksandr Prychod'ko



</doc>
<doc id="3472674" url="https://pl.wikipedia.org/wiki?curid=3472674" title="1. deild kvinnur (2005)">
1. deild kvinnur (2005)

W roku 2005 odbyła się 21. edycja 1. deild kvinnur – pierwszej ligi piłki nożnej kobiet na Wyspach Owczych. W rozgrywkach wzięło udział 6 klubów z całego archipelagu. Tytułu mistrzowskiego broniła drużyna KÍ Klaksvík, zdobywając go ponownie po raz siódmy w swojej historii.
Każdy zespół w tym sezonie rozegrał po cztery mecze z każdym z przeciwników. Mistrz Wysp Owczych dostawał prawo do gry w Pucharze UEFA Kobiet.
Rozgrywki.
Wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 1
 
Objaśnienia:

</doc>
<doc id="3472676" url="https://pl.wikipedia.org/wiki?curid=3472676" title="Die Presse">
Die Presse

Die Presse – austriacka gazeta wydawana w Wiedniu od 1848 roku. Gazeta została założona w czasie rewolucji marcowej jako pismo o orientacji konserwatywnej.

</doc>
<doc id="3472679" url="https://pl.wikipedia.org/wiki?curid=3472679" title="Aleksiej Artamonow">
Aleksiej Artamonow

Aleksiej Aleksandrowicz Artamonow (ros. Алексей Александрович Артамонов; ur. w 1973) - rosyjski bokser, finalista Pucharu Kanady 1992 w kategorii koguciej, brązowy medalista Mistrzostw Rosji 1995 w Kazaniu w kategorii piórkowej oraz ćwierćfinalista Igrzysk Dobrej Woli 1998, które odbywały się w Nowym Jorku.
Kariera.
W maju 1992 został finalistą Pucharu Kanady 1992 w Ottawie. W półfinale kategorii koguciej pokonał na punkty (37:15) reprezentanta gospodarzy Marvina Tylera, awansując do finału. W finale przegrał wyraźnie na punkty (1:10) z reprezentantem Anglii Paulem Lloydem.
W marcu 1994 doszedł do finału 25. edycji Grand Prix Czech w kategorii muszej. W finale przegrał z reprezentantem gospodarzy Gabrielem Henczem.
W marcu 1995 był uczestnikiem mistrzostw Rosji, na których rywalizował w kategorii piórkowej. W półfinale przegrał na punkty (0:5) z Ramazim Palianim. W czerwcu tego samego roku rywalizował w kategorii koguciej, w turnieju Multi Nations 1995 w Liverpoolu. W turnieju doszedł do finału pokonując kolejno reprezentantów gospodarzy Owena Spensleya (k.o) i Danny'ego Adamsa (dyskwalifikacja w trzeciej rundzie). W finale przegrał na punkty (1:8) z Australijczykiem Jamesem Swanem.
W lipcu 1996 uczestniczył w Mistrzostwach Rosji 1996 w Jekaterynburgu. Doszedł tam do ćwierćfinału. W lipcu 1998 reprezentował Rosję na Igrzyskach Dobrej Woli 1998 w Nowym Jorku. Artamonow zakończył rywalizację na ćwierćfinale, przegrywając z reprezentantem Armenii Wachtangiem Darczinjanem. We wrześniu tego samego roku zwyciężył w turnieju im. Václava Procházki, wygrywając w kategorii piórkowej. Finałowym rywalem Rosjanina był Włoch Carmine Molaro, który przegrał na punkty (5:13).

</doc>
<doc id="3472683" url="https://pl.wikipedia.org/wiki?curid=3472683" title="Puchar Kopenhagi w boksie">
Puchar Kopenhagi w boksie

Puchar Kopenhagi w boksie (ang. "Copenhagen Boxing Cup") − międzynarodowy, amatorski turniej bokserski rozgrywany corocznie od roku 1980. W tym turnieju zawodnicy z całego świata rywalizują w kilkunastu kategoriach wagowych. Od 1980 do 2006 odbyło się 26. edycji bokserskiego pucharu Kopenhagi.

</doc>
<doc id="3472691" url="https://pl.wikipedia.org/wiki?curid=3472691" title="Rosa Albach-Retty">
Rosa Albach-Retty

Rosa Albach-Retty (ur. 26 grudnia 1874 w Hanau, zm. 26 sierpnia 1980 w Baden) – austriacka aktorka.
Życiorys.
Córka aktora i reżysera Rudolfa Retty'ego i piosenkarki Marii Kathariny Retty. Na scenie zadebiutowała 9 września 1891 roku w Teatrze Niemieckim (niem. Deutsches Theater) w Berlinie. W 1895 roku wystąpiła po raz pierwszy w wiedeńskim Teatrze Ludowym (niem. Volkstheater). W kwietniu 1900 roku podpisała kontrakt z wiedeńskim Teatrem Zamkowym (niem. Burgtheater). 3 maja 1912 roku została mianowana nadworną aktorką. Stworzyła niezapomniane kreacje, m.in. jako Aase w dramacie Ibsena Peer Gynt (1935, 1952). Karierę zakończyła w 1958 roku rolą Endy Savage w komedii Johna Patricka „Eine sonderbare Dame” (ang. "The Curious Savage"), za którą otrzymała medal im. Josefa Kainza (niem. Kainz-Medaille).
Wyszła za mąż za oficera Karla Albacha (1870–1952), z którym miała syna Wolfa Albach-Retty'ego (1906–1967) – aktora, ojca Romy Schneider (1938–1982).
Filmografia.
Filmografia podana za portalem Filmportal.de:
Nagrody i odznaczenia.
Lista podana za Czeike (2004):
Upamiętnienie.
W 1985 roku imieniem Rosy Albach-Retty nazwano jeden z miejskich kompleksów mieszkalnych Wiednia – Rosa-Albach-Retty-Hof.

</doc>
<doc id="3472695" url="https://pl.wikipedia.org/wiki?curid=3472695" title="Puchar Kopenhagi w Boksie 1994">
Puchar Kopenhagi w Boksie 1994

Wyniki zawodów bokserskich, które rozgrywane były w listopadzie 1994 roku w norweskim mieście - Kopenhaga. Zawodnicy rywalizowali w jedenastu kategoriach wagowych, była to piętnasta edycja Pucharu Kopenhagi.

</doc>
<doc id="3472697" url="https://pl.wikipedia.org/wiki?curid=3472697" title="Popiersie Stanisława Kierbedzia">
Popiersie Stanisława Kierbedzia

Popiersie Stanisława Kierbedzia – popiersie (odlew z brązu) polskiego inżyniera Stanisława Kierbedzia wykonane przez Antoniego Madeyskiego w 1900 roku w Rzymie.
Popiersie znajduje się w zbiorach Muzeum Narodowego w Warszawie.

</doc>
<doc id="3472699" url="https://pl.wikipedia.org/wiki?curid=3472699" title="Notker Labeo">
Notker Labeo

Notker Labeo (ur. ok. 950 w Thurgau, zm. 28 czerwca 1022 w Saint Gall) – niemiecki benedyktyn, tłumacz, pierwszy komentator dzieł Arystotelesa, astronom, filolog, poeta, filozof, muzykolog i teolog.
Życiorys.
Pochodził z zamożnej rodziny rycerskiej Thurgau, a jego bratankiem był znany benedyktyński poeta – Ekkehard. Rodzina oddała go na naukę do opactwa Saint Gall, w którym poznał sztuki wyzwolone i gorliwie się edukował. Po zakończeniu nauki wstąpił do zakonu i sam zaczął nauczać. Już wtedy zasłynął wśród uczniów swoimi umiejętnościami z różnych dziedzin nauki (m.in. astronomii, filologii, teologii i filozofii). Z czasem został kierownikiem benedyktyńskiej szkoły w Saint Gall z nominacji ówczesnego opata Burckhard II. O działalności Notkera dowiadujemy się z jego korespondencji z bp Hugonem z Sitten oraz z tekstów ucznia benedyktyna – Ekkehard IV.
Największą sławę Notkerowi Labeo przyniosły jednak tłumaczenia dzieł klasycznych na język niemiecki. Z tych tłumaczeń zachowało się tylko pięć tłumaczeń: Boecjusza "De consolatione philosophiae", Martianusa Capella "De nuptiis Philologiae et Mercurii", Arystotelesa "De categoriis", tegoż "De interpretatione" oraz "Psałterz". Zaginęły tłumaczenia m.in. Wergiliusza, Terencjusza oraz "Księgi Hioba" (nad której tłumaczeniem pracował ponad pięć lat).
Poza tym był autorem kilku krótkich dzieł na temat retoryki łacińskiej, muzyki niemieckiej i Arystotelesa.
Jego najznamienitszymi uczniami byli: wspomniany już kronikarz Ekkehard IV, biskup Konstancji Salomo III oraz biograf Fridolina z Säckingen Batherus.
"Necrologium St.Galli" zanotowało jego śmierć 28 czerwca 1022 roku.

</doc>
<doc id="3472700" url="https://pl.wikipedia.org/wiki?curid=3472700" title="Wachtang Darczinjan">
Wachtang Darczinjan



</doc>
<doc id="3472702" url="https://pl.wikipedia.org/wiki?curid=3472702" title="Zakłady Porcelitu Stołowego &quot;Pruszków&quot;">
Zakłady Porcelitu Stołowego &quot;Pruszków&quot;



</doc>
<doc id="3472705" url="https://pl.wikipedia.org/wiki?curid=3472705" title="Charles Manners-Sutton">
Charles Manners-Sutton

Charles Manners-Sutton (ur. 17 lutego 1755, zm. 21 lipca 1828 w Lambeth) – angielski duchowny, arcybiskup Canterbury.
Życiorys.
Był synem lorda George'a Mannersa-Suttona, arystokraty i polityka. Ukończył studia na Uniwersytecie Cambridge i w zakonie kartuzów w Godalming. Został wyświęcony na dziekana Peterborough w Cambridgeshire, w 1792 konsekrowany na biskupa Norwich, a dwa lata później otrzymał nominację na dziekana Windsoru. Po śmierci arcybiskupa Johna Moore'a w lutym 1805 został wybrany arcybiskupem Canterbury. W 1819 ochrzcił przyszłą królową Wiktorię w Pałacu Kensington. 
Zmarł 21 lipca 1828 w Pałacu Lambeth.
Życie prywatne.
W 1778 roku poślubił Marię, córkę Thomasa Thorotona, z tego związku miał dwóch synów i dziesięć córek. Jego starszy syn Charles Manners-Sutton był wicehrabią Canterbury, a drugi syn Francis (1783-1825) był pułkownikiem w armii.

</doc>
<doc id="3472706" url="https://pl.wikipedia.org/wiki?curid=3472706" title="Oswald Kimelman">
Oswald Kimelman

Oswald Kimelman (ur. 1886, zm. 1943 we Lwowie) – polski Żyd, doktor praw, adwokat, radny Rady Miasta Lwowa w II Rzeczypospolitej, członek lwowskiego Judenratu.
Życiorys.
Kształcił się w C. K. V Gimnazjum we Lwowie, gdzie w 1905 ukończył VIII i lasę i zdał egzamin dojrzałości. Ukończył studia prawnicze. Uzyskał tytuł naukowy doktora praw. Został adwokatem. Został wybrany członkiem Rady Adwokackiej we Lwowie w 1934. Został wybrany radnym Rady Miasta Lwowa w wyborach samorządowych z 21 maja 1939, startując z Listy Syjonistów. Zamieszkiwał przy ulicy Jana Długosza 3 (obecnie ulica Cyryla i Mefodija).
Był właścicielem dóbr Dźwinogród.
Po wybuchu II wojny światowej i nastaniu okupacji sowieckiej przebywał we Lwowie. Po ataku Niemiec na ZSRR i nastaniu w lipcu 1941 okupacji niemieckiej został członkiem Judenratu we Lwowie. Po likwidacji Judenratu na początku stycznia 1943 został rozstrzelany.

</doc>
<doc id="3472711" url="https://pl.wikipedia.org/wiki?curid=3472711" title="1. deild kvinnur (2006)">
1. deild kvinnur (2006)

W roku 2006 odbyła się 22. edycja 1. deild kvinnur – pierwszej ligi piłki nożnej kobiet na Wyspach Owczych. W rozgrywkach wzięło udział 8 klubów z całego archipelagu. Tytułu mistrzowskiego broniła drużyna KÍ Klaksvík, zdobywając go ponownie po raz ósmy w swojej historii.
Połowa drużyn z rundy wstępnej wchodziła do rundy finałowej, druga zaś połowa do spadkowej. Mistrz Wysp Owczych dostawał prawo do gry w Pucharze UEFA Kobiet, a dwie ostatnie drużyny z rundy spadkowej zostały relegowane do niższej ligi.
Rozgrywki.
Faza wstępna.
Wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 1
 
 
 
 
 
 
 1
 
Objaśnienia:
Faza finałowa.
Tabela ligowa.
Drużynom przyznano dodatkowo połowę punktów zdobytych w fazie wstępnej.
Wyniki spotkań.
 
 
 
 
 
 
 
 
Faza spadkowa.
Tabela ligowa.
Drużynom przyznano dodatkowo połowę punktów zdobytych w fazie wstępnej.
Wyniki spotkań.
 
 
 
 
 
 
 
 
Najlepsi strzelcy.
Nie wliczono bramek zdobytych w czasie fazy spadkowej.

</doc>
<doc id="3472712" url="https://pl.wikipedia.org/wiki?curid=3472712" title="Tritomegas bicolor">
Tritomegas bicolor



</doc>
<doc id="3472716" url="https://pl.wikipedia.org/wiki?curid=3472716" title="Robert Täht">
Robert Täht

Robert Täht (ur. 15 sierpnia 1993 w Tartu) – estoński siatkarz, grający na pozycji przyjmującego, reprezentant kraju.
Sukcesy klubowe.
Mistrzostwo Estonii:
Schenker League:
Mistrzostwo Turcji:
Superpuchar Włoch:
Sukcesy reprezentacyjne.
Liga Europejska:

</doc>
<doc id="3472718" url="https://pl.wikipedia.org/wiki?curid=3472718" title="Tsukiatteru no ni kataomoi">
Tsukiatteru no ni kataomoi

 – piętnasty singel zespołu Berryz Kōbō, wydany 28 listopada 2007 roku przez wytwórnię Piccolo Town. Został wydany w edycji regularnej i limitowanej.
Został wydany także jako „Event V” (DVD).
Singel osiągnął 6 pozycję w rankingu Oricon i pozostał na liście przez 4 tygodnie, sprzedano egzemplarzy.

</doc>
<doc id="3472719" url="https://pl.wikipedia.org/wiki?curid=3472719" title="Mistrzostwa Europy w Rugby 7 Mężczyzn 2012 – GPS 1">
Mistrzostwa Europy w Rugby 7 Mężczyzn 2012 – GPS 1

Grand Prix Series 2012 – GPS 1 – pierwszy turniej mistrzostw Europy w rugby 7 mężczyzn w sezonie 2012, który odbył się w dniach 2-3 czerwca 2012 roku na Matmut Stadium w Lyonie.
Informacje ogólne.
Rozegrane na Matmut Stadium zawody były pierwszym turniejem sezonu 2012 i wzięło w nich udział dwanaście reprezentacji. Drużyny zostały podzielone na dwie sześciozespołowe grupy rywalizujące w pierwszej fazie w ramach grup systemem kołowym, po czym nastąpiła faza pucharowa – dwie czołowe drużyny z każdej grupy awansowały do półfinałów, zespoły z miejsc trzeciego i czwartego do turnieju "Plate", a pozostałe walczyły o "Bowl". W fazie grupowej spotkania toczone były bez ewentualnej dogrywki, za zwycięstwo, remis i porażkę przysługiwały odpowiednio trzy, dwa i jeden punkt, brak punktów natomiast za nieprzystąpienie do meczu. W przypadku remisu w fazie pucharowej organizowana była dogrywka składająca się z dwóch pięciominutowych części, z uwzględnieniem reguły "nagłej śmierci". Przystępujące do turnieju reprezentacje mogły liczyć maksymalnie dwunastu zawodników. Zespoły zostały rozstawione na podstawie rankingu z poprzedniego roku uzupełnionego o Szkocję, którą uplasowano na miejscu 7 w rozgrywkach elity.
W turnieju triumfowali reprezentanci Anglii. Zawody były transmitowane na antenie lokalnej telewizji oraz w Internecie w serwisie Dailymotion.

</doc>
<doc id="3472721" url="https://pl.wikipedia.org/wiki?curid=3472721" title="2. deild kvinnur (2007)">
2. deild kvinnur (2007)

W roku 2007 odbyły się rozgrywki 2. deild kvinnur – drugiej ligi piłki nożnej kobiet na Wyspach Owczych. W rozgrywkach wzięło udział 6 klubów z całego archipelagu.
Pierwsza drużyna w tabeli uzyskiwała prawo do gry w 1. deild kvinnur. W roku 2007 był to zespół .

</doc>
<doc id="3472733" url="https://pl.wikipedia.org/wiki?curid=3472733" title="Linos (syn Amfimarosa)">
Linos (syn Amfimarosa)

Linos – poeta i muzyk. Postać z mitologii.
Linos był uznawany za syna Amfiramosa i jednej z muz (Uranii, Kaliope lub Terpsychory). Zdolny muzyk, wpadł na przykład na pomysł zastąpienia używanych dotąd w lirach lnianych strun przez struny z jelit. Przypisywano mu wynalezienie rytmu i melodii. Nauczył się też podobno od Kadmosa alfabetu fenickiego i to on dopiero dał każdej z liter nazwę i ostateczny kształt. Uważał się jednak za lepszego muzyka od Apollona i rozgniewany bóg zabił go.
Wedle jednej z wersji mitu Linos syn Amfiramosa był nauczycielem Heraklesa (wedle niektórych autorów był to inny Linos). Herkales okazał się jednak mało pojętnym uczniem i Linos często, wpadłszy w gniew bił go, do dnia kiedy udręczony karami Herakles chwycił potężny kamień uderzył nim Linosa i zabił go. Mówiono również, że zabił go nie kamieniem, ale pałeczką do uderzania w struny liry, plektronem.
W epoce klasycznej cytowano różne „pisma Linosa”. Przypisywano mu zwłaszcza traktaty filozoficzne i mistyczne. Wraz z rozwojem postaci Linosa zmieniano jego genealogię czyniąc go synem Hermesa, boga wiedzy, lub Ojagrosa, ojca Orfeusza. U późnych autorów Linos coraz bardziej zlewał się z Orfeuszem.

</doc>
<doc id="3472734" url="https://pl.wikipedia.org/wiki?curid=3472734" title="Calahorra (stacja kolejowa)">
Calahorra (stacja kolejowa)

Calahorra (hiszp. "Estación de Calahorra") – stacja kolejowa w Calahorra, we wspólnocie autonomicznej La Rioja, w Hiszpanii. 
Oferuje usługi długiego i średniego dystansu obsługiwane przez Renfe. 
Położenie stacji.
Znajduje się na linii kolejowej Castejón – Bilbao w km 27, na wysokości 324 m n.p.m..
Stacja.
Stacja została otwarta w dniu 30 sierpnia 1863 wraz z otwarciem odcinka Castejón-Orduña linii kolejowej przeznaczonej do połączenia Castejón z Bilbao. Prace były prowadzone przez Compañía del Ferrocarril de Tudela a Bilbao utworzonej w 1857. W 1865 firma ogłosiła upadłość, ponieważ nie mogła przezwyciężyć trudności gospodarcze wynikające z inwestycji w budowę linii i interwencji Banku Bilbao. w 1878 roku została wchłonięta przez Norte, która byała właścicielem stacji aż do nacjonalizacji kolei w Hiszpanii w 1941 roku i utworzenie Renfe.
Od 31 grudnia 2004 linię obsługuje Renfe, podczas gdy budynkiem dworca Adif.
Opis.
Stacja znajduje się na północny wschód od centrum miasta. Budynek pasażerski, który zachował swój oryginalny wygląd jest prostokątny i dwupiętrowy. Jest on zbudowany z cegły i posiada metalowe zadaszenie, obejmującym swym zasięgiem główny peron. Stacja posiada cztery tory o nr 1, 2, 3 i 5. Perony są dostępne poprzez przejście w poziomie torów.
W budynku dworca znajduje się poczekalnia, kasy biletowe, toalety, wypożyczalnia samochodów, bankomat, usługi pocztowe. Cała stacja jest przystosowana dla osób niepełnosprawnych. Na zewnątrz znajduje się parking samochodowy.
Połączenia.
Larga Distancia.
Haro posiada połączenia do takich miast jak Madryt, Barcelona, Saragossa, Logroño, Bilbao, Gijón lub León pociągami Alvia i Trenhotel.
Media Distancia.
Stacja obsługuje ruch do takich miejscowości jak Saragossa, Logroño i Salamanka.

</doc>
<doc id="3472747" url="https://pl.wikipedia.org/wiki?curid=3472747" title="Molfetta (stacja kolejowa)">
Molfetta (stacja kolejowa)

Molfetta (wł. "Stazione di Molfetta") – stacja kolejowa w Molfetta, w prowincji Bari, w regionie Apulia, we Włoszech. Znajduje się na linii Adriatica.
Według klasyfikacji RFI ma kategorię "srebrną".

</doc>
<doc id="3472765" url="https://pl.wikipedia.org/wiki?curid=3472765" title="Gare de Vallon">
Gare de Vallon

Gare de Vallon – stacja kolejowa w Vallon-en-Sully, w departamencie Allier, w regionie Owernia-Rodan-Alpy, we Francji. Jest zarządzana przez SNCF (budynek dworca) i przez RFF (infrastruktura).
Została otwarta w 1861 przez Compagnie du chemin de fer de Paris à Orléans (PO). Stacja jest obsługiwana przez pociągi Intercités, TER Auvergne oraz pociągi towarowe Fret SNCF.
Położenie.
Stacja znajduje się na linii Bourges – Miécaze, w km 304,580, pomiędzy stacjami Urçay i Magnette, na wysokości 169 m n.p.m.

</doc>
<doc id="3472767" url="https://pl.wikipedia.org/wiki?curid=3472767" title="Brodło">
Brodło



</doc>
<doc id="3472770" url="https://pl.wikipedia.org/wiki?curid=3472770" title="Nádraží Veleslavín">
Nádraží Veleslavín

Nádraží Veleslavín – stacja linii A metra praskiego (odcinek V.A), w dzielnicy Veleslavín, w Pradze 6. Stacja została otwarta 6 kwietnia 2015 wraz z odcinkiem Dejvická – Nemocnice Motol, pierwszego etapu rozbudowany linii A na zachód.
Stacja znajduje się w sąsiedztwie dworca kolejowego Praha-Veleslavín i autobusowego terminalu, który stał się nową krańcówką autobusu linii 119 na lotnisko im Václava Havla.

</doc>
<doc id="3472777" url="https://pl.wikipedia.org/wiki?curid=3472777" title="Josef Musil (piłkarz)">
Josef Musil (piłkarz)

Josef Musil (ur. 7 sierpnia 1920, zm. 30 listopada 2004) – piłkarz austriacki grający na pozycji bramkarza. W swojej karierze rozegrał 5 meczów w reprezentacji Austrii.
Kariera klubowa.
Swoją karierę piłkarską Musil rozpoczął w klubie Rapid Wiedeń. W 1937 roku awansował do kadry pierwszego zespołu Rapidu i w sezonie 1937/1938 zadebiutował w nim w austriackiej lidze. W debiutanckim sezonie wywalczył z Rapidem mistrzostwo Austrii. W latach 1938-1940 grał w FC Saurerwerke. W 1940 roku wrócił do Rapidu, w którym występował do 1953 roku. Z zespołem Rapidu jeszcze pięciokrotnie zostawał mistrzem Austrii w sezonach 1940/1941, 1945/1946, 1947/1948, 1950/1951 i 1951/1952. W sezonie 1940/1941 został mistrzem Niemiec, a w sezonie 1945/1946 zdobył Puchar Austrii. Swoją karierę zakończył w 1955 roku w zespole Phönix Schwechat.
Kariera reprezentacyjna.
W reprezentacji Austrii Musil zadebiutował 14 września 1947 roku w wygranym 4:3 towarzyskim meczu z Węgrami, rozegranym w Wiedniu. W 1948 roku był w kadrze Austrii na Igrzyskach Olimpijskich w Londynie. Od 1947 do 1952 roku rozegrał w reprezentacji 5 meczów.

</doc>
<doc id="3472786" url="https://pl.wikipedia.org/wiki?curid=3472786" title="Migdałek podniebienny">
Migdałek podniebienny

Migdałek podniebienny (łac. "Tonsilla palatina") – parzysty migdałek (elipsoidalne skupienie tkanki limfatycznej) wchodzący w skład pierścienia chłonnego okołogardłowego.
Migdałki podniebienne znajdują się w obrębie cieśni gardzieli, na bocznej jej ścianie. Znajdują się one pomiędzy żagielkiem podniebiennym i korzeniem języka.
Przeżuwacze posiadają zatokę migdałkową, w której pośród mięśniówki ściany gardła leży ten migdałek. Cechuje się on 3 lejkowatymi ujściami nazywanymi dołeczkami migdałkowymi. W przypadku bydła domowego jest to narząd o rozmiarach orzecha włoskiego. Migdałek ten nie występuje u świni. Migdałek podniebienny konia osiąga długość 10-12 cm i szerokość 2 cm, występuje jako zgrubienie o licznych mieszkach. Leży do przodu od łuku podniebienno-językowego, do tyłu zaś od podstawy chrząstki nagłośni i fałdu językowo-nagłośniowego. Drapieżne mają migdałki podniebienne umiejscowione w dołeczku migdałkowym. U człowieka osiąga wymiary 1 x 2 cm.

</doc>
<doc id="3472789" url="https://pl.wikipedia.org/wiki?curid=3472789" title="River Bluff">
River Bluff

River Bluff – miasto w Stanach Zjednoczonych, w stanie Kentucky, w hrabstwie Oldham.

</doc>
<doc id="3472792" url="https://pl.wikipedia.org/wiki?curid=3472792" title="Pewee Valley">
Pewee Valley

Pewee Valley – miasto w Stanach Zjednoczonych, w stanie Kentucky, w hrabstwie Oldham.

</doc>
<doc id="3472795" url="https://pl.wikipedia.org/wiki?curid=3472795" title="Öney Özdemir">
Öney Özdemir

Öney Özdemir − austriacki bokser pochodzenia tureckiego, półfinalista Pucharu Kopenhagi 1994 w kategorii lekkopółśredniej.
Kariera.
We wrześniu 1993 reprezentował Austrię na Mistrzostwach Europy Juniorów 1993 w Salonikach. Odpadł tam w 1. walce, przegrywając z reprezentantem Szwecji Michaelem Yikealo. W listopadzie 1994 doszedł do półfinału Pucharu Kopenhagi w kategorii lekkopółśredniej. W ćwierćfinale pokonał na punkty (8:7) Holendra Antonio Medinę, a w półfinale przegrał z reprezentantem Francji Nordine Mouchim.

</doc>
<doc id="3472797" url="https://pl.wikipedia.org/wiki?curid=3472797" title="Orchard Grass Hills">
Orchard Grass Hills

Orchard Grass Hills – miasto w Stanach Zjednoczonych, w stanie Kentucky, w hrabstwie Oldham.

</doc>
<doc id="3472801" url="https://pl.wikipedia.org/wiki?curid=3472801" title="Karl Decker (piłkarz)">
Karl Decker (piłkarz)

Karl Decker (ur. 5 września 1921 w Wiedniu, zm. 27 września 2005) – austriacki piłkarz grający na pozycji ofensywnego pomocnika lub napastnika. W swojej karierze rozegrał 8 meczów i strzelił 7 goli w reprezentacji Niemiec oraz rozegrał 25 meczów i strzelił 19 goli w reprezentacji Austrii.
Kariera klubowa.
Swoją karierę piłkarską Decker rozpoczął w klubie First Vienna. W 1938 roku awansował do kadry pierwszego zespołu i w sezonie 1938/1939 zadebiutował w nim w austriackiej lidze. W debiutanckim sezonie stał się podstawowym zawodnikiem First Vienna. W sezonach 1941/1942, 1942/1943 i 1943/1944 wywalczył z First Vienna trzy z rzędu mistrzostwa Austrii. W First Vienna występował do końca sezonu 1951/1952. Rozegrał w tym klubie 229 meczów i zdobył w nich 255 goli.
W 1952 roku Decker przeszedł do drugoligowego wówczas Sturmu Graz. Po dwóch latach gry w nim odszedł do francuskiego FC Sochaux-Montbéliard. Z kolei w latach 1956-1958 był grającym trenerem szwajcarskiego FC Grenchen, w którym zakończył karierę.
Kariera reprezentacyjna.
W reprezentacji Niemiec Decker zadebiutował 18 stycznia 1942 roku w wygranym 2:0 towarzyskim meczu z Chorwacją, rozegranym w Zagrzebiu. W 66. minucie tego meczu strzelił swojego pierwszego gola w kadrze Niemiec. W kadrze Niemiec rozegrał łącznie 8 meczów (wszystkie w 1942 roku) i strzelił w nich 7 bramek.
W reprezentacji Austrii Decker zadebiutował 19 sierpnia 1945 roku w przegranym 0:2 towarzyskim meczu z Węgrami, rozegranym w Budapeszcie. W 1948 roku był w kadrze Austrii na Igrzyskach Olimpijskich w Londynie. Od 1945 do 1952 roku rozegrał w reprezentacji 25 meczów, w których zdobył 19 goli.
Kariera trenerska.
W sezonie 1951/1952 Decker był grającym trenerem First Vienna. Następnie w latach 1952-1954 pełnił tą samą funkcję w Sturmie Graz, a w latach 1954-1956 w szwajcarskim FC Grenchen. W 1958 roku został selekcjonerem reprezentacji Austrii. W 1964 roku odszedł ze stanowiska. W sezonie 1968/1969 był trenerem Rapidu Wiedeń. Doprowadził Rapid do zdobycia Pucharu Austrii.

</doc>
<doc id="3472804" url="https://pl.wikipedia.org/wiki?curid=3472804" title="Crestwood (Missouri)">
Crestwood (Missouri)

Crestwood – miasto w Stanach Zjednoczonych, w stanie Missouri, w hrabstwie St. Louis.

</doc>
<doc id="3472805" url="https://pl.wikipedia.org/wiki?curid=3472805" title="Crestwood (Kentucky)">
Crestwood (Kentucky)

Crestwood – miasto w Stanach Zjednoczonych, w stanie Kentucky, w hrabstwie Oldham.

</doc>
<doc id="3472806" url="https://pl.wikipedia.org/wiki?curid=3472806" title="Wie schön du bist">
Wie schön du bist

„Wie schön du bist” – singel Sarah Connor z 2015 z jej dziewiątego albumu studyjnego "Muttersprache", wydany przez wytwórnię Polydor. Utwór został napisany i wyprodukowany przez Daniela Faust, Petera Plate, Sarah Connor oraz Ulfa Leo Sommer, został wydany jako pierwszy singel z albumu 1 maja 2015 w krajach niemieckojęzycznych.
Wydawnictwo okazało się pierwszym singlem Connor, który uplasował się na szwajcarskiej liście przebojów po 7-letniej nieobecności od wydania kompozycji „I’ll Kiss It Away”, uzyskując pozycję #36. W rodzimych Niemczech zadebiutował na pozycji #7, a po czterech tygodniach dotarł do #2 pozycji.
Singel uzyskał status złotej płyty w Niemczech, sprzedając się w nakładzie ponad 200 000 egzemplarzy.
Historia wydania.
26 marca artystka za pomocą swojego oficjalnego konta na Facebooku udostępniła 30-sekundowy kawałek utworu. Początkowo singel miał zostać wydany 24 kwietnia, jednak z nieznanych powodów premiera została przesunięta o tydzień. Lyric video do utworu pojawiło się 24 kwietnia 2015 roku
Promocja.
Utwór po raz pierwszy został zaprezentowany 2 maja 2015 podczas emisji programu 1000 - wer ist die Nummer 1
Inne występy :
Teledysk.
Premiera teledysku odbyła się 22 maja 2015 za pomocą kanału VEVO i na portalu YouTube.
Lista utworów.
2-Track

</doc>
<doc id="3472808" url="https://pl.wikipedia.org/wiki?curid=3472808" title="Leopold Mikolasch">
Leopold Mikolasch

Leopold Mikolasch (ur. 17 października 1920, zm. 12 marca 1964) – piłkarz austriacki grający na pozycji pomocnika. W swojej karierze rozegrał 8 meczów w reprezentacji Austrii.
Kariera klubowa.
W swojej karierze piłkarskiej Mikolasch grał w takich klubach jak Austria Wiedeń i SV Gloggnitz. Wraz z Austrią wywalczył dwa mistrzostwa Austrii w sezonach 1948/1949 i 1949/1950 oraz zdobył dwa Puchary Austrii w sezonach 1947/1948 i 1948/1949.
Kariera reprezentacyjna.
W reprezentacji Austrii Mikolasch zadebiutował 6 grudnia 1945 roku w wygranym 4:1 towarzyskim meczu z Francją, rozegranym w Wiedniu. W 1948 roku był w kadrze Austrii na Igrzyskach Olimpijskich w Londynie. Od 1945 do 1948 roku rozegrał w reprezentacji 8 meczów.

</doc>
<doc id="3472812" url="https://pl.wikipedia.org/wiki?curid=3472812" title="Owenton">
Owenton

Owenton – miasto w Stanach Zjednoczonych, w stanie Kentucky, siedziba administracyjna hrabstwa Owen.

</doc>
<doc id="3472815" url="https://pl.wikipedia.org/wiki?curid=3472815" title="Gustav Gerhart">
Gustav Gerhart

Gustav Gerhart (ur. 4 lutego 1922 - zm. 8 września 1990) – piłkarz austriacki grający na pozycji pomocnika. W swojej karierze rozegrał 4 mecze w reprezentacji Austrii.
Kariera klubowa.
W swojej karierze piłkarskiej Gerhart grał w klubie Admira Wiedeń, w którym zakończył swoją karierę w 1954 roku.
Kariera reprezentacyjna.
W reprezentacji Austrii Gerhart zadebiutował 6 grudnia 1945 w wygranym 4:1 towarzyskim meczu z Francją, rozegranym w Wiedniu. W 1948 roku był w kadrze Austrii na Igrzyskach Olimpijskich w Londynie. Od 1945 do 1949 roku rozegrał w reprezentacji 4 mecze.

</doc>
<doc id="3472817" url="https://pl.wikipedia.org/wiki?curid=3472817" title="Gratz (Kentucky)">
Gratz (Kentucky)

Gratz – miasto w Stanach Zjednoczonych, w stanie Kentucky, w hrabstwie Owen.

</doc>
<doc id="3472820" url="https://pl.wikipedia.org/wiki?curid=3472820" title="Jauhien Lisawiec">
Jauhien Lisawiec

Jauhien Siarhiejewicz Lisawiec (błr. Яўген Сяргеевіч Лісавец, ros. Евгений Сергеевич Лисовец – Jewgienij Siergiejewicz Lisowiec; ur. 12 listopada 1994 w Grodnie) – białoruski hokeista, reprezentant Białorusi.
Kariera klubowa.
Wychowanek Niomana Grodno. Występował w białoruskiej ekstralidze i rosyjskich rozgrywkach juniorskich MHL. Został zawodnikiem Dynama Mińsk w elitarnej lidze KHL. W maju 2014 przedłużył kontrakt z klubem o dwa lata. W czerwcu 2016 ponownie prolongował umowę z klubem. W maju 2019 został zawodnikiem Saławatu Jułajew Ufa, związany dwuletnim kontraktem. W listopadzie 2021 przszedł do Witiazia Podolsk. W czerwcu 2022 ogłoszono jego transfer do Admirała Władywostok.
Kariera reprezentacyjna.
Występował w kadrach juniorskich kraju na turniejach mistrzostw świata do lat 18 w 2011, 2012 (Dywizja I), do lat 20 w 2012, 2013, 2014 (Dywizja I). W kadrze seniorskiej uczestniczył w turniejach mistrzostw świata w 2015, 2016, 2017, 2018 (Elita), 2019 (I Dywizja), 2021 (Elita).

</doc>
<doc id="3472823" url="https://pl.wikipedia.org/wiki?curid=3472823" title="Bartłomiej Gutiérrez">
Bartłomiej Gutiérrez

Bartłomiej Gutiérrez OESA, "Bartolomé Gutiérrez Rodríguez" (ur. 1580 w mieście Meksyk, zm. 3 września 1632 w Nagasaki − błogosławiony Kościoła katolickiego, męczennik, ofiara prześladowań antykatolickich w Japonii, meksykański prezbiter.
Życiorys.
W 1597 roku wstąpił do zgromadzenia zakonnego pod nazwą „Zakon Świętego Augustyna”. Po otrzymaniu sakramentu święceń skierowany został w 1606 roku do pracy misyjnej na Filipinach. Mimo iż przygotowywał się do posługi kapłańskiej w Japonii przez kolejne sześć lat pełnił obowiązki mistrza nowicjuszy w Manili.
Rosnące wraz z liczebnością chrześcijan ich wpływy na życie społeczne, spory o metody ewangelizacji, a także awanturnictwo rywalizujących ze sobą kupców z Hiszpanii i Portugalii wpłynęły na zmianę początkowo przychylnego stosunku, obawiających się osłabienia swej pozycji siogunów i książąt. Po okresie wzmożonej działalności misyjnej Kościoła katolickiego, gdy w 1613 roku siogun Hidetada Tokugawa wydał dekret na mocy którego pod groźbą utraty życia wszyscy misjonarze mieli opuścić kraj, a praktykowanie i nauka religii zakazana, rozpoczęły się trwające kilka dziesięcioleci krwawe prześladowania chrześcijan.
Bartłomiej Gutiérrez dotarł do Japonii już w okresie funkcjonowania dekretu Hidetada Tokugawy i przez trzy kolejne lata (1612-1615) realizował swoje powołanie potajemnie apostołując wśród miejscowej ludności, aż do czasu wydalenia na Filipiny. 12 sierpnia 1618 roku w towarzystwie współbrata Piotra de Zúñigi powrócił do nawróconych na chrześcijaństwo Japończyków. Owocem jego działalności była organizacja tercjarzy augustiańskich i formacja rzeszy katechistów w tym późniejszych męczenników z grupy 22 zabitych 8 września 1628 roku. Ujęty i uwięziony został w listopadzie 1629 roku i przewieziony do Nagasaki. Od grudnia tegoż roku przebywał w więzieniu w Ōmurze skąd potajemnie przesyłał listy do japońskich współwyznawców, a także przełożonych. W niewoli pełnił posługę dla współwięźniów do 25 listopada 1631 roku gdy powtórnie przeniesiono go do Nagasaki. 
Po torturach polegających na biciu, podtapianiu, wystawianiu na słoneczny skwar, polewaniu poranionego gorącą wodą siarczaną 3 września 1632 roku został skazany na śmierć i żywcem spalony z pięcioma współtowarzyszami: Antonim Ishidą Kyūtaku, Franciszkiem od Jezusa Ortega, Gabrielem od św. Magdaleny, Hieronimem od Krzyża, Wincentym Carvalho.
Bartłomiej Gutiérrez znalazł się w grupie 205 męczenników japońskich beatyfikowanych 7 lipca 1867 roku w Rzymie przez papieża Piusa IX.
"Dies natalis" jest dniem, kiedy w Kościele katolickim obchodzone jest wspomnienie liturgiczne męczennika.

</doc>
<doc id="3472824" url="https://pl.wikipedia.org/wiki?curid=3472824" title="Bartłomiej Gutierrez Rodriguez">
Bartłomiej Gutierrez Rodriguez



</doc>
<doc id="3472825" url="https://pl.wikipedia.org/wiki?curid=3472825" title="Nybble">
Nybble



</doc>
<doc id="3472826" url="https://pl.wikipedia.org/wiki?curid=3472826" title="Vicco">
Vicco

Vicco – miasto w Stanach Zjednoczonych, w stanie Kentucky, w hrabstwie Perry.

</doc>
<doc id="3472828" url="https://pl.wikipedia.org/wiki?curid=3472828" title="Jakob Alt">
Jakob Alt

Jakob Alt (ur. 27 września 1789 we Frankfurcie nad Menem, zm. 30 września 1872 w Wiedniu) – austriacki malarz pejzażysta i wedutysta.
Życiorys.
Syn frankfurckiego stolarza Johanna Leonharta Alta (1735–1798) i Barbary Alt. Pierwsze lekcje rysunku pobierał we Frankfurcie, a w 1811 roku podjął studia z zakresu malarstwa historycznego w Akademii Sztuk Pięknych w Wiedniu. Od 1815 roku pracował dla domów wydawniczych Artaria i Kunike. Wiele podróżował, m.in. do Włoch (1828, 1834 i 1835), do Niemiec (1842) i na Krym (1863). W latach 30. i 40. XIX wieku pracował prawie wyłącznie dla cesarza Ferdynanda I, dla którego namalował ogromną serię pejzaży w akwareli. W latach 60. XIX wieku połączyła go przyjaźń z przemysłowcem Nikolausem Dumbą, który był również wielkim mecenasem sztuki. 
Ojciec i nauczyciel malarzy Rudolfa von Alta (1812–1905) i Franza Alta (1821–1914).
Twórczość.
Malował pejzaże, szczególnie alpejskie i naddunajskie oraz weduty. Jego prace obejmują m.in. następujące serie:
Posługiwał się chętnie akwarelami i litografią. Sporządził ok. 350 akwareli lokalnej flory i pozostawił wiele studiów kwiatów z Niemiec, Włoch, Węgier i Dalmacji. Jako pierwszy zastosował litografię w sztuce portretowej. 

</doc>
<doc id="3472830" url="https://pl.wikipedia.org/wiki?curid=3472830" title="Gebre Krestos">
Gebre Krestos



</doc>
<doc id="3472831" url="https://pl.wikipedia.org/wiki?curid=3472831" title="Baeda Maryam I">
Baeda Maryam I



</doc>
<doc id="3472832" url="https://pl.wikipedia.org/wiki?curid=3472832" title="Hazard (Kentucky)">
Hazard (Kentucky)

Hazard – miasto w Stanach Zjednoczonych, w stanie Kentucky, siedziba administracyjna hrabstwa Perry.

</doc>
<doc id="3472833" url="https://pl.wikipedia.org/wiki?curid=3472833" title="Aleh Haroszka">
Aleh Haroszka

Aleh Uładzimirawicz Haroszka (błr. Алег Уладзіміравіч Гарошка, ros. Олег Владимирович Горошко – Oleg Władimirowicz Goroszko; ur. 19 listopada 1989 w Grodnie) – białoruski hokeista, reprezentant Białorusi.
Kariera.
Wychowanek Niomana Grodno. Występował w białoruskiej ekstralidze. W 2011 został zawodnikiem Dynama Mińsk w elitarnej lidze KHL. Przedłużał kontrakt z klubem o dwa lata w marcu 2012 i w maju 2014. Od lipca 2016 zawodnik Junostii Mińsk. W czerwcu 2018 został zawodnikiem klubu Dynama Mołodeczno. Od 2019 grał w Orszy, a w 2021 przeszedł do Mietałłurga Żłobin
Występował w kadrach juniorskich kraju na turniejach mistrzostw świata do lat 18 edycji 2007 (Dywizja I), mistrzostw świata do lat 20 edycji 2009 (Dywizja I). Brał udział w turnieju zimowej uniwersjady edycji 2011. W kadrze seniorskiej uczestniczył w turniejach mistrzostw świata w 2011, 2012, 2013, 2015 (Elita).

</doc>
<doc id="3472834" url="https://pl.wikipedia.org/wiki?curid=3472834" title="Buckhorn (Kentucky)">
Buckhorn (Kentucky)

Buckhorn – miasto w Stanach Zjednoczonych, w stanie Kentucky, w hrabstwie Perry.

</doc>
<doc id="3472835" url="https://pl.wikipedia.org/wiki?curid=3472835" title="Zara Yaqob Kuestantinos I">
Zara Yaqob Kuestantinos I



</doc>
<doc id="3472838" url="https://pl.wikipedia.org/wiki?curid=3472838" title="Baeda Maryam II">
Baeda Maryam II



</doc>
<doc id="3472840" url="https://pl.wikipedia.org/wiki?curid=3472840" title="Mazda Protege">
Mazda Protege



</doc>
<doc id="3472852" url="https://pl.wikipedia.org/wiki?curid=3472852" title="Baeda Maryam III">
Baeda Maryam III



</doc>
<doc id="3472871" url="https://pl.wikipedia.org/wiki?curid=3472871" title="Jauhien Lisowiec">
Jauhien Lisowiec



</doc>
<doc id="3472873" url="https://pl.wikipedia.org/wiki?curid=3472873" title="Ranunculus bonariensis">
Ranunculus bonariensis

Ranunculus bonariensis Poir. – gatunek rośliny z rodziny jaskrowatych ("Ranunculaceae" Juss.). Występuje naturalnie w Chile, Argentynie, Paragwaju oraz Brazylii (w Dystrykcie Generalnym oraz w stanach Minas Gerais, Rio de Janeiro, São Paulo, Parana, Rio Grande do Sul, Santa Catarina. Ponadto gatunek został naturalizowany w Stanach Zjednoczonych, w Kalifornii.
Biologia i ekologia.
Rośnie w pobliżu okresowych stanów oraz na brzegach rzek. Występuje na wysokości do 1000 m n.p.m. Kwitnie od marca do maja.
Zmienność.
W obrębie tego gatunku wyodrębniono jedną odmianę:

</doc>
<doc id="3472876" url="https://pl.wikipedia.org/wiki?curid=3472876" title="Menashe Kadishman">
Menashe Kadishman



</doc>
<doc id="3472891" url="https://pl.wikipedia.org/wiki?curid=3472891" title="Maloměřice">
Maloměřice

Maloměřice (niem. "Malmeritz") – miejska i katastralna części Brna, o powierzchni 408 ha. Leży na terenie gmin katastralnych Maloměřice i Obřany i Vinohrady.

</doc>
<doc id="3472892" url="https://pl.wikipedia.org/wiki?curid=3472892" title="Piotr Płecha">
Piotr Płecha

Piotr Płecha (ur. 19 kwietnia 1964 w Kraśniku) – polski muzyk, basista.
Życiorys.
W latach 1983–1986 był członkiem Budki Suflera, nagrywając z nią płyty "Czas czekania, czas olśnienia" (1984) oraz "Giganci tańczą" (1986) – przy tym albumie sporą część partii basowych nagrał Romuald Lipko, imitując je syntezatorem. W tym roku zakończył swój udział w działalności zespołu.
Po odejściu z zespołu nie działał na scenie muzycznej aż do 1993 roku, kiedy zaangażował się w działalność w środowisku chrześcijańskim (w nurcie protestantyzmu). Od tego czasu wykonuje wyłącznie muzykę o charakterze chrześcijańskim w kraju i za granicą oraz jest liderem uwielbienia. Jego twórczość jest usytuowana w nurcie CCM (dokładniej: w jego „worshipowej” gałęzi), charakteryzuje ją duże zamiłowanie do improwizacji zarówno w sferze instrumentalnej, jak i wokalnej.
Do roku 2015 był basistą i solistą zespołu TGD (współpracę rozpoczął od nagrania albumu „PS” w 2008 roku).
Tworzy z żoną Agnieszką własną grupę Misja 22:22, która formalnie jest częścią Kościoła Bożego w Chrystusie.
W ramach misji współpracował m.in. z amerykańskim wykonawcą Donem Potterem, organizuje także „Letnie Szkoły Chwały” w Zakościelu.

</doc>
<doc id="3472894" url="https://pl.wikipedia.org/wiki?curid=3472894" title="Obřany">
Obřany

Obřany (niem. "Oberseß") – miejska i katastralna części Brna, o powierzchni 527,61 ha. Leży na terenie gminy katastralnej Maloměřice i Obřany.

</doc>
<doc id="3472897" url="https://pl.wikipedia.org/wiki?curid=3472897" title="Mokrá Hora">
Mokrá Hora

Mokrá Hora (niem. "Mokrahora") – miejska i katastralna części Brna, o powierzchni 88,41 ha. Leży na terenie gminy katastralnej Řečkovice i Mokrá Hora.

</doc>
<doc id="3472899" url="https://pl.wikipedia.org/wiki?curid=3472899" title="Řečkovice">
Řečkovice

Řečkovice (niem. "Rzeczkowitz" lub "Retschkowitz") – miejska i katastralna części Brna, o powierzchni 668,45 ha. Leży na terenie gminy katastralnej Řečkovice i Mokrá Hora.

</doc>
<doc id="3472900" url="https://pl.wikipedia.org/wiki?curid=3472900" title="Marco Beltrami">
Marco Beltrami

Marco Edward Beltrami (ur. 7 października 1966 w Nowym Jorku) – amerykański kompozytor muzyki filmowej.
Najbardziej znany z tworzenia muzyki do filmów grozy takich jak: "Mimic" (1997), "Oni" (1998), "Resident Evil" (2002), "Nie bój się ciemności" (2011), "Kobieta w czerni" (2012). Wieloletni przyjaciel i współpracownik Wesa Cravena. Skomponował muzykę do siedmiu jego filmów w tym do wszystkich czterech części serii "Krzyk" (1996–2011).
Dwukrotnie pracował z Jamesem Mangoldem przy filmach ze stajni Marvela z serii o przygodach Wolverine'a (Wolverine z 2013 r. i z 2017 r.).
Beltrami został nominowany do Nagród Akademii Filmowej za muzykę do filmów: "" i "The Hurt Locker. W pułapce wojny". Zdobył również Nagrodę Satelita za najlepszą oryginalną muzykę do filmu "Surferka z charakterem" (2011).

</doc>
<doc id="3472901" url="https://pl.wikipedia.org/wiki?curid=3472901" title="Darosław Toruń">
Darosław Toruń



</doc>
<doc id="3472903" url="https://pl.wikipedia.org/wiki?curid=3472903" title="Karl Berg">
Karl Berg

Karl Berg (ur. 27 grudnia 1908 w Radstadt, zm. 1 września 1997 w Salzburgu) – austriacki duchowny katolicki, arcybiskup Salzburga 1972-1988.
Życiorys.
Święcenia kapłańskie otrzymał 29 października 1933.
26 grudnia 1972 papież Paweł VI mianował go arcybiskupem Salzburga. 2 lutego z rąk arcybiskupa Andreasa Rohrachera przyjął sakrę biskupią. 
5 września 1988 na ręce papieża Jana Pawła II ze względu na wiek złożył rezygnację z zajmowanej funkcji.

</doc>
<doc id="3472904" url="https://pl.wikipedia.org/wiki?curid=3472904" title="Petřiny">
Petřiny

Petřiny – stacja linii A metra praskiego (odcinek V.A). Stacja została otwarta 6 kwietnia 2015 wraz z odcinkiem Dejvická – Nemocnice Motol, pierwszego etapu rozbudowany linii A na zachód. Znajduje się on pod ulicą Brunclíkova w dzielnicy Břevnov, w Pradze 6, obok osiedla Petřiny, z połączeniem do przystanku tramwajowego "Na Petřinách".
Tunel stacji jest największą podziemną budowlą na sieci metra w Pradze. Ma 217 m długości, 16 m wysokości, 22 m szerokości i położona jest 30 m pod powierzchnią ziemi.

</doc>
<doc id="3472905" url="https://pl.wikipedia.org/wiki?curid=3472905" title="Program inwestycji NATO w dziedzinie bezpieczeństwa">
Program inwestycji NATO w dziedzinie bezpieczeństwa

NSIP – program utworzony w celu zabezpieczenia finansowania projektów inwestycyjnych, których celem jest wsparcie misji prowadzonych przez Sojusz Północnoatlantycki. 
Wprowadzenie do programu.
Program utworzono w 1951 r. na potrzeby państw członkowskich NATO, które korzystały z tego narzędzia podczas prowadzonych inwestycji z zakresu obronności. Z czasem przeznaczenie środków gromadzonych w ramach programu NSIP uległo zmianie, co wynikało bezpośrednio z sytuacji geopolitycznej, jaka miała miejsce po rozpadzie Związku Radzieckiego. Sojusz znalazł się w sytuacji, w której jego funkcjonowanie przestało mieć sens - rozpadł się Związek Radziecki, w obawie przed którym jednoczyły się państwa członkowskie. W wyniku tych zmian w Sojuszu doszło do rewizji poglądów, a także zmiany samej instytucji NSIP, która stała się narzędziem pozwalającym na finansowanie działań mających na celu rozbudowę bezpieczeństwa zbiorowego.
W ramach odświeżonej formuły NSIP sojusznicy mogli prowadzić inwestycje związane z kreowaniem odpowiednich zdolności wojskowych, o charakterze znacznie wykraczającym poza obronę granic własnego kraju. W skład inwestycji wchodziła budowa, rozbudowa i remonty konkretnej infrastruktury wojskowej oraz pozyskiwanie zasobów materialnych, koniecznych do wykorzystania pełnego potencjału wprowadzanych zmian. Takie podejście pozwoliło na zwiększenie skuteczności realizacji planów operacyjnych wypracowywanych w Sojuszu, co przełożyło się na osiągnięcie zamierzonego poziomu obrony.
Opis programu.
Źródłem finansowania działań podejmowanych w ramach NSIP jest specjalny fundusz, w którym gromadzone są składki wnoszone przez kraje uczestniczące w programie. Wysokość składki, odprowadzanej przez każdego z członków NSIP, jest określana przez Komitet Inwestycyjny NATO, który na podstawie prowadzonych analiz wskaźników makroekonomicznych i demograficznych, wskazuje wartość procentowego udziału danego kraju w całości budżetu funduszu inwestycyjnego.
Program Inwestycji NATO w Dziedzinie Bezpieczeństwa obejmuje swoim zakresem wyłącznie te działania, które uzyskają akceptację Rady Północnoatlantyckiej, zatwierdzającej tzw. CP (capability package), które pozwalają na osiągnięcie pożądanych przez Sojusz zdolności operacyjnych.
Po zatwierdzeniu zadania, następuje proces wydatkowania środków niezbędnych na jego realizację, który jest prowadzony przez Komitet Inwestycyjny NATO. Każde zadanie inwestycyjne prowadzone w NSIP ma przypisany podział kosztów zadania, na koszty ponoszone przez kraj ubiegający się o realizację zadania (gospodarz), oraz koszty ponoszone przez Sojusz.
Udział Polski w programie NSIP.
W związku z wejściem do NATO w 1999 r., Polska także uzyskała możliwość korzystania ze środków Funduszu NSIP, co w praktyce okazało się bardzo ważnym narzędziem pozwalającym na finansowanie budowy potencjału militarnego kraju. Polska podejmowała kluczowe inwestycje infrastrukturalne, których celem było uzyskanie możliwie najszybszej kompatybilności z siłami sojuszniczymi.
Polska korzystała z pozytywnego efektu finansowego, będącego wynikiem preferencyjnego traktowania przez Sojusz ze względu na niskie wskaźniki makroekonomiczne i demograficzne kraju, co pozwoliło Polsce uzyskać dodatni bilans ekonomiczny w wysokości 531 mln zł. Dotychczas w Polsce zorganizowano 21 przetargów (20 wygranych przez polskie firmy i 1 powierzony firmie zagranicznej) o łącznej wartości kosztorysowej 3 446 mln zł, w ramach których średnio 61% kosztów było ponoszone przez Fundusz NSIP. 
Programem NSIP w Polsce objęte jest 8 pakietów inwestycyjnych:

</doc>
<doc id="3472907" url="https://pl.wikipedia.org/wiki?curid=3472907" title="Nemocnice Motol">
Nemocnice Motol

Nemocnice Motol – początkowa stacja linii A metra praskiego (odcinek V.A). Stacja została otwarta 6 kwietnia 2015 wraz z odcinkiem Dejvická – Nemocnice Motol, pierwszego etapu rozbudowany linii A na zachód. 
Stacja znajduje się w Pradze 5 i jej nazwa pochodzi od pobliskiego szpitala Motol. Budynek dworca został zaprojektowany przez architekta Pavla Sýsa.

</doc>
<doc id="3472908" url="https://pl.wikipedia.org/wiki?curid=3472908" title="August II Brunswick-Lüneburg">
August II Brunswick-Lüneburg



</doc>
<doc id="3472909" url="https://pl.wikipedia.org/wiki?curid=3472909" title="Dekanat Marchfeld">
Dekanat Marchfeld

Dekanat Marchfeld – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 21 parafii. 

</doc>
<doc id="3472910" url="https://pl.wikipedia.org/wiki?curid=3472910" title="Iwan Ksienofontow">
Iwan Ksienofontow

Iwan Ksienofontowicz Ksienofontow (Krajkow) (ros. Иван Ксенофонтович Ксенофонтов (Крайков), ur. 9 września 1884 we wsi Sawinki w guberni smoleńskiej, zm. 23 marca 1926 w Moskwie) - radziecki działacz partyjny i funkcjonariusz Czeki.
Miał wykształcenie podstawowe, pracował jako robotnik fabryczny, od 1903 w SDPRR, bolszewik. 1906-1909 i 1914-1917 służył w rosyjskiej armii, członek sztabu 2 Armii, telegrafista. Od 1909 działacz partyjny w Moskwie, w czerwcu 1917 był delegatem I Wszechrosyjskiego Zjazdu Rad, członek WCIK, przewodniczący Rady w Nieświeżu i Nieświeskiego Komitetu SDPRR(b), od września do listopada 1917 przewodniczący Rady Słuckiej. Od 20 grudnia 1917 do kwietnia 1921 członek Kolegium Czeki przy Radzie Komisarzy Ludowych RFSRR i równocześnie pomocnik przewodniczącego Czeki Feliksa Dzierżyńskiego, od 1919 do kwietnia 1921 przewodniczący Specjalnego Trybunału Czeki przy Radzie Komisarzy Ludowych RFSRR i jednocześnie zastępca przewodniczącego Najwyższego Trybunału przy WCIK. Organizował egzekucje zakładników. W marcu 1921 brał udział w likwidacji powstania kronsztadzkiego, od kwietnia 1921 do 1922 funkcjonariusz partyjny, 1922-1925 zarządzający sprawami KC RKP(b) (bliski współpracownik i pomocnik Stalina), od 1925 do śmierci zastępca ludowego komisarza ubezpieczeń społecznych RFSRR. Zmarł na raka żołądka. Pochowany na Cmentarzu Nowodziewiczym w Moskwie.

</doc>
<doc id="3472912" url="https://pl.wikipedia.org/wiki?curid=3472912" title="Iwan Ksenofontow">
Iwan Ksenofontow



</doc>
<doc id="3472913" url="https://pl.wikipedia.org/wiki?curid=3472913" title="Przysłup (województwo małopolskie)">
Przysłup (województwo małopolskie)



</doc>
<doc id="3472917" url="https://pl.wikipedia.org/wiki?curid=3472917" title="Coal Run Village">
Coal Run Village

Coal Run Village – miasto w Stanach Zjednoczonych, w stanie Kentucky, w hrabstwie Pike.

</doc>
<doc id="3472918" url="https://pl.wikipedia.org/wiki?curid=3472918" title="Fastenal">
Fastenal

Fastenal – amerykańskie przedsiębiorstwo z siedzibą w Winona w stanie Minnesota zajmujące się sprzedażą materiałów budowlanych. W swoim modelu biznesowym firma sprzedaje produkty zarówno poprzez sprzedaż detaliczną w sieci sklepów, jak również poprzez bezpośrednią sprzedaż do użytkowników końcowych na zasadach business-to-business.
W swojej ofercie Fastenal posiada m.in. śruby, narzędzia, narzędzia tnące, artykuły hydrauliczne i pneumatyczne, artykuły utrzymywania czystości, materiały elektryczne, spawalnicze (z wyjątkiem gazów), materiały BHP, metale i artykuły biurowe.
Do sieci Fastenal należy 2637 sklepów, w tym 2336 w Stanach Zjednoczonych, 202 w Kanadzie, 8 w Portoryko i na Dominikanie, 44 w Meksyku, 9 w Ameryce Centralnej i Południowej, 10 w Azji, 20 w Europie oraz 1 w Republice Południowej Afryki.
Centra dystrybucyjne firmy znajdują się w Minnesocie, Indianapolis, Georgii, Teksasie, Pensylwanii, Ohio, Kansas, Kalifornii, Północnej Karolinie, Waszyngtonie, Utah, Nuevo León w Meksyku, a także w prowincjach Alberta i Ontario w Kanadzie. Fastenal posiada także lokalne centra redystrybucyjne w Johor w Malezji oraz w Modřicach w Czechach.

</doc>
<doc id="3472921" url="https://pl.wikipedia.org/wiki?curid=3472921" title="Elkhorn City">
Elkhorn City

Elkhorn City – miasto w Stanach Zjednoczonych, w stanie Kentucky, w hrabstwie Pike.

</doc>
<doc id="3472924" url="https://pl.wikipedia.org/wiki?curid=3472924" title="Erich Hof">
Erich Hof

Erich Hof (ur. 3 sierpnia 1936 w Wiedniu, zm. 25 stycznia 1995 tamże) – piłkarz austriacki grający na pozycji napastnika. W swojej karierze rozegrał 37 meczów i strzelił 28 goli w reprezentacji Austrii.
Kariera klubowa.
Swoją karierę piłkarską Hof rozpoczął w klubie SCR Hochstädt. W 1952 roku został zawodnikiem wiedeńskiego Wiener SC. W sezonie 1954/1955 zadebiutował w jego barwach w austriackiej pierwszej lidze. W debiutanckim sezonie wywalczył wicemistrzostwo Austrii. W sezonie 1955/1956 stał się podstawowym zawodnikiem tego klubu. W sezonach 1957/1958 i 1958/1959 dwukrotnie z rzędu został mistrzem Austrii. W sezonie 1958/1959 z 32 golami został królem strzelców austriackiej ligi. W sezonie 1959/1960 wywalczył swoje drugie wicemistrzostwo kraju. W sezonie 1962/1963 ponownie został najlepszym strzelcem ligi (strzelił 21 bramek). Latem 1964 przeszedł do Austrii Wiedeń, ale pół roku później wrócił do Wiener SC. W sezonie 1968/1969 zdobył wicemistrzostwo Austrii, a następnie zakończył swoją karierę. W barwach Wiener SC rozegrał łącznie 302 mecze, w których strzelił 121 bramek.
Kariera reprezentacyjna.
W reprezentacji Austrii Hof zadebiutował 10 marca 1957 roku w przegranym 2:3 towarzyskim meczu z RFN, rozegranym w Wiedniu. W swojej karierze grał w eliminacjach do Euro 60, do Euro 64 i do MŚ 1970. Od 1957 do 1968 roku rozegrał w reprezentacji 37 meczów, w których zdobył 28 goli.
Kariera trenerska.
Po zakończeniu kariery piłkarskiej Hof został trenerem. W sezonie 1969/1970 prowadził Wiener SC, z którym został wicemistrzem Austrii. W 1971 roku był trenerem Austrii Salzburg. W latach 1974-1979 ponownie był szkoleniowcem Wiener SC. W 1977 roku doprowadził go do wicemistrzostwa kraju.
W latach 1980-1982 Hof pracował w Austrii Wiedeń. W 1981 roku wywalczył z nią mistrzostwo Austrii, a w 1982 roku zdobył Puchar Austrii. W 1982 roku zastąpił duet Felix Latzke - Georg Schmidt na stanowisku selekcjonera reprezentacji Austrii. W 1984 roku przestał być selekcjonerem kadry. W sezonie 1985/1986 prowadził Wiener SC, w 1987 roku - GS Diagoras Rodos, a w sezonie 1989/1990 - ponownie Austrię Wiedeń.

</doc>
<doc id="3472929" url="https://pl.wikipedia.org/wiki?curid=3472929" title="Jakub Kałużny">
Jakub Kałużny

Jakub Józef Kałużny (ur. 17 sierpnia 1969) – polski okulista, profesor nauk medycznych, profesor nadzwyczajny w Katedrze Zdrowia Publicznego Collegium Medicum UMK w Bydgoszczy.
Życiorys.
Jest synem Józefa (również profesora okulistyki) oraz bratem Bartłomieja (także okulisty). Dyplom lekarski zdobył w 1994 roku na Akademii Medycznej w Bydgoszczy.
Stopień doktorski uzyskał w 2001 roku na podstawie pracy „Usunięcie soczewki przezroczystej w wysokiej niemiarowości - wyniki własne" (promotorem była Ariadna Gierek-Łapińska). Habilitował się w 2008 roku na podstawie oceny dorobku naukowego i pracy pod tytułem „Niepenetrująca sklerektomia głęboka - badania doświadczalne biokompatybilności i mechanizmu działania implantów niewchłanialnych w oku królika". 26 października 2017 roku z rąk prezydenta Andrzeja Dudy otrzymał nominację profesorską.
Od 2001 roku pracował w Klinice Chorób Oczu Collegium Medicum UMK w Bydgoszczy. Od 2014 pracował jako adiunkt i kierownik Zakładu Polityki Zdrowotnej i Zabezpieczenia Społecznego Katedry Zdrowia Publicznego na Wydziale Nauk o Zdrowiu. Należy do Polskiego Towarzystwa Okulistycznego (przewodniczący sekcji soczewek kontaktowych). Odbył staże zagraniczne, m.in. w Nowym Jorku. 
Współautor opracowania „Badania angiograficzne dna oka" (wyd. 1998, ). Swoje prace publikował w czasopismach krajowych i zagranicznych, m.in. w „Graefe's Archive for Clinical and Experimental Ophthalmology", „Ophthalmology", „Ophthalmic Surgery, Lasers and Imaging Retina", „Klinice Ocznej" oraz „Journal of Cataract and Refractive Surgery". Zainteresowania kliniczne i badawcze J. Kałużnego dotyczą m.in. chirurgii zaćmy oraz jaskry, rozpoznawania i leczenia zwyrodnienia plamki żółtej, kontaktologii oraz optycznej tomografii koherencyjnej (OCT). Wykonuje m.in. zabiegi witrektomii.

</doc>
<doc id="3472930" url="https://pl.wikipedia.org/wiki?curid=3472930" title="Piszczaława">
Piszczaława

Piszczaława (błr. Пішчалава; ros. Пищалово; hist "Piszczałowo, Horodnia") – wieś na Białorusi, w rejonie orszańskim obwodu witebskiego, około 6 km na północ od Orszy, siedziba sielsowietu.
Historia.
Po I rozbiorze Polski w 1772 roku Piszczałowo, wcześniej należące do województwa witebskiego Rzeczypospolitej, znalazło się na terenie powiatu orszańskiego guberni witebskiej Imperium Rosyjskiego. W XIX wieku dobra te zaczęto nazywać Horodnia, rozróżniając dwa majątki: Horodnia Wierzchnia i Horodnia Niżna.
Pierwsze znane dziś informacje o Horodni pochodzą z 1844 roku, gdy Ignacy Wasilewski (1802–1874), marszałek szlachty powiatu kopyskiego odziedziczył Horodnię i pobliskie folwarki po swoich rodzicach. Po nim spadkobiercą majątku był jego syn, Kazimierz (1841–1897). Po jego bezdzietnej śmierci majątek podzielono w ten sposób, że Horodnię odziedziczyła jego siostra Klementyna Chrostowska (1860–1933). Ostatnim właścicielem Horodni był syn Klementyny i gen. Czesława Chrostowskiego, Kazimierz Chrostowski (ur. w 1890 roku).
W 1900 roku we wsi były 3 młyny.
Po ustabilizowaniu się granicy polsko-radzieckiej w 1921 roku Horodnia znalazła się na terenie ZSRR. Od 1991 roku znajduje się na terenie Republiki Białorusi.
W 1966 roku odsłonięto tu pomnik upamiętniający pierwsze użycie katiuszy 14 lipca 1941 roku.
Dawny dwór.
W I połowie XIX wieku Wasilewscy mieszkali w podłużnym, drewnianym dworze z dwoma gankami o dwóch parach kolumienek od frontu, wzniesionym na murowanych piwnicach. Najstarsza część tego domu była znacznie starsza niż początek XIX wieku. Z czasem dom ten okazał się zbyt mały i w 1852 roku Ignacy Wasilewski zbudował nowy, klasycystyczny dwór w odległości około 100 m od starego, pod kątem prostym do niego. Dwór był zbudowany na planie prostokąta o wymiarach 35 i 14 m, na wysokiej podmurówce, przykryty czterospadowym dachem. Po obu stronach na dłuższych elewacjach budynku istniały dwa identyczne portyki o wymiarach podstawy 8 m i 2,5 m. Oba portyki były zwieńczone trójkątnymi przyczółkami wspartymi przez sześć jońskich kolumn. Do każdego portyku prowadziło osiem stopni. 
Wnętrza były ogrzewane przez białe piece kaflowe i kominki. Niektóre ściany (np. w pokoju bawialnym – wszystkie ściany, w gabinecie – nawet sufit) były pokryte freskami Henryka Siemiradzkiego, kuzyna właścicieli. Na ścianach wisiały również obrazy pędzla m.in. Józefa Chełmońskiego i Juliusza Kossaka. 
W bibliotece i archiwum znajdowało się wiele cennych dokumentów, m.in. opis postoju Napoleona 20 listopada 1812 roku w tutejszym majątku. 
W pobliżu dworów stało kilka innych budynków, w tym m.in.: dwie klasycystyczne lodownie i dwa mniejsze dworki, w których mieszkały rodziny pracowników majątku. 
Budynki otaczał park krajobrazowy o powierzchni około 10 hektarów. W ogrodzie spacerowym znajdowała się sadzawka zasilana przez pobliskie źródełko. W dalszej odległości – staw o powierzchni kilku hektarów na granicy parku. 
Majątek w Horodni jest opisany w 1. tomie Dziejów rezydencji na dawnych kresach Rzeczypospolitej Romana Aftanazego.

</doc>
<doc id="3472931" url="https://pl.wikipedia.org/wiki?curid=3472931" title="Josef Köstner">
Josef Köstner

Josef Köstner (ur. 9 marca 1906 w Klagenfurt am Wörthersee, zm. 1 stycznia 1982 w Gurk) – austriacki duchowny katolicki, biskup diecezjalny Gurk 1945-1981.
Życiorys.
Święcenia kapłańskie otrzymał 25 października 1931.
25 czerwca 1945 papież Pius XII mianował go biskupem diecezjalnym Gurk. 5 sierpnia 1945 z rąk arcybiskupa Andreasa Rohrachera przyjął sakrę biskupią. 
25 kwietnia 1981 na ręce papieża Jana Pawła II ze względu na wiek złożył rezygnację z zajmowanej funkcji.

</doc>
<doc id="3472934" url="https://pl.wikipedia.org/wiki?curid=3472934" title="Operacja (wojsko)">
Operacja (wojsko)



</doc>
<doc id="3472938" url="https://pl.wikipedia.org/wiki?curid=3472938" title="1. deild kvinnur (2007)">
1. deild kvinnur (2007)

W roku 2007 odbyła się 23. edycja 1. deild kvinnur – pierwszej ligi piłki nożnej kobiet na Wyspach Owczych. W rozgrywkach wzięło udział 6 klubów z całego archipelagu. Tytułu mistrzowskiego broniła drużyna KÍ Klaksvík, zdobywając go ponownie po raz dziewiąty w swojej historii.
Każda z drużyn rozegrała po cztery mecze z każdym z przeciwników. Mistrz Wysp Owczych dostawał prawo do gry w Pucharze UEFA Kobiet.
Rozgrywki.
Tabela ligowa.
 rozwiązano po osiemnastej kolejce, a wszystkie wyniki anulowano. Do tamtego momentu klub wygrał jedno spotkanie, jedno zremisował, przegrywając pozostałe (dziewięć walkowerem).
Wyniki spotkań.
 
 
 1
 
 
 
 1
 
 
 
 1
 
 
 
 1
 
 
 
 1
 1
 1
 1
 1
 1
 
 
 
 1
 
 
 
 1
 
 
 
 2
 
 
 
 1
 
 
 
 1
 1
 1
 1
 1
 2
Objaśnienia:

</doc>
<doc id="3472949" url="https://pl.wikipedia.org/wiki?curid=3472949" title="Cal-Maine">
Cal-Maine

Cal-Maine – amerykańskie przedsiębiorstwo z siedzibą w Jackson w stanie Missisipi, zajmujące się produkcją i sprzedażą jajek. Firma posiada 32,4 mln niosek oraz jest największym producentem jaj w Stanach Zjednoczonych. W 2014 roku sprzedała ponad 12 mld jaj.
Największym klientem Cal-Maine jest Walmart, do którego w 2014 roku sprzedane zostało 28,2% jaj wyprodukowanych przez firmę.
Do zakładów firmy należą 3 zakłady rozpłodowe, 2 wylęgarnie, 4 centra dystrybucji hurtowej, 20 zakładów produkcji pasz, 43 zakłady produkcji jaj, 27 zakładów hodowlanych oraz 38 zakładów przetwórczych i zakładów pakowania. Zakłady zlokalizowane są w Alabamie, Arkansas, na Florydzie, w Georgii, Kansas, Karolinie Północnej, Karolinie Południowej, Kentucky, Luizjanie, Missisipi, Ohio, Oklahomie, Tennessee, Teksasie i Utah.

</doc>
<doc id="3472951" url="https://pl.wikipedia.org/wiki?curid=3472951" title="Dialekt kentyjski">
Dialekt kentyjski

Dialekt kentyjski () – jeden z czterech głównych dialektów języka staroangielskiego, używany w anglosaskim królestwie Kentu. Dialektem tym mówiono głównie na dzisiejszych terenach Kentu, w hrabstwie Surrey, w południowym Hampshire oraz na wyspie Wight przez Jutów.

</doc>
<doc id="3472957" url="https://pl.wikipedia.org/wiki?curid=3472957" title="Fiserv">
Fiserv

Fiserv - amerykańskie przedsiębiorstwo z siedzibą w Brookfield w stanie Wisconsin, operujące w sektorze technologii dla usług finansowych. Do spektrum działalności firmy zaliczają się usługi związane z płatnościami elektronicznymi, kartami płatniczymi, rozwiązaniami fakturowymi, systemami przetwarzania rachunków bankowych i inne.
Firma posiada bazę 14,5 tys. klientów, do których należą banki, towarzystwa kredytowe, przedsiębiorstwa zarządzające inwestycjami, firmy leasingowe i finansowe, a także firmy handlowe i detaliczne.

</doc>
<doc id="3472961" url="https://pl.wikipedia.org/wiki?curid=3472961" title="Hans von Tübingen">
Hans von Tübingen

Hans von Tübingen (ur. 1400, zm. ok. 1462 Wiener Neustadt) – austriacki malarz i rytownik pochodzący z Szwabii, aktywny w Wiener Neustadt w Austrii. Jego nazwisko jest znane dzięki sygnowanym obrazom.
W jego pracach widać wpływ malarstwa burgundzkiego i francuskiego. Był utożsamiany z Mistrzem Ołtarza św. Lambrechta. 

</doc>
<doc id="3472963" url="https://pl.wikipedia.org/wiki?curid=3472963" title="Impierator">
Impierator

Impierator – statek pasażerski oraz okręt służący w marynarkach wojennych Imperium Rosyjskiego, obu stron rosyjskiej wojny domowej (jako „Priezidient”), Republiki Estońskiej (jako „Vanemuine”), ZSRR (jako „Issa”) oraz III Rzeszy (pod estońską nazwą). Brał udział w obu wojnach światowych i wojnie estońsko-bolszewickiej działając na wodach jeziora Pejpus. Kilkakrotnie zatopiony, zezłomowany po 1953 roku.
Budowa i opis techniczny.
Parowiec został wybudowany w 1914 roku przez stocznię A. `Alhström w Warkaus jako statek pasażerski W celu wodowania kadłub przewieziono koleją do Jurjewa.
Statek miał 37,8–38 metrów długości całkowitej (na linii wodnej 35,6–36,1 metra), szerokość 6,2–6,3, zanurzenie 1,9 metra (1,64 bez obciążenia). Wyporność jednostki to według Ehlersa 264 (pełna) i 200 (normalna) ton, podczas gdy Vercamer podaje liczbę 175, a Smirnow 291 ton. Kadłub (w tym pokład) stalowy, nitowany. Nadbudówka drewniana.
Napęd stanowiły dwie sprzężone maszyny parowe o dwóch cylindrach zasilane przez jeden kocioł opalany drewnem, którego zapas wynosił 50 m³. Moc siłowni wynosiła 300 (lub 406) KM, co dawało prędkość maksymalną 10 (lub 9) węzłów. Przy 9 węzłach zasięg pływania wynosił 220 mil morskich. Inne dane dotyczące maszynowni statku przedstawia Smirnow. Według niego „Impierator” napędzany był pojedynczą maszyną parową o mocy 208 KM, która opalana była węglem. Jego zapas miał pozwalać na przepłynięcie 300 mil morskich. Statek miał dwie śruby.
Początkowym uzbrojeniem okrętu były dwa działa kalibru 75 mm uzupełnione dwoma karabinami maszynowymi Maxim (kaliber 7,62 mm).
Służba.
Pod nazwą „Impierator Aleksandr III” (, czyli Cesarz Aleksander III Romanow) użytkowany w żegludze pasażerskiej na jeziorze Czudzkim przez Liflandzką Kompanię Żeglugową, której był własnością. W sierpniu 1915 roku został zarekwirowany przez Marynarkę Wojenną Imperium Rosyjskiego, która rozpoczęła uzbrajanie jednostki, już pod skróconą nazwą „Impierator”.
Po zakończeniu przeprowadzanego w Pskowie uzbrajania „Impierator” został 9 września 1915 roku wcielony do Czudzkiej Flotylli Wojennej, która formalnie utworzona została 6 dni później. Cywilna załoga jednostki rozpoczęła przeszkolenie wojskowe, otrzymała również umundurowanie. W jej skład po mobilizacji wchodziło 27 osób (bosmanmat, 2 sterników i działonowych, sygnalista, sanitariusz, kuk, saper, 6 palaczy i 12 innych marynarzy). Dowódcą jednostki mianowany został lejtnant W. Moczulski. W 1916 roku okręt został wycofany do rezerwy, a w roku 1917 przeszedł remont. Po rewolucji lutowej nazwa „Impierator” nie była już stosowna, więc została 16 czerwca (lub 23 kwietnia) 1917 roku zmieniona na „Priezidient” (). Po rewolucji październikowej przejęty przez bolszewików (26 października).
Wieczorem 28 października 1918 roku oficer D. Nielidow wyprowadził z bazy „Priezidienta”, „Narodnika” i „Dielfina” i przekazał okręty Białym. 20 grudnia okręty zostały przejęte przez bolszewików podczas ich ofensywy na rzekę Emajõgi. Odbitych jednostek nie przebazowano i wraz ze zdobyciem Tartu przez kontrofensywę estońską 14 (lub 4) stycznia 1919 roku okręty wpadły w ręce narodowych sił Estonii. Jeszcze w tym samym miesiącu wszedł on jako jednostka flagowa do nowo utworzonego Dywizjonu Kanonierek Jeziora Pejpus. Zaewidencjonowano go pod nazwą „Wanemuine”, po reformie języka estońskiego zapisywana jako „Vanemuine”. Nazwa ta odnosiła się do boga tańca, muzyki i zabawy z estońskiego narodowego eposu Kalevipoeg. W maju 1919 roku przebazowany wraz z całym dywizjonem do ujścia Emajõgi. Wspierał ogniem artyleryjskim postępy Korpusu Północnego w rejonie Skamja-Gdow, a następnie działał w rejonie Podborowje-Ostrowcy. Przebazowany do Pskowa 26 maja. Letnie miesiące 1919 roku spędził na transporcie między Pskowem, Tartu, a Gdowem. Ewakuował z Pskowa między innymi dowództwo 2. estońskiej Dywizji Piechoty, członków Duńskiego Czerwonego Krzyża, dyplomatów i uchodźców. We wrześniu wziął udział w działaniach przeciwko bolszewickim posterunkom we wsiach Pniewo, Puczkowo i Sosinica. W październiku odbyło się pozorowane natarcie sił estońskich na Psków, które „Wanamuine” wspierał ogniem artyleryjskim. W trakcie operacji – 17 października – znajdujący się w ujściu rzeki Wielikaja okręt został trafiony ogniem artyleryjskim prowadzonym z brzegu. Spowodowało to śmierć jednego z załogantów i ranienie czterech kolejnych. Kanonierkę wyremontowano w Tartu, nie wzięła już jednak dalszego udziału w wojnie o niepodległość.
Po zakończeniu działań wojennych została rozbrojona. Od 23 lutego 1920 do 1931 roku statek podlegał Ministerstwu Handlu i Przemysłu, które wykorzystywało go do transportu ludzi i towarów. Ministerstwo przez pewien czas dzierżawiło jednostkę firmie "Kutteveo". W 1931 roku został uzbrojony w trzy działa kalibru 47 mm – był to bowiem maksymalny kaliber dopuszczony dla okrętów jeziornych przez warunki układu pokojowego z Tartu – i powrócił do Dywizjonu. W 1933 roku został przeniesiony do rezerwy.
W wyniku zajęcia Estonii przez ZSRR „Vanemuine” został 13 sierpnia 1940 roku przejęty przez władze radzieckie. Był wykorzystywany jako okręt szkolny w Czudzkiej Flotylli Wojennej. Od 22 marca 1941 roku nosił imię „Issa” (). Z powodu agresji niemieckiej na ZSRR został 30 czerwca 1941 roku przeklasyfikowany na kanonierkę – uzbrojono go w dwa działa kalibru 76 mm wymontowane z krążownika „Aurora” oraz dwa karabiny maszynowe. Bazował u ujścia Rannapungerji. Wraz z kanonierkami „Narwa” i „Embach” 20 lipca ostrzeliwał wojska niemieckie w okolicy wsi Mustvee. Tam też został 22 lipca zaatakowany przez Luftwaffe – atak przeprowadzały prawdopodobnie samoloty Messerschmitt Bf 110 z II/ZG 26. Zginęło wielu marynarzy, zaś uszkodzenia były na tyle poważne, że załoga 11 sierpnia zatopiła „Issę” w ujściu Rannapungerji.
Okręt został podniesiony z dna przez Niemców we wrześniu 1941 roku. Przywrócono mu estońską nazwę „Vanemuine” i wcielono do niemieckiej Floty Jeziora Pejpus. Pływał pod banderą Służby Rzeszy, był wykorzystywany głównie do transportu wojska. W sierpniu 1944 roku został zatopiony przez lotnictwo ZSRR. Jednostka została podniesiona po wojnie i następnie zezłomowana (po 1953 roku) ze względu na zbyt poważne uszkodzenia.

</doc>
<doc id="3472972" url="https://pl.wikipedia.org/wiki?curid=3472972" title="Leo Lainer">
Leo Lainer

Leopold „Leo” Lainer (ur. 10 września 1960 w Maishofen) – piłkarz austriacki grający na pozycji obrońcy. W swojej karierze rozegrał 28 meczów i strzelił 1 gola w reprezentacji Austrii.
Kariera klubowa.
Swoją karierę piłkarską Lainer rozpoczął w klubie SK Maishofen. Następnie został zawodnikiem Austrii Salzburg. W 1978 roku awansował do pierwszego zespołu Austrii. W austriackiej Bundeslidze zadebiutował 31 marca 1979 w przegranym 0:2 domowym meczu ze Sturmem Graz. W sezonie 1979/1980 stał się podstawowym zawodnikiem Austrii. W Austrii grał do końca sezonu 1981/1982.
Latem 1982 Lainer przeszedł do Rapidu Wiedeń. Swój debiut w Rapidzie zaliczył 21 sierpnia 1982 w wygranym 3:1 wyjazdowym meczu z Austrią Klagenfurt. W sezonie 1982/1983 wywalczył z Rapidem dublet – mistrzostwo i Puchar Austrii. W sezonie 1983/1984 i sezonie 1984/1985 zdobył kolejne dwa puchary Austrii. W sezonie 1984/1985 wystąpił również w przegranym 1:3 finale Pucharu Zdobywców Pucharów z Evertonem. W sezonie 1986/1987 zdobył kolejny dublet, a w sezonie 1987/1988 mistrzostwo kraju.
W 1988 roku Lainer odszedł z Rapidu do klubu Swarovski Tirol Innsbruck. Zadebiutował w nim 22 lipca 1988 w wygranym 1:0 domowym meczu ze Sturmem Graz. W Tirolu spędził dwa sezony i w obu z nich wywalczył tytuł mistrza Austrii.
W 1990 roku Lainer wrócił do Austrii Salzburg. W sezonach 1993/1994 i 1994/1995 wywalczył dwa mistrzostwa Austrii. W kwietniu i maju 1994 wystąpił w obu przegranych 0:1 meczach finału Pucharu UEFA z Interem Mediolan. W 1996 roku odszedł z Austrii do drugoligowego SV Gerasdorf. W 1998 roku zakończył w nim swoją karierę.
Kariera reprezentacyjna.
W reprezentacji Austrii Lainer zadebiutował 17 listopada 1982 roku w wygranym 4:0 meczu Euro 84 z Turcją. W swojej karierze grał też w eliminacjach do MŚ 1986, do Euro 88, do Euro 92 i do MŚ 1994. Od 1982 do 1994 roku rozegrał w reprezentacji 28 meczów, w których zdobył 1 gola.

</doc>
<doc id="3472976" url="https://pl.wikipedia.org/wiki?curid=3472976" title="Zeller See">
Zeller See

Zeller See - słodkowodne jezioro polodowcowe położone w Pinzgau, w kraju związkowym Salzburgu, na terenie Zell am See, od którego to miasta wzięło swoją nazwę.
Dane geograficzne.
Jezioro położone jest w dolinie Zeller pomiędzy Alpami Kitzbühelskimi i Salzburger Schieferalpen. Uformowane ponad 16 tys. lat temu przez lodowiec pochodzący z północnej części Glocknergruppe. Pierwotnie wysokość lustra wody była o około 50 metrów wyższa niż obecnie, a jezioro dochodziło aż do dzisiejszego Saalfelden am Steinernen Meer na północy i obejmowało część doliny Salzach na południu. Aktualny poziom wody jezioro osiągnęło około 10 tys. lat temu. Zeller See zasilane jest głównie przez strumienie Thumersbach oraz Schmittenbach oraz wody roztopowe. Wody jeziora zasilają rzekę Salzach poprzez 4 km kanał łączący jezioro z rzeką. Zimą jezioro w całości pokryte jest lodem, latem temperatura wody wynosi ok. 18 C.
Fauna.
Zeller See zamieszkuje kilka gatunków ryb, m.in.: sieja, leszcz, płoć, sandacz i okoń. Jezioro i tereny podmokłe leżące na południe od jeziora są siedliskiem lęgowym wielu gatunków ptaków: perkozów (perkoza dwuczubego, perkoza rdzawoszyjego, perkoza zausznika, perkozka), nurów (nura rdzawoszyjego, nura czarnoszyjego), kormoranów, czapli siwych, bączków, warzęch, kaczek (krzyżówki, cyraneczki, cyranki, świstuna, rożeńca, płaskonosa, kaczki czarnoczubej, głowienki, edredona), łabędzi (łabędzia niemego, łabędzia krzykliwego), błotniaków (błotniaka stawowego, błotniaka łąkowego), rybołowów, wodników, derkaczy, sieweczek rzecznych, kszyków, czajek, brodźców (krwawodzioba, kwokacza, łęczaka, samotnika, brodźca śniadego, brodźca pławnego, brodźca piskliwego), biegusów (biegusa krzywodziobego, biegusa malutkiego, biegusa zmiennego}, kulonów, sów (uszatki zwyczajnej, uszatki błotnej), zimorodków, dudków i kląskawek. Nad jeziorem żyją również wydry, i, zaskrońce, żaby trawne i ropuchy szare.
Flora.
Brzegi jeziora porośnięte są różnymi gatunkami turzycy, tatarakiem, sitem cienkim, manną mielec, szalejem jadowitym, żabieńcem babką wodną, jaskrzycą, jaskrem wielkim, gnidoszem błotnym, goryszem błotnym. Można również spotkać irysy oraz żurawinę.
Ochrona środowiska.
Na obszarze całego jeziora istnieje zakaz poruszania się łódek z napędem motorowym, niedotyczącym promu łączącego centrum Zell am See z Thumersbach. Południową część jeziora razem z torfowiskami objęto ochroną, ustanawiając 1 stycznia 1973 roku na powierzchni 203,11 ha rezerwat ochrony przyrody "Naturschutzgebiet Zeller See", który od 2014 roku objęty programem ochronnym Natura 2000. Rezerwat stanowi fragment otuliny Parku Narodowego Wysokich Taurów, jest jedynym miejscem lęgowym edredona w Europie Środkowej oraz kląskawki na terenie związkowego kraju Salzburg. Ponadto jest jednym z nielicznych torfowisk w Alpach oraz miejscem odpoczynku wielu gatunków ptaków podczas migracji. Rezerwat od południa graniczy z rezerwatem ochrony krajobrazu "Landschaftsschutzgebiet Brucker-Zeller-Moos".
Historia.
Pierwszy dokument o kupnie jeziora pochodzi z 1438 roku, kiedy to arcybiskup Salzburga Johann II. von Reisberg nabył połowę jeziora. Druga część, ta bez zamku Fischhorn, należała prawdopodobniej już do niego. Przez kolejne wieki jezioro razem z rybami było własnością kościelną. W wyniku sekularyzacji jezioro stało się własnością cesarską, a prawo do połowu ryb wydzierżawiono miastu Zell am See. W 1860 roku Zell am See zakupiło jezioro i odtąd jest jedynym jego właścicielem.
Turystyka.
Wokół jeziora położonych jest wiele ośrodków wypoczynkowych, kilka kąpielisk miejskich oraz pól namiotowych. Zell am See ma status kurortu przyciągającego turystów przez cały rok. Latem na jeziorze uprawiane jest żeglarstwo oraz inne sporty wodne. Atrakcją turystyczną i wygodnym połączeniem osiedla Thumersbach z centrum jest prom. Zimą na jeziorze można uprawiać łyżwiarstwo oraz sporty motorowe na lodzie.

</doc>
<doc id="3472982" url="https://pl.wikipedia.org/wiki?curid=3472982" title="Gierman Łupiekin">
Gierman Łupiekin

Gierman Antonowicz Łupiekin (Nowikow) (ros. Герман Антонович Лупекин (Новиков), ur. 30 kwietnia 1903 w Kijowie, zm. 29 stycznia 1940) – radziecki funkcjonariusz organów bezpieczeństwa, starszy major bezpieczeństwa państwowego.
Pracował jako pomocnik ślusarza i ślusarz w Kijowie i Kronsztadzie, od stycznia 1918 w Armii Czerwonej, latem 1920 dowódca plutonu, później politruk na Froncie Zachodnim, dostał się do niewoli „białych”, zbiegł. Od 15 października 1920 funkcjonariusz Czeki, pracownik Wydziału Specjalnego Morza Czarnego i Azowskiego, od 1921 w RKP(b). Od marca 1923 do 1 lipca 1926 pomocnik szefa oddziału informacyjnego sekcji tajno-politycznej Pełnomocnego Przedstawicielstwa OGPU na Krymie, później w Pełnomocnym Przedstawicielstwie OGPU Kazachstanu, szef sekcji tajno-operacyjnej i zastępca szefa gubernialnego oddziału GPU w Akmole (obecnie Astana), szef wydziału informacyjnego gubernialnego oddziału GPU w Akmole, od 23 marca 1927 do 13 lipca 1928 szef Wydziału Informacyjnego Pełnomocnego Przedstawicielstwa OGPU w Kazachstanie. Od 13 lipca 1928 do 16 sierpnia 1930 szef Wydziału Informacyjnego Pełnomocnego Przedstawicielstwa OGPU w Kraju Syberyjskim, od 16 sierpnia 1930 do marca 1931 szef Wydziału Informacyjnego Pełnomocnego Przedstawicielstwa OGPU w Kraju Zachodniosyberyjskim, od marca 1931 do 1 czerwca 1932 szef Wydziału Tajno-Politycznego Pełnomocnego Przedstawicielstwa OGPU w Kraju Zachodniosyberyjskim, od 1 czerwca 1932 do 28 czerwca 1934 szef Wydziału Tajno-Politycznego Pełnomocnego Przedstawicielstwa OGPU w Białoruskiej SRR, równocześnie od 4 lutego 1933 do 28 czerwca 1934 szef Wydziału Ekonomicznego Pełnomocnego Przedstawicielstwa OGPU w Białoruskiej SRR. Od lipca 1934 do lutego 1935 zastępca szefa Zarządu NKWD obwodu kurskiego, od lutego 1935 do stycznia 1937 szef Wydziału Tajno-Politycznego/Wydziału IV Zarządu Bezpieczeństwa Państwowego (UGB) Zarządu NKWD obwodu leningradzkiego, od 25 grudnia 1935 major bezpieczeństwa państwowego, od 23 stycznia do 16 lutego 1937 szef Zarządu NKWD, a od 16 lutego do 1 kwietnia 1937 ludowy komisarz spraw wewnętrznych Baszkirskiej ASRR. Od 1 kwietnia do 29 września 1937 szef Zarządu NKWD obwodu wschodniosyberyjskiego, 10 kwietnia 1937 awansowany na starszego majora bezpieczeństwa państwowego, od 29 września 1937 do 31 stycznia 1938 szef Zarządu NKWD obwodu irkuckiego, od 31 stycznia do 7 lipca 1938 szef Zarządu NKWD obwodu rostowskiego. Deputowany do Rady Najwyższej ZSRR 1 kadencji. 7 lipca 1938 aresztowany, 28 stycznia 1940 skazany na śmierć przez Wojskowe Kolegium Sądu Najwyższego ZSRR, następnie rozstrzelany.

</doc>
<doc id="3472983" url="https://pl.wikipedia.org/wiki?curid=3472983" title="Juan Carvajal">
Juan Carvajal

Juan Carvajal (ur. w 1399 w Trujillo, zm. 6 grudnia 1469 w Rzymie) – kastylijski biskup i kardynał.
Pochodził z Estremadury w królestwie Kastylii. Studiował prawo cywilne i kanoniczne na uniwersytecie w Salamance, uzyskując tytuły kolejno bakałarza (1430) i licencjata (1436). Od 1433 był dziekanem kapituły katedralnej w Astordze, a 2 maja 1436 został wybrany opatem kolegiaty w Husillos. Oprócz tego uzyskał szereg pomniejszych prebend w królestwie Kastylii.
W 1438 został audytorem Pałacu Apostolskiego w Rzymie i wstąpił na służbę u papieża Eugeniusza IV, który często wykorzystywał go jako swojego legata. Działał jako nuncjusz tego papieża we Florencji (1438), Wenecji (1439) i Sienie (1440) oraz jako gubernator Rzymu (1440). W latach 1440-42 i 1444-46 był legatem w Niemczech, gdzie działał przeciwko schizmie Soboru Bazylejskiego. 11 października 1443 obrany został biskupem Corii w Estremadurze, ale nie objął tej diecezji w posiadanie i 10 sierpnia 1446 został przeniesiony na stanowisko biskupa Plasencii, które sprawował aż do śmierci. Nadto 20 grudnia 1445 objął funkcję audytora generalnego Kamery Apostolskiej.
16 grudnia 1446 papież Eugeniusz IV mianował Carvajala kardynałem diakonem S. Angelo in Pescheria. Uczestniczył w konklawe 1447. Od marca 1447 do kwietnia 1449 był legatem papieskim w Niemczech, Czechach i na Węgrzech. Podczas pobytu w Wiedniu w 1448 podpisał w imieniu papieża Mikołaja V tzw. konkordat wiedeński z królem niemieckim Fryderykiem III. W 1452 towarzyszył Fryderykowi III podczas jego podróży do Rzymu na koronację cesarską, a rok później był legatem Mikołaja V w księstwie Mediolanu. Uczestniczył w konklawe 1455. Nowy papież Kalikst III wysłał go ponownie jako legata do Austrii i na Węgry. Odegrał znaczną rolę w obronie Belgradu podczas oblężenia przez Turków osmańskich w 1456.
We wrześniu 1461 Juan Carvajal powrócił do Rzymu. Wybrany w 1458 papież Pius II, w nagrodę za jego służbę na Węgrzech, mianował go kardynałem biskupem Porto e S. Rufina (26 października 1461). W 1463 ponownie był legatem na Węgrzech, gdzie mediował między królem Maciejem Korwinem a austriackimi Habsburgami, doprowadzając ich do podpisania traktatu Wiener-Neustadt (24 lipca 1463). Był zwolennikiem planów krucjatowych Piusa II, przerwanych przez śmierć tego papieża w sierpniu 1464. Uczestniczył w konklawe 1464. Nowy papież Paweł II mianował Carvajala członkiem komisji ds. krucjaty (listopad 1464) oraz komisji ds. badania podejrzeń o herezję króla czeskiego Jerzego z Podiebradów (sierpień 1465). W 1466-67 był legatem papieskim w Wenecji. 30 października 1467 Paweł II mianował go administratorem diecezji Zamory, ale już w następnym roku zrezygnował z tej funkcji. W Kurii Rzymskiej znany był jako przyjaciel Węgier i promotor interesów królestwa węgierskiego.
11 stycznia 1469 Carvajal został wybrany kamerlingiem Świętego Kolegium Kardynałów na roczną kadencję. W jej trakcie, 6 grudnia 1469, 70-letni kardynał zmarł.

</doc>
<doc id="3472986" url="https://pl.wikipedia.org/wiki?curid=3472986" title="The Returned (amerykański serial)">
The Returned (amerykański serial)



</doc>
<doc id="3472989" url="https://pl.wikipedia.org/wiki?curid=3472989" title="Henry Schein">
Henry Schein

Henry Schein - amerykańskie przedsiębiorstwo z siedzibą w Melville w stanie Nowy Jork, zajmujące się dystrybucją produktów stosowanych w dentystyce, weterynarii oraz medycynie, w tym między innymi produktów stosowanych w laboratoriach, szczepionek, małych i dużych urządzeń, farmaceutyków, artykułów chirurgicznych, witamin i innych.
Główne centra dystrybucyjne firmy znajdują się w stanach Floryda, Indiana, Massachusetts, Nevada, Nowy Jork, Pensylwania, Teksas, Wirginia oraz Wisconsin, a także w Gillingham w Wielkiej Brytanii, w Niagara-on-the-Lake w Kanadzie, w Lyssach w Szwajcarii, Tours we Francji, Cuijk w Holandii oraz w Gallin w Niemczech.

</doc>
<doc id="3472990" url="https://pl.wikipedia.org/wiki?curid=3472990" title="Lindsey Davis">
Lindsey Davis

Lindsey Davis (ur. 1949 w Birmingham) – brytyjska pisarka, autorka kryminałów historycznych. Akcja jej książek toczy się głównie w starożytnym Rzymie, rzadziej w siedemnastowiecznej Anglii.
Ukończyła studia z zakresu literatury angielskiej na Uniwersytecie Oksfordzkim. Następnie przez trzynaście lat pracowała jako urzędniczka.
Otrzymała nagrody literackie: Author's Club Prize (za swój debiut powieściowy "Srebrne Świnki"), "Ellis Peters Historical Dagger" (za powieść "Two for the Lions") i "Dagger in the Library", "Sherlock Award", "Premio Colosseo", "Cartier Diamond Dagger" i "Barcelona Historical Novel Prize".
Była honorową przewodniczącą Classical Association (1997-1998), przewodniczącą Crime Writers’ Association oraz przewodniczącą Society of Authors. Mieszka w Londynie.
Powieści.
seria "Marek Dydiusz Falko"
seria "Flavia Albia Mystery"

</doc>
<doc id="3472992" url="https://pl.wikipedia.org/wiki?curid=3472992" title="Thomas Winklhofer">
Thomas Winklhofer

Thomas Winklhofer (ur. 30 grudnia 1970 w Seekirchen) – austriacki piłkarz grający na pozycji obrońcy. W swojej karierze rozegrał 20 meczów w reprezentacji Austrii.
Kariera klubowa.
Swoją karierę piłkarską Winklhofer rozpoczął w klubie SV Seekirchen 1945. Następnie został zawodnikiem Austrii Salzburg. W austriackiej Bundeslidze zadebiutował 15 sierpnia 1989 w zremisowanym 0:0 wyjazdowym spotkaniu ze Sturmem Graz.
W 1989 roku Winklhofer przeszedł do klubu Swarovski Tirol Innsbruck. W Swarovskim zadebiutował 31 sierpnia 1991 w wygranym 4:2 wyjazdowym meczu z Vorwärts Steyr. Był to jego jedyny mecz w barwach Swarovskiego.
Latem 1992 Winklhofer wrócił do Austrii Salzburg. W sezonie 1992/1993 został wicemistrzem Austrii. W sezonach 1993/1994 i 1994/1995 wywalczył dwa mistrzostwa Austrii. W kwietniu i maju 1994 wystąpił w obu przegranych 0:1 meczach finału Pucharu UEFA z Interem Mediolan.
Na początku 2001 roku Winklhofer przeszedł do 1. FC Saarbrücken. W niemieckiej drugiej lidze swój debiut zanotował 28 stycznia 2001 w wygranym 1:0 wyjazdowym meczu z SpVgg Greuther Fürth. W Saarbrücken grał do końca sezonu 2001/2002.
W 2002 roku Winklhofer wrócił do Austrii Salzburg, zwanej później Red Bull Salzburg. W sezonie 2005/2006 został z Red Bullem wicemistrzem, a w sezonie 2006/2007 - mistrzem kraju. W sezonie 2009/2010, ostatnim w karierze, grał w klubie TSV Neumarkt.
Kariera reprezentacyjna.
W reprezentacji Austrii Winklhofer zadebiutował 27 października 1993 roku w zremisowanym meczu eliminacji do MŚ 1994 z Izraelem, rozegranym w Ramat Gan. W swojej karierze grał też w eliminacjach do Euro 96, do Euro 2000 i do MŚ 2002. Od 1993 do 2001 roku rozegrał w reprezentacji 20 meczów.

</doc>
<doc id="3472999" url="https://pl.wikipedia.org/wiki?curid=3472999" title="Burutay Subaşı">
Burutay Subaşı

Burutay Subaşı (ur. 15 lipca 1990) – turecki siatkarz grający na pozycji przyjmującego, reprezentant Turcji. 
Sukcesy klubowe.
Puchar Turcji:
Puchar Challenge:
Mistrzostwo Turcji:
Superpuchar Turcji:
Liga Mistrzów:
Sukcesy reprezentacyjne.
Liga Europejska:

</doc>
<doc id="3473008" url="https://pl.wikipedia.org/wiki?curid=3473008" title="Orlen Liga (2015/2016)">
Orlen Liga (2015/2016)

Orlen Liga 2015/2016 – organizowane przez Profesjonalną Ligę Piłki Siatkowej SA (PLPS SA) zmagania najwyższej w hierarchii klasy żeńskich ligowych rozgrywek siatkarskich w Polsce, będących jednocześnie najwyższym szczeblem centralnym (I poziom ligowy). Toczone systemem kołowym z fazą play-off na zakończenie sezonu i przeznaczone dla 12 najlepszych polskich klubów piłki siatkowej. 80. edycja rozgrywek o tytuł Mistrzyń Polski, po raz 11. prowadzona w formie ligi zawodowej.
Tytuł z poprzedniego sezonu obronił , po zwycięstwie w finale play-off nad Atomem Trefl Sopot 3:0.

</doc>
<doc id="3473010" url="https://pl.wikipedia.org/wiki?curid=3473010" title="Muhammad Ibn al-Kasim">
Muhammad Ibn al-Kasim



</doc>
<doc id="3473013" url="https://pl.wikipedia.org/wiki?curid=3473013" title="1. deild kvinnur (2008)">
1. deild kvinnur (2008)

W roku 2008 odbyła się 24. edycja 1. deild kvinnur – pierwszej ligi piłki nożnej kobiet na Wyspach Owczych. W rozgrywkach wzięło udział 6 klubów z całego archipelagu. Tytułu mistrzowskiego broniła drużyna KÍ Klaksvík, zdobywając go ponownie po raz dziesiąty w swojej historii.
Każda z drużyn rozegrała po cztery mecze z każdym z przeciwników. Mistrz Wysp Owczych dostawał prawo do gry w Pucharze UEFA Kobiet.
Rozgrywki.
Wyniki spotkań.
 
 
 
 
 
 1
 
 
 
 
 
 
 
 
 
 
 
 
 
 2
 
 2
 
 
 1
 3
 
 
 
 
 
 
 
 
 
 4
 
 
 
Objaśnienia:

</doc>
<doc id="3473020" url="https://pl.wikipedia.org/wiki?curid=3473020" title="Dekanat Mistelbach-Pirawarth">
Dekanat Mistelbach-Pirawarth

Dekanat Mistelbach-Pirawarth – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 21 parafii. 

</doc>
<doc id="3473021" url="https://pl.wikipedia.org/wiki?curid=3473021" title="Dekanat Poysdorf">
Dekanat Poysdorf

Dekanat Poysdorf – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 20 parafii. 

</doc>
<doc id="3473030" url="https://pl.wikipedia.org/wiki?curid=3473030" title="Dekanat Retz">
Dekanat Retz

Dekanat Retz – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 14 parafii. 

</doc>
<doc id="3473034" url="https://pl.wikipedia.org/wiki?curid=3473034" title="Kwas embonowy">
Kwas embonowy

Kwas embonowy – organiczny związek chemiczny z grupy kwasów dikarboksylowych zawierający dwa układu naftalenowe. Otrzymywany jest z kwasu 2-hydroksy-3-naftoesowego i formaldehydu. Rozkłada się powyżej 280 °C. Praktycznie nie rozpuszcza się w wodzie, etanolu, eterze dietylowym, benzenie i kwasie octowym, natomiast rozpuszcza się w nitrobenzenie i pirydynie oraz nieco słabiej w chloroformie.
Tworzy sole zwane embonianami (pamonianami), w postaci których stosowane są niektóre leki (np. embonian pyrantelu, pamonian hydroksyzyny) i według amerykańskiej Agencji Żywności i Leków stanowią nieaktywny składnik tych środków. Wykazano jednak, że mają działanie agonistyczne w stosunku do sierocego receptora GPR35 aktywując kinazę ERK oraz β-arestynę 2 i wywołując działanie antynocyceptywne (przeciwbólowe).

</doc>
<doc id="3473037" url="https://pl.wikipedia.org/wiki?curid=3473037" title="Metropolia buriacka">
Metropolia buriacka

Metropolia buriacka – jedna z metropolii Rosyjskiego Kościoła Prawosławnego, z siedzibą w Ułan Ude.
Utworzona 5 maja 2015 postanowieniem Świętego Synodu. Obejmuje terytorium Buriacji.
W skład metropolii wchodzą dwie eparchie: ułan-udeńska i siewierobajkalska.
Zwierzchnikiem administratury jest metropolita ułan-udeński i buriacki Józef (Bałabanow).

</doc>
<doc id="3473040" url="https://pl.wikipedia.org/wiki?curid=3473040" title="Herbert Silberer">
Herbert Silberer

Herbert Silberer (ur. 28 lutego 1882 w Wiedniu, zm. 12 stycznia 1923 tamże) – austriacki dziennikarz, pisarz, psychoanalityk.
Życiorys.
Syn wiedeńskiego przedsiębiorcy Viktora Silberera (1846–1924). Pracował jako dziennikarz sportowy, zajmował się baloniarstwem i napisał książkę o swoich lotach balonem ("4000 Kilometer im Ballon", 1903). Stopniowo stracił zainteresowanie dziennikarstwem, zajął się badaniem snu i okultyzmem. Zbliżył się do Sigmunda Freuda, od 1910 należał do Wiedeńskiego Towarzystwa Psychoanalitycznego. Dwukrotnie żonaty, z Lilli Tilgner (rozwód w 1919) i z Bertą Bloch (od 1919).
Popełnił samobójstwo wieszając się na ramie okna.

</doc>
<doc id="3473042" url="https://pl.wikipedia.org/wiki?curid=3473042" title="Gyrographa">
Gyrographa

Gyrographa Ertz &amp; Tehler – rodzaj grzybów z rodziny "Roccellaceae". Należą do niego 2 gatunki, w Polsce występuje jeden. Ze względu na współżycie z glonami zaliczany jest do grupy porostów
Systematyka i nazewnictwo.
Pozycja w klasyfikacji według Index Fungorum: "Roccellaceae, Arthoniales, Arthoniomycetidae, Arthoniomycetes, Pezizomycotina, Ascomycota, Fungi".
Jest to nowy rodzaj, utworzony w 2014 r. przez wydzielenie dwóch gatunków z rodzaju "Opegrapha". Jak dotąd nie posiada nazwy polskiej.

</doc>
<doc id="3473043" url="https://pl.wikipedia.org/wiki?curid=3473043" title="Marcin Uhrowiecki">
Marcin Uhrowiecki

Marcin Uhrowiecki herbu Suchekomnaty – kasztelan chełmski w latach 1586-1600, łowczy chełmski w latach 1570-1586, prowizor ewangelicki w 1599 roku.
Był wybrany prowizorem przez protestancko-prawosławną konfederację wileńską w 1599 roku. 

</doc>
<doc id="3473044" url="https://pl.wikipedia.org/wiki?curid=3473044" title="Hertelidea">
Hertelidea

Hertelidea Printzen &amp; Kantvilas – rodzaj grzybów z rodziny chróścikowatych ("Stereocaulaceae"). Ze względu na współżycie z glonami zaliczany jest do grupy porostów.
Systematyka i nazewnictwo.
Pozycja w klasyfikacji według Index Fungorum: "Stereocaulaceae, Lecanorales, Lecanoromycetidae, Lecanoromycetes, Pezizomycotina, Ascomycota, Fungi".
Takson utworzony w 2004 r. Nazwy polskiej jak dotąd nie utworzono.

</doc>
<doc id="3473047" url="https://pl.wikipedia.org/wiki?curid=3473047" title="Izba Tradycji Ziemi Strzegomskiej w Strzegomiu">
Izba Tradycji Ziemi Strzegomskiej w Strzegomiu

Izba Tradycji Ziemi Strzegomskiej w Strzegomiu – placówka muzealna z siedzibą w Strzegomiu. Izba jest miejską jednostką organizacyjną, działającą przy Centrum Aktywności Społecznej „Karmel”, funkcjonującego w ramach Strzegomskiego Centrum Kultury. Siedzibą muzeum jest pochodzący z XVII wieku budynek dawnego klasztoru pokarmelitańskiego.
Historia Placówki.
Stary Budynek.
Pierwsza placówka muzealna w Strzegomiu została otwarta w 1989 roku. Muzeum Ziemi Strzegomskiej zostało utworzone przez Towarzystwo Przyjaciół Ziemi Strzegomskiej i mieściło się w XV-wiecznym, poewangelickim kościele przy ul. Kościuszki 4. Placówka działała do 1997 roku, tj. do ponownego poświęcenia kościoła i ustanowienia parafii Najświętszego Zbawiciela Świata i Matki Bożej Szkaplerznej.
Ponowne otwarcie.
Izba została otwarta w 2013 roku w ramach obchodów Święta Granitu Strzegomskiego. Wiele z prezentowanych w niej eksponatów zostało przekazanych przez prywatnych kolekcjonerów. W zbiorach izby znajdują się m.in. minerały, skamieliny, pamiątki związane z historią Strzegomia i okolic (dokumenty, gazety, przedmioty codziennego użytku, numizmaty) oraz zabytki techniki (m.in. pierwsza strzegomska centrala telefoniczna oraz dalekopis). Do najcenniejszych eksponatów należą: pochodząca z 1234 roku pieczęć kanonika wrocławskiego oraz kolekcja porcelany strzegomskiej, pochodząca z nieistniejącego już zakładu w Stanowicach. Ponadto w izbie organizowane są wystawy czasowe (malarstwo, grafika).
Muzeum jest placówką całoroczną, czynną w dni robocze.

</doc>
<doc id="3473049" url="https://pl.wikipedia.org/wiki?curid=3473049" title="Kanał skracający">
Kanał skracający



</doc>
<doc id="3473051" url="https://pl.wikipedia.org/wiki?curid=3473051" title="Szczygieł (obraz)">
Szczygieł (obraz)

Szczygieł () – obraz namalowany przez Carela Fabritiusa w 1654. Jest to obraz olejny namalowany na desce o wymiarach 33,5 na 22,8 cm. Praca przechowywana jest w zbiorach Mauritshuis w Hadze.
Opis.
"Szczygieł" jest przykładem malarstwa iluzjonistycznego. Obraz przedstawia szczygła europejskiego ("Carduelis carduelis") siedzącego na górnej części podajnika. Przymocowany do ściany podajnik składa się z dwóch połówek pierścieni i niebieskiego pojemnika. Ptak siedzi na górnym pierścieniu, do którego przywiązany jest za pomocą łańcucha. Obraz w dolnej części podpisany jest sygnaturą i datą C.
W XVII w. szczygły należały do popularnych zwierząt ze względu na możliwość nauczenia ich sztuczki zaczerpnięcia wody małym wiaderkiem. Holenderska nazwa szczygła ("puttertje") nawiązuje właśnie do jego zręczności przy np. czerpaniu wody ("putten").
Prowieniencja.
Najwcześniejszym znanym właścicielem "Szczygła" był Chevalier Joseph-Guillaume-Jean Camberlyn, który zmarł w 1861 roku w Brukseli. Do 1865 obraz znajdował się w rękach spadkobierców Camberlyna, którzy podarowali go Étienne’owi Josephowi Théophile’owi Thoré. 5 grudnia 1892 obraz został sprzedany paryskiemu domowi aukcyjnemu Hôtel Drouot. 27 lutego 1896 "Szczygieł" został zakupiony przez Abrahama Brediusa dla Mauritshuis, gdzie znajduje się obecnie w stałej kolekcji.
"Szczygieł" w kulturze.
Obraz Fabritiusa pełni istotną rolę w nagrodzonej w 2014 r. Pulitzerem powieści Donny Tartt "Szczygieł" oraz w jej filmowej adaptacji z 2019 r. w reżyserii Johna Crowleya, również pod tytułem "Szczygieł".

</doc>
<doc id="3473055" url="https://pl.wikipedia.org/wiki?curid=3473055" title="Louis d’Albret">
Louis d’Albret

Louis d’Albret (ur. 23 grudnia 1422, zm. 4 września 1465 w Rzymie) – francuski biskup i kardynał.
Życiorys.
Był synem hrabiego Dreux Karola II oraz Anny d’Armagnac. Łączyło go pokrewieństwo z francuskim rodem panującym. Przeznaczony do stanu duchownego, w wieku zaledwie 22 lat został biskupem Aire (7 stycznia 1445). W lipcu 1460 został przeniesiony do diecezji Cahors.
18 grudnia 1461 papież Pius II, na życzenie króla Francji Ludwika XI, mianował go kardynałem prezbiterem. Louis d’Albret był nieobecny podczas ogłaszania nominacji. Dopiero 31 maja 1462 dołączył do Kurii Rzymskiej, przebywającej wówczas w Viterbo i wtedy Pius II nadał mu kościół tytularny SS. Marcellino e Pietro. Uczestniczył w konklawe 1464. 8 stycznia 1465 został wybrany na kadencyjny urząd kamerlinga Świętego Kolegium Kardynałów, a dzień później został mianowany biskupem Tarbes, jednocześnie jednak zachowując diecezję Cahors. Funkcje te pełnił aż do śmierci.

</doc>
<doc id="3473058" url="https://pl.wikipedia.org/wiki?curid=3473058" title="Dzmitryj Korabau">
Dzmitryj Korabau

Dzmitryj Mikałajewicz Korabau (błr. Дзмітрый Мікалаевіч Корабаў, ros. Дмитрий Николаевич Коробов – Dmitrij Nikołajewicz Korobow; ur. 12 marca 1989 w Nowopołocku) – białoruski hokeista, reprezentant Białorusi.
Kariera klubowa.
Wychowanek Polimiru Nowopołock. Występował w białoruskiej ekstralidze. Od 2008 grał w klubie Dynama Mińsk w elitarnej lidze KHL. W sierpniu 2012 został zawodnikiem amerykańskiego klubu Tampa Bay Lightning, po czym przez dwa lata grał w zespole farmerskim, Syracuse Crunch, w lidze AHL. W barwach Tampy zaliczył wówczas trzy mecze w NHL pod koniec 2013 w trakcie sezonu NHL (2013/2014). Od lipca 2014 zawodnik Atłanta Mytiszczi w lidze KHL. Od maja 2015 zawodnik SKA Sankt Petersburg. Od lipca 2015 do marca 2016 zawodnik Spartaka Moskwa. Od maja 2016 ponownie zawodnik Dynama Mińsk, związany trzyletnim kontraktem. W lipcu 2018 został zawodnikiem Torpedo Niżny Nowogród. W sierpniu 2019 przeszedł do Amuru Chabarowsk. Od maja 2020 w Saławacie Jułajew Ufa. Od września 2021 ponownie w Dynamie Mińsk.
Kariera reprezentacyjna.
Występował w kadrach juniorskich kraju na turniejach mistrzostw świata do lat 18 w 2006, 2007 (Dywizja I), do lat 20 w 2007 (Elita), 2008, 2009 (Dywizja I). W kadrze seniorskiej uczestniczył w turniejach mistrzostw świata w 2009, 2011, 2012, 2014, 2015, 2016, 2017, 2018, 2021 (Elita).

</doc>
<doc id="3473060" url="https://pl.wikipedia.org/wiki?curid=3473060" title="Leproplaca">
Leproplaca

Leproplaca (Nyl.) Nyl. – rodzaj grzybów z rodziny złotorostowatych ("Teloschistaceae"). Ze względu na współżycie z glonami zaliczany jest do grupy porostów.
Systematyka i nazewnictwo.
Pozycja w klasyfikacji według Index Fungorum: "Teloschistaceae, Teloschistales, Lecanoromycetidae, Lecanoromycetes, Pezizomycotina, Ascomycota, Fungi".
Takson niepewny. Index Fungorum uznaje go za synonim rodzaju "Caloplaca" (jaskrawiec), jednak akceptuje dwa gatunki należące do rodzaju "Lerproplaca".

</doc>
<doc id="3473062" url="https://pl.wikipedia.org/wiki?curid=3473062" title="Aleh Jewienka">
Aleh Jewienka

Aleh Siarhiejewicz Jewienka (błr. Алег Сяргеевіч Евенка, ros. Олег Siergiejewicz Сергеевич Евенко – Oleg Siergiejewicz Jewienko; ur. 21 stycznia 1991 w Mińsku) – białoruski hokeista, reprezentant Białorusi.
Kariera.
Karierę rozwijał w Niemczech, po czym wyjechał do USA, gdzie występował w ligach: juniorskiej USHL, akademickiej NCAA. W KHL Junior Draft w 2010 został wybrany przez kazachski klub Barys Astana. Od marca 2015 zawodnik Adirondack Flames w amerykańskich rozgrywkach AHL. Od czerwca 2015 zawodnik Lake Erie Monsters, także w AHL. Od października 2015 zawodnik Columbus Blue Jackets, uprawniony do występów w ligach NHL i AHL. W październiku przekazany do Cleveland Monsters, w barwach której grał w sezonie AHL (2016/2017). W czerwcu 2017 zwolniony z Columbus Blue Jackets, w barwach którego nie rozegrał ani jednego meczu w NHL. Od września zawodnik Stockton Heat w lidze AHL. Od maja 2018 zawodnik Dynama Mińsk. W czerwcu 2019 przedłużył tam kontrakt o rok. W maju 2020 przeszedł do Traktora Czelabińsk. Z końcem kwietnia 2021 odszedł z klubu. W czerwcu 2021 ogłoszono jego zakontraktowanie przez Spartak Moskwa.
Uczestniczył w turniejach mistrzostw świata do lat 18 w 2009 (Dywizja I), seniorskich mistrzostw świata w 2014, 2015, 2016, 2017 (Elita), 2019 (I Dywizja).

</doc>
<doc id="3473063" url="https://pl.wikipedia.org/wiki?curid=3473063" title="Ludwika Press">
Ludwika Press

Ludwika Blanka Press (ur. 8 lipca 1922 w Prużanie, zm. 4 grudnia 2006) – polska badaczka antyku, archeolożka. 
Życiorys.
Córka Rozalii i Donata, zamordowanego w Katyniu lekarza wojskowego. Ludwikę Press wraz z matką już w kwietniu 1940 wywieziono do Kazachstanu. Pod koniec zesłania została nauczycielką w polskiej szkole w Ajaguzie, była kierowniczką literacką polskiej sekcji artystycznej przy lokalnym oddziale Związku Patriotów Polskich. Repatriowała się z matką w 1946. Po krótkim pobycie w Szczecinie, znalazły się we Wrocławiu. Ludwika Press ukończyła na tamtejszym uniwersytecie studia anglistyczne (1949) oraz archeologiczne (1952). Była uczennicą Edmunda Bulandy, Władysława Podlachy i Kazimierza Majewskiego. W 1949 podjęła pracę w Komisji Egzaminów Magisterskich na Wydziale Humanistycznym UWr. Prowadziła w latach 1946–1948 dodatek dla dzieci „Mały Ślązak”, dodatek do„Kuriera Wrocławskiego”. W trakcie studiów była asystentką w Katedrze Archeologii Klasycznej, pracowała także dla rocznika „Archeologia”. W tym samym roku otrzymała aspiranturę na Uniwersytecie Warszawskim. W 1958 obroniła na UW napisany pod kierunkiem K. Majewskiego doktorat "Społeczeństwo Krety w epoce brązu w świetle zabytków osadnictwa i budownictwa". Tam też habilitowała się w 1967 na podstawie rozprawy "Architektura w ikonografii przedgreckiej". Tytuł profesor zwyczajne uzyskała w 1987. Od 1956 do 1992 pracowała w Katedrze Archeologii Śródziemnomorskiej (następnie Instytucie Archeologii UW). W latach 1981–1987 była wicedyrektorką Instytutu. W latach 1958–1961 wykładała na pół etatu na Uniwersytecie Marii Curie-Skłodowskiej. Była członkinią Komitetu Nauk o Kulturze Antycznej PAN i International Association for Classical Archaeology. Kierowała Ośrodkiem Badań Archeologicznych UW – Novae. Pełniła funkcję redaktorki naukowej rocznika „Novensia” i przewodniczącej rady naukowej OBA. 
Jej zainteresowania naukowe koncentrowały się wokół: kultury egejskiej, starożytnej kultury materialnej, architektury prowincjonalno-rzymskiej, kultury Cyklad. Jej dorobek przyczynił się do rozwoju archeologii egejskiej w Polsce. Opublikowała 244 prace, w tym 9 książek, była redaktorką 11 publikacji. Wśród wypromowanych przez nią doktorów znalazł się Piotr Dyczek. 
Odznaczona m.in. Orderem Odrodzenia Polski, Krzyżem Zasługi i Medalem Komisji Edukacji Narodowej.
Pochowana na Cmentarzu Komunalnym Północnym w Warszawie.

</doc>
<doc id="3473064" url="https://pl.wikipedia.org/wiki?curid=3473064" title="Leptosphaeria">
Leptosphaeria

Leptosphaeria Ces. &amp; De Not. – rodzaj grzybów z rodziny "Leptosphaeriaceae".
Systematyka i nazewnictwo.
Pozycja w klasyfikacji według Index Fungorum: "Leptosphaeriaceae, Pleosporales, Pleosporomycetidae, Dothideomycetes, Pezizomycotina, Ascomycota, Fungi".
Synonimy nazwy naukowej: "Ampullina" Quél., "Baumiella" Henn., "Bilimbiospora" Auersw., "Dendroleptosphaeria" Sousa da Câmara, "Dothideopsella" Höhn., "Exilispora" Tehon &amp; E.Y. Daniels, "Humboldtina" Chardón &amp; Toro, "Leptosporopsis" Höhn., "Macrobasis" Starbäck, "Myriocarpium" Bonord., "Ocellularia" sect. "Phyllophthalmaria" Müll. Arg., "Phaeoderris" (Sacc.) Höhn., "Phyllophthalmaria" (Müll. Arg.) Zahlbr., "Scleroderris" subgen. "Phaeoderris" Sacc., "Sclerodothis" Höhn., "Scoleciasis" Roum. &amp; Fautrey.
Nazwa polska według W. Fałtynowicza.

</doc>
<doc id="3473065" url="https://pl.wikipedia.org/wiki?curid=3473065" title="Mikałaj Stasienka">
Mikałaj Stasienka



</doc>
<doc id="3473068" url="https://pl.wikipedia.org/wiki?curid=3473068" title="Iwan Usienka">
Iwan Usienka

Iwan Wasiljewicz Usienka, biał. Іван Васільевіч Усенка, ros. Иван Васильевич Усенко – Iwan Wasiljewicz Usienko (ur. 12 lutego 1983 w Gorkim, ZSRR) – białoruski hokeista, reprezentant Białorusi.
Jego brat Aleksandr (ur. 1986) także został hokeistą i reprezentantem Białorusi.
Kariera zawodnicza.
Pochodzi z obszaru rosyjskiego byłego ZSRR. Wychowanek rosyjskiego klubu Torpedo Niżny Nowogród. W barwach rezerw tego zespołu grał w trzeciej lidze rosyjskiej. W drafcie do kanadyjskich rozgrywek juniorskich CHL został wybrany przez klub Swift Current Broncos i w jego barwach występował w sezonie 2001/2002 ligi WHL. Później przeniósł się na Białoruś i w 2005 rozpoczął występy w klubach białoruskiej ekstraligi. W sezonie KHL (2013/2014) grał w lidze KHL w barwach Dynama Mińsk. W 2014 przekazany do zespołu farmerskiego w Soligorsku. Od maja 2015 ponownie zawodnik Dynama Mińsk. Od czerwca 2016 ponownie zawodnik Junostii. Od lipca 2017 ponownie zawodnik Szachciora.
Został reprezentantem Białorusi. Uczestniczył w turniejach mistrzostw świata w 2009, 2014, 2015.
Kariera trenerska.
W październiku 2018 przerwał karierę w Łokomotiwie Orsza i został trenerem w sztabie, odpowiedzialny za szkolenie napastników. Od czerwca 2022 w sztabie HK Brześć.

</doc>
<doc id="3473071" url="https://pl.wikipedia.org/wiki?curid=3473071" title="Kościół Najświętszego Serca Pana Jezusa w Ełku">
Kościół Najświętszego Serca Pana Jezusa w Ełku



</doc>
<doc id="3473074" url="https://pl.wikipedia.org/wiki?curid=3473074" title="Czudzka Flotylla Wojenna (1915–1919)">
Czudzka Flotylla Wojenna (1915–1919)



</doc>
<doc id="3473078" url="https://pl.wikipedia.org/wiki?curid=3473078" title="Gródek (Pogórze Rożnowskie)">
Gródek (Pogórze Rożnowskie)

Gródek lub Głowa Cukru (436 m) – wzgórze na Pogórzu Rożnowskim wznoszące się w odległości około 1,7 km na południowy wschód od szczytu Wału. Gródek to nazwa nadana przez miejscową ludność, która uważała, że dawniej na szczycie znajdował się gród, kopulaste wzniesienie ma bowiem obronny charakter.
Strategiczne znaczenie tego wzgórza docenili Rosjanie i w czasie I wojny światowej założyli na nim obsadzone dużą liczbą żołnierzy pozycje obronne: okopy, transzeje i drut kolczasty. Wówczas wzgórze było bardziej bezleśne, niż obecnie, stanowiło więc doskonały punkt obserwacyjny i stanowisko dla artylerii. Przywodziło na myśl dostępną wówczas w handlu tzw. głowę cukru (niem. "Zuckerhut)" i tak też zostało nazwane przez żołnierzy austriackich. 3 maja, o godz. trzeciej w nocy żołnierze armii austro-węgierskiej zdobyli wzniesienie. Dla Rosjan było ono jednak tak ważne, że o godzinie 11 przeprowadzili gwałtowny kontratak i odzyskali wzgórze. Następnego dnia o godz 4 rano austriaccy żołnierze ponowili atak i znów odbili wzniesienie. Był to fragment wielkiej ofensywy sprzymierzonych wojsk austro-węgierskich i niemieckich zwanej bitwą pod Gorlicami, w czasie której przełamali oni obronę wojsk rosyjskich i wypędzili ich z tych terenów daleko na wschód.
Obecnie na szczycie Gródka znajduje się duży cmentarz wojenny nr 185 – Lichwin. Spoczywa na nim, pochowanych wspólnie na tym samym cmentarzu 614 żołnierzy obydwu armii, którzy zginęli w zaciekłych walkach o to wzgórze. Obecnie z terenów cmentarza nadal rozpościera się ograniczona przez las panorama widokowa na wschodnią i południową stronę. Północno-wschodnimi stokami wzgórza Gródek, nieco poniżej jego szczytu i cmentarza prowadzi droga asfaltowa i szlak turystyki rowerowej.

</doc>
<doc id="3473079" url="https://pl.wikipedia.org/wiki?curid=3473079" title="Arciom Wołkau">
Arciom Wołkau

Arciom Leanidawicz Wołkau (błr. Арцём Леанідавіч Волкаў, ros. Артём Леонидович Волков – Artiom Leonidowicz Wołkow; ur. 28 stycznia 1985 w Nowopołocku) – białoruski hokeista, reprezentant Białorusi.
Kariera klubowa.
Występował w białoruskiej ekstralidze. Od grudnia 2014 do końca marca 2015 zawodnik Awangardu Omsk w lidze KHL. Od czerwca 2016 zawodnik Dynama Mińsk. W październiku 2019 przeszedł do HK Dynama Mołodeczno.
Kariera reprezentacyjna.
Występował w kadrach juniorskich kraju na turniejach mistrzostw świata do lat 18 w 2002, 2003 (Elita), do lat 20 w 2003 (Elita), 2004 (Dywizja I), 2005 (Elita). W kadrze seniorskiej uczestniczył w turniejach mistrzostw świata w 2007, 2014, 2015, 2017 (Elita).

</doc>
<doc id="3473082" url="https://pl.wikipedia.org/wiki?curid=3473082" title="Męczennicy z Towarzystwa Maryi">
Męczennicy z Towarzystwa Maryi

Męczennicy z kapłańskiego Stowarzyszenia Robotników Diecezjalnych – trzech zamordowanych w okresie hiszpańskiej wojny domowej, z nienawiści do wiary (łac) "odium fidei" członków Towarzystwa Maryi, uznanych przez Kościół katolicki za męczenników.
Towarzystwo założonego przez późniejszego błogosławionego Wilhelma Józefa Chaminade'a, grupuje na równych prawach duchownych jak i braci zakonnych w celu realizacji zadania „nauczanie wiary i obyczajów chrześcijańskich”. W Hiszpanii działalność podjęli z końcem XIX wieku. W czasie wojny domowej placówki prowadzone przez marianistów zaś znajdujące się w obrębie strefy wpływów republikanów zostały zlikwidowane, a kilku członków towarzystwa zamordowano.
Lista męczenników.
1 października 1995 roku papież Jan Paweł II dokonał beatyfikacji czterdziestu pięciu ofiar prześladowań antykatolickich wśród których znaleźli się trzej wymienieni powyżej męczennicy.
W Kościele katolickim dniem wspomnienia liturgicznego każdego z otoczonych kultem jest "dies natalis" zaś grupa błogosławionych trzech męczenników z Towarzystwa Maryi wspominana jest 18 września.

</doc>
<doc id="3473084" url="https://pl.wikipedia.org/wiki?curid=3473084" title="Linia kolejowa Znojmo – Okříšky">
Linia kolejowa Znojmo – Okříšky

Linia kolejowa Znojmo – Okříšky (Linia kolejowa nr 241 (Czechy)) – jednotorowa, regionalna i niezelektryfikowana linia kolejowa w Czechach. Łączy Znojmo i Okříšky. Przebiega przez terytorium kraju południowomorawskiego i kraju Wysoczyna.

</doc>
<doc id="3473086" url="https://pl.wikipedia.org/wiki?curid=3473086" title="Ježená">
Ježená

Ježená – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 126 mieszkańców.

</doc>
<doc id="3473087" url="https://pl.wikipedia.org/wiki?curid=3473087" title="Tour de Pologne 2015">
Tour de Pologne 2015

Tour de Pologne 2015 – 72. edycja wyścigu kolarskiego Tour de Pologne, która odbyła się w dniach 2 – 8 sierpnia 2015. Impreza należała do cyklu UCI World Tour 2015.
Po 5-letniej przerwie trasa wyścigu w całości wiodła przez terytorium Polski – w edycjach 2010, 2011, 2012, 2013 i 2014 etapy lub części etapów odbyły się bowiem poza granicami Rzeczypospolitej (w Republice Czeskiej, we Włoszech i na Słowacji).
Uczestnicy.
Na starcie wyścigu stanęło 19 ekip. Wśród nich wszystkie siedemnaście ekip UCI World Tour 2015 oraz dwie inne zaproszone przez organizatorów.
Lista drużyn uczestniczących w wyścigu:

</doc>
<doc id="3473088" url="https://pl.wikipedia.org/wiki?curid=3473088" title="Jihlávka">
Jihlávka

Jihlávka – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 228 mieszkańców.

</doc>
<doc id="3473089" url="https://pl.wikipedia.org/wiki?curid=3473089" title="Jindřichovice (Kraj Wysoczyna)">
Jindřichovice (Kraj Wysoczyna)

Jindřichovice – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 90 mieszkańców.

</doc>
<doc id="3473090" url="https://pl.wikipedia.org/wiki?curid=3473090" title="Kalhov">
Kalhov

Kalhov – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 119 mieszkańców.

</doc>
<doc id="3473091" url="https://pl.wikipedia.org/wiki?curid=3473091" title="Kaliště (powiat Igława)">
Kaliště (powiat Igława)

Kaliště – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 151 mieszkańców.

</doc>
<doc id="3473093" url="https://pl.wikipedia.org/wiki?curid=3473093" title="Kamenice (Kraj Wysoczyna)">
Kamenice (Kraj Wysoczyna)

Kamenice – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 1 921 mieszkańców.

</doc>
<doc id="3473095" url="https://pl.wikipedia.org/wiki?curid=3473095" title="Kamenná (Kraj Wysoczyna)">
Kamenná (Kraj Wysoczyna)

Kamenná – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 186 mieszkańców.

</doc>
<doc id="3473096" url="https://pl.wikipedia.org/wiki?curid=3473096" title="Klatovec">
Klatovec

Klatovec – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 74 mieszkańców.

</doc>
<doc id="3473097" url="https://pl.wikipedia.org/wiki?curid=3473097" title="Ihar Brykun">
Ihar Brykun

Ihar Siarhiejewicz Brykun (błr. Ігар Сяргеевіч Брыкун, ros. Игорь Сергееви Брикун – Igor Siergiejewicz Brikun; ur. 9 czerwca 1986 w Nowopołocku) – białoruski hokeista, reprezentant Białorusi.
Jego brat Kirył (ur. 1990) także został hokeistą.
Kariera klubowa.
Występował w białoruskiej ekstralidze. Od czerwca 2014 zawodnik kazachskiego klubu Saryarka Karaganda w rosyjskiej lidze. W październiku 2014 przetransferowany do Homla. Pod koniec lutego 2018 został zawodnikiem Junosti Mińsk. W czerwcu 2020 odszedł z klubu. Na początku grudnia ogłoszono jego transfer do Podhala Nowy Targ. W maju 2021 został zawodnikiem Szachciora Soligorsk.
Kariera reprezentacyjna.
Występował w kadrach juniorskich kraju na turniejach mistrzostw świata do lat 18 w 2004 (Elita), do lat 20 w 2006 (Dywizja I). W kadrze seniorskiej uczestniczył w turniejach mistrzostw świata w 2009, 2015 (Elita).

</doc>
<doc id="3473098" url="https://pl.wikipedia.org/wiki?curid=3473098" title="Knínice (Kraj Wysoczyna)">
Knínice (Kraj Wysoczyna)

Knínice – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 186 mieszkańców.

</doc>
<doc id="3473100" url="https://pl.wikipedia.org/wiki?curid=3473100" title="Kostelní Myslová">
Kostelní Myslová

Kostelní Myslová – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 49 mieszkańców.

</doc>
<doc id="3473105" url="https://pl.wikipedia.org/wiki?curid=3473105" title="Kozlov (powiat Igława)">
Kozlov (powiat Igława)

Kozlov – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 454 mieszkańców.

</doc>
<doc id="3473107" url="https://pl.wikipedia.org/wiki?curid=3473107" title="B'z">
B'z



</doc>
<doc id="3473108" url="https://pl.wikipedia.org/wiki?curid=3473108" title="Ocean (singel B'z)">
Ocean (singel B'z)



</doc>
<doc id="3473110" url="https://pl.wikipedia.org/wiki?curid=3473110" title="Krahulčí">
Krahulčí

Krahulčí – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 630 mieszkańców.

</doc>
<doc id="3473112" url="https://pl.wikipedia.org/wiki?curid=3473112" title="Krasonice">
Krasonice

Krasonice – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 196 mieszkańców.

</doc>
<doc id="3473114" url="https://pl.wikipedia.org/wiki?curid=3473114" title="Lhotka (powiat Igława)">
Lhotka (powiat Igława)

Lhotka – gmina w Czechach, w powiecie Igława, w kraju Wysoczyna. Według danych z dnia 1 stycznia 2014 liczyła 96 mieszkańców.

</doc>
<doc id="3473116" url="https://pl.wikipedia.org/wiki?curid=3473116" title="Eparchia siewierobajkalska">
Eparchia siewierobajkalska

Eparchia siewierobajkalska – jedna z eparchii Rosyjskiego Kościoła Prawosławnego, z siedzibą w Siewierobajkalsku. Należy do metropolii buriackiej.
Utworzona 5 maja 2015 postanowieniem Świętego Synodu, poprzez wydzielenie z eparchii ułan-udeńskiej. Obejmuje część Buriacji.
Ordynariusz eparchii nosi tytuł biskupa siewierobajkalskiego i sosnowo-oziorskiego.

</doc>
<doc id="3473118" url="https://pl.wikipedia.org/wiki?curid=3473118" title="Ilja Kaznadziej">
Ilja Kaznadziej

Ilja Iharawicz Kaznadziej (błr. Ілья Ігаравіч Казнадзей; ros. Илья Игоревич Казнадей – Ilja Igoriewicz Kaznadiej, ur. 22 czerwca 1989 w Mińsku) – białoruski hokeista, reprezentant Białorusi.
Kariera.
W 2008 rozpoczął występy w seniorskiej ekstralidze białoruskiej w barwach Mietałłurga Żłobin. Od lipca 2013 zawodnik Dynama Mińsk w lidze KHL (wraz z nim Illa Szynkiewicz). W maju 2014 przedłużył kontrakt. W sezonie 2014/2015 przekazany równolegle do zespołu farmerskiego, Dynama Mołodeczno. Od maja zawodnik Niomana Grodno. Od lipca 2017 roku zawodnik GKS Tychy. W czerwcu 2018 został zawodnikiem klubu Dynama Mołodeczno. W 2019 przeszedł do Szachciora Soligorsk, gdzie pod koniec stycznia 2021 został zwolniony.
Brał udział w turnieju zimowej uniwersjady edycji 2011. Uczestniczył w turnieju mistrzostw świata edycji 2013.

</doc>
<doc id="3473119" url="https://pl.wikipedia.org/wiki?curid=3473119" title="Rezerwat przyrody ha-Gilboa">
Rezerwat przyrody ha-Gilboa



</doc>
<doc id="3473121" url="https://pl.wikipedia.org/wiki?curid=3473121" title="Moradkandi">
Moradkandi

Moradkandi (perski: مرادكندي) – wieś w Iranie, w ostanie Azerbejdżan Zachodni. W 2006 roku miejscowość liczyła 80 mieszkańców w 22 rodzinach.

</doc>
<doc id="3473122" url="https://pl.wikipedia.org/wiki?curid=3473122" title="Vuelta a España 2015">
Vuelta a España 2015

Vuelta a España 2015 – 70. edycja wyścigu kolarskiego, który odbył się w dniach od 22 sierpnia do 13 września 2015 roku. Liczył dwadzieścia jeden etapów o łącznym dystansie 3 358,1 km. Wyścig był zaliczany do rankingu światowego UCI World Tour 2015.
Uczestnicy.
Na starcie wyścigu stanęły 22 ekipy. Wśród nich siedemnaście ekip UCI World Tour 2015 oraz pięć innych zaproszonych przez organizatorów.
Lista drużyn uczestniczących w wyścigu:
Etap 1 – 22.08 : Puerto Banús – Marbella, 7,4 km (TTT).
Etap został zneutralizowany. Czasy osiągnięte na tym etapie wliczane zostały tylko do klasyfikacji drużynowej.

</doc>
<doc id="3473123" url="https://pl.wikipedia.org/wiki?curid=3473123" title="Adrian Kosowski">
Adrian Kosowski

Adrian Kosowski (ur. 1986) – polski informatyk, matematyk i fizyk, doktor habilitowany, Chief of Product w firmie Pathway.
Życiorys.
Szkołę podstawową ukończył w cztery, a średnią w trzy lata, przy czym naukę w szkole podstawowej rozpoczynał jako 7-latek od czwartej klasy. Maturę zdał w wieku 13 lat w III Liceum Ogólnokształcącym im. Bohaterów Westerplatte w Gdańsku. Stypendysta Krajowego Funduszu na rzecz Dzieci. W 2005 ukończył studia informatyczne na Politechnice Gdańskiej. Jego praca magisterska, napisana pod kierunkiem prof. Marka Kubale, została uznana za najlepszą w Ogólnopolskim Konkursie Polskiego Towarzystwa Informatycznego. Ukończył ponadto studia w zakresie matematyki i fizyki na Uniwersytecie Gdańskim.
Stopień naukowy doktora otrzymał w 2007 na Politechnice Gdańskiej na podstawie pracy pt. "Metody chromatyczne dla problemu przydziału tras w sieciach", przygotowanej pod kierunkiem prof. Krzysztofa Giaro. Habilitację uzyskał na Uniwersytecie Bordeaux na podstawie rozprawy pt. "Time and Space-Efficient Algorithms for Mobile Agents in an Anonymous Network" (2013).
Był adiunktem w Katedrze Algorytmów i Modelowania Systemów na Wydziale Elektroniki, Telekomunikacji i Informatyki Politechniki Gdańskiej. Większość kariery badawczej w sektorze publicznym spędził w Institut national de recherche en informatique et en automatique (Inria) w Paryżu w laboratorium IRIF oraz na École Polytechnique.
Jest autorem (stan na 2011) ponad 70 recenzowanych publikacji. Naukowo zajmuje się m.in. algorytmiczną teorią grafów, teorią obliczeń rozproszonych, geometrią obliczeniową, informacją kwantową oraz uczeniem maszynowym, szczególnie na danych strumieniowych.

</doc>
<doc id="3473124" url="https://pl.wikipedia.org/wiki?curid=3473124" title="Uzan Eskandari">
Uzan Eskandari

Uzan Eskandari (perski: اوزان اسكندري) – wieś w Iranie, w ostanie Azerbejdżan Zachodni. W 2006 roku miejscowość liczyła 333 mieszkańców w 83 rodzinach.

</doc>
<doc id="3473126" url="https://pl.wikipedia.org/wiki?curid=3473126" title="Sendan">
Sendan

Sendan (pers. سندان) – wieś w Iranie, w ostanie Azerbejdżan Wschodni. W 2006 roku miejscowość liczyła 389 mieszkańców w 101 rodzinach.
Przypisy.
ا

</doc>
<doc id="3473127" url="https://pl.wikipedia.org/wiki?curid=3473127" title="Aghmijun">
Aghmijun

Aghmijun (perski: اغميون) – wieś w Iranie, w ostanie Azerbejdżan Wschodni. W 2006 roku miejscowość liczyła 1493 mieszkańców w 395 rodzinach.

</doc>
<doc id="3473128" url="https://pl.wikipedia.org/wiki?curid=3473128" title="Rezerwat przyrody Gilboa Mizrachi">
Rezerwat przyrody Gilboa Mizrachi

Rezerwat przyrody Gilboa Mizrachi (hebr. שמורת גלבוע מזרחי, "Szemurat Gilboa Mizrachi") – rezerwat przyrody chroniący zespół leśny na Wzgórzach Gilboa, na północy Izraela.
Położenie.
Rezerwat przyrody jest położony we wschodniej części Wzgórz Gilboa, które wznoszą się nad Doliną Bet Sze’an na północy Izraela. Zajmuje on powierzchnię ponad 18290 hektarów górskich terenów, położonych na północ od strumienia Bezek i na południe od strumienia Jicpor. W rejonie tym położone są kibuce Ma’ale Gilboa i Meraw, oraz wioska Malkiszua.
Rezerwat przyrody.
Na przełomie lat 50. i 60. XX wieku, Żydowski Fundusz Narodowy zasadził 20 tys. hektarów lasów na Wzgórzach Golan. W wyniku tej wielki akcji udało się odtworzyć tutejszy drzewostan. W 1970 roku w środkowej części wzgórz utworzono Rezerwat przyrody Ha-Gilboa. Dążąc do rozszerzenia chronionego obszaru, w dniu 28 września 2005 roku utworzono Rezerwat przyrody Gilboa Mizrachi ("Wschodnie Gilboa"), który jest przedłużeniem dawnego rezerwatu w kierunku południowo-wschodnim.
Zbocza gór porasta typowa roślinność śródziemnomorska z szarańczynami i sosnami, ale także w niektórych miejscach dęby i dzikie drzewa oliwne. Można tu spotkać pistacje, migdałowce, szałwię, wilce purpurowe, złotogłowy, wilczomlecze, ślazy i dziewięćsiły. U podnóża wzgórz występuje roślinność przystosowana do warunków pustynnych. Są to np. zatrwiany, karczochy i inne. Wzgórza porastają także liczne kwiaty - irysy, farbowniki, narcyzy, cyklameny, miłki, zawilce, maki, jaskier i storczyki. Ze zwierząt można napotkać gazele Thomsona, borsuki, wilki, łasice, hieny pręgowane, lisy, góralki i szakale. Z ptaków są sokoły, jastrzębie, dropie, żołny i saxicola.
Turystyka.
Aby dotrzeć do rezerwatu, należy dojechać drogą nr 667 w rejon szczytu Har Malkiszua (536 metrów n.p.m.). Tereny położone bardziej na południe stanowią strefę wojskową kontrolowaną przez Siły Obronne Izraela. Wstęp w ten rejon rezerwatu jest możliwy wyłącznie po uzyskaniu odpowiednich zezwoleń.

</doc>
<doc id="3473129" url="https://pl.wikipedia.org/wiki?curid=3473129" title="Cmentarz Górka Kościelnicka">
Cmentarz Górka Kościelnicka

Cmentarz Górka Kościelnicka – cmentarz w północno-wschodniej części Krakowa założony w 1820 roku jako cmentarz parafii Wszystkich Świętych dla Węgrzynowic, Kościelnik, Cła i Wolicy.
Cmentarz powstał w 1820 po zamknięciu dla pochówków cmentarza przykościelnego. Jego częścią wydzieloną jest Cmentarz wojenny nr 393 – Górka Kościelnicka, austriacki cmentarz wojenny z okresu I wojny światowej. W sąsiadującym z nekropolią wąwozie z inicjatywy proboszcza ks. Józefa Hojnowskiego zgromadzono dawne krzyże cmentarne.

</doc>
<doc id="3473131" url="https://pl.wikipedia.org/wiki?curid=3473131" title="Niven Busch">
Niven Busch

Niven Busch (ur. 26 kwietnia 1903 w Nowym Jorku, zm. 25 sierpnia 1991 w San Francisco) – amerykański pisarz i scenarzysta filmowy. Jego żonami były: przez 10 lat (1942-1952) aktorka Teresa Wright, Carmencita Baker i Suzanne De Sanz. Na podstawie jego powieści powstał film "Pojedynek w słońcu".
Nominowany do Oscara w 1938 najlepsze materiały do scenariusza "W starym Chicago".

</doc>
<doc id="3473132" url="https://pl.wikipedia.org/wiki?curid=3473132" title="Aghcze Hesar">
Aghcze Hesar

Aghcze Hesar (perski: اغچه حصار) – miejscowość w północnym Iranie, w ostanie Alborz. W 2006 roku miejscowość liczyła 1049 mieszkańców w 267 rodzinach.

</doc>
<doc id="3473133" url="https://pl.wikipedia.org/wiki?curid=3473133" title="Grozny-City">
Grozny-City

Grozny-City (ros. Грозный-Сити "Groznyj-City") – kompleks wieżowców w Groznym w Rosji, położony w centrum miasta, wzdłuż głównej alei nazwanej imieniem Kadyrowa, nad brzegiem rzeki Sunża, w pobliżu meczetu Achmada Kadyrowa. Istniejące założenie biznesowe jest pierwszym etap budowy nowego centrum miasta Grozny. Kompleks otwarto 5 października 2011 roku, w otwarciu wzięło udział kilku zagranicznych aktorów i muzyków m.in.: Jean-Claude Van Damme, Hilary Swank czy Vanessa-Mae, którzy spotkali się później z krytyką państw zachodnich.
Drugim etapem jest planowana budowa tzw. „Grozny-City 2” z wieżowcem „Akhmat Tower” mającym 79 kondygnacji mierzącym 400 metrów wysokości oraz centrum „Chess Academy” o wysokości 189 metrów będącym w budowie.
Układ.
Powierzchnia całkowita kompleksu zajmuje około 4,5 ha, na jego obszarze w latach 2007 - 2011 wybudowano siedem wieżowców o przeznaczeniu: hotelowym, biurowym, biznesowym i mieszkalnym. Najwyższy z budynków posiada 40 kondygnacji nadziemnych i mierzy 150 metrów wysokości zajmuje go 5 gwiazdkowy hotel „Pheonix” z 303 apartamentami hotelowymi, jeden z apartamentów należy do francuskiego aktora Gérarda Depardieu. W hotelu znajduje się basen, spa, siłownia, 3 restauracje, kawiarnia pod przezroczystą kopułą zlokalizowana na 32 piętrze, oraz pawilony handlowe. Na jego dachu znajduje się najwyżej położony na terenie Rosji, zegar tradycyjny o średnicy 13,6 metra i wadze około 5,7 ton. Pozostałe mierzą odpowiednio 30, 28, 28, 28, 18, 18 kondygnacji. W 30-kondygnacyjnym znajdują się biura, oraz centrum biznesowe o powierzchni około 34 000 m², wraz z lądowiskiem dla helikopterów. Pozostałe budynki mają funkcję mieszkalną. Łączna liczba mieszkań w budynkach mieszkalnych wynosi 700. Powierzchnia każdego z mieszkań wynosi od 68 do 280 m². Pod każdym z wieżowców znajdują się piętrowe parkingi podziemne o łącznej pojemności około 3000 sztuk pojazdów.
Pożar.
W dniu 3 kwietnia 2013 w wieżowcu "Olympus" wybuchł pożar, który objął większość powierzchni zachodniej elewacji. W czasie trwającego pożaru straży pożarnej udało się ewakuować wszystkich jego mieszkańców. Według wstępnych danych policji, pożar wybuchł w wyniku miejscowego spięcia uszkodzonego klimatyzatora, a także powołując się na źródła prasowe z powodu użycia tanich materiałów kompozytowych paneli i płyt z tworzyw sztucznych z których składała się elewacja.
Rekonstrukcję wieżowca rozpoczęto kilka dni po pożarze. Jego zewnętrzny wygląd nie uległ zmianie poza barwą paneli okrywających elewacji. Wcześniejszą nazwę „Olympus” zmieniono na „Pheonix” na część mitycznego stworzenia Feniksa. Wyremontowany budynek przywrócono do użytku 1 października 2013, poinformował o tym Ramzan Kadyrow.

</doc>
<doc id="3473134" url="https://pl.wikipedia.org/wiki?curid=3473134" title="Laszkarabad">
Laszkarabad

Laszkarabad (pers. لشكراباد) – miejscowość w północnym Iranie, w ostanie Alborz. W 2006 roku miejscowość liczyła 4651 mieszkańców w 1194 rodzinach.

</doc>
<doc id="3473136" url="https://pl.wikipedia.org/wiki?curid=3473136" title="Lintgen (stacja kolejowa)">
Lintgen (stacja kolejowa)

Lintgen (luks: "Gare Lëntgen") – stacja kolejowa w Lintgen, w Luksemburgu. Została otwarta w 1862 roku przez Chemins de fer de l'Est, operatora Société royale grand-ducale des chemins de fer Guillaume-Luxembourg.
Obecnie jest stacją Société Nationale des Chemins de Fer Luxembourgeois (CFL), obsługiwaną przez pociągi Regionalbahn (RB).

</doc>
<doc id="3473137" url="https://pl.wikipedia.org/wiki?curid=3473137" title="Eparchia wiaziemska">
Eparchia wiaziemska

Eparchia wiaziemska – jedna z eparchii Rosyjskiego Kościoła Prawosławnego, z siedzibą we Wiaźmie. Należy do metropolii smoleńskiej.
Utworzona 5 maja 2015 postanowieniem Świętego Synodu, poprzez wydzielenie z eparchii smoleńskiej (noszącej do tego czasu nazwę „smoleńska i wiaziemska”). Obejmuje część obwodu smoleńskiego – rejony: chołm-żyrkowski, gagariński, nowodugiński, safonowski, syczewski, tiemkiński, ugrański i wiaziemski.
Pierwszym ordynariuszem eparchii został 21 maja 2015 biskup Sergiusz (Ziat´kow).
Dekanaty.
W skład eparchii wchodzą cztery dekanaty:
Monastery.
Na terenie eparchii działają trzy monastery:

</doc>
<doc id="3473138" url="https://pl.wikipedia.org/wiki?curid=3473138" title="Procedura uproszczona">
Procedura uproszczona

Procedura uproszczona – procedura ta umożliwia zastąpienie tradycyjnego zgłoszenia celnego elektronicznym powiadomieniem urzędu celnego o dostarczeniu towarów do miejsca, w którym wykonywane są czynności wynikające ze stosowania procedury uproszczonej. 
Procedura uproszczona odnosi się do upraszczania czynności niezbędnych do objęcia towarów procedurą celną, nie dotyczy ona stosowania samej procedury i jej procesu. Skutkiem ułatwień związanych ze stosowaniem uproszczeń jest przede wszystkim możliwość szybkiego dysponowania towarem. Procedurę uproszczoną może stosować osoba, która nigdy nie naruszyła przepisów celnych ,gwarantuje prawidłowe stosowanie procedury celnej oraz prowadzi dokładną księgowość, która pozwoli organom celnym na jej dokładną i skuteczna kontrolę. Towar umieszczony pod wspólną czy też wspólnotową procedurą tranzytową jest regularnie nadawany lub odbierany.
Źródła prawa procedur uproszczonych przepisów wspólnotowych znajdują się w:

</doc>
<doc id="3473140" url="https://pl.wikipedia.org/wiki?curid=3473140" title="Novska (stacja kolejowa)">
Novska (stacja kolejowa)

Novska (chorw: "Željeznički kolodvor Novska") – stacja kolejowa w miejscowości Novska, w żupanii sisacko-moslawińskiej, w Chorwacji. Jest ważnym węzłem kolejowym położonym na linii Zagrzeb - Belgrad.

</doc>
<doc id="3473143" url="https://pl.wikipedia.org/wiki?curid=3473143" title="Gare de Saint-Géniès-de-Malgoirès">
Gare de Saint-Géniès-de-Malgoirès

Gare de Saint-Géniès-de-Malgoirès – stacja kolejowa w Saint-Geniès-de-Malgoirès, w departamencie Gard, w regionie Oksytania, we Francji. Jest zarządzana przez SNCF (budynek dworca) i przez RFF (infrastruktura).
Została otwarta w 1840 przez Compagnie des Mines de la Grand’Combe et des chemins de fer du Gard. Stacja jest obsługiwana przez pociągi TER Languedoc-Roussillon.
Położenie.
Stacja znajduje się na linii Saint-Germain-des-Fossés – Nîmes, w km 698,813, pomiędzy stacjami Nozières - Brignon i Fons - Saint-Mamert, na wysokości 88 m n.p.m.

</doc>
<doc id="3473144" url="https://pl.wikipedia.org/wiki?curid=3473144" title="Kanstancin Zacharau">
Kanstancin Zacharau

Kanstancin Michajławicz Zacharau (błr. Канстанцін Міхайлавіч Захараў, ros. Константин Михайлович Захаров – Konstantin Michajłowicz Zacharow; ur. 2 maja 1985 w Mińsku) – białoruski hokeista, reprezentant Białorusi, olimpijczyk.
Syn Michaiła (ur. 1962), hokeisty i trenera.
Kariera.
Wychowanek Junosti Mińsk. Występował w białoruskiej ekstralidze. W 2003 został wybrany w drafcie do kanadyjskich rozgrywek juniorskich CHL przez klub Moncton Wildcats, a także w drafcie NHL z 2003 przez amerykański klub St. Louis Blues. W sezonie 2003/2004 grał w kanadyjskiej lidze QMJHL, w od 2004 do 2007 w ligach amerykańskich AHL i ECHL oraz równolegle w białoruskiej ekstralidze w barwach macierzystej Junosti, w której pozostał w kolejnych latach. W styczniu 2010 po raz pierwszy został zawodnikiem Dynama Mińsk w lidze KHL, a po raz kolejny w połowie 2013 i w 2014. W 2015 zawodnik Jertysu Pawłodar. Następnie powrócił do Junostii.
Występował w kadrach juniorskich kraju na turniejach mistrzostw świata do lat 18 w 2000 (Elita), 2001 (Dywizja I), 2002, 2003 (Elita), do lat 20 w 2001, 2002, 2004, 2005 (Elita). W kadrze seniorskiej uczestniczył w turnieju zimowych igrzysk olimpijskich 2010.

</doc>
<doc id="3473145" url="https://pl.wikipedia.org/wiki?curid=3473145" title="Starkowo-Kolonia">
Starkowo-Kolonia



</doc>
<doc id="3473148" url="https://pl.wikipedia.org/wiki?curid=3473148" title="Murska Sobota (stacja kolejowa)">
Murska Sobota (stacja kolejowa)

Murska Sobota (słoweń: "Železniška postaja Murska Sobota") – stacja kolejowa w miejscowości Murska Sobota, w regionie Prekmurje, w Słowenii. Została otwarta w 1924 r.
Stacja jest zarządzana i obsługiwana przez Slovenske železnice.
W dniu 29 stycznia 2010 roku, pierwszy pomnik Holocaustu w Słowenii został odsłonięty na tej stacji. Poświęcony jest on Żydom z regionu Prekmurje.

</doc>
<doc id="3473151" url="https://pl.wikipedia.org/wiki?curid=3473151" title="Wodnica-Kolonia">
Wodnica-Kolonia



</doc>
<doc id="3473152" url="https://pl.wikipedia.org/wiki?curid=3473152" title="Gare de Nozières – Brignon">
Gare de Nozières – Brignon

Gare de Nozières - Brignon – stacja kolejowa w Boucoiran-et-Nozières, w departamencie Gard, w regionie Oksytania, we Francji. Jest zarządzana przez SNCF (budynek dworca) i przez RFF (infrastruktura).
Została otwarta w 1840 przez Compagnie des Mines de la Grand’Combe et des chemins de fer du Gard. Stacja jest obsługiwana przez pociągi TER Languedoc-Roussillon.
Położenie.
Stacja znajduje się na linii Saint-Germain-des-Fossés – Nîmes, w km 695,606, pomiędzy stacjami Boucoiran i Saint-Géniès-de-Malgoirès, na wysokości 88 m n.p.m.

</doc>
<doc id="3473158" url="https://pl.wikipedia.org/wiki?curid=3473158" title="1. deild kvinnur (2009)">
1. deild kvinnur (2009)

W roku 2009 odbyła się 25. edycja 1. deild kvinnur – pierwszej ligi piłki nożnej kobiet na Wyspach Owczych. W rozgrywkach wzięło udział 6 klubów z całego archipelagu. Tytułu mistrzowskiego broniła drużyna KÍ Klaksvík, zdobywając go ponownie po raz jedenasty w swojej historii.
Każda z drużyn rozegrała po cztery mecze z każdym z przeciwników. Mistrz Wysp Owczych dostawał prawo do gry w Pucharze UEFA Kobiet.
Rozgrywki.
Wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 1
 
 
 
 
 2
 
 
Objaśnienia:

</doc>
<doc id="3473160" url="https://pl.wikipedia.org/wiki?curid=3473160" title="Metropolia smoleńska">
Metropolia smoleńska

Metropolia smoleńska – jedna z metropolii Rosyjskiego Kościoła Prawosławnego, z siedzibą w Smoleńsku.
Utworzona 5 maja 2015 postanowieniem Świętego Synodu. Obejmuje terytorium obwodu smoleńskiego.
W skład metropolii wchodzą trzy eparchie: smoleńska, wiaziemska i rosławska.
Zwierzchnikiem administratury jest metropolita smoleński i dorogobuski Izydor (Tupikin).

</doc>
<doc id="3473161" url="https://pl.wikipedia.org/wiki?curid=3473161" title="Gąbino-Kolonia">
Gąbino-Kolonia



</doc>
<doc id="3473162" url="https://pl.wikipedia.org/wiki?curid=3473162" title="I liga Wysp Owczych w piłce nożnej kobiet (2010)">
I liga Wysp Owczych w piłce nożnej kobiet (2010)



</doc>
<doc id="3473163" url="https://pl.wikipedia.org/wiki?curid=3473163" title="Cisternino (stacja kolejowa)">
Cisternino (stacja kolejowa)

Cisternino (wł. "Stazione di Cisternino") – stacja kolejowa w Pozzo Faceto (część Fasano), w prowincji Brindisi, w regionie Apulia, we Włoszech. Nazwa stacji nawiązuje do oddalonej o 16 km gminy Cisternino.
Według klasyfikacji RFI ma kategorię "brązową".
Stacja została otwarta po wybudowaniu linii kolejowej Bari-Brindisi, otwartej 29 kwietnia 1865.
Chociaż mało używana, jest w tej chwili czynna dla obsługi pasażerów na linii Bari - Lecce: co oznacza, że zatrzymują się tutaj różne pociągi regionalne.
Linie kolejowe.
Adriatica

</doc>
<doc id="3473166" url="https://pl.wikipedia.org/wiki?curid=3473166" title="Yguale Tsyjon">
Yguale Tsyjon

Yguale Tsyjon (gyyz: እጓለ ጽዮን, zwany również ጓሉ, czyli Gualu, imię tronowe Neuaja Seged, ur. ? - zm. 12 czerwca 1818) – cesarz Etiopii od czerwca 1801 do 12 czerwca 1818. Pochodził z dynastii salomońskiej. Był synem cesarza Ezechiasza.
Życiorys.
Według angielskiego egiptologa, Henry'ego Salta, po burzliwym okresie, gdy tron etiopski znajdował się w posiadaniu wielu, często zmieniających się cesarzy, ras Uelde Syllasje z Tigraj, oraz Gugsa, wódz plemienia Jedżu Oromo, wynieśli do tronu Yguale Tsyjona. Nowy cesarz po koronacji ożenił się z Ualattą Ijasus, siostrą rasa Gugsy, z którą miał piątkę dzieci. Gdy Henry Salt odwiedził rasa Uelde Syllasje jego pałacu w Chalekot na przełomie 1809 i 1810, brat cesarza - keniazmacz Ijasu był również gościem Gugsy. Autor "Królewskiej kroniki Abisynii" zapisał, że nowy cesarz na początku swoich rządów, po krótkiej kampanii przeprowadzonej w Uegerze wraz z rasem Gugsą, nigdy więcej już nie opuścił Gonderu. rządy Ygualu Tsyjona zaznaczone były nieustannymi wojnami domowymi. Głównymi stronami konfliktu byli rasowie - Gugsa, Zeude i Uelde Syllasje. Ponadto cesarz aż dwukrotnie w latach 1804 i 1808 atakowany był w Gonderze przez balambarasa Asserata, wspieranego przez armie Oromo, mieszkające na południe od rzeki Abay. Po śmierci abuny Yosaba III w 1803, Gugsa splądrował własności episkopatu duchowieństwa etiopskiego, ale ras Zeude zmusił go do oddania części, skradzionej przez ludzi Gugsy. Kilka lat później Zeude próbował zdetronizować Yguale Tsyjona, próbując go zastąpić byłym cesarzem Tekle Gijorgisem, ale 24 lutego 1809 po przybyciu Gugsy na miejsce, armia Zeude odmówiła walki, a on sam uciekł. Yguale Tsyjon zmarł 12 czerwca 1818 roku. Następnym cesarzem został Joas II.
Relacje ze źródeł.
Henry Salt zanotował, że cesarz Yguale Tsyjon mieszkał Nathaniel Pearce stwierdził po śmierci cesarza, że on zawsze był chorowity i o słabej kondycji fizycznej. "Kronika królewska Abisynii" zanotowała z kolei: 
Fundacje.
Yguale Tsyjon wybudował Kościół Debre Byrhan Syllasje, znany z imponującej kolekcji malowideł. O jego patronacie nad kościołem świadczą liczne obrazy przedstawiające jego wizerunek.

</doc>
<doc id="3473167" url="https://pl.wikipedia.org/wiki?curid=3473167" title="Thomas Parits">
Thomas Parits

Thomas Parits (ur. 7 października 1946 w Siegendorfie) – austriacki piłkarz grający na pozycji napastnika. W swojej karierze rozegrał 27 meczów i zdobył 5 bramek w reprezentacji Austrii.
Kariera klubowa.
Swoją karierę piłkarską Parits rozpoczął w klubie ASV Siegendorf. Następnie został zawodnikiem Austrii Wiedeń. W sezonie 1964/1965 zadebiutował w jej barwach w austriackiej Bundeslidze. W sezonie 1966/1967 osiągnął z Austrią swój pierwszy sukces, gdy zdobył Puchar Austrii. Następnie w sezonach 1968/1969 i 1969/1970 dwukrotnie z rzędu wywalczył mistrzostwo Austrii.
W 1970 roku Parits przeszedł do niemieckiego 1. FC Köln. Zadebiutował w nim 15 sierpnia 1970 w zremisowanym 1:1 wyjazdowym meczu z Werderem Brema. W klubie z Kolonii występował przez rok.
Latem 1971 Parits odszedł z Köln do Eintrachtu Frankfurt. Swój debiut w Eintrachcie zanotował 14 sierpnia 1971 w przegranym 1:5 wyjazdowym meczu z Hamburger SV. W sezonie 1973/1974 zdobył z Eintrachtem Puchar Niemiec.
W 1974 roku Parits został piłkarzem hiszpańskiej Granady. W Primera División swój debiut zaliczył 8 września 1974 w zremisowanym 0:0 wyjazdowym meczu z Atlético Madryt. W sezonie 1975/1976 spadł z Granadą z Primera División do Segunda División.
W 1977 roku Parits wrócił do Austrii Wiedeń. W sezonach 1977/1978 i 1978/1979 wywalczył z Austrią dwa tytuły mistrza Austrii. W maju 1978 wystąpił w przegranym 0:4 finale Pucharu Zdobywców Pucharów z Anderlechtem.
W 1979 roku Parits przeszedł do VÖEST Linz. Swój debiut w nim zaliczył 7 września 1979 w wygranym 2:0 domowym meczu z Austrią Salzburg, w którym zdobył gola. W 1981 roku zakończył karierę piłkarską.
Kariera reprezentacyjna.
W reprezentacji Austrii Parits zadebiutował 24 kwietnia 1966 roku w przegranym 0:1 towarzyskim meczu ze Związkiem Radzieckim, rozegranym w Wiedniu. W swojej karierze grał w eliminacjach do Euro 68, do MŚ 1970, do Euro 72 i do MŚ 1974. Od 1966 do 1973 roku rozegrał w reprezentacji 27 meczów, w których strzelił 5 goli.
Kariera trenerska.
Po zakończeniu kariery piłkarskiej Parits został trenerem. W latach 1982-1983 prowadził zespół SC Neusiedl am See. W sezonie 1984/1985 został trenerem Austrii Wiedeń. Doprowadził ją do wywalczenia mistrzostwa Austrii. W sezonie 1986/1987 ponownie był trenerem Austrii. W latach 1988-1990 prowadził VSE St. Pölten, a w sezonie 1990/1991 Admirę Wacker.

</doc>
<doc id="3473171" url="https://pl.wikipedia.org/wiki?curid=3473171" title="Patrick McKinney">
Patrick McKinney

Patrick Joseph McKinney (ur. 30 kwietnia 1954 w Birmingham) – brytyjski duchowny katolicki, biskup Nottingham od 2015.
Życiorys.
Święcenia kapłańskie otrzymał 29 lipca 1978 i został inkardynowany do archidiecezji Birmingham. Pracował głównie jako duszpasterz parafialny, był także m.in. wykładowcą i rektorem "Oscott College", a także wikariuszem biskupim dla północy archidiecezji.
14 maja 2015 papież Franciszek mianował go ordynariuszem diecezji Nottingham. Sakry udzielił mu 3 lipca 2015 metropolita Westminsteru - kardynał Vincent Nichols.

</doc>
<doc id="3473176" url="https://pl.wikipedia.org/wiki?curid=3473176" title="Chomejniszahr">
Chomejniszahr

Chomejniszahr (perski: خميني شهر) – miasto w Iranie, w ostanie Isfahan. W 2006 roku miasto liczyło 218 737 mieszkańców w 57 551 rodzinach.

</doc>
<doc id="3473177" url="https://pl.wikipedia.org/wiki?curid=3473177" title="Dekanat Sitzendorf">
Dekanat Sitzendorf

Dekanat Sitzendorf – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 16 parafii. 

</doc>
<doc id="3473179" url="https://pl.wikipedia.org/wiki?curid=3473179" title="Ꝗ">
Ꝗ

Przekreślone q (duża litera: Ꝗ, mała litera: ꝗ) – diakrytyzowana litera łacińska powstała przez dodanie kreski do litery q.
Użycie.
Przekreślone q było często używane w języku łacińskim jako abrewiatura w celu skrócenia zapisywanego tekstu, odpowiadając członom "quam", "que", "quan-" ("ꝗdo" → "quando", "ꝗtum" → "quantum") oraz "qui-" ("ꝗlꝫ" → "quilibet", "ꝗdem" → "quidem") oraz w francuskim słowie "que" co oznacza "tylko". Ꝗ było także 26 literą alfabetu abchaskiego w latach 1928–1938 i odpowiadał spółgłosce zwarto-szczelinowej zadziąsłowo dźwięcznej (/d͡ʒ/). W dzisiejszej formie alfabetu jego odpowiednikiem jest cyrylicki dwuznak składający się z liter dże i miękki znak (џь). W języku irlandzkim było odpowiednikiem słowa "ar" które oznacza "na". Jest również używane jako wariant zapisu spółgłoski szczelinowej języczkowo bezdźwięcznej ([χ]).

</doc>
<doc id="3473180" url="https://pl.wikipedia.org/wiki?curid=3473180" title="Darab">
Darab

Darab (perski: داراب) – miasto w Iranie, w ostanie Fars. W 2006 roku miasto liczyło 54 513 mieszkańców w 13 279 rodzinach.

</doc>
<doc id="3473181" url="https://pl.wikipedia.org/wiki?curid=3473181" title="What a Wonderful World">
What a Wonderful World



</doc>
<doc id="3473183" url="https://pl.wikipedia.org/wiki?curid=3473183" title="Kaszmar">
Kaszmar

Kaszmar (perski: کاشمر) – miasto w Iranie, w ostanie Chorasan-e Razawi. W 2006 roku miasto liczyło 81 527 mieszkańców w 21 947 rodzinach.

</doc>
<doc id="3473185" url="https://pl.wikipedia.org/wiki?curid=3473185" title="Léo Ferré">
Léo Ferré

Léo Ferré, właśc. Léo Albert Charles Antoine Ferré (ur. 24 sierpnia 1916 w Monako, zm. 14 lipca 1993 w Castellina in Chianti) – francusko-monakijski pieśniarz, pianista i poeta. Po nagraniu ponad czterdziestu oryginalnych albumów obejmujących okres czterdziestosześcioletniej działalności, Léo Ferré jest do dziś najbardziej płodnym twórcą piosenki francuskiej. Wychowany w kulturze muzyki poważnej wielokrotnie, przy okazji koncertów lub nagrań płytowych, dyrygował orkiestrą symfoniczną. Zdeklarowany anarchista; ta myśl filozoficzna była wielką inspiracją jego twórczości.

</doc>
<doc id="3473186" url="https://pl.wikipedia.org/wiki?curid=3473186" title="ITunes Session (minialbum OneRepublic)">
ITunes Session (minialbum OneRepublic)

iTunes Session – minialbum amerykańskiego zespołu pop rockowego OneRepublic. Album wydany został 22 lipca 2014 roku do zakupu w sklepie interentowym iTunes Store. Na albumie znalazło się dziewięć utworów w akustycznych wersjach. Są to utwory z trzech pierwszych albumów studyjnych zespołu oraz cover Louisa Armstronga zatytułowany „What a Wonderful World”.

</doc>
<doc id="3473187" url="https://pl.wikipedia.org/wiki?curid=3473187" title="Malajer">
Malajer

Malajer (perski: ملاير) – miasto w Iranie, w ostanie Hamadan. W 2006 roku miasto liczyło 153 748 mieszkańców w 40 750 rodzinach.

</doc>
<doc id="3473188" url="https://pl.wikipedia.org/wiki?curid=3473188" title="ITunes Live from SoHo">
ITunes Live from SoHo



</doc>
<doc id="3473189" url="https://pl.wikipedia.org/wiki?curid=3473189" title="Andrzej B. Biernacki">
Andrzej B. Biernacki

Andrzej Bolesław Biernacki – polski archeolog, badacz antyku i wczesnego Bizancjum. Pracuje w Instytucie Historii Uniwersytetu im. Adama Mickiewicza w Poznaniu. Zajmuje się archeologią antyczną – architekturą i urbanistyką. 
Życiorys.
Od 1982 jest doktorem nauk historycznych (Temat pracy: "Rozwój przestrzenny rzymskiego i wczesnobizantyjskiego miasta Diocletianopolis (Hisar)"). Prowadził badania w rzymskim obozie legionowym w Novae, Chersonezie Taurydzkim (Sewastopol). Jest kierownikiem Międzynarodowej Interdyscyplinarnej Ekspedycji Archeologicznej UAM „Novae” i międzynarodowych polsko-ukraińskich projektów naukowo-badawczych „Topografia i architektura Chersonezu Taurydzkiego”.

</doc>
<doc id="3473190" url="https://pl.wikipedia.org/wiki?curid=3473190" title="Dekanat Stockerau">
Dekanat Stockerau

Dekanat Stockerau – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 14 parafii. 

</doc>
<doc id="3473191" url="https://pl.wikipedia.org/wiki?curid=3473191" title="Tęczyńscy">
Tęczyńscy



</doc>
<doc id="3473193" url="https://pl.wikipedia.org/wiki?curid=3473193" title="Metropolia kurgańska">
Metropolia kurgańska

Metropolia kurgańska – jedna z metropolii Rosyjskiego Kościoła Prawosławnego, z siedzibą w Kurganie.
Utworzona 5 maja 2015 postanowieniem Świętego Synodu. Obejmuje terytorium obwodu kurgańskiego.
W skład metropolii wchodzą dwie eparchie: kurgańska i szadryńska.

</doc>
<doc id="3473194" url="https://pl.wikipedia.org/wiki?curid=3473194" title="Kulda">
Kulda



</doc>
<doc id="3473195" url="https://pl.wikipedia.org/wiki?curid=3473195" title="Dekanat Wolkersdorf">
Dekanat Wolkersdorf

Dekanat Wolkersdorf – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 18 parafii. 

</doc>
<doc id="3473197" url="https://pl.wikipedia.org/wiki?curid=3473197" title="1. deild kvinnur (2011)">
1. deild kvinnur (2011)

W roku 2011 odbyła się 27. edycja 1. deild kvinnur – pierwszej ligi piłki nożnej kobiet na Wyspach Owczych. W rozgrywkach wzięło udział 6 klubów z całego archipelagu. Tytułu mistrzowskiego broniła drużyna KÍ Klaksvík, zdobywając go ponownie po raz trzynasty w swojej historii.
Każda z drużyn rozegrała po cztery mecze z każdym z przeciwników. Mistrz Wysp Owczych dostawał prawo do gry w Pucharze UEFA Kobiet.
Rozgrywki.
Wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 
 1
 
 
 
 
 
 
 
 
 
 
 
 
 2
 
Objaśnienia:

</doc>
<doc id="3473199" url="https://pl.wikipedia.org/wiki?curid=3473199" title="Rudolf Flögel">
Rudolf Flögel

Rudolf „Rudi” Flögel (ur. 13 grudnia 1939 w Wiedeniu) – austriacki piłkarz grający na pozycji napastnika. W swojej karierze rozegrał 40 meczów i zdobył 6 bramek w reprezentacji Austrii. Jego syn Thomas także był piłkarzem i reprezentantem kraju.
Kariera klubowa.
Swoją karierę piłkarską Flögel rozpoczął w klubie Rapid Wiedeń. W 1958 roku awansował do pierwszego zespołu Rapidu i sezonie 1958/1959 zadebiutował w jego barwach w austriackiej Bundeslidze. W debiutanckim sezonie został wicemistrzem Austrii. W sezonie 1959/1960 stał się podstawowym zawodnikiem Rapidu i wtedy też wywalczył swój pierwszy w karierze tytuł mistrza Austrii. W sezonie 1960/1961 awansował z Rapidem do półfinału Pucharu Mistrzów oraz zdobył Puchar Austrii. Wraz z Rapidem jeszcze trzykrotnie zostawał mistrzem kraju w sezonach 1963/1964, 1966/1967 i 1967/1968 oraz dwukrotnie wicemistrzem w sezonach 1964/1965 i 1965/1966. Zdobył również jeszcze trzy krajowe puchary w latach 1968, 1969 i 1972. Od 1958 do 1972 rozegrał w barwach Rapidu 133 mecze, w których zdobył 145 bramek.
W 1972 roku Flögel odszedł do drugoligowego 1. Wiener Neustädter SC. Spędził w nim sezon. W 1973 roku został piłkarzem pierwszoligowego 1. Simmeringer SC. W 1974 roku zakończył w nim swoją karierę.
Kariera reprezentacyjna.
W reprezentacji Austrii Flögel zadebiutował 29 maja 1960 roku w wygranym 4:1 towarzyskim meczu ze Szkocją, rozegranym w Wiedniu. W swojej karierze grał w eliminacjach do Euro 64, do MŚ 1966, do Euro 68 i do MŚ 1970. Od 1960 do 1969 roku rozegrał w reprezentacji 40 meczów, w których strzelił 6 goli.

</doc>
<doc id="3473203" url="https://pl.wikipedia.org/wiki?curid=3473203" title="Edgars Kulda">
Edgars Kulda

Edgars Kulda (ur. 13 listopada 1994 w Rydze) – łotewski hokeista, reprezentant Łotwy.
Jego brat Artūrs (ur. 1988) także został hokeistą.
Kariera.
W sezonie 2011/2012 występował w drużynie seniorskiej HK Juniors Rīga w ekstralidze łotewskiej, w zespole juniorskim tego klubu w rosyjskich rozgrywkach MHL-B, a także rozegrał jeden mecz w barwach HK Riga w MHL. W 2012 w drafcie do kanadyjskich rozgrywek juniorskich CHL został wybrany przez klub Edmonton Oil Kings z numerem 38. W jego barwach w 2012 rozpoczął występy w lidze WHL. W drafcie NHL z 2014 został wybrany przez amerykański klub Arizona Coyotes. Od lipca 2014 zawodnik Dinama Ryga w rosyjskiej lidze KHL. Od lipca 2018 do kwietnia 2019 był graczem czeskiego klubu ze Zlína. W październiku 2019 przeszedł do kazachskiej Saryarki Karaganda. Wiosną 2020 został zawodnikiem rosyjskiego Mietałłurga Nowokuźnieck. Pod koniec czerwca 2021 ogłoszono odejście z tego klubu. Od sierpnia 2021 ponownie zawodnik Dinama Ryga. Sezon 2021/2022 dokończył w Zemgale. W sierpniu 2022 przeszedł do duńskiej drużyny Esbjerg Energy. Pod koniec listopada 2022 przeszedł do czeskiej Slavii Praga.
W barwach juniorskich reprezentacji Łotwy uczestniczył w turniejach mistrzostw świata do lat 18 w 2012 (Elita), mistrzostw świata do lat 20 w 2013 (Elita), 2014 (Dywizja I). W kadrze seniorskiej uczestniczył w turnieju mistrzostw świata w 2016.

</doc>
<doc id="3473204" url="https://pl.wikipedia.org/wiki?curid=3473204" title="Wołodymyr Kożuchow">
Wołodymyr Kożuchow

Wołodymyr Anatolijowycz Kożuchow, ukr. Володимир Анатолійович Кожухов, ros. Владимир Анатольевич Кожухов, "Władimir Anatoljewicz Kożuchow" (ur. 2 lutego 1936 w Kijowie, Ukraińska SRR, zm. 14 marca 2014 w Kijowie, Ukraina) – ukraiński piłkarz, grający na pozycji obrońcy lub pomocnika, trener piłkarski.
Kariera piłkarska.
Grał w szkolnych reprezentacjach Ukraińskiej SRR i Kijowa, radzieckiej reprezentacji związkowej pracowników kolei. Mistrz i zdobywca Pucharu Kijowa. Do 34-letniego wieku występował w klubie Łokomotyw Kijów.
Kariera trenerska.
Karierę szkoleniowca rozpoczął po zakończeniu kariery piłkarza. Najpierw pomagał trenować Awanhard Kramatorsk. Potem pracował w Kijowskim Państwowym Instytucie Wychowania Fizycznego, a od 1973 do 1979 stał na czele wydziału piłki nożnej w Instytucie. Prawie 20 lat wykładał lekcje piłki nożnej w Instytucie. Trenował juniorskie reprezentacje Ukraińskiej SRR. W 1990 wyjechał razem z Walerym Łobanowskim do Zjednoczonych Emiratach Arabskich, gdzie przez osiem lat praktykował jako trener wykładowca. Pod jego kierownictwem tamtejszy klub Al-Ahli Dubaj osiągnął znaczące sukcesy w rozgrywkach krajowych i regionalnych. W 2000 dołączył do rozwoju piłki nożnej w obwodzie kijowskim. Został pierwszym profesjonalnym trenerem amatorskiej drużyny Dinaz Wyszegród. W styczniu 2002 został zaproszony do sztabu szkoleniowego Borysfena Boryspol. W kwietniu 2002 pełnił obowiązki głównego trenera Borysfena. Po przyjściu nowego trenera Ołeksandra Riabokonia pozostał pracować w sztabie szkoleniowym boryspolskiego klubu. Potem prowadził znany amatorski zespół Hrań Buzowa. Pracował w wydziale wsparcia naukowo-metodycznego w procesie szkolenia i treningu w Kijowskim Obwodowym Związku Piłki Nożnej.
14 marca 2014 zmarł w Kijowie w wieku 78 lat.

</doc>
<doc id="3473206" url="https://pl.wikipedia.org/wiki?curid=3473206" title="Zjawa">
Zjawa



</doc>
<doc id="3473207" url="https://pl.wikipedia.org/wiki?curid=3473207" title="Muzeum Historii Ziemi Kamieńskiej w Kamieniu Pomorskim">
Muzeum Historii Ziemi Kamieńskiej w Kamieniu Pomorskim

Muzeum Historii Ziemi Kamieńskiej w Kamieniu Pomorskim – placówka muzealna z siedzibą w Kamieniu Pomorskim. Muzeum jest miejską jednostką organizacyjną, której siedzibą jest oddany do użytku w 2015 roku budynek położony na tzw. Kwartale Dominikańskim przy ulicy Adama Mickiewicza 34 oraz pomieszczenie kapitularza kamieńskiej konkatedry św. Jana Chrzciciela, w którym prezentowana jest stała wystawa zabytków sakralnych i archeologicznych. 
Początki polskiego muzealnictwa w Kamieniu Pomorskim sięgają roku 1967, kiedy to powołano "Muzeum w Kamieniu Pomorskim" przemianowane następnie na "Muzeum Regionalne w Kamieniu Pomorskim". Początkowo ciężar prowadzenia placówki spoczywał na Towarzystwie Miłośników Ziemi Kamieńskiej, wkrótce jednak pieczę nad placówką przejęło Prezydium Powiatowej Rady Narodowej, a następnie, od 1975 roku, Urząd Miasta i Gminy w Kamieniu Pomorskim. Nadzór merytoryczny nad placówką sprawowało Muzeum Narodowe w Szczecinie. Siedzibą muzeum, przez cały okres działalności, był zabytkowy kościół św. Mikołaja. W 1991 Muzeum Regionalne zostało zlikwidowane. Główną przyczyną likwidacji były względy finansowe oraz konieczność zwrotu budynku, w którym się ono znajdowało Kościołowi katolickiemu. 
Początki obecnego Muzeum Historii Ziemi Kamieńskiej w Kamieniu Pomorskim sięgają 2006 roku. Wówczas dzięki staraniom m.in. społecznych opiekunów zabytków - historyka Henryka Masłowskiego i archeologa Grzegorza Kurki oraz Towarzystwa Miłośników Ziemi Kamieńskiej powstała wystawa w kapitularzu kamieńskiej katedry użyczonym przez proboszcza parafii św. Ottona ks. kan. Dariusza Żarkowskiego. W zbiorach muzeum znalazły się eksponaty pochodzące z katedralnego skarbca oraz przypadkowe znaleziska z okresu XIX i początków XX wieku. Całość została uzupełnione znaleziskami z prac archeologicznych, prowadzonych w mieście w latach 2004-2006. Muzeum Historii Ziemi Kamieńskiej formalnie powołane zostało do życia na podstawie uchwały Rady Miejskiej w Kamieniu Pomorskim z 26 czerwca 2009 roku. W latach 2009-2015 siedzibą Muzeum był zlokalizowany na terenie Osiedla Katedralnego dwór kurii biskupiej, zwany pałacem biskupim. 
W zbiorach muzeum znajdują się znaleziska archeologiczne z okresu neolitu (narzędzia kamienne, ceramika, urny), średniowiecza (uzbrojenie, elementy uprzęży, fragmenty łodzi, cegły i kształtki ceglane) i renesansu (kafle piecowe). Ponadto eksponowane są pamiątki z przedwojennej historii miasta (przedmioty codziennego użytku, zdjęcia), skamieliny oraz zbiory fauny. Ponadto placówka organizuje wystawy czasowe.
Muzeum jest placówką całoroczną, czynną od poniedziałku do soboty w godzinach 10.00 - 17.00 (maj-wrzesień) i 10.00-16.00 (październik-kwiecień), a w lipcu i sierpniu także w niedzielę od 11.00 do 16.00.

</doc>
<doc id="3473213" url="https://pl.wikipedia.org/wiki?curid=3473213" title="Sveriges Järnvägsmuseum">
Sveriges Järnvägsmuseum

 Sveriges Järnvägsmuseum (pol. "Muzeum Kolejnictwa w Szwecji", "Muzeum Kolei Żelaznej w Szwecji") – muzeum poświęcone historii kolejnictwa w Szwecji, otwarte w 1915 roku w Sztokholmie, w 1970 roku przeniesione do Gävle. Posiada jedną z najbardziej unikalnych w skali światowej kolekcji lokomotyw i wagonów kolejowych.
Historia.
W 1915 roku w Sztokholmie otwarto muzeum kolejnictwa. Mieściło się ono w kilku lokalach biurowych przy Vasagatan. W 1970 roku muzeum zostało przeniesione do Gävle. Wówczas po raz pierwszy pojawiła się możliwość wspólnej ekspozycji w tym samym pomieszczeniu zarówno dużych pojazdów jak i mniejszych obiektów.
Zbiory.
Muzeum szwedzkiej kolei w Gävle posiada jedną z najlepszych na świecie kolekcji dotyczących historii kolei. Unikalna w skali światowej kolekcja lokomotyw, wagonów i innych obiektów związanych z historią transportu kolejowego obejmuje ponad 150 lat historii tego środka transportu i jest częścią stałej ekspozycji.
W kolekcji wyróżniają się:

</doc>
<doc id="3473220" url="https://pl.wikipedia.org/wiki?curid=3473220" title="Ivars Punnenovs">
Ivars Punnenovs

Ivars Punnenovs (ur. 30 maja 1994 w Rydze) – łotewski hokeista, reprezentant Łotwy, olimpijczyk.
Kariera.
Naukę hokeja rozwijał w Szwajcarii. Od 2012 zawodnik klubu Rapperswil-Jona Lakers. Początkowo grał w jego zespole juniorskim i rezerwowym, a 1 2013 został zawodnikiem drużyny seniorskiej w lidze NLA. Przedłużał kontrakt z klubem w kwietniu 2014 o rok, w marcu 2015 o dwa lata. Od kwietnia 2015 zawodnik SCL Tigers. Przedłużał kontrakt z klubem w sierpniu 2016 o dwa lata, w marcu ponownie o dwa lata.
W barwach juniorskich reprezentacji Łotwy uczestniczył w turniejach mistrzostw świata do lat 18 w 2012 (Elita), mistrzostw świata do lat 20 w 2013 (Elita), 2014 (Dywizja I). W kadrze seniorskiej uczestniczył w turniejach mistrzostw świata w 2017, 2021, zimowych igrzysk olimpijskich 2022.

</doc>
<doc id="3473222" url="https://pl.wikipedia.org/wiki?curid=3473222" title="Elvis Merzļikins">
Elvis Merzļikins

Elvis Merzļikins (ur. 13 kwietnia 1994 w Rydze) – łotewski hokeista, reprezentant Łotwy.
Kariera.
Został zawodnikiem szwajcarskiego klubu HC Lugano, w ramach którego rozwijał karierę w drużynach juniorskich. W KHL Junior Draft w 2012 został wybrany przez łotewski klub Dinamo Ryga. Następnie został zawodnikiem drużyny seniorskiej HC Lugano w lidze NLA i grał od sezonu National League A (2013/2014). W drafcie NHL z 2014 został wybrany przez amerykański klub Columbus Blue Jackets. W marcu 2019 podpisał kontrakt wstępujący z tym klubem. W maju 2019 podpisał roczny kontrakt z tym klubem. We wrześniu 2021 ogłoszono, że przedłużył kontrakt z klubem o pięć lat.
W barwach juniorskich reprezentacji Łotwy uczestniczył w turniejach mistrzostw świata do lat 18 w 2011 (Elita), 2012 (Elita), mistrzostw świata do lat 20 w 2012, 2013 (Elita), 2014 (Dywizja I). W kadrze seniorskiej uczestniczył w turniejach mistrzostw świata w 2016, 2017, 2018, 2019, 2022.

</doc>
<doc id="3473223" url="https://pl.wikipedia.org/wiki?curid=3473223" title="Eparchia szadryńska">
Eparchia szadryńska

Eparchia szadryńska – jedna z eparchii Rosyjskiego Kościoła Prawosławnego, z siedzibą w Szadrinsku. Należy do metropolii kurgańskiej.
Utworzona 5 maja 2015 postanowieniem Świętego Synodu, poprzez wydzielenie z eparchii kurgańskiej. Obejmuje część obwodu kurgańskiego. Ordynariusz eparchii nosi tytuł biskupa szadryńskiego i dałmatowskiego.

</doc>
<doc id="3473224" url="https://pl.wikipedia.org/wiki?curid=3473224" title="Antykoncepcja dla mężczyzn">
Antykoncepcja dla mężczyzn

Antykoncepcja dla mężczyzn (gr. "anti" – przeciw i – poczęcie) – zbiór specjalnych metod i środków przeznaczonych dla mężczyzn, stosowanych świadomie w celu uniknięcia zapłodnienia komórki jajowej przez plemnik, a tym samym zaistnienia ciąży. Ostatnie dwie dekady XX wieku i początek XXI wieku przyniosły wzrost zainteresowania regulacją męskiej rozrodczości – początkowo w środowisku naukowym, następnie na poziomie produkcji. Do połowy XX wieku najczęstszymi i jedynymi środkami antykoncepcyjnymi dla mężczyzn była okresowa abstynencja seksualna, stosunek przerywany, prezerwatywa lub wazektomia. Obecnie antykoncepcja dla mężczyzn to nieco szerszy rezerwuar rozwiązań, ale wciąż znacznie szczuplejszy niż antykoncepcja dla kobiet.
Metody.
Naturalne.
Antykoncepcja dla mężczyzn w oparciu o metody naturalne obejmuje:
Mechaniczne.
Prezerwatywa (kondom) jest jedynym mechanicznym środkiem antykoncepcji męskiej, szczelnie zakrywającym prącie. Stanowi barierę dla plemników, uniemożliwiając im przedostanie się do pochwy. Tego rodzaju antykoncepcja dla mężczyzn wymaga odpowiedniego dostosowania długości prezerwatywy do wielkości członka. Współcześnie prezerwatywy wytwarza się z gumy lateksowej. Dodatkowo mogą być pokryte spermicydami. Istnieją też prezerwatywy bezlateksowe, poliureatanowe (powodem ich powstania była alergia na lateks u części użytkowników, ale też chęć uniknięcia reakcji tworzywa z kremami na bazie tłuszczu i uzyskania lepszego przewodzenia bodźców dotykowych). W starożytności, skąd wywodzi się ta metoda kontroli narodzin, celem wykonania prezerwatywy sięgano po naturalne tworzywa – płótno lub papirus (starożytny Egipt), zanurzony w oliwie jedwab, cienka skóra (starożytne Chiny i Japonia), pęcherze moczowe zwierząt, fragmenty jelit zwierząt (starożytna Grecja) lub mięśnie jeńców wojennych (starożytny Rzym). Od XVI wieku do dziś stosowana także jako środek zapobiegawczy zarażeniu chorobami przenoszonymi drogą płciową (w tym AIDS). Prezerwatywa lateksowa traci jednak tę właściwość przy korzystaniu z niej łącznie z preparatami nawilżającymi na bazie wazeliny lub oleju mineralnego, które powodują mikrouszkodzenia lateksu.
Chirurgiczne.
Najważniejszą tego typu metodą jest wazektomia (przecięcie i podwiązanie nasieniowodów). Jest to stosunkowo prosty, bezpieczny oraz wykonywany w znieczuleniu miejscowym i w warunkach ambulatoryjnych zabieg polegający na operacyjnym zamknięciu światła nasieniowodu. Wazektomia nie powoduje zahamowania wytwarzania plemników, a jedynie samoistne resorbowanie ich przez organizm. Stan po operacji nie wpływa na popęd płciowy i nie powoduje impotencji. Wazektomia pociąga za sobą trwałe – ale odwracalne – skutki w postaci stałego zahamowania płodności. Rekanalizacja chirurgiczna (rewazektomia), choć bardziej skomplikowana, jest możliwa. Wczesna (do 10 lat) rewazektomia, z zastosowaniem technik mikrochirurgicznych daje 40-90% szans na powodzenie zabiegu przy 30-50% szans na odzyskania płodności.
Wazektomia obarczona jest niskim ryzykiem powikłań. W ciągu 48 godzin od chwili, gdy nastąpiło podwiązanie nasieniowodów, obserwuje się ból i niewielki obrzęk, które stopniowo ustępują. Inne wykładniki dyskomfortu występują sporadycznie. Rzadkimi powikłaniami mogą być krwiak i zakażenie ogólnoustrojowego. Po upływie trzech miesięcy u większości mężczyzn nie stwierdza się obecności plemników w ejakulacie. Odwracalność płodności lub też nieskuteczność metody zależą od czasu, jaki upłynął od zabiegu, doświadczenia i umiejętności lekarza oraz typu procedury. Na ogół znacznie lepsze rezultaty osiąga się w przypadku stosowania technik mikrochirurgicznych. Nowe techniki – wazektomia „bez skalpela” oraz podwiązanie nasieniowodów przez przezskórną okluzję naczyń – podnoszą skuteczność zabiegu i obniżają inwazyjność.
Hormonalne.
Antykoncepcja dla mężczyzn w postaci środków hormonalnych służy zablokowaniu folitropiny (FSH) i lutropiny (LP) – czynników hormonalnej kontroli procesu spermatogenezy. Zadaniem LH jest stymulacja komórek Leydiga produkujących testosteron w ilościach zapewniających jego duże stężenie w jądrach, stukrotnie przekraczające stężenie we krwi obwodowej. Podawanie samego testosteronu w dawkach, które zapewnią nieznaczny wzrost jego stężenia, powoduje hamowanie wydzielania gonadotropin i blokowanie produkcji testosteronu przez jądra, a jednocześnie pozwala utrzymać niezbędne stężenie testosteronu we krwi obwodowej. W tym celu wykorzystuje się:
Mogą one być podane w formie: środków doustnych, iniekcji, implantów, plastrów i żeli.
Immunoantykoncepcja.
Tego rodzaju antykoncepcja dla mężczyzn polega na hamowaniu aktywności plemników, komórki jajowej, interakcji plemnik–komórka jajowa i procesu zapłodnienia. Bazuje ona na stosunku antygen – przeciwciało, a obejmuje głównie:
Popularność.
19% Polaków sięga po środki antykoncepcyjne, w tym 22% mężczyzn i 16% kobiet. Ponad połowa Polaków jako główną metodę zapobiegania ciąży stosuje stosunek przerywany. 30% zadeklarowało korzystanie z prezerwatywy. Około 33% twierdzi, że nie stosuje żadnych metod. Według danych szacunkowych na świecie wazektomię przeszło około 45 milionów mężczyzn. Podobna liczba używa prezerwatywy, co stanowi jedną trzecią wszystkich stosowanych na świecie metod antykoncepcyjnych. Hormonalna antykoncepcja dla mężczyzn jest przedmiotem badań naukowców od lat 50. XX wieku. Dotyczą one zahamowania wytwarzania nasienia poprzez ingerencję w proces jego dojrzewania, żywotności w najądrzach oraz transportu spermy przez męski narząd płciowy. Od lat 60. XX wieku prowadzone są badania nad immunoantykoncepcją.
Skuteczność.
Wazektomia jako antykoncepcja dla mężczyzn odznacza się skutecznością na poziomie 99%. Współczynnik niepowodzenia antykoncepcji przez podwiązanie nasieniowodów jest mniejszy niż 0,2 według wskaźnika Pearla (ilość niepożądanych ciąż). Indeks Pearla dla prezerwatywy wynosi od 2 do 15. Najniższą skuteczność wykazują metody naturalne, jak stosunek przerywany (15–28 według wskaźnika Pearla) i okresowa wstrzemięźliwość (0,9–23 przy stosowaniu metody Billingsów, ale około 1 przy zastosowaniu łącznie metody Billingsów i metody termicznej).

</doc>
<doc id="3473225" url="https://pl.wikipedia.org/wiki?curid=3473225" title="1. deild kvinnur (2012)">
1. deild kvinnur (2012)

W roku 2012 odbyła się 28. edycja 1. deild kvinnur – pierwszej ligi piłki nożnej kobiet na Wyspach Owczych. W rozgrywkach wzięło udział 10 klubów z całego archipelagu. Tytułu mistrzowskiego broniła drużyna KÍ Klaksvík, zdobywając go ponownie po raz czternasty w swojej historii.
Mistrz Wysp Owczych dostawał prawo do gry w Pucharze UEFA Kobiet.
Rozgrywki.
Wyniki spotkań.
 
 
 
 
 
 
 
 
 
 
 
 
 
 
 
 
 
 
 
 
 1
 1
 
 
 2
 
 
 1
 
 
 
 
 1
 
 
 
 
 
 
 
 
 
 
 
 
 
 
 2
 
 
Objaśnienia:
Nagrody.
Na koniec sezonu FSF Føroya przyznał nagrody dla najlepszych graczy sezonu. Ostateczne wyniki prezentowały się więc następująco:

</doc>
<doc id="3473227" url="https://pl.wikipedia.org/wiki?curid=3473227" title="Protestantyzm w Bangladeszu">
Protestantyzm w Bangladeszu

Protestantyzm w Bangladeszu – społeczność wyznawców kościołów protestanckich w Bangladeszu. Według badań z 2010 roku "Pew Research Center" obejmuje 170 tysięcy osób (0,1% populacji). Według badań "Operation World" 347 tysięcy (0,2%) to protestanci, wliczając do tego niezależne kościoły, razem 792 tysiące (0,5%) powiązana jest z tym nurtem chrześcijaństwa. Podobnie jak w innych krajach protestantyzm w Bangladeszu reprezentowany jest przez różne wyznania. Są to głównie: baptyści, ruch uświęceniowy, adwentyści, ruch zielonoświątkowy i metodyści.
Historia.
Pierwsi przybywają misjonarze baptystów i do dzisiaj są największą grupą protestancką w Bangladeszu. William Carey rozpoczął pracę misyjną w 1793 roku, w Kalkucie (Indie) w ciągu dwóch lat zapoczątkował pracę misyjną w Dinadźpur. W 1816 roku przybył do Dakki, gdzie było wiele nawróceń. Wzrost nadal występuje wśród plemion Ćottogram.
W 1970 roku anglikanie i angielscy prezbiterianie zjednoczyli się tworząc Kościół Pakistanu. Po wojnie domowej stosunki z innymi kościołami pakistańskimi stały się trudne, więc stworzyli Kościół Bangladeszu który autonomicznie działa do dzisiaj. Walijscy prezbiterianie założyli Kościół Sylhet. Bangladeski Kościół Ewangelicko-Luterański powstał z Misji Santal Północnych Kościołów, które zapoczątkowane zostały w 1867 roku i nadal są wspierane przez norweskie, duńskie i amerykańskie towarzystwa luterańskie. Obecnie większość członków kościoła znajduje się w Indiach.
Kościoły protestanckie sponsorują programy medyczne i edukacyjne dla wielu potrzebujących po wojnie domowej i katastrofach naturalnych.
Statystyki.
Statystyki na 2010 rok, według "Operation World" kiedy ludność Bangladeszu wynosiła 164,4 mln:

</doc>
<doc id="3473229" url="https://pl.wikipedia.org/wiki?curid=3473229" title="Aleksander Fryderyk Proński">
Aleksander Fryderyk Proński



</doc>
<doc id="3473230" url="https://pl.wikipedia.org/wiki?curid=3473230" title="Laurent Depoitre">
Laurent Depoitre

Laurent Depoitre (ur. 7 grudnia 1988 w Tournai) – belgijski piłkarz występujący na pozycji napastnika w klubie KAA Gent oraz w reprezentacji Belgii. Wychowanek Tournai, w swojej karierze grał także w takich zespołach jak RRC Péruwelz, Eendracht Aalst, Oostende, KAA Gent, FC Porto i Huddersfield Town.

</doc>
<doc id="3473234" url="https://pl.wikipedia.org/wiki?curid=3473234" title="Eduard Macheiner">
Eduard Macheiner

Eduard Macheiner (ur. 18 sierpnia 1907 w Ranten, zm. 17 lipca 1972 w Salzburgu) – austriacki duchowny katolicki, biskup pomocniczy Salzburga 1963-1969 i arcybiskup Salzburga 1969-1972.
Życiorys.
Święcenia kapłańskie otrzymał 10 lipca 1932.
1 marca 1963 papież Jan XXIII mianował go biskupem pomocniczym Salzburga. 29 czerwca 1963 z rąk arcybiskupa Andreasa Rohrachera przyjął sakrę biskupią. 
9 października 1969 papież Paweł VI mianował go arcybiskupem Salzburga. Funkcję sprawował aż do swojej śmierci.

</doc>
<doc id="3473237" url="https://pl.wikipedia.org/wiki?curid=3473237" title="Dom Turysty PTTK im. Bogusza Zygmunta Stęczyńskiego „Pod Wieżycą”">
Dom Turysty PTTK im. Bogusza Zygmunta Stęczyńskiego „Pod Wieżycą”



</doc>
<doc id="3473239" url="https://pl.wikipedia.org/wiki?curid=3473239" title="Rozalia Kiepska">
Rozalia Kiepska

Rozalia Kiepska (Babka Kiepska) – postać fikcyjna, bohaterka komediowego serialu telewizyjnego "Świat według Kiepskich". W rolę tę wcielała się Krystyna Feldman.
Charakterystyka postaci.
Rozalia Kiepska była rencistką, matką Haliny, babcią Waldemara i Marioli, teściową Ferdynanda. Mieszkała ze swoją córką i resztą rodziny w starej kamienicy we Wrocławiu, na osiedlu Kosmonautów, przy ulicy Ćwiartki 3/4. Babka była przebiegła i złośliwa, lecz na tle innych bohaterów serialu wykazuje rozsądek.
Mimo że była matką Haliny, Babka w większości odcinków nazywała się Rozalia Kiepska. W niektórych odcinkach nosiła nazwisko Małolepsza, Wspaniała lub Kopeć.

</doc>
<doc id="3473240" url="https://pl.wikipedia.org/wiki?curid=3473240" title="Günther Neukirchner">
Günther Neukirchner

Günther Neukirchner (ur. 2 grudnia 1971 w Grambach) – piłkarz austriacki grający na pozycji obrońcy. W swojej karierze rozegrał 14 meczów i zdobył 1 bramkę w reprezentacji Austrii.
Kariera klubowa.
Swoją karierę piłkarską Neukirchner rozpoczął w klubie Sturm Graz. W 1989 roku awansował do pierwszego zespołu Sturmu. W austriackiej Bundeslidze zadebiutował 3 sierpnia 1991 w wygranym 2:1 domowym meczu z First Vienna FC 1894. W sezonie 1994/1995 wywalczył ze Sturmem mistrzostwo Austrii, a w sezonie 1995/1996 i sezonie 1996/1997 zdobył z nim dwa z rzędu Puchary Austrii. W sezonie 1997/1998 wywalczył swoje pierwsze mistrzostwo kraju w karierze, a w sezonie 1998/1999 zdobył ze Sturmem dublet - mistrzostwo oraz Puchar Austrii. W sezonach 1999/2000 i 2001/2002 został ze Sturmem wicemistrzem kraju. W Sturmie grał do 2006 roku. Rozegrał w nim 421 ligowych meczów, w których strzelił 28 goli.
W 2006 roku Neukirchner odszedł do drugoligowego FC Gratkorn. Swój debiut w nim zaliczył 8 września 2006 w przegranym 0:2 domowym meczu z LASK Linz. W Gratkornie grał przez rok i w 2007 roku zakończył karierę sportową.
Kariera reprezentacyjna.
W reprezentacji Austrii Neukirchner zadebiutował 19 sierpnia 1998 roku w zremisowanym 2:2 towarzyskim meczu z Francją, rozegranym w Wiedniu. W swojej karierze grał w eliminacjach do Euro 2000 i do MŚ 2002. Od 1998 do 2001 roku rozegrał w reprezentacji 14 meczów, w których strzelił 1 gola (10 marca 1999 w wygranym 4:2 towarzyskim meczu ze Szwajcarią).

</doc>
<doc id="3473244" url="https://pl.wikipedia.org/wiki?curid=3473244" title="Igor Płotnicki">
Igor Płotnicki

Igor Wieniediktowicz Płotnicki (ros. Игорь Венедиктович Плотницкий; ukr. Ігор Венедиктович Плотницький, "Ihor Wenedyktowycz Płotnyćkyj"; ur. 25 czerwca 1964 w Ługańsku lub w Kelmieńcach) – jeden z przywódców nieuznawanej Ługańskiej Republiki Ludowej, w latach 2014–2017 jej prezydent.
Życiorys.
W latach 1982–1991 odbywał służbę w Armii Radzieckiej w Penzie. Po rozpadzie Związku Radzieckiego powrócił do Ługańska i do 2002 roku pracował jako menedżer w przedsiębiorstwach handlowych. Od 2004 roku podjął pracę w obwodowej inspekcji ds. obrony praw konsumentów.
Od początku konfliktu na wschodniej Ukrainie brał aktywny udział w działalności samozwańczej Ługańskiej Republiki Ludowej. W kwietniu 2014 został dowódcą Batalionu „Zoria”, a już 21 maja 2014 został powołany na stanowisko ministra obrony ŁRL. Gdy 14 sierpnia 2014 poprzedni wykonujący obowiązki przewodniczącego ŁRL Walerij Bołotow ogłosił swoją dymisję, na swojego następcę wskazał Igora Płotnickiego. Od 20 sierpnia 2014 Płotnicki zajmuje również stanowisko premiera samozwańczej ŁRL.
Igor Płotnicki brał udział w przygotowaniach i rozmowach pomocniczych dotyczących podpisania memorandów mińskich z 5 września 2014 i 12 lutego 2015 dotyczących rozwiązania konfliktu na wschodniej Ukrainie.
13 marca 2015 został objęty sankcjami Unii Europejskiej jako osoba wspierająca działania podważające integralność terytorialną, suwerenność i niezależność Ukrainy. Odnośnie do jego osoby własne ograniczenia wjazdu i możliwości działań na ich terytoriach wprowadziły też Stany Zjednoczone, Kanada, Australia, Szwajcaria i Norwegia.
30 października 2014 został oskarżony przez prokuraturę Ukrainy o porwanie ukraińskiej wolontariuszki Nadii Sawczenko. Akt oskarżenia obejmuje zarzut porwania, działalności terrorystycznej i nielegalnego przewozu osób przez granice Ukrainy.
6 sierpnia 2016 przeprowadzono zamach bombowy, podkładając ładunek pod jego samochód, został wówczas ciężko ranny. W listopadzie 2017 roku Płotnicki zrezygnował z funkcji przewodniczącego ŁRL z „powodów zdrowotnych”, funkcję przywódcy Ługańskiej Republiki Ludowej przejął Leonid Pasiecznik.

</doc>
<doc id="3473249" url="https://pl.wikipedia.org/wiki?curid=3473249" title="Objazda-Kolonia">
Objazda-Kolonia



</doc>
<doc id="3473250" url="https://pl.wikipedia.org/wiki?curid=3473250" title="Centrotus cornutus">
Centrotus cornutus



</doc>
<doc id="3473251" url="https://pl.wikipedia.org/wiki?curid=3473251" title="Duninowo-Kolonia">
Duninowo-Kolonia



</doc>
<doc id="3473252" url="https://pl.wikipedia.org/wiki?curid=3473252" title="Sobór Trójcy Świętej we Wiaźmie">
Sobór Trójcy Świętej we Wiaźmie

Sobór Trójcy Świętej – prawosławny sobór we Wiaźmie, katedra eparchii wiaziemskiej Rosyjskiego Kościoła Prawosławnego. 
Historia.
Sobór znajduje się w historycznym centrum miasta, na Wzgórzu Soborowym, na miejscu średniowiecznego grodziska. Pierwsza cerkiew na tym miejscu powstała przed 1015. Była to świątynia drewniana, której patronem był św. Mikołaj. W 1239, gdy Wiaźma stała się centrum udzielnego księstwa, uzyskała status soboru. W 1409 pochowano w nim księcia wiaziemskiego Symeona, zamordowanego przez księcia smoleńskiego Jerzego. Status soboru obiekt zachował także po tym, gdy księstwo wiaziemskie przestało istnieć. W 1514, po zdobyciu Smoleńska, na nabożeństwie dziękczynnym modlił się w nim wielki książę Wasyl III. W 1565 Iwan IV Groźny przekazał duchowieństwu soboru synodyk z imionami osób, które zostały stracone z jego rozkazu, z polecenie wznoszenia za nich modlitwy. 
W końcu XVI w. sobór św. Mikołaja był już poważnie zniszczony i z polecenia Borysa Godunowa został rozebrany. Na jego miejscu wzniesiono nowy sobór, pod tym samym wezwaniem, z trzema bocznymi ołtarzami Trzech Świętych Hierarchów, św. Sergiusza z Radoneża i Narodzenia Pańskiego. W 1610 sobór został zniszczony przez wojska polskie. Po zakończeniu Wielkiej Smuty car Michał I polecił odnowić obiekt i poświęcić go ponownie, zmieniając patrona na Trójcę Świętą, której wspomnienie przypadało w dniu podpisania pokoju w Polanowie. W 1654 car z rodziną, w towarzystwie patriarchy moskiewskiego i całej Rusi Nikona, osobiście odwiedził świątynię. Dla upamiętnienia tego wydarzenia dwadzieścia lat później władca przekazał fundusze na budowę nowego murowanego soboru, wzniesionego w latach 1674–1676.
W 1773 sobór został rozbudowany o ołtarz boczny Iwerskiej Ikony Matki Bożej, której przypisywano ocalenie Wiaźmy przed zarazą. Jego fundatorem był kupiec Awksientij Fatow, zaś kopię ikony sprowadzili do świątyń w 1765 bracia Kałasznikow, również zajmujący się handlem.
Sobór został zniszczony podczas wojny rosyjsko-francuskiej w 1812. W tej części obiektu, która nie uległa spaleniu, wojska francuskie urządziły magazyn. W latach 1813–1815 świątynia została odbudowana z funduszy wydzielonych przez Świątobliwy Synod Rządzący. W 1836 dzwonnica soboru zawaliła się i nie została odbudowana; z pozostałych po niej cegieł wzniesiono kaplicę przy Moście Smoleńskim. W latach 1847–1849 z funduszy ofiarowanych przez kupca Piotra Sabielnikowa do świątyni dostawiono boczny ołtarz Świętych Borysa i Gleba, zaś rok później w miejsce zniszczonej dzwonnicy wzniesiono nową.
W Związku Radzieckim cerkiew poniosła poważne straty – w czasie kampanii konfiskaty majątku ruchomego Rosyjskiego Kościoła Prawosławnego wyniesiono z niej srebrne koszulki z ikon, cenne elementy wyposażenia. Siedem lat później sobór zamknięto, a przechowywane w niej do tej pory przedmioty zostały zniszczone. Władze zgodziły się na ponowne otwarcie obiektu w końcu 1941. Sobór był remontowany w latach 1974–1977 oraz 1982–2000.

</doc>
<doc id="3473253" url="https://pl.wikipedia.org/wiki?curid=3473253" title="Franz Hasil">
Franz Hasil

Franz Hasil (ur. 28 lipca 1944 w Wiedniu) – piłkarz austriacki grający na pozycji prawego pomocnika. W swojej karierze rozegrał 21 meczów i zdobył 2 bramki w reprezentacji Austrii.
Kariera klubowa.
Swoją karierę piłkarską Hasil rozpoczął w klubie Rapid Wiedeń. W 1962 roku awansował do pierwszego zespołu. W austriackiej Bundeslidze zadebiutował 22 września 1962 w wygranym 2:1 domowym meczu z Admirą Wacker Wiedeń. W sezonie 1963/1964 wywalczył z Rapidem swój pierwszy w karierze tytuł mistrza kraju. W sezonie 1966/1967 także został mistrzem kraju, a w sezonie 1967/1968 zdobył z Rapidem dublet (mistrzostwo oraz Puchar Austrii).
Latem 1968 roku Hasil przeszedł do niemieckiego FC Schalke 04. W Schalke swój debiut zaliczył 17 sierpnia 1968 w przegranym 0:1 wyjazdowym meczu z MSV Duisburg. W Schalke grał przez rok.
W 1969 roku Hasil został zawodnikiem Feyenoordu. W Eredivisie swój debiut w zespole Feyenoordu zanotował 10 sierpnia 1969 w wygranym 3:1 wyjazdowym spotkaniu z Telstarem. W 1970 roku wystąpił w wygranym 2:1 finale Pucharu Europy z Celtikiem. Z kolei latem 1970 zdobył z Feyenoordem Puchar Interkontynentalny. W sezonie 1970/1971 został z Feyenoordem mistrzem Holandii.
W 1973 roku Hasil wrócił do Austrii i został piłkarzem Austria Klagenfurt, w której zadebiutował 18 sierpnia 1973 w zremisowanym 1:1 wyjazdowym meczu z VÖEST Linz. W 1977 roku odszedł do First Vienna FC 1894, w którym zakończył karierę.
Kariera reprezentacyjna.
W reprezentacji Austrii Hasil zadebiutował 27 października 1963 roku w przegranym 1:2 towarzyskim meczu z Węgrami, rozegranym w Budapeszcie. W swojej karierze grał w eliminacjach do MŚ 1966, do MŚ 1970 i do MŚ 1974. Od 1963 do 1974 roku rozegrał w reprezentacji 21 meczów, w których strzelił 2 gole.

</doc>
<doc id="3473255" url="https://pl.wikipedia.org/wiki?curid=3473255" title="Pęplino-Kolonia">
Pęplino-Kolonia



</doc>
<doc id="3473256" url="https://pl.wikipedia.org/wiki?curid=3473256" title="Dekanat Zistersdorf">
Dekanat Zistersdorf

Dekanat Zistersdorf – jeden z 16 dekanatów rzymskokatolickiej wchodzących w skład wikariatu Unter dem Manhartsberg archidiecezji wiedeńskiej w Austrii. W jego skład wchodzi 20 parafii. 

</doc>
<doc id="3473262" url="https://pl.wikipedia.org/wiki?curid=3473262" title="Somerset (Wisconsin)">
Somerset (Wisconsin)

Somerset – miasto w Stanach Zjednoczonych, w stanie Wisconsin, w hrabstwie St. Croix.

</doc>
<doc id="3473265" url="https://pl.wikipedia.org/wiki?curid=3473265" title="Dekanat Baden">
Dekanat Baden

Dekanat Baden – jeden z 17 dekanatów rzymskokatolickich wchodzących w skład wikariatu Unter dem Wienerwald archidiecezji wiedeńskiej w Austrii. W jego skład wchodzi 18 parafii. 

</doc>
<doc id="3473273" url="https://pl.wikipedia.org/wiki?curid=3473273" title="Len Wiseman">
Len Wiseman

Len Wiseman (ur. 4 marca 1973 we Fremont) – amerykański reżyser filmowy i scenarzysta.

</doc>
<doc id="3473274" url="https://pl.wikipedia.org/wiki?curid=3473274" title="Somerset (Teksas)">
Somerset (Teksas)

Somerset – miasto w Stanach Zjednoczonych, w stanie Teksas, w hrabstwie Bexar.

</doc>
<doc id="3473278" url="https://pl.wikipedia.org/wiki?curid=3473278" title="Tort szwarcwaldzki">
Tort szwarcwaldzki

Tort szwarcwaldzki (niem. "Schwarzwälder Kirschtorte"; potoczne Czarny Las) – tort z wiśniami, czekoladowe ciasto biszkoptowe przekładane bitą śmietaną i wiśniami, początkowo jako słodki regionalny deser, od XX wieku najpopularniejsze ciasto niemieckie. 
W Polsce podawany już w przedwojennych warszawskich kawiarniach. Obecnie występuje także w roli tortu weselnego.
Współcześnie uważany jest w najwyższym stopniu za klasyka wśród niemieckich ciast i znany jest na całym świecie. Zasadnicze składniki decydujące o smaku to: kakaowe blaty ciasta nasączone syropem wiśniowym i wódką "Kirsch", bita śmietana z wiśniami (z syropu) oraz czekolada.
Ciasto szwarcwaldzkie jako deser znane było już w XIX wieku, choć pierwszy dokładny przepis na "Schwarzwälder Kirschtorte" pochodzi z roku 1930. Dokładne pochodzenie tego specjału nie jest jasne i niekoniecznie należy je łączyć ze Schwarzwaldem. Połączenie wiśni, śmietany i wiśniówki może rzeczywiście być znane już od XIX wieku, lecz nie w formie placka, ale jako deser z kandyzowanych wiśni i czereśni podawanych ze śmietaną, czasem z dodatkiem wiśniówki. Tort szwarcwaldzki mógł być więc prekursorem, przygotowywanym początkowo z ciasta biszkoptowego, wiśni i orzechów, często w połączeniu z kremem.
Pierwszy znany przepis pochodzić ma od cukiernika Josefa Kellera pracującego dla nieistniejącej już Café Agner w Bad Godesberg w 1915 roku. Receptura napisana przez Kellera w 1927 ograniczała się tylko do jednej warstwy kremowo czekoladowego ciasta biszkoptowego i składników cukierniczych z aromatem wiśniówki. Według dokumentów przechowywanych w archiwum Tübingen wynalazcą tortu jest cukiernik Erwin Hildenbrand z Café Walz w miejscowości Tybinga, która w latach 1818 do 1924 należała do okręgu szwarcwaldzkiego.

</doc>
<doc id="3473284" url="https://pl.wikipedia.org/wiki?curid=3473284" title="Somerset (Massachusetts)">
Somerset (Massachusetts)

Somerset – miasto w Stanach Zjednoczonych, w stanie Massachusetts, w hrabstwie Bristol.

</doc>
<doc id="3473287" url="https://pl.wikipedia.org/wiki?curid=3473287" title="2. deild kvinnur (2008)">
2. deild kvinnur (2008)

W roku 2008 odbyły się rozgrywki 2. deild kvinnur – drugiej ligi piłki nożnej kobiet na Wyspach Owczych. W rozgrywkach wzięło udział 7 klubów z całego archipelagu.
Pierwsza drużyna w tabeli uzyskiwała prawo do gry w 1. deild kvinnur. W roku 2008 był to zespół .

</doc>
<doc id="3473288" url="https://pl.wikipedia.org/wiki?curid=3473288" title="Somerset (Maryland)">
Somerset (Maryland)

Somerset – miasto w Stanach Zjednoczonych, w stanie Maryland, w hrabstwie Montgomery.

</doc>
<doc id="3473289" url="https://pl.wikipedia.org/wiki?curid=3473289" title="Andriej Korniejew">
Andriej Korniejew

Andriej Korniejew − rosyjski bokser, brązowy medalista Mistrzostw Europy Juniorów 1993, reprezentant Rosji na Mistrzostwach Świata 1995 oraz w Pucharze Świata 1994.
Kariera.
W czerwcu 1993 zwyciężył w turnieju Italia Junior, który rozgrywany był w Alghero. Finałowym rywalem Korniejewa był reprezentant Włoch Raffaele Lai.
We wrześniu 1993 rywalizował na Mistrzostwach Europy Juniorów 1993 w Salonikach, startując w kategorii koguciej. Dotarł tam do półfinału pokonując po drodze reprezentanta Szkocji Lee Sharpe'a (k.o.), Bułgara Dimityra Sztilijanowa (6:3) i reprezentanta Polski Macieja Zegana (7:5). W półfinale Rosjanin przegrał na punkty z Niemcem Maikiem Kulbe.
W maju 1994 w meczu pomiędzy drużyną Niemiec a Rosji, Korniejew pokonał na punkty (11:4) Dirka Krügera.
W czerwcu 1994 wystartował w pucharze świata w Bangkoku w kategorii koguciej. Rywalizację zakończył na 1/16 finału, w którym przegrał z Istvánem Kovácsem. W maju 1995 był uczestnikiem Mistrzostw Świata w Berlinie, na których rywalizował w kategorii muszej. Rosjanin zakończył rywalizację w 1/16 finału, w którym przegrał jednym punktem z reprezentantem Armenii Lernikiem Papianem. W grudniu 1997 doszedł do ćwierćfinału mistrzostw CISM.
W czerwcu 1999 zdobył brązowy medal w kategorii muszej na Mistrzostwach Rosji 1999 w Czelabińsku. W półfinale przegrał z Ilfatem Raziapowem, ulegając mu na punkty (0:5).

</doc>
<doc id="3473290" url="https://pl.wikipedia.org/wiki?curid=3473290" title="Somerset (Vermont)">
Somerset (Vermont)

Somerset – miasto w Stanach Zjednoczonych, w stanie Vermont, w hrabstwie Windham.

</doc>
<doc id="3473292" url="https://pl.wikipedia.org/wiki?curid=3473292" title="Somerset (Nowy Jork)">
Somerset (Nowy Jork)

Somerset – miasto w Stanach Zjednoczonych, w stanie Nowy Jork, w hrabstwie Niagara.

</doc>
<doc id="3473293" url="https://pl.wikipedia.org/wiki?curid=3473293" title="2. deild kvinnur (2009)">
2. deild kvinnur (2009)

W roku 2009 odbyły się rozgrywki 2. deild kvinnur – drugiej ligi piłki nożnej kobiet na Wyspach Owczych. W rozgrywkach wzięły udział 4 kluby z całego archipelagu.
Pierwsza drużyna w tabeli uzyskiwała prawo do gry w 1. deild kvinnur. W roku 2008 był to zespół .

</doc>
<doc id="3473294" url="https://pl.wikipedia.org/wiki?curid=3473294" title="Somerset (Kentucky)">
Somerset (Kentucky)

Somerset – miasto w Stanach Zjednoczonych, w stanie Kentucky, w hrabstwie Pulaski.

</doc>
<doc id="3473295" url="https://pl.wikipedia.org/wiki?curid=3473295" title="Science Hill">
Science Hill

Science Hill – miasto w Stanach Zjednoczonych, w stanie Kentucky, w hrabstwie Pulaski.

</doc>
<doc id="3473296" url="https://pl.wikipedia.org/wiki?curid=3473296" title="Mistrzostwa Europy w Rugby 7 Mężczyzn 2012 – GPS 2">
Mistrzostwa Europy w Rugby 7 Mężczyzn 2012 – GPS 2

Grand Prix Series 2012 – GPS 2 – drugi turniej mistrzostw Europy w rugby 7 mężczyzn w sezonie 2012, który odbył się w dniach 30 czerwca - 1 lipca 2012 roku na stadionie Sportiwnyj Gorodok w Moskwie.
Informacje ogólne.
Rozegrane na stadionie Sportiwnyj Gorodok w kompleksie Łużniki zawody były drugim turniejem sezonu 2012 i wzięło w nich udział dwanaście reprezentacji, jednocześnie odbyła się również rywalizacja w ramach żeńskich ME 2012. Drużyny zostały podzielone na dwie sześciozespołowe grupy rywalizujące w pierwszej fazie w ramach grup systemem kołowym, po czym nastąpiła faza pucharowa – dwie czołowe drużyny z każdej grupy awansowały do półfinałów, zespoły z miejsc trzeciego i czwartego do turnieju "Plate", a pozostałe walczyły o "Bowl". W fazie grupowej spotkania toczone były bez ewentualnej dogrywki, za zwycięstwo, remis i porażkę przysługiwały odpowiednio trzy, dwa i jeden punkt, brak punktów natomiast za nieprzystąpienie do meczu. W przypadku remisu w fazie pucharowej organizowana była dogrywka składająca się z dwóch pięciominutowych części, z uwzględnieniem reguły "nagłej śmierci". Przystępujące do turnieju reprezentacje mogły liczyć maksymalnie dwunastu zawodników. Zespoły zostały rozstawione na podstawie wyników poprzedniego turnieju.
W transmitowanym w serwisie Dailymotion turnieju triumfowali reprezentanci Anglii.

</doc>
<doc id="3473297" url="https://pl.wikipedia.org/wiki?curid=3473297" title="Horst Nemec">
Horst Nemec

Horst Nemec (ur. 25 stycznia 1939, zm. 23 czerwca 1984) – piłkarz austriacki grający na pozycji napastnika. W swojej karierze rozegrał 29 meczów i zdobył 16 bramek w reprezentacji Austrii.
Kariera klubowa.
Swoją karierę piłkarską Nemec rozpoczął w klubie SC Helfort Wiedeń. W dorosłej drużynie Helfortu grał w latach 1956-1957. Na początku 1958 roku przeszedł do Austrii Wiedeń, w której zadebiutował w austriackiej Bundeslidze. W sezonie 1959/1960 zdobył z Austrią swój pierwszy w karierze Puchar Austrii. W sezonie 1960/1961 wywalczył mistrzostwo kraju, a zdobywając 31 goli został królem strzelców austriackiej ligi. W sezonach 1961/1962 i 1962/1963 sięgnął z Austrią po dublet - mistrzostwo oraz krajowy puchar. W sezonach 1961/1962 i 1963/1964 jeszcze dwukrotnie został najlepszym strzelcem ligi strzelając odpowiednio 24 i 21 bramek. W sezonie 1963/1964 został też wicemistrzem kraju. W Austrii grał do końca sezonu 1965/1966. W barwach Austrii rozegrał 209 ligowych meczów, w których zdobył 134 gole.
W 1966 roku Nemec odszedł do innego wiedeńskiego klubu, First Vienna FC 1894. Grał w nim przez dwa lata. W 1968 roku zakończył karierę piłkarską.
Kariera reprezentacyjna.
W reprezentacji Austrii Nemec zadebiutował 23 września 1959 roku w wygranym 5:2 meczu eliminacji do Euro 60 z Norwegią, rozegranym w Wiedniu. W 21. i 73. tego meczu zdobył swoje pierwsze dwie bramki w kadrze narodowej. W swojej karierze grał też w eliminacjach do Euro 64 i do MŚ 1966. Od 1959 do 1974 roku rozegrał w reprezentacji 29 meczów, w których strzelił 16 goli.

</doc>
<doc id="3473299" url="https://pl.wikipedia.org/wiki?curid=3473299" title="Kamila Witkowska">
Kamila Witkowska

Kamila Witkowska z d. Ganszczyk (ur. 2 grudnia 1991 w Kościanie) – polska siatkarka, grająca na pozycji środkowej. Reprezentantka kraju.
W sezonie 2013/2014 I ligi w piłce siatkowej kobiet była w składzie drużyny AZS KSZO Ostrowiec Świętokrzyski, która wywalczyła historyczny awans do ORLEN Ligi, najwyższej klasy rozgrywkowej, wygrywając wszystkie mecze zarówno w sezonie regularnym jak i w play-off. 
Po udanym sezonie 2014/2015 w barwach KSZO Ostrowiec, będąc jedną z najlepszych zawodniczek pomarańczowo-czarnych, dostała angaż w MKS-ie Dąbrowa Górnicza. Gra w specjalnych okularach.
Sukcesy klubowe.
Memoriał Agaty Mróz-Olszewskiej:
Liga polska:
Sukcesy reprezentacyjne.
Volley Masters Montreux:

</doc>
<doc id="3473300" url="https://pl.wikipedia.org/wiki?curid=3473300" title="2. deild kvinnur (2010)">
2. deild kvinnur (2010)

W roku 2010 odbyły się rozgrywki 2. deild kvinnur – drugiej ligi piłki nożnej kobiet na Wyspach Owczych. W rozgrywkach wzięły udział 4 kluby z całego archipelagu.
Pierwsza drużyna w tabeli uzyskiwała prawo do gry w 1. deild kvinnur. W roku 2010 był to zespół .

</doc>
<doc id="3473301" url="https://pl.wikipedia.org/wiki?curid=3473301" title="Krasanka przepaskówka">
Krasanka przepaskówka

Krasanka przepaskówka ("Cercopis sanguinolenta") – gatunek pluskwiaka. Obok krasanki natrawki ("Cercopis vulnerata") jeden z dwóch gatunków krasanek występujących w Polsce.
Wygląd.
Pluskwiak o ciele długości od 7,7 do 9,5 mm u samców i od 8,7 do 9,5 mm u samic. W widoku grzbietowym obrys ciała jest podługowato-jajowaty. Głowa znacznie węższa od przedplecza, które rozszerza się ku tyłowi. Ubarwienie ma czarne z czerwonymi znakami. Tylna czerwona przepaska na przednich skrzydłach jest wąska i tylko nieco zakrzywiona – słabiej niż u krasanki natrawki. Na czerwono ubarwionych brzusznych płytkach listewki brzeżnej odwłoka zwykle występuje środkowa plamka o różnym kształcie. Bardzo rzadko czerwone znaki ulegają zredukowaniu, a nawet zanikają i takie osobniki są prawie całkowicie czarne. Odnóża zawsze są całkiem czarne.
Występowanie.
Występuje w Europie południowej do Zakaukazia i Azji Mniejszej. Na północ sięga Europy środkowej. W Polsce dość pospolita na całym obszarze kraju. Żyje na suchych, nasłonecznionych zboczach i polanach. Owady dorosłe (imago) pojawiają się w kwietniu i występują do sierpnia. Żyje na różnych roślinach, z których larwy, otoczone wydzieliną, wysysają soki.

</doc>
<doc id="3473302" url="https://pl.wikipedia.org/wiki?curid=3473302" title="Cercopis sanguinolenta">
Cercopis sanguinolenta



</doc>
<doc id="3473304" url="https://pl.wikipedia.org/wiki?curid=3473304" title="Ferguson (Kentucky)">
Ferguson (Kentucky)

Ferguson – miasto w Stanach Zjednoczonych, w stanie Kentucky, w hrabstwie Pulaski.

</doc>
<doc id="3473306" url="https://pl.wikipedia.org/wiki?curid=3473306" title="Saturday Night Fever">
Saturday Night Fever



</doc>
<doc id="3473307" url="https://pl.wikipedia.org/wiki?curid=3473307" title="Burnside (Kentucky)">
Burnside (Kentucky)

Burnside – miasto w Stanach Zjednoczonych, w stanie Kentucky, w hrabstwie Pulaski.
Jest jedną z kilku miejscowości, roszczących sobie prawo do miana kolebki ruchu skautów w Stanach Zjednoczonych. W 1908 roku, dwa lata przed oficjalnym powstaniem Boy Scouts of America, mieszkanka Burnside, Myra Greeno Bass, zorganizowała lokalny oddział składający się z 15 chłopców. Korzystała przy tym z oficjalnych angielskich materiałów skautów. W celu upamiętnienia tego wydarzenia na obrzeżach miasta postawiony został znak ogłaszających Burnside „Miejscem narodzin skautów w Ameryce”.

</doc>
<doc id="3473308" url="https://pl.wikipedia.org/wiki?curid=3473308" title="Alcázar de San Juan (stacja kolejowa)">
Alcázar de San Juan (stacja kolejowa)

Alcázar de San Juan (hiszp. "Estación de Alcázar de San Juan") – stacja kolejowa w miejscowości Alcázar de San Juan, w prowincji Ciudad Real, we wspólnocie autonomicznej Kastylia-La Mancha, w Hiszpanii. Jest to jeden z głównych węzłów sieci kolejowych, będących punktem rozgałęzienia linii łączącej Madryt z południem i wschodem Hiszpanii. Obsługuje pociągi długiego i średniego dystansu RENFE.
Położenie stacji.
Znajduje się na linii kolejowej Madryt – Walencja w km 148,1.
Historia.
Stacja została otwarta 20 czerwca 1854 wraz z otwarciem odcinka Tembleque-Alcázar de San Juan linii kolejowej między Madrytem i Almansa, która przedłużyła pierwotną trasę między Madrytem a Aranjuez i ostatecznie do Alicante. Linia została zbudowana przez Compañía del Camino de Hierro de Madrid a Aranjuez. 1 lipca 1856 José de Salamanca, który dołączył do rodziny Rothschildów i firmy Chemin de Fer du Grand Central zdobył koncesję na linię Madryt-Saragossa dołączonej do koncesji między Madrytem i Alicante by stworzyć Compañía de los Ferrocarriles de Madrid a Zaragoza y Alicante (MZA). 1 lipca 1860 ostatni raz rozudowano sieć na południe do Manzares łącząc się z Ciudad Real, a później do Andaluzji. Zmusiło to MZA do zbudowania nowego, większego dworca w Alcázar. W 1941 roku w wyniku nacjonalizacji kolei w Hiszpanii stacja stała się częścią RENFE.
W latach 80. stacja została gruntownie zmodernizowana.
Od 31 grudnia 2004 infrastrukturą kolejową zarządza Adif.

</doc>
<doc id="3473309" url="https://pl.wikipedia.org/wiki?curid=3473309" title="Dymitriusz (cesarz Etiopii)">
Dymitriusz (cesarz Etiopii)

Dymitriusz lub Demetriusz (ur. ? - zm. 1802) – dwukrotny cesarz Etiopii. Panował od 25 lipca 1799 do 22 marca 1800 i od czerwca 1800 do czerwca 1801.
Życiorys.
Dymitriusz był synem Arkadiusza (Arkedeues) i pochodził z dynastii salomońskiej. Dymitriusz może być tą samą osobą, którą Henry Salt określił w swojej relacji z podróży z 1809 i 1810 jako "Adimo". Dymitriusz został wyniesiony na tron przez dedżazmacza Gugsę i jego brata, Alulę, którzy uwięzili poprzedniego cesarza - Salomona III. Cztery dni po koronacji, Dymitriusz mianował Gugsę dedżazmaczem Begiemdyru. Dzień później wyniósł Alulę do godności keniazmacza. W marcu następnego roku do Gonderu powrócił Tekle Gijorgis I, wspierany przez Uelde Syllasje. Na tym zakończyły się pierwsze rządy Dymitriusza. Według "Kroniki królewskiej Abisynii", gdy Tekle Gijorgis był z dala od stolicy, tocząc kampanie wojenne na prowincji, Dymitriusz mimo woli został przez jednego z możnowładców wciągnięty do pałacu i po raz drugi koronowany. Drugie rządy trwały rok. Dymitriusz zmarł w 1802 i został pochowany w miejscowości Bata.

</doc>
<doc id="3473310" url="https://pl.wikipedia.org/wiki?curid=3473310" title="2. deild kvinnur (2011)">
2. deild kvinnur (2011)

W roku 2011 odbyły się rozgrywki 2. deild kvinnur – drugiej ligi piłki nożnej kobiet na Wyspach Owczych. W rozgrywkach wzięło udział 6 klubów z całego archipelagu.
Po sezonie 2011 na okres jednego sezonu 2. deild kvinnur przestała istnieć. Cztery drużyny awansowały do 1. deild, a pozostałe dwa rozwiązano.

</doc>
<doc id="3473311" url="https://pl.wikipedia.org/wiki?curid=3473311" title="Dekanat Bruck an der Leitha">
Dekanat Bruck an der Leitha

Dekanat Bruck an der Leitha – jeden z 17 dekanatów rzymskokatolickich wchodzących w skład wikariatu Unter dem Wienerwald archidiecezji wiedeńskiej w Austrii. W jego skład wchodzi 15 parafii. 

</doc>
<doc id="3473312" url="https://pl.wikipedia.org/wiki?curid=3473312" title="Mount Olivet">
Mount Olivet

Mount Olivet – miasto w Stanach Zjednoczonych, w stanie Kentucky, siedziba administracyjna hrabstwa Robertson.

</doc>
<doc id="3473314" url="https://pl.wikipedia.org/wiki?curid=3473314" title="Seth Jones">
Seth Jones

Seth Jones (ur. 3 października 1994 w Arlington, Teksas) – amerykański hokeista, reprezentant USA.
Jego ojciec Popeye Jones (ur. 1970) był koszykarzem w lidze NBA, a bracia Justin (ur. 1990) i Caleb (ur. 1997) także zostali hokeistami.
Kariera klubowa.
Karierę rozpoczynał w Stanach Zjednoczonych, grał w zespołach młodzieżowych klubu Dallas Stars. W 2009 został wybrany w drafcie do amerykańskiej ligi USHL przez klub Waterloo Black Hawks i przez klub Everett Silvertips w WHL Bantam Draft. Od 2010 do 2012 grał w amerykańskich ligach USHL i USDP, a w sezonie 2012/2013 w amerykańskim zespole Portland Winterhawks w kanadyjskiej lidze junorskiej WHL. W drafcie NHL z 2013 został wybrany przez Nashville Predators. W lipcu 2013 został zawodnikiem tego klubu i w tym samym roku rozpoczął w jego barwach występy w lidze NHL. Od stycznia 2016 zawodnik Columbus Blue Jackets.
Kariera reprezentacyjna.
Został reprezentantem USA. Występował w kadrach juniorskich kraju na turniejach mistrzostw świata do lat 17 w 2011 (kapitan kadry), mistrzostw świata do lat 18 w 2011 i 2012 oraz do lat 20 w 2013. W kadrze seniorskiej uczestniczył w turniejach mistrzostw świata w 2014, 2015, 2022. W barwach zespołu Ameryki Północnej do lat 23 brał udział w turnieju Pucharu Świata 2016.

</doc>
<doc id="3473315" url="https://pl.wikipedia.org/wiki?curid=3473315" title="Intuitive Surgical">
Intuitive Surgical

Intuitive Surgical – amerykańskie przedsiębiorstwo z siedzibą w Sunnyvale w stanie Kalifornia, zajmujące się produkcją i sprzedażą systemów chirurgicznych da Vinci oraz instrumentów EndoWrist.
Siedziba firmy, a także główny zakład produkcyjny oraz ośrodek R&amp;D mieszczą się w Sunnyvale. Intuitive Surgical posiada także biura w Aubonne w Szwajcarii, w których mieści się międzynarodowa centrala firmy, oraz wynajmuje zakład produkcyjny w Mexicali w Meksyku, gdzie wytwarzane są instrumenty EndoWrist.
Firma bezpośrednio dystrybuuje swoje produkty w Stanach Zjednoczonych, Japonii, Korei Południowej i większości krajów Europy Zachodniej.
W kwietniu 2014 roku firma wypuściła na rynek nowy model systemu da Vinci – da Vinci Xi.

</doc>
<doc id="3473316" url="https://pl.wikipedia.org/wiki?curid=3473316" title="Molly Kreklow">
Molly Kreklow

Molly Kreklow (ur. 17 lutego 1992 w St. Louis Park) – amerykańska siatkarka, grająca na pozycji rozgrywającej. Od sezonu 2016/2017 miała występować we włoskiej Serie A, w klubie Liu Jo Nordmeccanica Modena.
Sukcesy klubowe.
Mistrzostwo Niemiec:
Mistrzostwo Turcji:
Sukcesy reprezentacyjne.
Mistrzostwa Ameryki Północnej, Środkowej i Karaibów Kadetek:
Mistrzostwa Ameryki Północnej, Środkowej i Karaibów Juniorek:
Puchar Panamerykański:
Grand Prix:
Puchar Świata:
Mistrzostwa Ameryki Północnej, Środkowej i Karaibów:

</doc>
<doc id="3473318" url="https://pl.wikipedia.org/wiki?curid=3473318" title="Stara Pazova (stacja kolejowa)">
Stara Pazova (stacja kolejowa)

Stara Pazova (serbski: "Железничка станица Стара Пазова") – stacja kolejowa w Starej Pazovie, w Wojwodinie, w okręgu sremskim, w Serbii.
Stacja znajduje się w zachodniej części miasta, na linii Belgrad-Subotica, między stacjami Inđija i Nova Pazova. Jest obsługiwana przez pociągi podmiejskie Beovoz.

</doc>
<doc id="3473319" url="https://pl.wikipedia.org/wiki?curid=3473319" title="Migdałki podniebienne">
Migdałki podniebienne



</doc>
<doc id="3473320" url="https://pl.wikipedia.org/wiki?curid=3473320" title="Nikolaus Dumba">
Nikolaus Dumba

Nikolaus Dumba (gr. Νικόλαος Δούμπας) (ur. 24 czerwca 1830 w Wiedniu, zm. 23 marca 1900 w Budapeszcie) – austriacki przedsiębiorca i polityk liberalny pochodzenia greckiego, mecenas i kolekcjoner sztuki.
Życiorys.
Syn przedsiębiorcy Steriona Dumby (1794–1870), który przybył do Wiednia z Macedonii i otworzył wraz z bratem Michaelem przedsiębiorstwo handlowe sprowadzające macedońską bawełnę do Austrii i zaopatrujące Turcję w cukier. Sterion był m.in. właścicielem przędzalni bawełny w Tattendorfie i sprawował funkcję osmańskiego konsula generalnego.
Nikolaus kształcił się w Akademisches Gymnasium w Wiedniu. Następnie poświęcił się profesji kupieckiej i karierze politycznej. Wspólnie z bratem Michaelem (1828–1894) był właścicielem przedsiębiorstwa rodzinnego.
W latach 1870–96 był członkiem Sejmu Krajowego Dolnej Austrii a także posłem do Rady Państwa V kadencji (4 listopada 1873 – 22 maja 1879) i VI kadencji (7 października 1879 – 23 kwietnia 1885). Jego syn Konstantin Dumba (1856–1947) był dyplomatą austriackim, ostatnim ambasadorem Austro-Węgier w USA.
Dumba był zaangażowanym mecenasem i kolekcjonerem sztuki. Wraz z rzeźbiarzem Casparem Zumbuschem (1830–1915) przyczynił się do postawienia pomnika arcyksięcia Albrechta w jego obecnej lokalizacji. Wspierał z sukcesem budowę pomników kompozytorów, m.in. Beethovena, Brahmsa, Mozarta, Schuberta i innych osobistości Makarta, Radetzky'ego, Raimunda. Sam przyjaźnił się z Brahmsem, Karolem Goldmarkiem i Johannem Straussem. Jemu Strauss zadedykował walc Nad pięknym modrym Dunajem. W latach 1865–72 Dumba był przewodniczącym Wiedeńskiego Męskiego Towarzystwa Śpiewaczego i angażował się w powstanie orkiestry nowej filharmonii.
Pasjonował się twórczością Schubertem – sam był uznanym wykonawcą pieśni Schuberta, kolekcjonował „Schubertiana”. Zapisem testamentowym partytury symfoniczne Schuberta podarował Towarzystwu Przyjaciół Muzyki w Wiedniu (niem. Gesellschaft der Musikfreunde in Wien) a oryginały zapisów nutowych (198) wiedeńskiej Bibliotece Miejskiej.
Był honorowym członkiem wiedeńskiej Akademii Sztuk Pięknych i Stowarzyszenia Artystów Sztuk Pięknych, członkiem ministerialnej rady ds. kultury i sztuki. Pełnił funkcje m.in. kuratora Muzeum Sztuki Użytkowej, przewodniczącego Stowarzyszenia Sztuki i wiceprzewodniczącego Stowarzyszenia Muzycznego i Wiedeńskiego Męskiego Towarzystwa Śpiewaczego. Wspierał Hansa Makarta (1840–1884), Gustava Klimta (1862–1918), Caspara Zumbuscha (1830–1915), Rudolfa Weyra (1847–1914) i Carla Kundmanna (1838–1919).
W 1890 roku miasto Wiedeń nadało mu tytuł honorowego obywatela miasta. Pochowany na Cmentarzu Centralnym w Wiedniu
Pałac Dumby.
W latach 1865–66 Sterion Dumba wybudował w centrum Wiednia przy Ringu neorenesansowy pałac (niem. "Palais Dumba") projektu duetu architektonicznego: Johann Romano von Ringe (1818–1882) i August Schwendenwein (1817–1885).
Nikolaus Dumba zadbał o bogate wyposażenie wnętrz. Pałac zdobiły prace najwybitniejszych artystów okresu m.in. malarzy Hansa Makarta (1840–1884) (np. malowidło sufitowe „Allegorie der Musik” w gabinecie Dumby), Friedricha Schilchera (1811–1881) i Gustava Klimta (1862–1918) (np. obrazy „Musik” i „Schubert am Klavier” w supraportach pokoju muzycznego). W pałacu znajdowały się również cztery marmurowe hermy dłuta kolejno Edmunda Hellmera (1850–1935), Caspara Zumbuscha (1830–1915), Rudolfa Weyra (1847–1914) i Carla Kundmanna (1838–1919). Większość dzieł sztuki z pałacu Dumby została sprzedana na aukcji w 1937 roku – np. hermy Zumbuscha i Weyra kupił wiedeński Hotel Sacher. Supraporty Klimta spaliły się w pożarze podczas oblężenia Wiednia w 1945 roku.
Upamiętnienie.
W 1900 roku imieniem Dumby nazwano jedną z ulic Wiednia – Dumbastrasse.

</doc>
<doc id="3473324" url="https://pl.wikipedia.org/wiki?curid=3473324" title="Brodhead (Wisconsin)">
Brodhead (Wisconsin)

Brodhead – miasto w Stanach Zjednoczonych, w stanie Wisconsin, w hrabstwie Rock.

</doc>
<doc id="3473325" url="https://pl.wikipedia.org/wiki?curid=3473325" title="Moscavide (stacja kolejowa)">
Moscavide (stacja kolejowa)

Moscavide (port: "Estação Ferroviária de Moscavide") – stacja kolejowa w Moscavide, w gminie Loures, w regionie Lizbona, w Portugalii. Znajduje się na Linha do Norte. Jest obsługiwana wyłącznie przez pociągi podmiejskie CP Urbanos de Lisboa, w tym przez Linha de Sintra i Linha da Azambuja.
Historia.
Odcinek między Lizboną i Carregado Linha do Norte został otwarty w dniu 28 października 1856. Jednak stacja została otwarta dopiero 17 grudnia 2003.

</doc>
<doc id="3473326" url="https://pl.wikipedia.org/wiki?curid=3473326" title="Kolej niekonwencjonalna">
Kolej niekonwencjonalna

Kolej niekonwencjonalna – kolej, na której ruch pojazdu kolejowego jest niekonwencjonalny, a w szczególności koleje: linowe, linowo-terenowe, magnetyczne.
Koleje niekonwencjonalne stanowią koleje, w których:
Do kolei niekonwencjonalnych zalicza się w szczególności koleje linowe, koleje jednoszynowe, koleje na poduszkach powietrznych lub magnetycznych.

</doc>
<doc id="3473327" url="https://pl.wikipedia.org/wiki?curid=3473327" title="Bitwa pod Nsamankow">
Bitwa pod Nsamankow

Bitwa pod Nsamankow – starcie zbrojne pomiędzy siłami brytyjskimi a aszantyjskimi 21 stycznia 1824, w trakcie I wojny brytyjsko-aszantyjskiej.
Plan Brytyjczyków.
W wyniku zatargów pomiędzy Aszantami a znajdującymi się pod brytyjskim zwierzchnictwem ludem Fante gubernator brytyjski Złotego Wybrzeża – płk Charles MacCarthy – zdecydował zaangażować się w konflikt. Umocnił obronę głównej bazy w Cape Coast, zebrał kilkuset ludzi (250 białych, w tym 170 członków lokalnej milicji, oraz 240 wojowników Fante) i ruszył w głąb lądu. Według jego planu miał się następnie połączyć z trzema znacznie większymi grupami w regionie (I. grupa: 600 żołnierzy z Królewskiego Afrykańskiego Korpusu Kolonialnego i 3000 wojowników; II. gr.: 200 żołnierzy i milicjantów oraz 2000 wojowników pod dowództwem mjr. A.G. Laiga; 3 gr.: 300 żołnierzy i milicjantów oraz 6000 wojowników) i dopiero wówczas uderzyć na Aszantów.
Bitwa.
20 stycznia wieczorem oddział MacCarthyego rozłożył obóz nad dopływem rzeki Pra. Wciąż jednak nie udało mu się połączyć z żadną z pozostałych grup. Następnego dnia ok. godz. 14 siły brytyjskie niespodziewanie natknęły się na armię aszantyjską w sile ok. 10 000 ludzi. Płk. MacCarthy nakazał odegrać hymn, licząc że część oddziałów wroga przejdzie na jego stronę. W odpowiedzi jednak rozległy się liczne odgłosy gry na bębnach, a armia wroga zbliżyła się do Brytyjczyków. Frontalny atak uniemożliwiał jednak szeroki strumień (ok. 18 metrów), który rozdzielał obie strony. W tej sytuacji rozpoczęto wzajemny ostrzał z karabinów.
Jednak błędem sił MacCarthyego było wzięcie z sobą jedynie niewielkiej ilości amunicji i prochu. Główne zapasy miały być w razie konieczności dostarczane z tyłów. Tragarze jednak, słysząc odległe wystrzały i napotykając kilku dezerterów, w większości zbiegli. Skutkiem tego siły brytyjskie otrzymały tylko po jednej beczce prochu i amunicji. Około godz. 16 Aszantowie zauważyli, że przeciwnikom brakuje amunicji i przypuścili nagłą szarżę przez strumień. W wyniku tego ataku oddział MacCarthyego był bezradny. Pozycje brytyjskie zostały błyskawicznie opanowane a żołnierze wybici. Wycofać udało się jedynie ok. dwudziestu. Sam płk Charles MacCarthy podczas próby odwrotu został postrzelony a krótko później dobity drugim strzałem. W obronie ciała dowódcy poległ chorąży Wetherell, a sekretarz dowódcy (będący jednocześnie chirurgiem) kpt. J.T. Williams dostał się do niewoli.
Skutki.
Bitwa zakończyła się całkowitym zwycięstwem Aszantów, a oddział MacCarthyego rozgromiono, tym samym udowadniając, że miejscowi mogą być równorzędnym przeciwnikiem dla Europejczyków. Kapitan Williams po kilku miesiącach powrócił z niewoli, opowiadając że został rozpoznany podczas bitwy przez wodza, któremu kiedyś wyświadczył jakąś przysługę i dlatego go oszczędzono. Podczas pobytu wśród Aszantów przetrzymywano go w chacie, gdzie jako trofea wojenne umieszczono głowy MacCarthyego i Wetherella.
Czaszkę MacCarthyego umieszczono w złotej oprawie i przeznaczono na królewski puchar dla kolejnych władców Aszantów.

</doc>
<doc id="3473328" url="https://pl.wikipedia.org/wiki?curid=3473328" title="Brodhead (Kentucky)">
Brodhead (Kentucky)

Brodhead – miasto w Stanach Zjednoczonych, w stanie Kentucky, w hrabstwie Rockcastle.

</doc>
<doc id="3473329" url="https://pl.wikipedia.org/wiki?curid=3473329" title="Migdałek żagielka podniebiennego">
Migdałek żagielka podniebiennego

Migdałek żagielka podniebiennego, migdałek podniebienia miękkiego ("tonsilla veli palatini") – jeden z migdałków tworzących pierścień chłonny Waldeyera.
Twór ten spotyka się tylko u niektórych taksonów. Jeśli istnieje, jak sama jego nazwa wskazuje, migdałek żagielka podniebiennego znajduje się na żagielku podniebiennym (podniebieniu miękkim), na jego stronie wentralnej. U bydła, kozy czy kozy leży tam tylko utkanie limfatyczne, choić u bydła mogą się tam znajdować grudki chłonne. Dobrze rozwinięty jest rzadko, np. u świni czy konia. U świni jest to nawet narząd parzysty, z dużą liczbą mieszków o ujściach w dołeczkach. Koń ma natomiast tylko jeden migdałek podniebienia miękkiego, leżący na nim pośrodkowo, również bogaty w mieszki migdałkowe. Osiąga on wymiary 4 cm długości i 2,5 cm szerokości. U psa obserwuje się znów jedynie utkanie limfatyczne. U człowieka w obrębie podniebienia miękkiego takiej struktury nie wyróżnia się.

</doc>
<doc id="3473335" url="https://pl.wikipedia.org/wiki?curid=3473335" title="Lakeview Heights">
Lakeview Heights

Lakeview Heights – miasto w Stanach Zjednoczonych, w stanie Kentucky, w hrabstwie Rowan.

</doc>
<doc id="3473336" url="https://pl.wikipedia.org/wiki?curid=3473336" title="Iwan Doszłow">
Iwan Doszłow

Iwan Iwanowicz Doszłow (ros. Иван Иванович Дошлов, ur. 1901 w Białej Cerkwi, zm. w lutym 1979 w Irkucku) – funkcjonariusz radzieckich organów bezpieczeństwa, pułkownik.
Rosjanin, od 1922 w wojskach OGPU (m.in. w Czycie), od grudnia 1926 funkcjonariusz operacyjny OGPU w Syberii Wschodniej, od kwietnia 1931 kandydat, a od kwietnia 1938 członek WKP(b). Od maja 1934 do grudnia 1936 pomocnik szefa wydziału Zarządu Ekonomicznego Pełnomocnego Przedstawicielstwa OGPU/Zarządu NKWD obwodu wschodniosyberyjskiego, od 20 maja 1936 porucznik bezpieczeństwa państwowego, od grudnia 1936 do września 1938 pomocnik szefa oddziału Wydziału III Zarządu Bezpieczeństwa Państwowego (UGB) Zarządu NKWD, od września 1938 do września 1939 zastępca szefa Zarządu Ekonomicznego Zarządu NKWD obwodu irkuckiego, od września 1939 do października 1940 szef Wydziału I Zarządu Ekonomicznego Zarządu NKWD obwodu irkuckiego. Od października 1940 do marca 1941 szef wydziału Zarządu NKWD obwodu irkuckiego, od marca do sierpnia 1941 szef Wydziału Śledczego Zarządu NKWD obwodu irkuckiego, od sierpnia 1941 do maja 1943 zastępca szefa Zarządu Ekonomicznego Zarządu NKWD obwodu irkuckiego, od 11 lutego 1943 major bezpieczeństwa państwowego. Od maja 1943 do 21 kwietnia 1944 zastępca szefa Zarządu NKWD obwodu irkuckiego, 19 października 1943 awansowany na podpułkownika bezpieczeństwa państwowego, od 21 kwietnia do 12 października 1944 zastępca szefa Zarządu NKWD obwodu irkuckiego ds. kadr, od 12 października 1944 do 3 września 1956 szef Zarządu NKWD/MWD obwodu irkuckiego, od 17 października 1944 pułkownik bezpieczeństwa państwowego. Zwolniony za fałszowanie materiałów śledczych i łamanie prawa radzieckiego.
Odznaczenia.
I 4 medale.

</doc>
<doc id="3473337" url="https://pl.wikipedia.org/wiki?curid=3473337" title="Migdałek przynagłośniowy">
Migdałek przynagłośniowy

Migdałek przynagłośniowy ("tonsilla paraepiglottica") – jeden z migdałków tworzących pierścień chłonny Waldeyera.
Narząd ten spotykany jest tylko u niektórych taksonów.
Migdałki przynagłośniowe u owcy czy też kozy zaliczają się do migdałków mieszkowych. Jest on u nich mniejszy niż u świni. To ostatnie zwierzę dysponuje całym zespołem mieszków tworzących migdałek przynagłośniowy leżący u podstawy nagłośni, w zagłębieniu błony śluzowej. U bydła czy konia w ogóle takiego migdałka nie ma. Podobnie nie występuje on u psa, w przeciwieństwie do kota.

</doc>
<doc id="3473338" url="https://pl.wikipedia.org/wiki?curid=3473338" title="Morehead (Kentucky)">
Morehead (Kentucky)

Morehead – miasto w Stanach Zjednoczonych, w stanie Kentucky, siedziba administracyjna hrabstwa Rowan.

</doc>
<doc id="3473339" url="https://pl.wikipedia.org/wiki?curid=3473339" title="Dekanat Gloggnitz">
Dekanat Gloggnitz

Dekanat Gloggnitz – jeden z 17 dekanatów rzymskokatolickich wchodzących w skład wikariatu Unter dem Wienerwald archidiecezji wiedeńskiej w Austrii. W jego skład wchodzi 14 parafii. 

</doc>
<doc id="3473341" url="https://pl.wikipedia.org/wiki?curid=3473341" title="Migdałek trąbkowy">
Migdałek trąbkowy

Migdałek trąbkowy ("tonsilla tubaria") – jeden z migdałków tworzących pierścień chłonny Waldeyera. Występuje jako narząd parzysty.
Migdałek ten ulokowany jest w ujściu trąbki słuchowej do gardła, po stronie wewnętrznej tego ujścia.
U przeżuwaczy oraz u konia zamiast migdałka trąbkowego obserwuje się jedynie rozproszone utkanie limfatyczne, aczkolwiek u tych pierwszych jest ono bardziej gęste, wywołujące pewne zgrubienie błony śluzowej wyściełającej gardło. Migdałek trąbkowy świni, dobrze rozwinięty, zalicza się do migdałków mieszkowych. Drapieżne nie mają go wcale. U człowieka migdałek trąbkowy leży na wale trąbkowym. Zwykle nie łączy się z migdałkiem gardłowym Może przerastać, upośledzając drożność trąbki słuchowej i zmysł słuchu.

</doc>
<doc id="3473343" url="https://pl.wikipedia.org/wiki?curid=3473343" title="Wysoty">
Wysoty



</doc>
<doc id="3473345" url="https://pl.wikipedia.org/wiki?curid=3473345" title="Happy Returns">
Happy Returns

Happy Returns – utwór brytyjskiego multiinstrumentalisty, lidera grupy Porcupine Tree – Stevena Wilsona. Utwór pochodzi z wydanej w 2015 roku czwartej płyty artysty o tytule „Hand. Cannot. Erase.”. Autorem muzyki i tekstu jest sam Wilson. Piosenka powstała podczas europejskiej trasy artysty w 2013 roku (podobnie inny utwór z płyty – „Ancestral”), była wówczas również grana na żywo.
Muzyka.
Utwór zaczyna się od odgłosów burzy, które po chwili zmieniają się w dźwięk zaprogramowanego keyboardu. Następnie dochodzi pianino i gitara akustyczna. Po wstępnej zagrywce na akordach C, D i Em wchodzi wokal Stevena. Tak zespół odgrywa pierwszą zwrotkę. Po niej dochodzi perkusja, gitara basowa i gitara elektryczna. Po trzeciej zwrotce, gdy kończy się tekst, następuje przerywnik, a po nim solówki gitarowe Wilsona i Guthrie'go Govan'a (progresja akordów podczas tej sekcji to C, Am i D). Solówki trwają do końca piosenki, po czym „Happy Returns” płynnie przechodzi do „Ascendant Here On...”, kolejnej piosenki na albumie, która kontynuuje melodię poprzednika. Melodia jest utrzymana w stylu zespołu Blackfield, projektu, z którego Wilson odszedł rok przed premierą płyty.
Tekst.
Utwór pochodzi z konceptualnego albumu opowiadającego historię młodej dziewczyny „znikającej” ze społeczeństwa. Utwór jest przedostatnim i ostatnim z tekstem na albumie i opowiada jak główna bohaterka dzwoni z telefonu do swojego młodszego brata z życzeniami z okazji świąt (najprawdopodobniej Bożego Narodzenia, album jest bowiem inspirowany historią Joyce Carol Vincent, która zmarła około Bożego Narodzenia roku 2003). Siostra życzy mu wszystkiego najlepszego i wspomina jak dawno się nie widzieli i że wciąż żyje. Mówi, że lata przelatują jej jak pociągi, chociaż macha, nie zwalniają. Opowiada, że czuje się, że spada, ale nie ma jej kto złapać, że ma problemy z rachunkami i że znajomi ją zapomnieli. Pod koniec utworu mówi, że czuje się trochę śpiąca, więc skończą rozmowę jutro. Steven Wilson mówił, że zakończenie piosenki nie jest jednoznaczne i pozostawił fanom miejsce dla własnej interpretacji.

</doc>
<doc id="3473346" url="https://pl.wikipedia.org/wiki?curid=3473346" title="Théo Lopes">
Théo Lopes

Théo Lopes (ur. 31 sierpnia 1983 w Brasílii) – brazylijski siatkarz, grający na pozycji atakującego, reprezentant Brazylii. 

</doc>
<doc id="3473348" url="https://pl.wikipedia.org/wiki?curid=3473348" title="Stamping Ground">
Stamping Ground

Stamping Ground – miasto w Stanach Zjednoczonych, w stanie Kentucky, w hrabstwie Scott.

</doc>
<doc id="3473353" url="https://pl.wikipedia.org/wiki?curid=3473353" title="Sadieville">
Sadieville

Sadieville – miasto w Stanach Zjednoczonych, w stanie Kentucky, w hrabstwie Scott.

</doc>
<doc id="3473358" url="https://pl.wikipedia.org/wiki?curid=3473358" title="Campbellsville">
Campbellsville

Campbellsville – miasto w Stanach Zjednoczonych, w stanie Kentucky, w hrabstwie Taylor.

</doc>
<doc id="3473360" url="https://pl.wikipedia.org/wiki?curid=3473360" title="Ihor Babinczuk">
Ihor Babinczuk

Ihor Dmytrowycz Babinczuk, ukr. Ігор Дмитрович Бабінчук, ros. Игорь Дмитриевич Бабинчук, "Igor Dmitrijewicz Babinczuk" (ur. 11 listopada 1954 w Zimie, w obwodzie irkuckim, Rosyjska FSRR) – ukraiński trener piłkarski.
Kariera trenerska.
Urodzony w Syberii, wkrótce z rodzicami powrócił do rodzimych stron do Stanisławowa. W 1976 ukończył z wyróżnieniem Instytut Pedagogiczny w Tarnopolu. Podczas nauki bronił barw drużyny studenckiej, w składzie której w 1979 roku zdobył brązowe medale Mistrzostw Ukraińskiej wśród zespołów amatorskich. W 1986 dołączył do sztabu szkoleniowego Nywy Tarnopol, a w 1990 awansował na stanowisko dyrektora technicznego Nywy. Potem pomagał trenować Torpedo Zaporoże i Dnipro Dniepropetrowsk. W sezonie 2001/02 jako skaut poszukiwał talenty dla Karpat Lwów. W lipcu 2002 został zaproszony przez głównego trenera Wjaczesława Hroznego do Arsenału Kijów. W listopadzie 2005 prowadził Arsenał Kijów, a potem kontynuował pracę w sztabie szkoleniowym kijowskiego klubu. W lutym 2010 odszedł z klubu razem z trenerem Ołeksandrem Zawarowym. Od 23 grudnia 2011 do 9 kwietnia 2012 pomagał Łeonidu Buriaku trenować FK Ołeksandrija.

</doc>
<doc id="3473361" url="https://pl.wikipedia.org/wiki?curid=3473361" title="Wampir z Atlasu">
Wampir z Atlasu

Wampir z Atlasu – pseudonim nadany nieznanemu napastnikowi, który w 1932 w Sztokholmie, dopuścił się morderstwa określanego jako „wampiryczne”.
Szczegóły.
W dniu 4 maja 1932 roku w Atlasie, jednej z dzielnic Sztokholmu, 32-letnią prostytutkę, Lilly Lindeström, znaleziono martwą w jej mieszkaniu, w pobliżu stacji metra Sankt Eriksplan. Zabójstwa dokonano 2–3 dni przed wtargnięciem policji do mieszkania ofiary. Za przyczynę zgonu uznano bardzo silne uderzenie w głowę. Lilly odnaleziono na łóżku, leżącą na brzuchu, całkiem nagą. Podczas śledztwa ustalono, iż w dniu dokonania zbrodni miała ona stosunek seksualny. Gdy odnaleziono ciało, w odbycie ofiary wciąż znajdowała się prezerwatywa. Na miejscu zbrodni znaleziono dużą chochlę do sosu. Podczas sekcji zwłok odkryto, że znaczna część krwi ofiary, jeśli nie całość, została usunięta z jej ciała. Policja przypuszczała, że sprawca wypił krew ofiary, wykorzystując w tym celu wspomniany przedmiot. O dokonanie zbrodni podejrzewano poprzednich klientów zamordowanej Lilly Lindeström, jednak, po długim śledztwie, żadnemu z nich nie postawiono zarzutów. Sprawy do dziś nie rozwikłano.

</doc>
<doc id="3473362" url="https://pl.wikipedia.org/wiki?curid=3473362" title="Allensville (Kentucky)">
Allensville (Kentucky)

Allensville – miasto w Stanach Zjednoczonych, w stanie Kentucky, w hrabstwie Todd.

</doc>
<doc id="3473366" url="https://pl.wikipedia.org/wiki?curid=3473366" title="Rutger Gunnarsson">
Rutger Gunnarsson

Rutger Gunnarsson (ur. 12 lutego 1946 w Linköping, zm. 8 maja 2015 w Sztokholmie) – szwedzki muzyk, basista, gitarzysta, aranżer i producent muzyczny znany ze współpracy między innymi z zespołem ABBA.
Z zespołem ABBA współpracował przy nagraniu wszystkich jego albumów, a także przy opracowaniu kilku z jego przebojów takich jak "Money, Money, Money" czy "Dancing Queen". Gunnarsson towarzyszył zespołowi również w czasie występów scenicznych. Angażował się także w prace nad musicalami: "Mamma Mia!", "Bananas In Pajamas", "Les Miserables" oraz "Rhapsody In Rock". Jako basista współpracował również z Celine Dion, Westlife, Eltonem Johnem, Adamem Antem i norweskim duetem Bobbysocks, natomiast jako producent muzyczny z Gwen Stefani.

</doc>
<doc id="3473367" url="https://pl.wikipedia.org/wiki?curid=3473367" title="Guthrie (Oklahoma)">
Guthrie (Oklahoma)

Guthrie – miasto w Stanach Zjednoczonych, w stanie Oklahoma, w hrabstwie Logan.

</doc>
<doc id="3473368" url="https://pl.wikipedia.org/wiki?curid=3473368" title="Lista odcinków serialu Agentka Carter">
Lista odcinków serialu Agentka Carter

Poniżej znajduje się lista odcinków serialu telewizyjnego Agentka Carter – emitowanego przez amerykańską stację telewizyjną ABC od 6 stycznia 2015 roku. 
W Polsce serial jest emitowany od 19 maja 2015 roku przez Fox Polska.
Serial został zamówiony przez stację ABC 8 maja 2014 roku z emisją w przerwie między sezonowej serialu "Agenci T.A.R.C.Z.Y.". 7 maja 2015 roku, stacja ABC ogłosiła zamówienie 2 sezonu serialu, którego emisja rozpocznie się 19 stycznia 2016 roku. 12 maja 2016 roku poinformowano, że stacja anulowała kontynuację serialu.

</doc>
<doc id="3473369" url="https://pl.wikipedia.org/wiki?curid=3473369" title="Karl Brauneder">
Karl Brauneder

Karl Brauneder (ur. 13 marca 1960 w Vösendorfie) – piłkarz austriacki grający na pozycji obrońcy. W swojej karierze rozegrał 19 meczów i zdobył 1 bramkę w reprezentacji Austrii.
Kariera klubowa.
Swoją karierę piłkarską Brauneder rozpoczął w klubie Wiener SC. W 1978 roku awansował do pierwszej drużyny. 19 sierpnia 1978 zadebiutował w austriackiej Bundeslidze w przegranym 2:3 wyjazdowym meczu z Admirą Wacker Wiedeń. W debiutanckim sezonie wywalczył z Wiener SC wicemistrzostwo Austrii. W Wiener SC grał do końca sezonu 1982/1983.
Latem 1983 Brauneder przeszedł do Rapidu Wiedeń. W Rapidzie swój ligowy debiut zaliczył 19 sierpnia 1983 roku w zremisowanym 0:0 domowym meczu z SC Eisenstadt. W sezonach 1983/1984, 1984/1985 i 1985/1986 został wicemistrzem Austrii. W 1985 i 1986 roku zdobył też Puchar Austrii. W maju 1985 wystąpił w przegranym 1:3 finale Pucharu Zdobywców Pucharów z Evertonem. W sezonie 1986/1987 wywalczył z Rapidem dublet (mistrzostwo i puchar kraju), a w sezonie 1987/1988 - mistrzostwo.
W 1991 roku Brauneder został wypożyczony z Rapidu do FC Stahl Linz. Swój debiut w nim zanotował 24 lipca 1991 w wygranym 2:1 domowym spotkaniu z Austrią Wiedeń. W 1992 roku wrócił do Rapidu, w którym grał jeszcze przez dwa lata.
W 1994 roku Brauneder przeszedł do VfB Mödling. Zadebiutował w nim 2 sierpnia 1994 w zremisowanym 1:1 domowym meczu z Austrią Wiedeń. W 1995 roku odszedł z Mödling. W latach 1996-1998 grał w ASK Klingenbach, w którym zakończył karierę.
Kariera reprezentacyjna.
W reprezentacji Austrii Brauneder zadebiutował 19 maja 1982 roku w wygranym 1:0 towarzyskim meczu z Danią, rozegranym w Wiedniu. W swojej karierze grał w eliminacjach do Euro 84, do MŚ 1986 i do Euro 88. Od 1982 do 1988 roku rozegrał w reprezentacji 19 meczów, w których strzelił 1 gola.

</doc>
<doc id="3473372" url="https://pl.wikipedia.org/wiki?curid=3473372" title="Guthrie (Kentucky)">
Guthrie (Kentucky)

Guthrie – miasto w Stanach Zjednoczonych, w stanie Kentucky, w hrabstwie Todd.

</doc>
<doc id="3473374" url="https://pl.wikipedia.org/wiki?curid=3473374" title="Scooby Doo i upiorny strach na wróble">
Scooby Doo i upiorny strach na wróble

Scooby Doo i upiorny strach na wróble (ang. "Scooby-Doo! and the Spooky Scarecrow") – amerykański film animowany z 2013 roku zrealizowany przez wytwórnię Warner Bros. Animation, bazowany na podstawie seriali animowanych "Scooby Doo".
Premiera filmu została wydana 10 września 2013 w Stanach Zjednoczonych na DVD. W Polsce film odbył się 10 stycznia 2015 w HBO.
Fabuła.
Scooby Doo oraz jego przyjaciele – Kudłaty, Fred, Daphne i Velma przyjeżdżają do cichego miasteczka, które przygotowuje się do świętowania dożynek. Tymczasem impreza dożynkowa zostaje przerwana przez upiornego stracha na wróble, który zaczyna atakować miasto. Po raz kolejny Scooby Doo i Brygada Detektywów muszą rozwiązać zagadkę, a także ocalić rolnicze miasteczko przed niszczycielską siłą.

</doc>
<doc id="3473378" url="https://pl.wikipedia.org/wiki?curid=3473378" title="Bojana Stamenov">
Bojana Stamenov

Bojana Stamenov (cyr. Бојана Стаменов; ur. 24 czerwca 1986 w Belgradzie) – serbska piosenkarka.
Finalistka trzeciej edycji programu "Ja imam talenat" (2012). Reprezentantka Serbii w finale 60. Konkursie Piosenki Eurowizji (2015).
Kariera muzyczna.
Śpiewa od siódmego roku życia. Ukończyła klasę gitarową, lutniczą i śpiewu renesansowego szkoły muzycznej. Nazywana jest „serbską Arethą Franklin”.
W 2010 zaśpiewała gościnnie w duecie z Aleksem Jeliciem w utworze „Ludi i mladi”, umieszczonym na albumie piosenkarza pt. "Javna tajna". W 2012 zajęła czwarte miejsce w trzeciej edycji programu "Ja imam talenat", a także zaśpiewała gościnnie w utworach: „I Feel Free” Deejaya Playi i „Spinnin’” Pookiego, z którym w 2013 nagrała także utwór „There’s No Need to Be Shy”.
15 lutego 2015 wygrała krajowe eliminacje do 60. Konkursu Piosenki Eurowizji, do których zgłosiła się z utworem „Ceo svet je moj”. Miesiąc później ogłoszono, że podczas konkursu wykonana anglojęzyczną wersję piosenki, „Beauty Never Lies”. W maju nagrała również jej hiszpańskojęzyczną wersję, „El mundo bajo mis pies”. 19 maja wystąpiła w pierwszym półfinale Eurowizji 2015 i z dziewiątego miejsca zakwalifikowała się do finału, w którym zajęła 10. miejsce po zdobyciu 53 punktów&gt;. Po konkursie zajęła drugie miejsce w plebiscycie do Nagrody im. Barbary Dex przyznawanej najgorzej ubranemu artyście eurowizyjnemu. Również w 2015 uczestniczyła w szóstej edycji reality show "Farma", opuściła program pod koniec grudnia.
20 lutego 2018 wystąpiła gościnnie podczas "Beoviziji 2018", serbskich eliminacji do Konkursu Piosenki Eurowizji.

</doc>
<doc id="3473381" url="https://pl.wikipedia.org/wiki?curid=3473381" title="Marcin Sadowski">
Marcin Sadowski

Marcin Sadowski (ur. 1965 w Warszawie) – polski architekt.
Życiorys.
W 1992 ukończył studia na Wydziale Architektury Politechniki Warszawskiej. W 1993 podjął pracę w firmie JEMS Architekci, a w 1996 został w niej partnerem. Laureat Honorowej Nagrody SARP w 2002.
Pełnomocnik Prezydium ZG SARP ds. twórczości, członek Izby Architektów RP i Głównej Komisji Urbanistyczno-Architektoniczna.
W latach 1992-96 i od 2009 prowadzący zajęcia z projektowania na WAPW.

</doc>
<doc id="3473383" url="https://pl.wikipedia.org/wiki?curid=3473383" title="Piotr Skopiński">
Piotr Skopiński

Piotr Jan Skopiński (ur. 28 czerwca 1960) – polski okulista, histolog, cytofizjolog, profesor nauk medycznych, pracownik Katedry i Zakładu Histologii i Embriologii Warszawskiego Uniwersytetu Medycznego.
Życiorys.
Dyplom lekarski zdobył w 1986 roku na Akademii Medycznej w Warszawie.
Stopień doktorski uzyskał w 1994 roku na podstawie pracy „Ultrastrukturalna ocena mięśnia sercowego szczurów przebywających w warunkach zmienionej grawitacji /g=0/”. W 1999 roku zdobył II stopień specjalizacji z okulistyki. Habilitował się w 2009 roku na podstawie oceny dorobku naukowego i pracy pod tytułem „Zaburzenia regulacji angiogenezy w retinopatii cukrzycowej”. Postanowieniem prezydenta RP Andrzeja Dudy z 21 września 2020 otrzymał tytuł profesora nauk medycznych.
Pracuje jako mikrochirurg w Klinice i Katedrze Okulistyki II Wydziału Lekarskiego WUM. Przyjmuje także w Spółdzielni Pracy Specjalistów i Rentgenologów w Warszawie. Należy do Polskiego Towarzystwa Okulistycznego oraz do Stowarzyszenia Chirurgów Okulistów Polskich. 
Swoje prace publikował w czasopismach krajowych i zagranicznych, m.in. w Klinice Ocznej. Zainteresowania kliniczne i badawcze P. Skopińskiego dotyczą m.in. retinopatii cukrzycowej, chirurgii zaćmy oraz jaskry.

</doc>
<doc id="3473384" url="https://pl.wikipedia.org/wiki?curid=3473384" title="Dragados">
Dragados

Dragados SA – przedsiębiorstwo zajmujące się m.in. budową dróg, w tym odcinków dróg ekspresowych w Polsce. Jest udziałowcem m.in. spółki Polaqua, należy do grupy ACS.

</doc>
<doc id="3473390" url="https://pl.wikipedia.org/wiki?curid=3473390" title="Protestantyzm na Jamajce">
Protestantyzm na Jamajce

Protestantyzm na Jamajce – społeczność Kościołów protestanckich na Jamajce obejmuje ponad połowę populacji. Na wyspie mieszka około 1,5 mln wyznawców. W skład protestantyzmu na Jamajce wchodzą głównie: zielonoświątkowcy (23%), adwentyści dnia siódmego (12%), baptyści (7%), anglikanie, uświęceniowcy i metodyści.
Historia.
Kościół anglikański rozpoczął pracę misyjną na Jamajce w XVII wieku. Pierwsze anglikańskie biskupstwo na Karaibach powstało na Jamajce i Barbadosie w 1824 roku. Od 1883 roku Diecezja Jamajki jest częścią autonomicznego Kościoła z Prowincji Indii Zachodnich.
Protestancką pracę misyjną na Jamajce w 1671 roku rozpoczęli kwakrzy. Bracia morawscy i metodyści i wiele innych przybyli na Jamajkę w XVIII wieku. Pierwszym misjonarzem baptystycznym Zachodnich Indii był George Lisle, który był uwolnionym niewolnikiem z Wirginii. Lisle przybył do stolicy Kingston w 1783 roku. Brytyjscy baptyści przybyli na wyspę w 1813 roku, ale miejscowy kościół został całkowicie niezależny. Kościół Metodystyczny został zapoczątkowany na Jamajce w 1789 roku.
26 maja 1893 przybyli na Jamajkę pierwsi misjonarze adwentystów dnia siódmego. Do końca XIX wieku założyli 6 zorganizowanych kościołów i mieli 502 członków.
Społeczność Kościołów zielonoświątkowych jest obecnie największym ruchem religijnym na Jamajce obejmującym w 2010 r. – 434 tys. wyznawców. Razem z ruchem charyzmatycznym obejmuje 565 tys. mieszkańców. Pierwszą misję zielonoświątkową zapoczątkował Kościół Boży (Cleveland) z USA w 1917 roku. Z niego narodził się największy obecnie kościół zielonoświątkowy na Jamajce – Nowotestamentowy Kościół Boży. Drugi pod względem wielkości kościół pentekostalny – Kościół Bożych Proroctw został zasadzony w 1923 roku.
"Revival Zion" był pierwszym lokalnym kościołem założonym na Jamajce. Wyłonił się w 1783 roku z "Native Baptist Church" i szybko rozprzestrzenił się w czasie wielkiego chrześcijańskiego przebudzenia w 1861/62. Ma synkretyczny charakter, ale uważany jest część ruchu charyzmatycznego. Większość z rdzennych kościołów Jamajki powstało po II wojnie światowej i mają nieduże rozmiary. Największym z nich jest Nowotestamentowy Kościół Chrystusa Odkupiciela.
Statystyki.
Statystyki na 2010 rok, według "Operation World" kiedy ludność Jamajki wynosiła 2,73 mln:

</doc>
<doc id="3473391" url="https://pl.wikipedia.org/wiki?curid=3473391" title="Jerzy Szczepanik-Dzikowski">
Jerzy Szczepanik-Dzikowski

Jerzy Szczepanik-Dzikowski (ur. 1945 w Lublinie) – polski architekt, współzałożyciel i partner w pracowni architektonicznej JEMS Architekci, nauczyciel akademicki.
Wykształcenie i kariera.
W 1972 ukończył studia na Wydziale Architektury Politechniki Warszawskiej i rozpoczął pracę jako architekt. Współpracując z Markiem Budzyńskim i Andrzejem Szkopem zaprojektowali warszawski Ursynów Północny (1972-1979). W latach 1976 – 1979 wraz z Markiem Budzyńskim i Piotrem Wichą pracował nad planem pasma północnego Warszawy (1975-1979). W latach 1980-1984 najpierw z Jackiem Michalskim a następnie z Olgierdem Jagiełło tworzyli spółkę projektową, która w 1984 roku przekształciła się w pracownię autorską w ramach Spółdzielni Pracy Twórczej Architektów i Artystów Plastyków ESPEA. W tym samym roku został Prezesem Oddziału Warszawskiego SARP i pełnił tę funkcję do roku 1987. Od 1988 r. jego działalność architektoniczna ściśle związana jest z pracownią JEMS Architekci, którą założył razem z Olgierdem Jagiełło i Maciejem Miłobędzkim oraz Wojciechem Zychem reprezentującym spółdzielnię ESPEA. W latach 2001-2005 był Sekretarzem Izby Architektów..
Jego prace były wielokrotnie nagradzane. W roku 2002 został laureatem Honorowej Nagrody SARP, a w 2012 „za wybitne zasługi na rzecz architektury polskiej, za działalność na rzecz powstania samorządu zawodowego architektów” został przez prezydenta Bronisława Komorowskiego został odznaczony Krzyżem Oficerskim Orderu Odrodzenia Polski.
JEMS Architekci.
Impulsem do założenia firmy JEMS była wygrana w konkursie na projekt regulacji placu Piłsudskiego (wówczas Zwycięstwa) wraz z hotelem kongresowym. Nazwa JEMS pochodzi bezpośrednio od nazwisk założycieli: J – Jagiełło, M – Miłobędzki i S – Szczepanik. Z kolei E nawiązuje do nazwy spółdzielni ESPEA, która na początku działalności firmy była jej udziałowcem. W późniejszych latach do grona wspólników dołączyli Marcin Sadowski, Paweł Majkusiak, Marek Moskal i Andrzej Sidorowicz. Pierwszą realizacją dużej skali, która znacząco wpłynęła na rozwój pracowni była siedziba spółki Agora przy ul. Czerskiej w Warszawie. Do największych osiągnięć JEMS zalicza się projekty budynków publicznych, w tym m.in. Międzynarodowe Centrum Kongresowe w Katowicach, Bibliotekę Raczyńskich w Poznaniu czy Halę Koszyki w Warszawie.
Działalność dydaktyczna.
W latach 1980-1985 Jerzy Szczepanik-Dzikowski prowadził zajęcia dydaktyczne na Wydziale Architektury Politechniki Warszawskiej, a w latach 2010 – 2015 był promotorem prac dyplomowych na kierunku architektura na Politechnice Lubelskiej.
Rodzina.
Jest wnukiem wynalazcy Jana Szczepanika.

</doc>
<doc id="3473393" url="https://pl.wikipedia.org/wiki?curid=3473393" title="Grupa heteroarylowa">
Grupa heteroarylowa

Grupa heteroarylowa, potocznie heteroaryl lub hetaryl – grupa funkcyjna pochodząca od heteroarenu (aromatycznego związku heterocyklicznego) po odjęciu z pierścienia aromatycznego jednego atomu wodoru. Reakcje, w których dochodzi do wprowadzenia takiej grupy do cząsteczki związku chemicznego, nazywane są heteroarylowaniem.
Choć grupami arylowymi nazywane są przeważnie tylko te wywodzące się od arenów, niekiedy nazwę tę stosuje się również do grup heteroarylowych.

</doc>
<doc id="3473396" url="https://pl.wikipedia.org/wiki?curid=3473396" title="Gernot Fraydl">
Gernot Fraydl

Gernot Fraydl (ur. 10 grudnia 1939 w Grazu) – piłkarz austriacki grający na pozycji bramkarza. W swojej karierze rozegrał 27 meczów w reprezentacji Austrii.
Kariera klubowa.
Swoją karierę piłkarską Fraydl rozpoczął w klubie Grazer AK. W 1957 roku awansował do pierwszej drużyny i w sezonie 1957/1958 zadebiutował w nim w austriackiej ekstraklasie. W zespole z Grazu grał do końca sezonu 1960/1961.
Latem 1961 Fraydl przeszedł do Austrii Wiedeń. W sezonie 1961/1962 oraz w sezonie 1962/1963 wywalczył z Austrią dublet - mistrzostwo oraz Puchar Austrii. W 1965 roku odszedł z Austrii do Wackeru Innsbruck, w którym spędził sezon. Z kolei w sezonie 1966/1967 grał w SC Bregenz.
W 1967 roku Fraydl wyjechał do Stanów Zjednoczonych. Najpierw przez rok grał tam w klubie Philadelphia Spartans, a przez kolejny w zespole St. Louis Stars.
W 1968 roku Fraydl został zawodnikiem Herthy BSC. W niemieckiej Bundeslidze zadebiutował 17 sierpnia 1968 w przegranym 0:2 wyjazdowym meczu z Eintrachtem Frankfurt. W Hercie grał przez dwa lata. W sezonie 1970/1971 był zawodnikiem drugoligowego TSV 1860 Monachium, a w sezonie 1971/1972 w First Vienna FC 1894, w którym zakończył karierę.
Kariera reprezentacyjna.
W reprezentacji Austrii Fraydl zadebiutował 27 maja 1961 roku w wygranym 3:1 towarzyskim meczu z Anglią, rozegranym w Wiedniu. W swojej karierze grał w eliminacjach do Euro 64, do MŚ 1966 i do MŚ 1970. Od 1961 do 1970 roku rozegrał w reprezentacji 27 meczów.

</doc>
<doc id="3473398" url="https://pl.wikipedia.org/wiki?curid=3473398" title="Bernard Lewis">
Bernard Lewis

Bernard Lewis (ur. 31 maja 1916 w Londynie, zm. 19 maja 2018 w Voorhees Township) – brytyjski i amerykański historyk, badacz dziejów świata muzułmańskiego.
Był profesorem, a następnie emerytowanym profesorem Uniwersytetu Princeton. Był doradcą republikańskich prezydentów Stanów Zjednoczonych od spraw świata muzułmańskiego.

</doc>
<doc id="3473401" url="https://pl.wikipedia.org/wiki?curid=3473401" title="Morganfield">
Morganfield

Morganfield – miasto w Stanach Zjednoczonych, w stanie Kentucky, siedziba administracyjna hrabstwa Union.

</doc>
<doc id="3473404" url="https://pl.wikipedia.org/wiki?curid=3473404" title="Uniwersytet (stacja metra w Kijowie)">
Uniwersytet (stacja metra w Kijowie)

Uniwersytet (ukr. "Унiвеситет") – jedna ze stacji kijowskiego metra na linii Swjatoszynśko-Browarśkiej. Została otwarta 6 listopada 1960 roku między stacjami Wokzalna i Dnipro jako pierwszy etap budowy metra.
Nazwa pochodzi od Uniwersytetu im. Tarasa Szewczenki, który znajduje się bezpośrednio przy stacji.

</doc>
<doc id="3473405" url="https://pl.wikipedia.org/wiki?curid=3473405" title="Wojna radziecko-japońska (1945)">
Wojna radziecko-japońska (1945)



</doc>
<doc id="3473413" url="https://pl.wikipedia.org/wiki?curid=3473413" title="Swonowo">
Swonowo

Swonowo (niem. "Schwanhof") – dawna osada w Polsce położona w województwie warmińsko-mazurskim, w powiecie ostródzkim, w gminie Ostróda.
Wieś lokowana w 1328 roku, kiedy to Luter z Brunszwiku zapisał na prawie chełmińskim Konradowi Durągowi 200 włók ziemi sasińskiej, z obowiązkiem trzech służb w lekkiej zbroi. Świadkami nadania są Piotr z Leszcza, Hejman z Wądzyna, Hanusz z Otoczyna, rycerze oraz lennicy niebędący rycerzami: Gedyk, Tessym, Jan z Turznic, Jan z Linke. Dokument wystawiono w Dzierzgoniu r. 1326 w dzień św. Jana Chrzciciela. Na tym obszarze powstały wsie: Durąg (70 włók), Swonowo (10 włók), Glądy (20 włók), Pancerzyn (20 włók) i Ryn (80 włók). W czasach krzyżackich wieś Swonowo pojawia się w dokumentach w roku 1328 – podlegała pod komturię w Ostródzie, były to dobra rycerskie o powierzchni 10 włók.
W dokumentach z 1509 r. odnaleźć można informację, że synowe Jana ze Swonowa (de Swonowo), Stanisław i Piotr, bracia, dziedzice z Grabionowa, kwitują Piotra Szyrpowskiego z głowy zabitego ich ojca. Z dokumentów z 1537 r. (po reformacji) wynika, że pastor z Durąga obsługiwał wsie: Durąg, Ględy, Grabin, Ostrowin, Pancerzyn, Ryn, Swonowo, Szyldak.
W 1620 własność Jaski, w XVII i XVIII w. – Dylewskich.
W 1785 wieś szlachecka i folwark z 7 budynkami.
W 1821 miejscowość określono jako położony koło Kraplewa folwark z 3 domami i 34-35 mieszkańcami.
Wieś występuje pod mianem "Swonowo" w wydanym w 1879 opracowaniu "Nazwy miejscowe polskie Prus Zachodnich, Wschodnich i Pomorza".
W 1900 nie ujmowana już wśród wsi powiatu ostródzkiego.
W 1938 było to już tylko małe gospodarstwo "Schwanhof-Schuppen" na południe od jeziora Lichtajny.
W 1949 miejscowość oficjalnie uzyskała polską nazwę.
W 1960 i w latach późniejszych Swonowo określane było w literaturze jako zaginiona osada, choć jeszcze w 1967 roku zawarto ją w "Spisie miejscowości Polskiej Rzeczypospolitej Ludowej" jako osadę w gromadzie Szyldak.
Toponimia.
Polska nazwa miejscowości jest substytucją fonetyczną niemieckiej nazwy "Schwanhof" z użyciem sufiksa „owo”; nazwa niemiecka pochodzi od rzeczownika „Schwan” = łabędź, z członem strukturalnym „-hof” (pol. dwór).

</doc>
<doc id="3473415" url="https://pl.wikipedia.org/wiki?curid=3473415" title="Smiths Grove">
Smiths Grove

Smiths Grove – miasto w Stanach Zjednoczonych, w stanie Kentucky, w hrabstwie Warren.

</doc>
<doc id="3473418" url="https://pl.wikipedia.org/wiki?curid=3473418" title="LaC TV">
LaC TV

LaC TV – włoska regionalna stacja telewizyjna, z siedzibą w Vibo Valentia. Grupą docelową radia są głównie młodzi ludzie.
Sieć telewizyjna, która powstała pierwotnie jako Rete Kalabria, została założona przez Franca Iannuzziego w listopadzie 1987 roku w Vibo Valentia, za pomocą studiów telewizyjnych Tele 2000, działających w latach 1977-1983. W 1990 była spółką zależną od Amica 9 – Telestar, a w 1992 roku została utworzona firma retekalabria srl.
20 października 2014 została odnowiona i zmieniła nazwę na La C.
15 listopada 2014, jako pierwszy nadawca w Kalabrii, zaczęła transmitować w HD.

</doc>
<doc id="3473419" url="https://pl.wikipedia.org/wiki?curid=3473419" title="Plum Springs">
Plum Springs

Plum Springs – miasto w Stanach Zjednoczonych, w stanie Kentucky, w hrabstwie Warren.

</doc>
<doc id="3473420" url="https://pl.wikipedia.org/wiki?curid=3473420" title="Larsemann Hills">
Larsemann Hills

Larsemann Hills – oaza antarktyczna na Ziemi Księżniczki Elżbiety na Antarktydzie.
Położenie i historia.
Oaza ta znajduje się na południowo-wschodnim brzegu Zatoki Prydza, mniej więcej w połowie drogi między Oazą Vestfold a skrajem Lodowcem Szelfowym Amery’ego, ma ona około 40 km². Tworzą ją niskie wzgórza, rozciągające się na przestrzeni 17 km na zachód od lodowca Dålk. Została odkryta w lutym 1935 roku przez kapitana Klariusa Mikkelsena ze statku wielorybniczego Thorshavn. Ludzie pojawiali się w oazie tylko sporadycznie aż do lat 80. XX wieku, obecnie w oazie znajdują się cztery stacje polarne: letnia rumuńsko-australijska baza Law-Racoviţă, oraz trzy całoroczne: rosyjska Progress, chińska Zhongshan i indyjska Bharati. Prowadzone są w nich badania z zakresu m.in. meteorologii, sejsmologii i geomagnetyzmu. Prace terenowe w oazie dotyczą m.in. geologii, geomorfologii, glacjologii, hydrologii, limnologii i ekologii.
Warunki naturalne.
Oazę tę tworzą dwa główne półwyspy (Stornes na zachodzie i Broknes na wschodzie), cztery mniejsze i około 130 wysp; od południa ogranicza ją czoło lodowca. Niewiele jest w niej głazów narzutowych i moren, szczyty wzgórz są przeważnie nagie i silnie zerodowane. Półwysep Broknes jest jednym z niewielu obszarów Antarktyki, których nie objęło w całości ostatnie zlodowacenie, dzięki czemu zachował się na nim zapis osadów sięgający 130 tys. lat wstecz. W oazie znajduje się ponad 150 jezior, przeważnie słodkowodnych. Rośliny lądowe, pingwiny i foki występują rzadko, w rozpadlinach skalnych gnieżdżą się petrele śnieżne, a skuy są najczęściej spotykane w pobliżu zabudowań stacji.
Oazę Larsemann Hills obejmuje Szczególnie Zarządzany Obszar Antarktyki nr 6 ("Larsemann Hills, East Antarctica"). Półwysep Stornes, większy z dwóch, obejmuje Szczególnie Chroniony Obszar Antarktyki nr 174 ("Stornes, Larsemann Hills, Princess Elizabeth Land") o powierzchni 21,13 km². Został on wyznaczony ze względu na unikalną geologię tego półwyspu i występowanie nietypowych minerałów (borokrzemianów i fosforanów); trzy z nich zostały po raz pierwszy opisane z tego półwyspu. W obszarze tym, jak i w pozostałej części Larsemann Hills, często występują weddelki arktyczne.

</doc>
<doc id="3473421" url="https://pl.wikipedia.org/wiki?curid=3473421" title="Dekanat Hainburg">
Dekanat Hainburg

Dekanat Hainburg – jeden z 17 dekanatów rzymskokatolickich wchodzących w skład wikariatu Unter dem Wienerwald archidiecezji wiedeńskiej w Austrii. W jego skład wchodzi 12 parafii. 

</doc>
<doc id="3473426" url="https://pl.wikipedia.org/wiki?curid=3473426" title="Willisburg">
Willisburg

Willisburg – miasto w Stanach Zjednoczonych, w stanie Kentucky, w hrabstwie Washington.

</doc>
<doc id="3473428" url="https://pl.wikipedia.org/wiki?curid=3473428" title="JEMS">
JEMS



</doc>
<doc id="3473429" url="https://pl.wikipedia.org/wiki?curid=3473429" title="Mackville">
Mackville

Mackville – miasto w Stanach Zjednoczonych, w stanie Kentucky, w hrabstwie Washington.

</doc>
<doc id="3473435" url="https://pl.wikipedia.org/wiki?curid=3473435" title="Hasan Yeşilbudak">
Hasan Yeşilbudak

Hasan Yeşilbudak (ur. 11 stycznia 1984 w Adanie) – turecki siatkarz grający na pozycji libero, reprezentant Turcji. 
Sukcesy klubowe.
Puchar Turcji:
Mistrzostwo Turcji:
Memoriał Zdzisława Ambroziaka:
Superpuchar Turcji:

</doc>
<doc id="3473436" url="https://pl.wikipedia.org/wiki?curid=3473436" title="Dekanat Heiligenkreuz">
Dekanat Heiligenkreuz

Dekanat Heiligenkreuz – jeden z 17 dekanatów rzymskokatolickich wchodzących w skład wikariatu Unter dem Wienerwald archidiecezji wiedeńskiej w Austrii. W jego skład wchodzi 7 parafii. 

</doc>
<doc id="3473437" url="https://pl.wikipedia.org/wiki?curid=3473437" title="Johann Eigenstiller">
Johann Eigenstiller

Johann „Hans” Eigenstiller (ur. 17 czerwca 1943) – piłkarz austriacki grający na pozycji obrońcy. W swojej karierze rozegrał 37 meczów w reprezentacji Austrii.
Kariera klubowa.
Swoją karierę piłkarską Eigenstiller rozpoczynał w klubach Vorwärts Steyr i Stickstoff Linz. Następnie został zawodnikiem klubu Wacker Innsbruck. W 1965 roku awansował do pierwszej drużyny i w sezonie 1965/1966 zadebiutował w nim w austriackiej ekstraklasie. W sezonie 1967/1968 wywalczył z Wackerem wicemistrzostwo Austrii.
Na początku 1969 roku Eigenstiller przeszedł do Rapidu Wiedeń. W Rapidzie swój debiut zaliczył 2 marca 1969 roku w wygranym 2:0 domowym meczu z Austrią Salzburg. W sezonie 1968/1969 zdobył z Rapidem Puchar Austrii.
W 1970 roku Eigenstiller wrócił do Wackeru Innsbruck. W sezonach 1970/1971 i 1971/1972 wywalczył z nim mistrzostwo Austrii. Z kolei w sezonie 1972/1973 sięgnął z nim po dublet – mistrzostwo oraz Puchar Austrii. W sezonie 1973/1974 został wicemistrzem kraju, w sezonie 1974/1975 – mistrzem, w sezonie 1975/1976 – wicemistrzem, a w sezonie 1976/1977 – ponownie mistrzem. W 1977 roku zakończył karierę.
Kariera reprezentacyjna.
W reprezentacji Austrii Eigenstiller zadebiutował 6 września 1967 roku w przegranym 1:3 towarzyskim meczu z Węgrami, rozegranym w Wiedniu. W swojej karierze grał w eliminacjach do Euro 68, do MŚ 1970, do Euro 72, do MŚ 1974 i do Euro 76. Od 1967 do 1975 roku rozegrał w reprezentacji 37 meczów.

</doc>
<doc id="3473438" url="https://pl.wikipedia.org/wiki?curid=3473438" title="Husovice">
Husovice

Husovice (niem. "Hussowitz") – miejska i katastralna części Brna, o powierzchni 132,04 ha. Leży na terenie gminy katastralnej Brno-sever.

</doc>
<doc id="3473440" url="https://pl.wikipedia.org/wiki?curid=3473440" title="Hans Eigenstiller">
Hans Eigenstiller



</doc>
<doc id="3473441" url="https://pl.wikipedia.org/wiki?curid=3473441" title="Lesná (Brno)">
Lesná (Brno)

Lesná – miejska i katastralna części Brna, o powierzchni 258,2 ha. Leży na terenie gminy katastralnej Brno-sever.

</doc>
<doc id="3473442" url="https://pl.wikipedia.org/wiki?curid=3473442" title="Soběšice (Brno)">
Soběšice (Brno)

Soběšice (niem. "Obeschitz") – miejska i katastralna części Brna, o powierzchni 606,06 ha. Leży na terenie gminy katastralnej Brno-sever.

</doc>
<doc id="3473445" url="https://pl.wikipedia.org/wiki?curid=3473445" title="Zábrdovice">
Zábrdovice

Zábrdovice (niem. "Obrowitz") – miejska i katastralna części Brna, o powierzchni 606,06 ha. Leży na terenie gmin katastralnych Brno-střed, Brno-Židenice i Brno-sever.
Historia.
W 1237 wzmiankowano po raz pierwszy miejscowy klasztor norbertański, założony jednak prawdopodobnie wcześniej, przed 1209 rokiem, przez morawskiego szlachcica Lva z Klobouk. Klasztor był w posiadaniu wielu wsi, m.in. dzisiejszych Lewic na południu Polski.
Miejscowość przyłączona do Brna w 1850 roku.

</doc>
<doc id="3473447" url="https://pl.wikipedia.org/wiki?curid=3473447" title="Taara">
Taara

Taara – statek pasażersko-towarowy oraz okręt służący w Marynarce Wojennej Imperium Rosyjskiego (jako Cesariewicz Aleksiej, Riespublikaniec i Narodnik) oraz w Eesti merejõud. Brał udział w wojnie estońsko-bolszewickiej, działając na jeziorze Pejpus. W okresie międzywojennym rozbrojony, pływał pod nazwą Neptun. Zezłomowany po II wojnie światowej.
Budowa i opis techniczny.
Parowiec został wybudowany w 1913 roku przez stocznię A. Ahlström w Warkaus jako statek pasażersko-towarowy „Cesariewicz Aleksiej” (. Prawdopodobnie nazwa ta odnosiła się do Aleksego Romanowa). Wykorzystywany był przez firmę "Gromow, Abramow &amp; Co", której był własnością.
„Cesariewicz Aleksiej” miał wyporność 160 ton. Miał 37 metrów długości i 6 metrów szerokości. Jego zanurzenie wynosiło 1,5 lub 1,8 metra.
Napęd stanowiła sprzężona maszyna parowa o dwóch cylindrach oraz jeden kocioł zasilany drewnem, którego zapas wynosił 45 m³. Moc siłowni wynosiła 250 KM, co pozwalało na rozpędzenie jednostki do 10 węzłów. Przy 9 węzłach mogła ona pokonać 200 mil morskich. 
Po wcieleniu w skład marynarki wojennej zamontowano na nim dwa działa 75 mm L/50 oraz 2 karabiny maszynowe (lub 3 działa kalibru 75 mm).
W skład załogi w czasie wojny wchodziło 3 oficerów i 22–29 marynarzy.
Służba.
Statek zarekwirowano na rzecz Marynarki Wojennej Imperium Rosyjskiego w 1917 roku. Został uzbrojony i włączony w skład Czudzkiej Flotylli Wojennej. Po rewolucji lutowej lub październikowej dwukrotnie zmienił nazwę, najpierw na „Riespublikaniec” (), a następnie na „Narodnik” (). 
Został zajęty przez wojska estońskie na zamarzniętej rzece Emajõgi w Tartu 14 stycznia 1919 roku. Włączony w skład Dywizjonu Kanonierek Jeziora Pejpus pod nazwą „Taara” – jest to imię głównego boga w mitologii estońskiej. Po zakończeniu wojny o niepodległość Estonii został rozbrojony i oddany Ministerstwu Handlu i Przemysłu. Sprzedany prywatnej firmie i przemianowany na „Neptun”. W czasie II wojny światowej nie był wykorzystywany przez walczące strony. Został pocięty na złom pod koniec lat czterdziestych.

</doc>
<doc id="3473448" url="https://pl.wikipedia.org/wiki?curid=3473448" title="Johannes Maria Gföllner">
Johannes Maria Gföllner

Johannes Maria Gföllner (ur. 17 grudnia 1867 w Waizenkirchen, zm. 3 czerwca 1941 w Linz) – austriacki duchowny katolicki, biskup diecezjalny Linz 1915-1941.
Życiorys.
Święcenia kapłańskie otrzymał 28 października 1893.
16 lipca 1915 papież Benedykt XV mianował go biskupem diecezjalnym Linz. 18 października 1915 z rąk kardynała Friedricha Gustava Piffla przyjął sakrę biskupią. Funkcję pełnił aż do swojej śmierci.

</doc>
<doc id="3473450" url="https://pl.wikipedia.org/wiki?curid=3473450" title="Dekanat Kirchberg">
Dekanat Kirchberg

Dekanat Kirchberg – jeden z 17 dekanatów rzymskokatolickich wchodzących w skład wikariatu Unter dem Wienerwald archidiecezji wiedeńskiej w Austrii. W jego skład wchodzi 14 parafii. 

</doc>
<doc id="3473453" url="https://pl.wikipedia.org/wiki?curid=3473453" title="Tovarna Avtomobil Maribor">
Tovarna Avtomobil Maribor



</doc>
<doc id="3473458" url="https://pl.wikipedia.org/wiki?curid=3473458" title="TAM (motoryzacja)">
TAM (motoryzacja)



</doc>
<doc id="3473461" url="https://pl.wikipedia.org/wiki?curid=3473461" title="Zbigniew Mikołajewski (architekt)">
Zbigniew Mikołajewski (architekt)

Zbigniew Władysław Mikołajewski (ur. 5 września 1922 we Lwowie, zm. 13 marca 2008) – polski architekt, projektant budynków mieszkalnych, szkolnych i obiektów użyteczności publicznej.

</doc>
<doc id="3473464" url="https://pl.wikipedia.org/wiki?curid=3473464" title="Felix Gasselich">
Felix Gasselich

Felix Gasselich (ur. 21 grudnia 1955 w Wiedniu) – piłkarz austriacki grający na pozycji pomocnika. W swojej karierze rozegrał 19 meczów w reprezentacji Austrii, w których strzelił 3 gole.
Kariera klubowa.
Swoją karierę piłkarską Gasselich rozpoczął w klubie Austria Wiedeń. W 1974 roku awansował do pierwszego zespołu. 1 marca 1975 zadebiutował w austriackiej ekstraklasie w wygranym 3:1 domowym meczu z Austrią Klagenfurt. W sezonie 1975/1976 wywalczył swoje pierwsze w karierze mistrzostwo Austrii. W sezonie 1976/1977 zdobył z Austrią Puchar Austrii. Wraz z Austrią zdobył jeszcze cztery tytuły mistrza kraju w sezonach 1977/1978, 1978/1979, 1979/1980 i 1980/1981 oraz puchar kraju w latach 1980 i 1982 i wicemistrzostwa w sezonach 1981/1982 i 1982/1983.
Latem 1983 roku Gasselich przeszedł do Ajaksu Amsterdam. Zadebiutował w nim 21 sierpnia 1983 w zremisowanym 1:1 wyjazdowym meczu z FC Utrecht. W sezonie 1984/1985 wywalczył z Ajaksem mistrzostwo Holandii.
W 1985 roku Gasselich wrócił do Austrii i został piłkarzem LASK Linz. Swój debiut w nim zaliczył 11 października 1985 w przegranym 1:2 domowym meczu z SK Voest Linz. W LASK spędził rok.
W 1986 roku Gasselich przeszedł do Wiener SC. Zadebiutował w nim 22 lipca 1986 w przegranym 3:5 domowym meczu z Austrią Wiedeń. W zespole Wiener SC grał przez dwa lata.
W 1988 roku Gasselich został piłkarzem Grazer AK. Swój ligowy debiut zanotował w nim 22 lipca 1988 w przegranym 3:4 domowym meczu z Austrią Klagenfurt.
W 1989 roku Gasselich trafił do klubu Kremser SC. Swój debiut w nim zaliczył 29 lipca 1989 w wygranym 2:0 wyjazdowym meczu z Wiener SC. W 1990 roku odszedł z Kremser SC do SR Donaufeld, w którym w 1991 roku zakończył karierę.
Kariera reprezentacyjna.
W reprezentacji Austrii Gasselich zadebiutował 15 listopada 1978 w przegranym 1:2 meczu eliminacji do Euro 80 z Portugalią, rozegranym w Wiedniu. W swojej karierze grał też w eliminacjach do MŚ 1982, do Euro 84 i do MŚ 1986. Od 1978 do 1984 roku rozegrał w reprezentacji 19 meczów, w których strzelił 3 gole.

</doc>
<doc id="3473469" url="https://pl.wikipedia.org/wiki?curid=3473469" title="Canal+ (Hiszpania)">
Canal+ (Hiszpania)

Canal+ (poprzednio "Canal+ 1") – hiszpańska stacja telewizyjna. Jej nadawcą była Distribuidora de Television Digital S.A. (DTS), właściciel cyfrowej platformy satelitarnej Canal+.
Canal+ był głównym kanał hiszpańskiego pakietu Canal+. Nadawał zarówno w standardzie SDTV i HDTV. Posiadał także swoją wersję timeshift channel, Canal+ 1 ...30 (wcześniej zwany Canal+ ...30), która nadawała z półgodzinnym opóźnieniem. Powstała ona w wyniku przekształcenia kanału nadającego w .
Podobnie jak odpowiedniki francuski i polski, Canal+ był stacją ogólnotematyczną – jej ramówkę stanowiły zarówno filmy i seriale fabularne jak i relacje z wydarzeń sportowych. 
Po przejęciu platformy Canal+ i przekształceniu jej w Movistar+, przywrócono stacji jej pierwotną nazwę. Canal+, gdyż nie dublowała się już z marką usług dostawcy. Stan ten nie trwał jednak długo, gdyż nowy właściciel zdecydował się całkowicie zrezygnować z nazwy Canal+ dla wszystkich kanałów oferowanych przez nadawcę. 1 lutego 2016 roku kanał został zastąpiony nową stacją o nazwie #0.

</doc>
<doc id="3473471" url="https://pl.wikipedia.org/wiki?curid=3473471" title="Wadym Łazorenko">
Wadym Łazorenko

Wadym Mykołajowycz Łazorenko, ukr. Вадим Миколайович Лазоренко, ros. Вадим Николаевич Лазоренко, "Wadim Nikołajewicz Łazorienko" (ur. 1 marca 1965 w Kijowie) – ukraiński piłkarz, grający na pozycji obrońcy, trener piłkarski.
Kariera piłkarska.
Wychowanek Dynama Kijów. Pierwszy trener Jewhen Kotelnykow. W 1983 rozpoczął karierę piłkarską w drużynie Dynamo Irpień. Potem przeszedł do Nywy Tarnopol. W 1987 powrócił do Dynama Irpień, który w następnym roku przeniósł się do Białej Cerkwi. Na początku 1992 wyjechał do Słowacji, gdzie bronił barw ZŤS Košice, w którym zakończył karierę piłkarza.
Kariera trenerska.
Karierę szkoleniowca rozpoczął po zakończeniu kariery piłkarza. Najpierw trenował kluby Schid Sławutycz i Systema-Boreks Borodzianka. W lipcu 1997 został mianowany na stanowisko głównego trenera Obołoń-PWO Kijów, którym kierował do września 1999. Potem pomagał trenować Borysfen Boryspol. Na początku XXI wieku powrócił do klubu, w którym spędził prawie całą swoją karierę piłkarską i który nazywał się Roś Biała Cerkiew. W lipcu 2002 objął prowadzenie klubem Desna Czernihów, w którym pracował do czerwca 2004. W 2005 dołączył do sztabu szkoleniowego Arsenału Kijów. 10 kwietnia 2008 otrzymał zaproszenie na stanowisko głównego trenera Stali Dnieprodzierżyńsk, ale już 5 maja podał się do dymisji. Potem pracował w Federacji Futbolu Ukrainy, a od 2009 prowadził klub Jednist' Płysky. W lipcu 2011 zaproszony przez trenera Witalija Kwarcianego pomagać trenować Wołyń Łuck. Od 19 czerwca do 11 lipca z Kwarcianym pracował w sztabie szkoleniowym Krywbasu Krzywy Róg. 6 września 2012 razem z Kwarcianym przeszedł do Metałurha Zaporoże, w którym pracował do końca 2012 roku. Od 12 czerwca 2013 pracuje w sztabie szkoleniowym Worskły Połtawa.

</doc>
<doc id="3473476" url="https://pl.wikipedia.org/wiki?curid=3473476" title="Aleksander Łukasiewicz (biolog)">
Aleksander Łukasiewicz (biolog)

Aleksander Łukasiewicz (ur. 12 lipca 1924, zm. 19 sierpnia 2022 w Poznaniu) – polski naukowiec, profesor nauk przyrodniczych.
Życiorys.
Urodzony w Dąbrowicy k. Lublina 12 lipca 1924 roku, w rodzinie rolniczej, z ojca Szymona i matki Katarzyny z d. Gospodarek.
Szkołę Podstawową ukończył w Płouszowicach w 1938 i do roku 1941 pracował w gospodarstwie rolnym swego ojca. W latach 1941–1945 uczęszczał do Gimnazjum Ogrodniczego w Kijanach. Egzamin dojrzałości złożył w maju 1946 roku w Lublinie przed Komisją Weryfikacyjno-Kwalifikacyjną Kuratorium Okręgu Szkolnego Lubelskiego. Początkowo studiował na Wydziale Rolnym w UMCS w Lublinie (1946–1947), a następnie na Wydziale Rolniczo-Leśnym UP w Poznaniu, uzyskując 9 grudnia 1949 roku stopień mgr inż. nauk rolniczych. W latach 1949–1952 studiował biologię na Wydziale Matematyczno-Przyrodniczym, a następnie na Wydziale Biologii i Nauk o Ziemi UP w Poznaniu, uzyskując 11 czerwca 1952 roku stopień magistra botaniki.
W listopadzie 1960 roku uzyskał stopień doktora nauk przyrodniczych na podstawie pracy pt. „Morfologiczno-rozwojowe typy bylin”. Habilitował się 24 kwietnia 1967 roku na podstawie pracy pt. „Rytmika rozwojowa bylin” (część I i II). Stopień docenta uzyskał w lutym 1968 roku, a 9 października 1975 roku uchwałą Rady Państwa nadano mu tytuł profesora nadzwyczajnego nauk przyrodniczych. Profesorem zwyczajnym został mianowany 17 września 1982 roku.
Praca zawodowa.
Pracę zawodową rozpoczął w Państwowej Szkole Ogrodniczej w Kijanach gdzie, od 1 września 1944 r. do 31 sierpnia 1945 r., zatrudniony był w charakterze instruktora sadownictwa. W czasie studiów na Uniwersytecie MCS w Lublinie pracował w charakterze zastępcy młodszego asystenta tegoż Uniwersytetu (od 1 września 1945 do 31 sierpnia 1946). Po ukończonych studiach ogrodniczych na Wydziale Rolniczo-Leśnym UP, początkowo pracował jako nauczyciel biologii w Ośrodku Szkolnym TPD w Poznaniu (od 1 listopada 1949 do 1 marca 1950), a następnie w Okręgowym Zarządzie Poznań-Wschód w charakterze kierownika sekcji ogrodniczej (od 1 lutego 1950 do 30 kwietnia 1951). Od 15 kwietnia 1951 do 31 października 1951 roku był zaangażowany w charakterze starszego asystenta przy Katedrze Roślin Ozdobnych na Wydziale Rolniczo-Leśnym UP. Od 1 listopada 1951 roku rozpoczął pracę w Ogrodzie Botanicznym Uniwersytetu Poznańskiego jako: asystent naukowo-techniczny (do 1 sierpnia 1954), starszy asystent (od 1 sierpnia 1954 do 1 stycznia 1955), adiunkt (od 1 stycznia 1955 do 1 kwietnia 1968). 1 kwietnia 1968 roku został mianowany kierownikiem Ogrodu Botanicznego UAM, a od 1 września 1982 jego dyrektorem. Na tym stanowisku pracował do 30 września 2000 roku. Funkcję Pełnomocnika Rektora UAM ds. Ogrodu Botanicznego pełnił od 1 kwietnia 1974 do 31 sierpnia 1987.
Na emeryturę przeszedł 1 października 1994 roku i od tego dnia pracował dalej (na pół etatu), na stanowisku dyrektora Ogrodu Botanicznego UAM aż do 30 września 2000 roku. Od 2 października 2000 do 1 września 2003 roku zaangażowany był na pół etatu na stanowisku profesora zwyczajnego UAM, a od 1 października 2004 roku do 2007 corocznie był zatrudniany w niepełnym wymiarze godzin.
Członkostwa.
Od roku 1956 jest członkiem Poznańskiego Oddziału „Polskiego Towarzystwa Botanicznego”, a od roku 1967 do 1972 był członkiem Zarządu tego Stowarzyszenia. Członkiem Komisji Biologicznej „Poznańskiego Towarzystwa Przyjaciół Nauk” jest od 1962 roku. Ponadto był członkiem i rzeczoznawcą „Stowarzyszenia Naukowego Inżynierów i Techników Ogrodnictwa” od roku 1966 do 1980. W latach 1972 do 1974 pełnił funkcje zastępcy przewodniczącego przy „Poznańskim Komitecie Ochrony Środowiska” oraz przewodniczącego Komisji ds. Ochrony Zieleni przy „Poznańskim Komitecie Ochrony Środowiska Człowieka”. Od roku 1973 do 1996 pełnił funkcję przewodniczącego Komisji (Rady) Ogrodów Botanicznych i Arboretów przy Komitecie Botaniki PAN, a od lutego 1975 roku został powołany na członka Rady Naukowej Ogrodu Botanicznego w Powsinie oraz na przewodniczącego Komisji Przestrzennego Zagospodarowania tegoż Ogrodu, członkiem Rady Naukowej – Instytutu Dendrologii PAN w Kórniku, Ogrodu Botanicznego Uniwersytetu Wrocławskiego, Ogrodu Botanicznego UMCS, Ogrodu Botanicznego w Łodzi. Jest członkiem Rady Naukowej Ogrodu Botanicznego UAM w Poznaniu od 1 października 1981. Był członkiem Rady Redakcyjnej Sekcji Dendrologicznej PTB i członkiem Rady Redakcyjnej publikacji Arboretum Kórnickiego od 13 grudnia 1985 do 31 grudnia 1987 roku, ponadto członkiem zespołu koordynującego problem międzyresortowy w Instytucie Dendrologii PAN od 1981 do 1985 roku. Ponadto wielokrotnie był konsultantem różnych instytucji na terenie kraju w dziedzinie ogrodów botanicznych i palmiarni, opracowując dla nich programy założeń botanicznych. Powoływany był również jako ekspert w zakresie przestrzennego i jakościowego rozwoju zieleni miejskiej.
Staże i zjazdy naukowe.
W roku 1963 był na stażu naukowym w NRD, a w roku 1969 w Czechosłowacji. Wielokrotnie brał udział w międzynarodowych zjazdach naukowych, gdzie wygłaszał referaty problemowe, np. w: Halle (1973), Moskwie i Leningradzie (1975), Budapeszcie (1976), Lipsku (1977), Pradze (1977), Libercu (1978), Sofii (1978), Berlinie (1979), Dreźnie i Lipsku (1979), Koszycach (1979), Mühlhausen (1981), Tbilisi (1982), Wernigerode (1982), Dreźnie i Tharandtcie (1983), Nitrze (1983), Próchonicach (1985), Pradze (1985), Nitrze (1989), Brnie (1990) i na Ukrainie w Parku Dendrologicznym „Zofijówce” (1996).
Odznaczenia i nagrody.
Państwowe medale i odznaczenia:
Z regionalnych i okolicznościowych odznaczeń otrzymał:
W latach 1964–1970, otrzymał nagrody Ministra Oświaty i Szkolnictwa Wyższego za osiągnięcia organizacyjno-dydaktyczne. Stypendia naukowe: habilitacyjne otrzymał od 1 października 1963 do 3 kwietnia 1965. Medal Pamiątkowy „Naturae Tutela Res Necessaria Hominum Pro Regionalibus Et Urbanis Studiis” za całokształt działalności zawodowo-twórczej, innowacyjnej i rewitalizacyjnej, w orientacji użyteczności publicznej i zdrowej egzystencji, Poznań 27 XII 2008, dokument nr „Jubileum.
Życie prywatne.
W roku 1951 zawarł związek małżeński z Różą Tomaszewską, z którą posiada troje dzieci (Paulinę – 1953, Annę – 1956 i Szymona – 1962).

</doc>
<doc id="3473477" url="https://pl.wikipedia.org/wiki?curid=3473477" title="Andregota Galíndez">
Andregota Galíndez

Andregota Galíndez (także "Andregoto", dosł. z bask. "czarna pani"; ur. po 905, zm. w 972 roku w Aibar) – hrabina Aragonii w latach 922/924–ok. 940 (formalnie do śmierci), od ok. 933 roku razem z mężem Garcią I z Nawarry.
Andregota była najmłodszą córką hrabiego Aragonii Galindo II Aznáreza z jego drugiego małżeństwa z Sanchą Garcés z Pampeluny, wdową po Fortunie (wnuku władcy Nawarry Fortuna Garcesa). Ostatnie wzmianki o nim pochodzą z 922 roku, gdy Sancho I ufundował Kościół w San Pedro de Siresa. Wiadomo, że żył jeszcze za panowania Ordoño II z Leonu (910–924). Tak więc musiał umrzeć między 922 a 924 rokiem. Władzę po nim objęła Andregota, co wskazuje na to, że reszta jej rodzeństwa musiała w tym momencie nie żyć (jej rodzeństwem rodzonym byli: Velasquita i Aznar, a przyrodnim: Miro, biskup Redemtus oraz Toda, która żyła i wyszła za Bernarda I z Ribagorzy). Miała wtedy co najwyżej 17 lat, a prawdopodobnie była młodsza. Być może jednak już wówczas Aragonia była podporządkowana Nawarze.
Po śmierci ojca Andregota wyszła za Gracię I z Nawarry, co dowodziło znaczenia tego królestwa. Małżeństwo zostało obiecane przez Galindo II ojcu Garcii, Sancho I, w 919, gdy ten najechał Aragonię, a Garcia był jeszcze w brzuchu matki. Pierwszym opiekunem był "baiulus" Fortún Jiménez, a od 925 do 931 regencję sprawował wuj Garcii, Jimeno Garces. Prawdopodobnie w 940, a na pewno przed 943, Andregota została wygnana przez męża pod pretekstem zbyt bliskiego pokrewieństwa. Drugą żoną Garcii została Teresa (zm. po 957), będąca prawdopodobnie córką króla Leónu Ramiro II. Faktyczną przyczyną było żądanie muzułmańskiego władcy Abd-ar-Rahmana III, które zostało zawarte w traktacie pokojowym z hrabią Barcelony Sunyerem I. Garcia objął samodzielną władzę, która po jego śmierci przeszła na jego syna z Andregotą, Sancha. Być może doczekali się też dwóch córek; są one jednak raczej potomstwem z Teresą. Tym samym zakończyły się trwające od ok. 800 roku rządy dotychczasowej pierwszej dynastii aragońskim, a na tronie na około sto lat zasiadła dynastia Jimenez.

</doc>
<doc id="3473478" url="https://pl.wikipedia.org/wiki?curid=3473478" title="Andregota Galindez">
Andregota Galindez



</doc>
<doc id="3473481" url="https://pl.wikipedia.org/wiki?curid=3473481" title="Kondrat Buławin">
Kondrat Buławin



</doc>
<doc id="3473482" url="https://pl.wikipedia.org/wiki?curid=3473482" title="NGC 3371">
NGC 3371



</doc>
<doc id="3473485" url="https://pl.wikipedia.org/wiki?curid=3473485" title="Zapora Xiaowan">
Zapora Xiaowan

Zapora Xiaowan () - zapora wodna wybudowana w 2010 roku w Chinach na rzece Mekong. Zapora Xiaowan ma 292 metry wysokości i jest obecnie szóstą co do wysokości zaporą świata. W związku z jej budową przesiedlono ponad 38 tys. osób.

</doc>
<doc id="3473486" url="https://pl.wikipedia.org/wiki?curid=3473486" title="Dom Turysty PTTK pod Wieżycą">
Dom Turysty PTTK pod Wieżycą



</doc>
<doc id="3473491" url="https://pl.wikipedia.org/wiki?curid=3473491" title="Garcia I (król Leónu)">
Garcia I (król Leónu)



</doc>
<doc id="3473494" url="https://pl.wikipedia.org/wiki?curid=3473494" title="Aleja Piastów w Szczecinie">
Aleja Piastów w Szczecinie

Piastów – aleja w Szczecinie, położona na obszarze trzech osiedli: Turzyn, Śródmieście-Zachód oraz Nowe Miasto. Administracyjnie należy do dzielnicy Śródmieście. Przedwojenna nazwa alei brzmiała "Barnimstraße" ("ulica Barnima"). Na odcinku plac Szyrockiego – ulica Narutowicza stanowi fragment drogi krajowej nr 13. Przebieg ulicy został ustalony w 1882 roku.
Przebieg.
Aleja Piastów rozpoczyna swój bieg od placu Szarych Szeregów. Następnie krzyżuje się z ulicą Jagiellońską, ks. Piotra Ściegiennego, Bohaterów Getta Warszawskiego, Jana Karola Chodkiewicza i Andrzeja Małkowskiego. Przecina plac Kościuszki, za którym krzyżuje się z ulicą Władysława Łokietka, Kazimierza Pułaskiego i Władysława Jagiełły, Mariana Langiewicza, Augustyna Kordeckiego, Gabriela Narutowicza, Ku Słońcu, Szwoleżerów i gen. Józefa Sowińskiego. Kończy swój bieg na placu prof. Jana Szyrockiego; jej przedłużeniem jest ulica Mieszka I.
Zabudowa.
Przed 1945 aleja Piastów zabudowana była w większości zwartą zabudową kamieniczną pochodzącą z końca XIX wieku oraz kilkoma gmachami oświaty. Działania wojenne w czasie II wojny światowej spowodowały nieznaczne zniszczenia zabudowań – większość przedwojennych budynków istnieje do dziś. W 1945 w dawnym budynku gimnazjum męskiego otwarte zostało I Liceum Ogólnokształcące – pierwsza po wojnie placówka oświatowa na obszarze ziem odzyskanych. W okresie powojennym wzniesiony został budynek jednostek międzywydziałowych Politechniki Szczecińskiej (obecnie Zachodniopomorski Uniwersytet Technologiczny). W latach 2011–2013 na narożniku z ul. Mariana Langiewicza wzniesiony został nowoczesny gmach Centrum Dydaktyczno-Badawczego ZUT, natomiast od 2011 na narożniku z pl. Jana Szyrockiego wznoszony jest kompleks biurowców Piastów Office Center.
Współcześnie przy ulicy mieszczą się:
Transport.
Na alei Piastów położone jest dwutorowe torowisko tramwajowe, z którego w stałej organizacji ruchu korzystają tramwaje linii 4, 5, 11 i 12. W 2014 roku torowisko zostało gruntownie zmodernizowane – wymieniono szyny i podkłady, zamontowano nową sieć trakcyjną, słupy trakcyjne, wyremontowano przystanki. Po raz pierwszy w Szczecinie zastosowano wówczas technologię zielonego torowiska. Poza tym ulica obsługiwana jest przez sieć autobusową – przebiegają tędy linie 61, 61BIS, 62, 81 i 83.

</doc>
<doc id="3473495" url="https://pl.wikipedia.org/wiki?curid=3473495" title="Wiążąca Informacja Taryfowa">
Wiążąca Informacja Taryfowa

Wiążąca Informacja Taryfowa (ang. "Binding Tariff Information" "–" BTI) – pisemna decyzja w sprawie klasyfikacji towarów na terenie Unii Europejskiej, która określa właściwy kod taryfy celnej dla jednego, dowolnie zgłoszonego towaru.    
WIT jest ważna przez okres 3 lat od daty jej wydania. W Polsce wydaje ją Dyrektor Izby Administracji Skarbowej w Warszawie.   
Posiadanie Wiążącej Informacji Taryfowej dla odprawianych towarów:

</doc>
<doc id="3473497" url="https://pl.wikipedia.org/wiki?curid=3473497" title="Disco Inferno">
Disco Inferno

Disco Inferno – piosenka z 1976 roku autorstwa Leroya Greena i Tyrone’a Kerseya nagrana pierwotnie przez zespół The Trammps. Utwór, który okazał się największym przebojem grupy wydany został na singlu w grudniu 1976 roku, w tym samym miesiącu dostępny był na albumie eponimicznym. Na początku 1977 roku SP – wraz z dwiema innymi piosenkami grupy – przez 6 tygodni utrzymywał się na szczycie listy "Billboard" Hot Dance Club Play. Jednak dopiero kiedy utwór trafił na do filmu "Gorączka sobotniej nocy" (1977) i wydany został ponownie na małej płycie zyskał prawdziwą popularność w USA, czego dowodem było 11. miejsce w zestawieniu Hot 100, do którego singiel dotarł w maju 1978 roku.
W 1999 roku swoją wersję piosenki nagrała Cyndi Lauper, która znalazła się na jej singlu. Wersja piosenkarki wspięła się na 8. pozycję listy "Billboard" Dance Club Songs. Ten cover znalazł się także na ścieżce dźwiękowej do filmu "Odlotowy duet". Kilka lat wcześniej – w 1993 roku – Tina Turner zarejestrowała swoją wariację kompozycji, która zamieszczona została na jej albumie (OST) "What's Love Got to Do with It".
Historia utworu.
Inspiracją do powstania piosenki była scena z filmu "Płonący wieżowiec" (1974), gdzie dyskotekę zajmują płomienie. Według Toma Moultona, który odpowiadał za miks nagrania, redukcja szumów Dolby została nieprawidłowo ustawiona podczas miksowania materiału. Efektem tego utwór stał się bardziej dynamiczny, co dodatkowo zostało wzmocnione ryczącym głosem Jimmy’ego Ellisa. Kiedy inżynier dźwięku Jay Mark odkrył błąd postanowił go poprawić, dzięki czemu dynamika miksu stała się pełniejsza od panującego wówczas standardu w przemyśle muzycznym. Takie niezamierzone rozwiązanie spowodowało, że słuchacz miał wrażenie, że nagranie „wyskakuje” w jego kierunku. Założeniem twórców „Disco Inferno” było wydanie na singlu krótkiej trzyminutowej wersji utworu zamiast dwuczęściowej niespełna jedenastominutowej. Poza listą Hot Dance Club Play singiel trafił na Black Singles, gdzie dotarł do pozycji 9. Jednak początkowo piosenka The Trammps przebojem radiowym się nie stała, docierając jedynie do miejsca 53. zestawienia "Billboard" Hot 100.
Kiedy w 1977 roku „Disco Inferno” znalazło się na ścieżce dźwiękowej do filmu "Gorączka sobotniej nocy" utwór stał się powszechnie rozpoznawalny. Zamieszczona na płycie pełna wersja trwała blisko 11 minut. Reedycja singla wydana przez wytwórnię Atlantic wiosną 1978 roku wspięła się na 11. pozycję najpopularniejszego amerykańskiego zestawienia, co okazało się być najlepszym wynikiem formacji na Hot 100.
19 września 2005 roku utwór „Disco Inferno” został wprowadzony do Dance Music Hall of Fame.

</doc>
<doc id="3473498" url="https://pl.wikipedia.org/wiki?curid=3473498" title="Klaud N9JN">
Klaud N9JN

Klaud N9JN – album studyjny polskiego rapera VNM-a. Wydawnictwo ukazało się 15 maja 2015 roku nakładem wytwórni płytowej Prosto.
Produkcji nagrań podjęli się Du:it, SoDrumatic, Deemz, B.Melo, DrySkull, Czarny HIFI, Sherlock oraz 7inch. Gościnnie w nagraniach wzięły udział Sylwia Dynek, członkini chóru Sound’n’Grace, Anna Karwan, Kamila Bagnowska oraz Klaudia Szafrańska, znana z występów w duecie Xxanaxx.
Album dotarł do 2. miejsca polskiej listy przebojów – OLiS i uzyskał status złotej płyty.
Lista utworów.
Opracowano na podstawie materiału źródłowego.

</doc>
<doc id="3473503" url="https://pl.wikipedia.org/wiki?curid=3473503" title="Fryderyk Franciszek z Brunszwiku-Wolfenbüttel">
Fryderyk Franciszek z Brunszwiku-Wolfenbüttel

Fryderyk Franciszek z Brunszwiku-Wolfenbüttel lub Fryderyk Franciszek von Braunschweig-Lueneburg, niem. "Friedrich Franz von Braunschweig-Wolfenbüttel" (ur. 8 czerwca 1732 w Wolfenbüttel, zm. 14 października 1758 pod Hochkirch) – pruski generał, książę Braunschweig-Wolfenbüttel-Lüneburg-Bevern. Wyróżnił się podczas wojny siedmioletniej.
Pochodzenie.
Rodzice.
Fryderyk Franciszek z Brunszwiku-Wolfenbüttel był ósmym, najmłodszym synem Ferdynanda Albrechta II z Brunszwiku-Wolfenbüttel oraz Antoniny Amalii Braunschweig-Blankenburg, a zatem po obu rodzicach potomkiem niemieckiego rodu królewskiego – Welfów. Jego matka była siostrą Szarloty Krystyny (żony zmarłego za młodu carewicza Aleksego) i równocześnie siostrą austriackiej cesarzowej Elżbiety Krystyny – żony Karola VI Habsburga. Tak więc Fryderyk Franciszek był przez swoją matkę kuzynem cara Piotra II Romanowa i przez siostrę ojca kuzynem cesarzowej Marii Teresy Austriackiej.
Rodzeństwo.
Rodzice Fryderyka Franciszka mieli w sumie 15 dzieci, on sam zaś był ich najmłodszym dzieckiem i synem:
Kariera wojskowa.
Jako ostatni syn księcia brunszwickiego Fryderyk Franciszek nie miał żadnych szans na sukcesję rodzinnych włości i już jako nastolatek rozpoczął karierę wojskową idąc w ślad starszych braci, Ferdynanda i Albrechta. Jego wyśmienite powiązania rodzinne ułatwiły mu awansy oraz błyskotliwą choć krótką karierę w armii pruskiej, aczkolwiek podczas tzw. „wojny siedmioletniej” odznaczył się przezornością i osobistym męstwem.
Początki.
Do armii pruskiej wstąpił jeszcze jako nastolatek u boku braci, Ferdynanda i Albrechta. W II wojnie śląskiej służył w regimencie fizylierów nr. 39, którym dowodził jego starszy brat, Albrecht. 4 czerwca 1745 wziął udział w zwycięskiej bitwie pod Hohenfriedbergiem, a następnie pod Soor 30 września 1745, po którym przejął dowództwo.
W tej to funkcji przewodził tym regimentem również podczas lustracji przed obliczem króla Fryderyka II opodal Krosna Odrzańskiego w 1748 roku. Oficjalnie dowództwo tegoż regimentu przejął jednak dopiero w marcu 1751 roku. Regiment ten stacjonował wówczas w Chojnie.
Wojna siedmioletnia.
Kiedy w roku 1756 wybuchła wojna siedmioletnia, 26 czerwca otrzymał rozkaz marszu do Koszalina. W październiku tegoż roku awansował do stopnia generała-majora, po czym otrzymał rozkaz przemarszu na Łużyce. 26 grudnia dotarł do Lubania, gdzie otrzymał posiłki z trzech batalionów grenadierów (Billerbeck, Kahlden, Waldau). Pierwszą potyczkę stoczył dopiero 8 marca 1757 roku, kiedy to przyczynił się do wyparcia Austriaków z okolic czeskiego miasteczka Frýdlant w Górach Izerskich.
Wyprawa czeska.
6 maja wziął udział w krwawej – aczkolwiek zwycięskiej – bitwie pod Pragą. Dnia 21 maja 1757 roku Fryderyk Franciszek otrzymał rozkaz wzmocnić armię księcia Bevern pod Kolínem. 18 czerwca doszło tam do bitwy (Bitwa pod Kolinem) z Austriakami, podczas której stał na lewym skrzydle pruskich wojsk. Jego korpus trzykrotnie atakował kawalerię przeciwnika zanim zmuszony został do odwrotu. Następnie resztki jego korpusu posiłkowały armię księcia Prus (niem.: "Prinz von Preußen"), wraz z którym wyruszył do Zittau dnia 17 lipca 1757 będąc na czele awangardy. Do celu dotarł dwa dni później.
Obrona Śląska.
7 września Fryderyk Franciszek wziął udział w zwycięskiej bitwie pod Moys, kiedy to odznaczył się osobistym męstwem, podobnież w potyczce pod klasztorem Wahlstadt oraz w bitwie nad Ślęzą pod Wrocławiem 22 listopada 1757 u boku księcia Bevern zakończonej kapitulacją korpusu. Jednakże Fryderyk Franciszek i jego ludzie nie poddali się, lecz wycofali się w stronę Głogowa dołączając do głównej armii pruskiej pod wodzą Fryderyka II. U jego boku wziął udział w bitwie pod Lutynią 5 grudnia 1757, kiedy to zastrzelono pod nim konia, który padając przygniótł mu nogę. Mimo tej kontuzji i ponad dwukrotnej przewagi nieprzyjaciela bitwa zakończyła się druzgocącym zwycięstwem Prusaków. 20 grudnia brał udział w oblężeniu Wrocławia, a następnie w blokadzie twierdzy świdnickiej (niem.: "Festung Schweidnitz"), która to później zakończyła się oblężeniem (od 15 marca do 18 kwietnia 1758) i pomyślnym szturmem. W marcu 1758 Fryderyk Franciszek wyparł Austriaków z hrabstwa kłodzkiego.
Wyprawa morawska.
Pod koniec kwietnia 1758 armia króla Prus wkroczyła na Morawy. Fryderyk Franciszek został przydzielony do korpusu, który miał oblegać twierdzę Ołomuniec. To zadanie przejął feldmarszałek James Keith, którego siły liczące w sumie 11 000 żołnierzy okazały się zbyt słabe, by otoczyć całe miasto. Nie udało się również odciąć miasta od zaopatrzenia. Co gorsza nie udało zapewnić dostatecznego zaopatrzenia oblegającym. 27 maja Fryderyk Franciszek prowadził osobiście pracę nad okopami szturmowymi. Dlatego sytuacja zaopatrzeniowa pogarszała się, oblężeni robili wypady, twierdza, a szczególnie miasto zostały mocno zbombardowane, ale nikt nie miał zamiaru się poddawać wiedząc, że upadek Ołomuńca otworzy Prusakom drogę do Wiednia i Pragi. Na dodatek korpus rosyjskiego generała Fermora po zdobyciu Elbląga i Torunia parł siejąc spustoszenie przez Kostrzyń w kierunku Berlina. Wobec tego oblężenie przerwano 2 lipca, a wojsko wysłano przez Śląsk do Łużyc. Fryderyk Franciszek osłaniał odwrót armii na tyłach.
Hochkirch.
Na Łużycach zebrały się zarówno armia pruska, jak i austriacka. Siły pruskie były wiele słabsze niż ich przeciwnicy, ale Fryderyk II był pewien siebie i sam zamierzał zaatakować Austriaków. Toteż nie przykładał się do wyboru obozu, aczkolwiek jego wybór był czystą prowokacją odcinając Austriaków od ich magazynów zaopatrzeniowych w Zgorzelcu. Nie wierzył, że odważą się go zaatakować. Jednakże przeliczył się i w nocy z 13/14 października 1758 Austriacy zaatakowali po północy pruski obóz opodal wioski Hochkirch siejąc popłoch i zamieszanie. Gdyby kilku przezorniejszych i zimnokrwistych oficerów nie zaczęło organizować obrony i odwrotu, Austriacy zmietliby Prusaków doszczętnie. Jednym z nich był Fryderyk Franciszek, który poległ tutaj w trakcie wypełniania swych obowiązków trafiony kulą armatnią w głowę.
Epilog.
Straty poniesione przez armię Prus były ogromne, bo dochodziły jednej trzeciej pełnego jej stanu. Straty Austriaków były w cyfrach absolutnych niewiele mniejsze i tak poważne, ze generał Daun zrezygnował ze ścigania wycofujących się Prusaków, zwłaszcza że Fryderykowi szybko udało się zaprowadzić porządek w swych szeregach.
Ciało zmarłego generała sprowadzono do ojczystego Brunszwiku i pochowano 14 listopada 1758 w tamtejszej katedrze z inicjatywy najstarszego jego brata Karola, panującego księcia Brunszwiku.

</doc>
<doc id="3473504" url="https://pl.wikipedia.org/wiki?curid=3473504" title="Helena Grotowska">
Helena Grotowska

Helena Grotowska z domu Scipio del Campo (ur. 7 kwietnia 1880 w Żółwinie, zm. 22 marca 1967 w Łodzi) – polska pisarka, tłumaczka i urzędniczka, 
Życiorys.
Była córką Stanisława Scipio del Campo (1841–1890), pochodzącego z włoskiego rodu Scipio del Campo, i Aleksandryny Cecylii Józefy Zielińskiej h. Zadziełło (1853–1907).
Od stycznia 1915 kierowała pracami Ligi Kobiet Polskich Pogotowia Wojennego. W okresie międzywojennym była urzędnikiem VII st. sł. radcą w Ministerstwie Wyznań Religijnych i Oświecenia Publicznego, po wojnie lektorką języka włoskiego na Uniwersytecie Łódzkim.
Żona prof. Mariana Grotowskiego. Nie mieli dzieci.
Pochowana 25 marca 1967 na Starym Cmentarzu przy ul. Ogrodowej w Łodzi (kwatera 7B, rząd 6).

</doc>
<doc id="3473505" url="https://pl.wikipedia.org/wiki?curid=3473505" title="Eudoksjusz I Szalony">
Eudoksjusz I Szalony

Eudoksjusz I Szalony, także Otto II Szalony (fr. "Eudes (II) l’Insensé"; ur. ok. 1059; zm. po 1085) –
formalny hrabia Vermandois i Valois w latach 1080–1085.
Ostatni męski przedstawiciel dynastii Herbertynów, wywodzącej się od Bernarda Longobardzkiego, nieślubnego syna Pepina (syna Karola Wielkiego) – tym samym ostatni z Karolingów (w linii prostej). W hrabstwach objął władzę po śmierci swego ojca Herberta IV w 1080, mimo że został wydziedziczony przez ojca. Valois odziedziczył po matce, Adelajdzie, córce Raula III Wielkiego de Valois. Pięć lat później rada baronów odebrała mu władzę, a powierzyła ją mężowi jego siostry Adelajdy, Hugo de Vermandois, synowi króla Henryka I. Dał mu on za żonę Hedwigę, "córkę żołnierza mojego Viromandensisa", dzięki której objął władzę nad Saint-Simon. Zmarł po 1085 roku.
W XVII wieku Claude Rouvroy (de Saint-Simon), faworyt Ludwika XIII, powoływał się na fałszywe dokumenty, które wskazywały na to, że jest potomkiem Eudoksjusza. Na tej podstawie on i jego potomkowie zostali panami Saint-Simon i dodali ten człon do swego nazwiska.

</doc>
<doc id="3473511" url="https://pl.wikipedia.org/wiki?curid=3473511" title="Herbert IV de Vermandois">
Herbert IV de Vermandois

Herbert IV (fr. "Heribert IV"; ur. prawdopodobnie w 1032, zm. w 1080) – hrabia Vermandois w latach 1045–1080 i hrabia Valois od ok. 1077 do 1080.
Przedostatni męski przedstawiciel dynastii Herbertynów, wywodzącej się od Bernarda Longobardzkiego, nieślubnego syna Pepina (syna Karola Wielkiego). W Vermandois objął władzę po śmierci swego ojca Otto de Vermandois w 1045 roku. W 1077 lub później roku odziedziczył Valois dzięki małżeństwu z córką Ralfa z Peronne, tamtejszego hrabiego w latach 1063–1074. Zmarł w 1080 roku.
Herbert IV w 1059 lub wcześniej ożenił się z Adelą z Vexin, córką Ralfa (Raula), hrabiego Vexin, Valois i Amiens oraz Aelis de Bar-sur-Aube. Doczekali się dwójki dzieci:

</doc>
<doc id="3473513" url="https://pl.wikipedia.org/wiki?curid=3473513" title="Velia caprai">
Velia caprai



</doc>
<doc id="3473515" url="https://pl.wikipedia.org/wiki?curid=3473515" title="Microvelia reticulata">
Microvelia reticulata



</doc>
<doc id="3473517" url="https://pl.wikipedia.org/wiki?curid=3473517" title="Otton de Vermandois">
Otton de Vermandois

Otton de Vermandois, także Eudes de Vermandois (ur. 985/990, zm. 25 maja 1045) – hrabia Vermandois w latach 1010–1045. Przedstawiciel dynastii Herbertynów, wywodzącej się od Bernarda Longobardzkiego, nieślubnego syna Pepina (syna Karola Wielkiego). Syn zmarłego w 1010 Herberta III de Vermandois i Ermenegardis (prawdopodobnie z Bar-sur-Seine). Między 1010 a 1021 rokiem objął władzę po rezygnacji lub śmierci swego brata Alberta II (zm. prawdopodobnie w 1015). Zmarł w 1045 roku, pozostawiając hrabstwo najstarszemu synowi, Ottonowi.
Otton ożenił się z Adelą z Vexin, córką Ralfa (Raula), hrabiego Vexin, Valois i Amiens oraz Aelis de Bar-sur-Aube. Doczekali się dwójki dzieci:

</doc>
<doc id="3473518" url="https://pl.wikipedia.org/wiki?curid=3473518" title="Otto de Vermandois">
Otto de Vermandois



</doc>
<doc id="3473519" url="https://pl.wikipedia.org/wiki?curid=3473519" title="Ludwik de Vermandois">
Ludwik de Vermandois



</doc>
<doc id="3473520" url="https://pl.wikipedia.org/wiki?curid=3473520" title="Mesoveliidae">
Mesoveliidae



</doc>
<doc id="3473523" url="https://pl.wikipedia.org/wiki?curid=3473523" title="Estadio Santa Laura">
Estadio Santa Laura

Estadio Santa Laura-Universidad SEK – wielofunkcyjny stadion w Santiago w Chile. Służy przede wszystkich do rozgrywania meczów piłki nożnej.
Sport.
Na stadionie rozgrywa mecze klub Unión Española. Stadion został zbudowany w 1923 roku i mieści 22 000 widzów.

</doc>
<doc id="3473524" url="https://pl.wikipedia.org/wiki?curid=3473524" title="Estadio Elías Figueroa Brander">
Estadio Elías Figueroa Brander

Estadio Elías Figueroa Brander – wielofunkcyjny stadion w Valparaíso w Chile. Służy przede wszystkich do rozgrywania meczów piłki nożnej.
Sport.
Na stadionie rozgrywa mecze klub Santiago Wanderers. Stadion został zbudowany w 1928 roku i mieści 23 000 widzów.

</doc>
<doc id="3473527" url="https://pl.wikipedia.org/wiki?curid=3473527" title="Juliana Puricelli">
Juliana Puricelli

Juliana Puricelli (ur. 1427 w Busto Arsizio, zm. 15 sierpnia 1501) – włoska zakonnica, ksieni klasztoru św. Augustyna.
Życiorys.
Po latach opuściła dom ojca i udała się do Sacro Monte Varese, gdzie przyłączyła się do Katarzyny z Pallanzy. 10 listopada 1474 papież Sykstus IV zezwolił jej na wybudowanie klasztoru i nadanie mu reguły św. Augustyna.
Jej kult jako błogosławionej został potwierdzony przez papieża Klemensa XIV w 1769.

</doc>
<doc id="3473529" url="https://pl.wikipedia.org/wiki?curid=3473529" title="Nauczyciel z przedmieścia (film 1967)">
Nauczyciel z przedmieścia (film 1967)

Nauczyciel z przedmieścia (org. "To Sir, with Love") – brytyjski film obyczajowy z 1967 roku w reż. Jamesa Clavella na podstawie powieści E.R. Braithwaite pod tym samym tytułem.
Fabuła.
Mark Thackeray to młody czarnoskóry, inżynier, poszukujący pracy w swoim zawodzie. Wobec braku propozycji zatrudnienia podejmuje pracę w charakterze nauczyciela w jednej ze szkół średnich na przedmieściach Londynu. Jego uczniowie to w większości rozwydrzone podrostki, powtarzające po raz kolejny klasy, powyrzucani z innych szkół, bez żadnej motywacji do nauki, za to zawsze chętni do awantur i „niekonwencjonalnego zachowania”. Thackeray to inteligentny, posiadający wiedzę z różnych dziedzin człowiek, gotowy rozmawiać z młodzieżą, jak sam twierdzi na różne tematy, nawet seksu, znający boks, a przede wszystkim starający się zrozumieć problemy swoich uczniów. Dzięki swojej nietypowej postawie potrafi zjednać sobie ich przychylność, zmotywować do nauki oraz pokazać kolegom nauczycielom, że praca z trudną młodzieżą ma sens i potrafi przynosić efekty. Jednak Thackeray nauczanie przez cały czas traktuje jako zajęcie tymczasowe i nieustannie poszukuje pracy w swoim wyuczonym zawodzie. Kiedy wreszcie otrzymuje długo oczekiwaną ofertę zatrudnienia, związaną z porzuceniem szkoły i wyjazdem, jest w pełni szczęścia. Składa wypowiedzenie w szkole, a uczniowie organizują mu uroczyste pożegnanie. Jednak po otrzymaniu od nich pamiątkowego pucharu i listu, wzruszony, zaczyna rozumieć gdzie naprawdę jest jego miejsce. W ostatniej, symbolicznej scenie, drze ofertę nowej pracy. Postanawia zostać.
Obsada aktorska.
i inni.
O filmie.
Producentem filmu, jego reżyserem i autorem scenariusza był znany brytyjski pisarz James Clavell – autor tak głośnych (również zekranizowanych) powieści jak "Król Szczurów", "Tai-Pan", "Shōgun". Clavell swoją filmową historię oparł na autobiograficznej powieści Edwarda Ricardo Braithwaite pt. "To Sir, with Love".
Niemal trzydzieści lat później (1996) powstał telewizyjny sequel filmu pt. "Nauczyciel z przedmieścia II", w którym w tytułową rolę ponownie wcielił się Sidney Poitier.

</doc>
<doc id="3473531" url="https://pl.wikipedia.org/wiki?curid=3473531" title="Stanisław Myszkowski">
Stanisław Myszkowski



</doc>
<doc id="3473533" url="https://pl.wikipedia.org/wiki?curid=3473533" title="Muzeum 1 Pułku Ułanów Krechowieckich w Augustowie">
Muzeum 1 Pułku Ułanów Krechowieckich w Augustowie

Muzeum 1 Pułku Ułanów Krechowieckich w Augustowie – muzeum z siedzibą w Augustowie. Placówka mieści się w wieży augustowskiego Kościoła Matki Bożej Częstochowskiej - dawnym pułkowym kościele garnizonowym. W placówce znajdują się zbiory, poświęcone historii 1 Pułku Ułanów Krechowieckich, stacjonującego w mieście do 1939 roku. W ramach ekspozycji prezentowane jest umundurowanie, zdjęcia, dokumenty, odznaczenia oraz elementy żołnierskiego wyposażenia.

</doc>
<doc id="3473537" url="https://pl.wikipedia.org/wiki?curid=3473537" title="Ołoncho">
Ołoncho

Ołoncho, ołonho (ros. олонхо; jak. олоҥхо, "oloṅho") – jakucki epos heroiczny złożony z wielu opowieści poetyckich.
W 2005 roku ołoncho zostało proklamowane Arcydziełem Ustnego i Niematerialnego Dziedzictwa Ludzkości, a w 2008 roku wpisane na listę niematerialnego dziedzictwa UNESCO.
Opis.
Utwory ołoncho liczą od 10 do 15 tys. wersów i wykonywane są bez akompaniamentu przez aktorsko i wokalnie utalentowanych narratorów. Składają się z dwóch partii – śpiewanej i recytowanej. Wykonawcy często improwizują. 
Ołoncho opowiadają legendy o dawnych wojownikach, bóstwach, duchach i zwierzętach. Historie ołoncho przekazują również historie o przodkach Jakutów, którzy przywędrowali z południa wzdłuż rzeki Leny. Podejmują również tematykę współczesną, m.in. rozpad społeczeństw nomadów. 
Tradycja ołoncho przekazywana jest ustnie z pokolenia na pokolenie. Dawniej każda z lokalnych społeczności miała przynajmniej jednego własnego wykonawcę ołoncho, który dbał o szeroki repertuar stanowiący rozrywkę podczas długich jakuckich wieczorów. Jeszcze przed II wojną światową było 400 wykonawców ołoncho, lecz tradycja zaczęła wymierać wraz z odchodzącymi artystami.
Pierwszy tekst ołoncho „Dʹurulujar Nʹurgun Bootur” (ros. „Niurgun Botur Striemitielnyj”) spisał i wydał w 1907 roku Konstantin Orosin. Tekst tego ołoncho został ponownie opracowany przez etnografa i poetę jakuckiego Płatona Ojunskiego (1893–1939), uważanego za ojca literatury jakuckiej.
W 2010 roku Północno-Wschodni Uniwersytet Federalny w Jakucku powołał do życia Instytut Badań Naukowych nad Ołoncho.

</doc>
<doc id="3473542" url="https://pl.wikipedia.org/wiki?curid=3473542" title="The League">
The League



</doc>
<doc id="3473543" url="https://pl.wikipedia.org/wiki?curid=3473543" title="Siarhiej Zadzielonau">
Siarhiej Zadzielonau

Siarhiej Alaksandrawicz Zadzielonau (biał. Сяргей Аляксандравіч Задзелёнаў, ros. Сергей Александрович Заделёнов – Siergiej Aleksandrowicz Zadielonow; ur. 27 lutego 1976 w Głazowie) – białoruski hokeista, reprezentant Białorusi, olimpijczyk. Trener hokejowy.
Kariera zawodnicza.
Urodził się w rosyjskim Głazowie. Od 12 roku życia mieszkał w Nowopołocku, w białoruskiej SRR. Wychowanek tamtejszego klubu hokejowego Chimik Nowopołock. Przez lata grał jako napastnik, w późniejszych latach został przekwalifikowany na obrońcę. W czerwcu 2016 w wieku 40 lat ogłosił zakończenie kariery zawodniczej.
Uczestniczył w turniejach mistrzostw świata w 2002 (Dywizja I), 2003 (Elita), 2004 (Dywizja I), 2005, 2006, 2007, 2008 (Elita) oraz zimowych igrzysk olimpijskich 2010.
Kariera trenerska.
W sezonie 2017/2018 był asystentem w sztabie zespołu HK Lida. Od 2018, gdy wznowił karierę w Zjednoczonych Emiratach Arabskich, został tam równolegle trenerem. W kwietniu 2019 był asystentem w sztabie reprezentacji Zjednoczonych Emiratów Arabskich w wygranym turnieju kwalifikacyjnym do MŚ III Dywizji edycji 2020 (prócz niego także jego rodacy: Arciom Siańkiewicz jako główny trener i Michaił Klimin jako asystent oraz Witalij Sauko jako zawodnik). W lutym 2022 wszedł do sztabu zespołu HK Szachcior Soligorsk.

</doc>
<doc id="3473545" url="https://pl.wikipedia.org/wiki?curid=3473545" title="Albert II de Vermandois">
Albert II de Vermandois

Albert II (ur. 985/990, zm. prawdopodobnie 1 lutego między 1015 a 1017) – hrabia Vermandois od 993/1002 do 1010/1021. Przedstawiciel dynastii Herbertynów, wywodzącej się od Bernarda Longobardzkiego, nieślubnego syna Pepina (syna Karola Wielkiego). Syn Herberta III de Vermandois i Ermenegardis (prawdopodobnie z Bar-sur-Seine). Władzę objął po śmierci ojca między 993 a 1002 rokiem (Herbert III zmarł zapewne w 993, być może Albert II objął władzę w 1002). Prawdopodobnie przed 10 lipca 1010 roku abdykował na korzyść brata Otto, choć nie jest pewne kiedy ten objął władzę (między 1010 a 1021). Zmarł ok. 1016 roku, zapewne między 1015 a 1017.
Według kronikarza z Cambrai, Baudriego z Noyon, Albert był kłamliwym i rozwiązłym człowiekiem. Gdy dopadły go wyrzuty sumienia, w letargu podążył za mężczyzną idącym do monasteru w Homblières. Tam uleczono go z jego wad, ale wkrótce wrócił do grzesznego życia. Tym razem Bóg miał go pokarać chorobą, która spaliła jego język, a on sam po kilku godzinach zmarł.
Był żonaty z Emmą, ale nie doczekali się dzieci.

</doc>
<doc id="3473550" url="https://pl.wikipedia.org/wiki?curid=3473550" title="Linia kolejowa Znojmo – Retz">
Linia kolejowa Znojmo – Retz

Linia kolejowa Znojmo – Retz (Linia kolejowa nr 248 (Czechy)) – jednotorowa, regionalna i zelektryfikowana linia kolejowa w Czechach i Austrii. Łączy Znojmo i Retz. Przebiega przez terytorium kraju południowomorawskiego i Dolnej Austrii.

</doc>
<doc id="3473551" url="https://pl.wikipedia.org/wiki?curid=3473551" title="Obrotnica statków">
Obrotnica statków

Obrotnica statków – ograniczony akwen żeglugowy, usytuowany na styku basenów i kanałów portowych lub na torze wodnym, przeznaczony do bezpiecznego wykonywania manewrów statków w celu wejścia do basenów portowych, zmiany kursu lub ustawienia statków w porcie, z zastosowaniem własnych silników albo z pomocą holowników.

</doc>
<doc id="3473552" url="https://pl.wikipedia.org/wiki?curid=3473552" title="Jarasłau Czuprys">
Jarasłau Czuprys

Jarasłau Rascisławawicz Czuprys, biał. Яраслаў Расціслававіч Чупрыс, ros. Ярослав Ростиславович Чуприс – Jarosław Rostisławowicz Czupris (ur. 12 września 1981 w Mińsku) – białoruski hokeista, reprezentant Białorusi. Trener.
Kariera zawodnicza.
Wychowanek Junosti Mińsk. Od 2011 zawodnik Szachciora Soligorsk. Został kapitanem tej drużyny. Po sezonie 2016/2017 zakończył karierę zawodniczą.
Uczestniczył w turniejach mistrzostw świata w 2003 (Elita), 2006, 2008, 2009, 2010 (Elita).
Kariera trenerska.
W połowie 2017 wszedł do składu trenerskiego zespołu HK Dynama Mołodeczno. Wiosną 2019 wszedł do sztabu trenerskiego Szachciora Soligorsk. Po odejściu trenera Juryja Fajkoua na początku lutego 2022 został ogłoszony nowym głównym trenerem Szachciora.

</doc>
<doc id="3473554" url="https://pl.wikipedia.org/wiki?curid=3473554" title="Joseph Pfluger">
Joseph Pfluger

Joseph Pfluger (ur. 17 lutego 1857 w Raab, zm. 10 stycznia 1929 w Wiedniu) – austriacki duchowny katolicki, biskup pomocniczy Wiednia 1911-1929 i tytularny arcybiskup Macra 1927-1929.
Życiorys.
Święcenia kapłańskie otrzymał 24 lipca 1881.
30 listopada 1911 papież Pius X mianował go biskupem pomocniczym Wiednia. 17 grudnia 1911 z rąk kardynała Franza Xaviera Nagla przyjął sakrę biskupią. 19 stycznia 1927 papież Pius XI mianował go arcybiskupem tytularnym Macra. Obie funkcje pełnił aż do swojej śmierci.

</doc>
<doc id="3473555" url="https://pl.wikipedia.org/wiki?curid=3473555" title="Řípec">
Řípec

Řípec – wieś i gmina w Czechach, w powiecie Tabor, w kraju południowoczeskim. Według danych z dnia 1 stycznia 2014 liczyła 325 mieszkańców.

</doc>
<doc id="3473556" url="https://pl.wikipedia.org/wiki?curid=3473556" title="Sedlečko u Soběslavě">
Sedlečko u Soběslavě

Sedlečko u Soběslavě – wieś i gmina w Czechach, w powiecie Tabor, w kraju południowoczeskim. Według danych z dnia 1 stycznia 2014 liczyła 98 mieszkańców.

</doc>
<doc id="3473558" url="https://pl.wikipedia.org/wiki?curid=3473558" title="Skalice (kraj południowoczeski)">
Skalice (kraj południowoczeski)

Skalice – wieś i gmina w Czechach, w powiecie Tabor, w kraju południowoczeskim. Według danych z dnia 1 stycznia 2014 liczyła 467 mieszkańców.

</doc>
<doc id="3473560" url="https://pl.wikipedia.org/wiki?curid=3473560" title="Skopytce">
Skopytce

Skopytce – wieś i gmina w Czechach, w powiecie Tabor, w kraju południowoczeskim. Według danych z dnia 1 stycznia 2014 liczyła 150 mieszkańców.

</doc>
<doc id="3473562" url="https://pl.wikipedia.org/wiki?curid=3473562" title="Skrýchov u Malšic">
Skrýchov u Malšic

Skrýchov u Malšic – wieś i gmina w Czechach, w powiecie Tabor, w kraju południowoczeskim. Według danych z dnia 1 stycznia 2014 liczyła 132 mieszkańców.

</doc>
<doc id="3473563" url="https://pl.wikipedia.org/wiki?curid=3473563" title="Slapsko">
Slapsko

Slapsko – wieś i gmina w Czechach, w powiecie Tabor, w kraju południowoczeskim. Według danych z dnia 1 stycznia 2014 liczyła 127 mieszkańców.

</doc>
<doc id="3473564" url="https://pl.wikipedia.org/wiki?curid=3473564" title="Slapy (kraj południowoczeski)">
Slapy (kraj południowoczeski)

Slapy – wieś i gmina w Czechach, w powiecie Tabor, w kraju południowoczeskim. Według danych z dnia 1 stycznia 2014 liczyła 454 mieszkańców.

</doc>
<doc id="3473565" url="https://pl.wikipedia.org/wiki?curid=3473565" title="Smilovy Hory">
Smilovy Hory

Smilovy Hory – wieś i gmina w Czechach, w powiecie Tabor, w kraju południowoczeskim. Według danych z dnia 1 stycznia 2014 liczyła 355 mieszkańców.

</doc>
<doc id="3473568" url="https://pl.wikipedia.org/wiki?curid=3473568" title="Hermann Zschokke">
Hermann Zschokke

Hermann Zschokke (ur. 16 czerwca 1838 w Česká Lípa, zm. 23 października 1920 w Wiedniu) – austriacki duchowny katolicki, biskup pomocniczy Wiednia 1910-1920.
Życiorys.
Święcenia kapłańskie otrzymał 25 lipca 1861.
17 listopada 1910 papież Pius X mianował go biskupem pomocniczym Wiednia. 11 grudnia 1910 z rąk arcybiskupa Franza Xaviera Nagla przyjął sakrę biskupią. Funkcję pełnił aż do swojej śmierci.

</doc>
<doc id="3473569" url="https://pl.wikipedia.org/wiki?curid=3473569" title="Karol Eraña Guruceta">
Karol Eraña Guruceta

Karol Eraña Guruceta "Carlo Eraña Guruceta" (ur. 2 listopada 1884 w Arechavaleta, zm. 18 września 1936 w Ciudad Real) – zamordowany w okresie hiszpańskiej wojny domowej, z nienawiści do wiary (łac) "odium fidei", beatyfikowany brat z Towarzystwa Maryi, uznany przez Kościół katolicki za męczennika. 
Życiorys.
Pochodził z religijnej, wielodzietnej rodziny chłopskiej mieszkającej w diecezji Vitoria (Baskonia). Do nowicjatu wstąpił ukończywszy osiemnaście lat. Studia uwieńczył przyjęciem 9 września 1903 pierwszych ślubów zakonnych. Powołanie realizował w pracy dydaktycznej, a także kierując placówkami edukacyjnymi marianistów m.in. przez jedenaście lat w Ciudad Real, a od 1933 roku madryckim Kolegium Matki Bożej del Pilar ( "Colegio Santa María del Pilar"). 24 lipca 1936 czerwona milicja zajęła budynki kolegium i nakazała rozproszenie zakonników. Dwukrotnie aresztowany Karol Eraña Guruceta schronienia szukał w szkole, której był wcześniej dyrektorem w Ciudad Real. Gdy 29 lipca przybył na miejsce okazało się, że i ta szkoła została zarekwirowana, a rozproszeni zakonnicy wobec zagrożenia życia przebywają w ukryciu. Apostołował wśród współbraci do 6 września kiedy to rozpoznano w nim zakonnika i jako takiego zatrzymano. Więziony był w „domu ludowym”. Zastrzelony został w nocy 18 września, a ciało z innymi ofiarami mordu wrzucono do zbiorowej mogiły.
Znaczenie.
1 października 1995 roku na rzymskim placu Świętego Piotra Papież Jan Paweł II dokonał beatyfikacji czterdziestu pięciu ofiar prześladowań antykatolickich wśród których był Karol Eraña Guruceta jako jeden z trzech „Męczenników z Towarzystwa Maryi”.
W Kościele katolickim dniem wspomnienia liturgicznego każdego z otoczonych kultem jest "dies natalis" zaś grupa błogosławionych trzech zamordowanych marianistów wspominana jest 18 września.
Atrybutem męczennika jest palma.

</doc>
<doc id="3473573" url="https://pl.wikipedia.org/wiki?curid=3473573" title="Herbert III de Vermandois">
Herbert III de Vermandois

Herbert III, numerowany też jako Herbert IV tylko w ramach dynastii (fr. "Heribert III"; ur. prawdopodobnie w 954 – zm. między 993 a 1002) – hrabia Vermandois w latach 987–993/1002. Przedstawiciel dynastii Herbertynów, wywodzącej się od Bernarda Longobardzkiego, nieślubnego syna Pepina (syna Karola Wielkiego).
Najstarsze dziecko Alberta I oraz Gebergi, córki księcia Lotaryngii Gizelberta. Rodzeństwem jego ojca byli: Otton, sojusznik Ludwika IV Zamorskiego, Adela, żona Arnulfa I Wielkiego, Hugo, arcybiskup Reims, Herbert (III) Stary, hrabia Omois, Meux i Troyes, mąż Eadgifu (wdowy po Karolu III Prostaku i córki króla Wessexu Edwarda Starszego), Luitgarda, żona księcia Normandii Wilhelma I Długiego Miecza, Robert, hrabia Meaux i Troyes oraz Gwidon, hrabia Soissons. Jego bratem był Otto, hrabia Carignan i założyciel linii władającej w Chiny.
Herbert III objął władzę po śmierci swego ojca 8 września 987 roku. Tytułował się "księciem Franków", co umieszczało go na trzecim miejscu w kraju po królu i księciu (diuku) Francji. W 990 roku założył wraz z żoną kościół kolegialny pod wezwaniem św. Jerzego w Saint-Florent à Roye. Ostatnia wzmianka o nim pochodzi z 993 roku.
Herbert III przed 987 ożenił się z Ermenegardis (prawdopodobnie z Bar-sur-Seine), córką Renarda. Po jego śmierci najpewniej wyszła ona za Milesa IV z Tonnerre – co świadczy o tym, że Herbert III zmarł przed 998 rokiem, gdyż wówczas zmarł Miles IV. Doczekali się trzech synów:

</doc>
<doc id="3473577" url="https://pl.wikipedia.org/wiki?curid=3473577" title="Wiaczesław Andriuszczenko">
Wiaczesław Andriuszczenko

Wiaczesław Igoriewicz Andriuszczenko, ros. Вячеслав Игоревич Андрющенко; biał. Вячаслаў Ігаравіч Андрушчанка – Wiaczasłau Iharawicz Andruszczanka (ur. 4 lipca 1989 w Mińsku) – białoruski hokeista pochodzenia rosyjskiego. Reprezentant Białorusi.
Jego ojciec Igor (ur. 1967) pochodzący z dalekiego wschodu obecnej Rosji (Komsomolsk nad Amurem), był hokeistą i został trenerem hokejowym.
Kariera.
Pochodzi z Kraju Ałtajskiego na terenie obecnej Rosji. Występował w klubach ekstraligi białoruskiej. Następnie grał w klubach rosyjskiej ligi WHL: od czerwca 2014 w Rubinie Tiumeń, od 2013 do 2014 w Jużnym Urale Orsk, w 2014 w Nieftianiku Almietjewsk. Od grudnia 2014 zawodnik Nieftiechimika Niżniekamsk w lidze KHL. Od maja 2015 zawodnik Sputnika Niżny Tagił. Od czerwca 2016 do stycznia 2017 zawodnik Saryarki Karaganda. Od stycznia 2017 zawodnik Zauralje Kurgan. Od maja 2017 zawodnik Sokoła Krasnojarsk. Od maja zawodnik Łady Togliatti, w październiku 2018 przedłużył kontrakt o rok. Na początku 2020 został zwolniony z Łady. W maju 2021 ponownie trafił do Mietałłurga Żłobin.
Został reprezentantem Białorusi. Uczestniczył w turnieju mistrzostw świata w 2013.

</doc>
<doc id="3473581" url="https://pl.wikipedia.org/wiki?curid=3473581" title="Katedra w Gliwicach">
Katedra w Gliwicach



</doc>
<doc id="3473584" url="https://pl.wikipedia.org/wiki?curid=3473584" title="Kalman Belopotoczky">
Kalman Belopotoczky

Kalman Belopotoczky (ur. 6 lutego 1845 w Rużomberku, zm. 22 grudnia 1914 w Oradei) – austriacki duchowny katolicki, apostolski wikariusz polowy cesarskiej i królewskiej Armii 1890-1911.
Życiorys.
Święcenia kapłańskie otrzymał 14 czerwca 1868.
16 czerwca 1890 papież Leon XIII mianował go apostolskim wikariuszem polowym c. i k. Armii. 5 października 1890 z rąk biskupa György Császkiego przyjął sakrę biskupią.
1 czerwca 1911 na ręce papieża Piusa X ze względu na wiek złożył rezygnację z zajmowanej funkcji.

</doc>
<doc id="3473596" url="https://pl.wikipedia.org/wiki?curid=3473596" title="Rostówka">
Rostówka

Rostówka – potok, prawy dopływ Białej o długości 8,63 km i powierzchni zlewni 16,8 km². 
Źródła potoku znajdują się w Jodłówce Tuchowskiej, w tym najwyżej położone znajdują się na wysokości około 370 m n.p.m. Spływa w północno-zachodnim kierunku przez Jodłówkę Tuchowską i Lubaszową, w której zmienia kierunek na północny i uchodzi do Białej na wysokości około 220 m.
Zlewnia Rostówki znajduje się na Pogórzu Ciężkowickim. W górnym biegu Rostówka spływa doliną między Pasmem Brzanki a pasmem wzgórz Rzepiennika Strzyżewskiego i Rzepiennika Marciszewskiego. W Lubaszowej dokonuje przełomu Pasma Brzanki pomiędzy wzniesieniami Nosalowa (365 m) i Morgi (453 m), zmieniając w tym miejscu kierunek spływu na północny. Po dokonaniu przełomu wypływa na płaską i dość w tym miejscu rozległą dolinę Białej.

</doc>
<doc id="3473605" url="https://pl.wikipedia.org/wiki?curid=3473605" title="Martorell (stacja kolejowa)">
Martorell (stacja kolejowa)

Martorell (hiszp: "Estación de Martorell", kat: "Estació de Martorell") – stacja kolejowa w miejscowości Martorell, we wspólnocie autonomicznej Katalonia, w Hiszpanii. Jest to stacja węzłowa między Rodalies de Catalunya i Renfe pod nazwą Martorell oraz FGC pod nazwą Martorell-Central. Jest to centralny punkt dla linii S4, S8, R5, R6, R50 i R60 linii Llobregat-Anoia FGC oraz R4 i R8 linii Rodalies. 
Jest to główny dworzec w mieście Martorell, chociaż nie jedyny, ponieważ istnieją jeszcze dwie stacje FGC Martorell Enlace oraz Martorell Vila - Castellbisbal. Obecna stacja FGC została otwarta w dniu 20 maja 2007 roku.
Stacja Adif na "línia de Vilafranca" została otwarta w 1859 roku, kiedy otworzono mały odcinek między stacją tymczasową Martorell po drugiej stronie rzeki Llobregat. Pierwszy pociąg przybył tutaj 1856 roku, kiedy powstała linia między Martorell i Molins de Rei.

</doc>
<doc id="3473606" url="https://pl.wikipedia.org/wiki?curid=3473606" title="Plac Za Żelazną Bramą">
Plac Za Żelazną Bramą



</doc>
<doc id="3473608" url="https://pl.wikipedia.org/wiki?curid=3473608" title="Jarvis Varnado">
Jarvis Varnado

 
Jarvis Lamar Varnado (ur. 1 marca 1988 w Fairfax) – amerykański koszykarz, występujący na pozycjach silnego skrzydłowego lub środkowego, mistrz NBA z 2013.
Jest rekordzistą NCAA w liczbie bloków (564) uzyskanych w trakcie kariery w lidze akademickiej.
20 marca 2018 opuścił hiszpańską Tecnycontę Saragossa.
25 września 2019 został zawodnikiem izraelskiego Hapoelu Gilboa Gelil.

</doc>
<doc id="3473609" url="https://pl.wikipedia.org/wiki?curid=3473609" title="Emmerich Bjelik">
Emmerich Bjelik

Emmerich Bjelik (także: Emerich Bielik, Bjielik, Imre Bjelik, ur. 22 lub 24 lipca 1860 w Ilavie, zm. 9 maja 1927 w Oradei) – duchowny rzymskokatolicki, biskup tytularny "Thasus" (1913–1927), apostolski wikariusz polowy c. i k. Armii (1911–1918), administrator apostolski diecezji wielkowaradyńskiej (1923–1927. 
Życiorys.
Emmerich Bjelik miał pochodzenie słowackie. został wyświęcony na kapłana w 4 października 1883 r. Był kapelanem wojskowym w rezerwie. Od 1 kwietnia 1888 r. jako kapelan w służbie czynnej pracował w Sarajewie (1888) i Bratysławie (1891), gdzie na swój koszt opublikował modlitewnik „Od srdca k srdcu” dla habsburskich żołnierzy pochodzenia słowackiego. Kolejno otrzymał tytuły szambelana papieskiego, protonotariusz apostolskiego i prałata Jego Świątobliwości. 1 maja 1894 r. został drugim sekretarzem konsystorza polowego armii Austro-Węgier, 1 maja 1898 – pierwszym, a 1 listopada 1903 r. awansował na stanowisko dyrektora konsystorza polowego ("Feldkonsistorialdirektor"), a w 1911 r. został mianowany apostolskim wikariuszem polowym () i kanonikiem katedralnym w Wielkim Waradynie (dziś Oradea).
8 stycznia 1913 papież Pius X mianował go biskupem tytularnym "Thasus". 22 lutego 1913 z rąk biskupa Kalmana Belopotoczkiego przyjął sakrę biskupią.
W okresie I wojny światowej jako apostolski wikariusz polowy Emmerich Bjelik wykazywał się niezwykłą gorliwością: przeprowadzał comiesięczne kontrole duchowieństwa polowego na linii frontu i na tyłach, odwiedzał żołnierzy na froncie, a chorych i rannych w szpitalach polowych. Wizytował także obozy jenieckie, organizował zbiórki finansowe oraz przyczynił się do poprawy życia żołnierzy na froncie.
W związku z rozpadem Austro-Węgier na ręce papieża Benedykta XV 11 listopada 1918 r. złożył rezygnację z zajmowanej funkcji. 
Po śmierci biskupa Széchenyi'ego (1923) Bjelik został administratorem apostolskim diecezji wielkowaradyńskiej.
Zmarł w Oradei 9 maja 1927 r.
Publikacje.
Dr Emmerich Bjelik był m.in. autorem utworów poświęconych historii ordynariatu polowego w monarchii Habsburgów (Bjelik Emmerich, Geschichte der k. u. k. Militär – Seelsorge und des apostolisches Feldvicariates. Wien: Selbstverlag, 1901) oraz podręcznika dla kapelanów polowych (Bjelik Emmerich, Handbucg für die k. u. k. Militärgeistlichkeit. Wien: St. Norbertus, 1905).

</doc>
<doc id="3473612" url="https://pl.wikipedia.org/wiki?curid=3473612" title="Busztyno (stacja kolejowa)">
Busztyno (stacja kolejowa)

Busztyno (ukr: "Станція Буштина") – stacja kolejowa w miejscowości Busztyno, w Obwodzie zakarpackim, na Ukrainie. Jest częścią administracji użhorodzkiej Kolei Lwowskiej. Znajduje się na linii Batiowo - Sołotwyno.
Stacja została otwarta w 1872 jako część kolei Batiowo - Syhot.
Na stacji zatrzymują pociągi regionalne i pociągi przyspieszone.

</doc>
<doc id="3473624" url="https://pl.wikipedia.org/wiki?curid=3473624" title="Sacavém (stacja kolejowa)">
Sacavém (stacja kolejowa)

Sacavém (port: "Estação Ferroviária de Sacavém") – stacja kolejowa w Sacavém, w regionie Lizbona, w Portugalii. Znajduje się na Linha do Norte, na prawym brzegu ujścia Trancão, w gminie Loures, kilka kilometrów na północ od Lizbony. Jest obsługiwana wyłącznie przez pociągi podmiejskie CP Urbanos de Lisboa, w tym przez Linha de Sintra i Linha da Azambuja.
Historia.
Odcinek między Lizboną i Carregado Linha do Norte został otwarty w dniu 28 października 1856 wraz ze stacją kolejową. 
W 1902 Companhia Real dos Caminhos de Ferro Portugueses zbudowało mijankę na tej stacji.
Wraz z wznowieniem ruchu podmiejskich linii w Lizbonie, stacja Sacavém została włączona jako punkt przesiadkowy dla linii Sintra i Azambuja.
Charakterystyka.
Architektura.
Budynek, pierwotnie w stylu manuelińskim, następnie przebudowany z bardziej nowoczesnych materiałów. Niebieskie i białe kafelki, która pochodzą jeszcze z XIX wieku to najstarsze elementy stacji.
Infrastruktura.
W styczniu 2011 roku, stacja posiadała 4 tory o długości 641, 712 i 747 metrów długości, znajdujących się przy trzech peronach o dłogiści 220 i 221 metrów i 90 cm wysokości.

</doc>
<doc id="3473630" url="https://pl.wikipedia.org/wiki?curid=3473630" title="Eparchia liwieńska">
Eparchia liwieńska

Eparchia liwieńska – jedna z eparchii Rosyjskiego Kościoła Prawosławnego, z siedzibą w Liwnach. Należy do metropolii orłowskiej.
Utworzona 25 lipca 2014 postanowieniem Świętego Synodu, poprzez wydzielenie z eparchii orłowskiej. Obejmuje część obwodu orłowskiego.
Ordynariuszem eparchii jest biskup liwieński i małoarchangielski Nektariusz (Sielezniow).
Dekanaty.
W skład eparchii wchodzą 3 dekanaty:

</doc>
<doc id="3473632" url="https://pl.wikipedia.org/wiki?curid=3473632" title="Gozelo II Próżniak">
Gozelo II Próżniak

Gozelo II zwany Próżniak (; ur. 1000/1020, zapewne w 1008; zm. przed 22 maja 1046) – książę Dolnej Lotaryngii z dynastii z Verdun (ardeńskiej) od 1044 do śmierci. Syn Gozelo I Wielkiego, księcia Górnej i Dolnej Lotaryngii (to pochodzenie podaje się w wątpliwość). Jego bratem był papież Stefan IX.
Gdy jego ojciec zmarł w 1044 roku, cesarz Henryk III Salicki nie chciał, aby w czyimkolwiek ręku skumulowała się władza, jaką miał Gozelo I. Dlatego też Gozelo II nadał Dolną Lotaryngię, Górna zaś przypadła jego starszemu bratu Gotfrydowi II (III) Brodatemu. Władca chciał ją w pewnym momencie nadać upośledzonemu bratu lub kuzynowi książąt, nieznanemu z imienia. W odpowiedzi na to Gotfryd zbuntował się przeciw cesarzowi i najechał na Verdun w domenie Gozelo. Henryk III uwięził Gotfryda i formalnie pozbawił go księstwa w 1047 roku, a władzę nadał Adalbertowi. Po śmierci Gozelo II cesarz nadał Dolną Lotaryngię Fryderykowi z dynastii luksemburskiej.

</doc>
<doc id="3473641" url="https://pl.wikipedia.org/wiki?curid=3473641" title="Alghero Sant’Agostino">
Alghero Sant’Agostino

Alghero Sant’Agostino (włoski: "Stazione di Alghero Sant’Agostino") – stacja kolejowa w Alghero, w prowincji Sassari, w regionie Sardynia, we Włoszech. Stacja znajduje się w Pietraia, a od 1988 roku jest punktem końcowym linii kolejowej Sassari – Alghero.
Według klasyfikacji RFI posiada kategorię "srebrną".
Historia.
Pochodzenie stacji jest związane z potrzebą zmiany jakie zaszły po II wojnie światowej, aby zmienić przebieg linii z Sassari. Przyczyny, które doprowadziły do tej decyzji były natury czysto turystycznej, związane z ruchem. W pierwszym przypadku obszar portu był zainteresowany postępującym rozwojem turystyki, podczas gdy w mieście zwiększał się ruch kołowy. W związku z dekretem ministerialnym numer 48 12 stycznia 1970 dano zielone światło do wycofania terminala kolejowego w dzielnicy portowej Pietraia. Aby poradzić sobie z realizacją nowej stacji, w tym czasie ruch odbywał się za pomocą Strade Ferrate Sarde. Nazwa wybrana dla nowej stacji „Sant’Agostino”, pochodzi od małego kościoła znajdującego się w bezpośrednim sąsiedztwie, lepiej znanego jako „Sant’Agostino vecchio”, aby odróżnić go od nowszego kościół zbudowanego w dzielnicy Sant’Agostino. Stacja została ostatecznie zbudowana w połowie lat 70.
W 1981 roku infrastruktura stacji "Alghero Porto" mocno zubożała, likwidując budynek pasażerski i toru boczne. Wreszcie w 1988 roku nowa stacja została punktem końcowym dla linii Alghero-Sassari.

</doc>
<doc id="3473642" url="https://pl.wikipedia.org/wiki?curid=3473642" title="Scot Pollard">
Scot Pollard

 
Scot L. Pollard (ur. 12 lutego 1975 w Fairfax) – amerykański koszykarz, występujący na pozycjach skrzydłowego oraz środkowego, mistrz NBA z 2008 roku.

</doc>
<doc id="3473644" url="https://pl.wikipedia.org/wiki?curid=3473644" title="Domenico Pompili">
Domenico Pompili

Domenico Pompili (ur. 21 maja 1963 w Rzymie) – włoski duchowny katolicki, biskup Rieti w latach 2015–2022, biskup Werony od 2022. 
Życiorys.
Święcenia kapłańskie otrzymał 6 sierpnia 1988 i został inkardynowany do diecezji Anagni-Alatri. Był m.in. sekretarzem biskupim, dyrektorem kurialnego wydziału ds. komunikacji społecznej, pracownikiem kilku komisji we włoskiej Konferencji Episkopatu oraz podsekretarzem tejże konferencji.
15 maja 2015 papież Franciszek mianował go ordynariuszem diecezji Rieti. Sakry udzielił mu 5 września 2015 kardynał Angelo Bagnasco. W latach 2020–2021 pełnił funkcję administratora apostolskiego "sede vacante" diecezji Ascoli Piceno.
2 lipca 2022 papież Franciszek przeniósł go na urząd biskupa diecezjalnego Werony.

</doc>
<doc id="3473646" url="https://pl.wikipedia.org/wiki?curid=3473646" title="Świadkowie Jehowy na Vanuatu">
Świadkowie Jehowy na Vanuatu



</doc>
<doc id="3473649" url="https://pl.wikipedia.org/wiki?curid=3473649" title="Skjern (stacja kolejowa)">
Skjern (stacja kolejowa)

Skjern (duński: "Skjern Station") – stacja kolejowa w miejscowości Skjern, w regionie Jutlandia Środkowa, w Danii. 
Usługi związane z transportem kolejowym prowadzone są przez Arriva.
W 1875 roku otwarto linię Esbjerg – Struer, a w 1881 Herning – Skjern. Było to podstawą dla stacji Skjern, która istnieje do dzisiaj. Od 1920 do 1981 roku była również punktem wyjścia dla linii Skjern – Videbæk, która miała zostać przedłużona do Skive, ale nigdy to nie nastąpiło.
Arriva obsługuje 3 trasy do Skjern: z Aarhus, Struer i Esbjerg. 
Stacja Skjern Stacja posiada trzy tory. Wcześniej istniał tunel łączący perony, ale obecnie przy zmniejszonym ruchu został on zlikwidowany.
Stacja znajduje się w centrum Skjern, na Bredgade naprzeciwko Banktorvet i Jernbanegade.

</doc>
<doc id="3473654" url="https://pl.wikipedia.org/wiki?curid=3473654" title="Fryderyk I (książę Dolnej Lotaryngii)">
Fryderyk I (książę Dolnej Lotaryngii)

Fryderyk (I), numerowany też "Fryderyk II" w ramach dynastii (ur. ok. 1003 - zm. 18 maja 1065 roku) – książę Dolnej Lotaryngii w latach 1046-1065 z dynastii Luksemburgów, hrabia Antwerpii od 1046 do 1049, od 1047 wójt Stablo i Malmedy. Drugi co do starszeństwa syn Fryderyka z Luksemburga, hrabiego Moselgau (okolice Metz), wnuk założyciela dynastii Zygfryda.
Gdy władca Górnej i Dolnej Lotaryngii Gozelo I Wielki zmarł w 1044 roku, cesarz Henryk III Salicki nie chciał, aby w czyimkolwiek ręku skumulowała się władza, jaką miał Gozelo I. Dlatego też Dolną Lotaryngię nadał jego synowi Gozelo II Próżniakowi, Górna zaś przypadła jego starszemu synowi Gotfrydowi II (III) Brodatemu. Władca chciał ją w pewnym momencie nadać upośledzonemu bratu lub kuzynowi książąt, nieznanemu z imienia. W odpowiedzi na to Gotfryd zbuntował się przeciw cesarzowi i najechał na Verdun w domenie Gozelo. Henryk III uwięził Gozelo i formalnie pozbawił go księstwa w 1047 roku, a władzę w Górnej Lotaryngii nadał Adalbertowi. W akcji militarnej wspomagali go Fryderyk i jego brat biskup Metzu Adalbert III.
Już w 1046 zmarł Gozelo II, a wdzięczny cesarz nadał Fryderykowi Dolną Lotaryngię. Książę pozostał wierny Henrykowi III i jego następcy Henrykowi IV, jednak ten wydzielał z jego domeny mniejsze parcele dla dzielnych rycerzy. W latach 1046-1049 był także hrabią Antwerpii, jednak tą odebrał mu Baldwin V Flandryjski. Zmarł w 1065 roku podczas wojny z arcybiskupem Kolonii Anno II. Dolna Lotaryngia powróciła do Gotfryda Brodatego.
Fryderyk po raz pierwszy ożenił się z Gebergą (zm. 1049), córką Eustachego I z Boulogne, z którą miał córkę Juttę, żonę Walrama, hrabiego Arlon. Jego drugą żoną od ok. 1055 była Ida (zm. 1102), córka Bernarda II z Saksonii; po jego śmierci żona Alberta III, hrabiego Namur.

</doc>
<doc id="3473657" url="https://pl.wikipedia.org/wiki?curid=3473657" title="Gare du Soler">
Gare du Soler

Gare du Soler – przystanek kolejowy w Soler, w departamencie Pireneje Wschodnie, w regionie Oksytania, we Francji. Jest zarządzany przez SNCF (budynek dworca) i przez RFF (infrastruktura). Obsługuje również sąsiednią gminę Molitg-les-Bains.
Został otwarty w 1868 przez Compagnie du chemin de Fer de Perpignan à Prades, a w 1884 stał się częścią Compagnie des chemins de fer du Midi et du Canal latéral à la Garonne. Przystanek jest obsługiwana przez pociągi TER Languedoc-Roussillon.
Położenie.
Znajduje się na linii Perpignan – Villefranche - Vernet-les-Bains, w km 474,565, pomiędzy stacjami Perpignan i Saint-Féliu-d’Avall, na wysokości 360 m n.p.m.

</doc>
<doc id="3473659" url="https://pl.wikipedia.org/wiki?curid=3473659" title="Fryderyk (książę Dolnej Lotaryngii)">
Fryderyk (książę Dolnej Lotaryngii)



</doc>
<doc id="3473662" url="https://pl.wikipedia.org/wiki?curid=3473662" title="River Deep - Mountain High">
River Deep - Mountain High



</doc>
<doc id="3473668" url="https://pl.wikipedia.org/wiki?curid=3473668" title="Richard Frąckowiak">
Richard Frąckowiak

Richard Frąckowiak, Richard Stanislaus Joseph Frackowiak (ur. 26 marca 1950 w Londynie) – brytyjski lekarz i naukowiec, neurolog, neurobiolog polskiego pochodzenia, jeden z pionierów techniki MRI i badacz plastyczności 
mózgu, zajmujący m.in. stanowiska:
oraz pełniący m.in. funkcje przewodniczącego "Medical Sciences Committee" w i współprzewodniczącego "The Medical Informatics Platform" w Human Brain Project (Komisja Europejska).
Życiorys.
Dzieciństwo i młodość.
Ojciec walczył w czasie II wojny światowej na różnych frontach w szeregach 1 Dywizji Pancernej (ostatecznie w Normandii). Matka uczestniczyła w powstaniu warszawskim. Po jego upadku znalazła się w Konzentrationslager Bergen-Belsen. Gdy w kwietniu 1945 roku obóz został wyzwolony, pojechała do Anglii, gdzie mieszkała jej siostra. Tam poznała i poślubiła ojca.
Richard Frąckowiak urodził się w roku 1950 w Londynie. Uczył się języka polskiego w domu, a następnie w porannych polskich szkołach sobotnich (żartuje, że mówi językiem „staropolskim”). O studiach medycznych zaczął myśleć w wieku 14–15 lat, pod wpływem lekarza domowego – samotnego Polaka, również uczestnika powstania warszawskiego, który chętnie odwiedzał rodzinę Frąckowiaków. Często dzielił się on wstrząsającymi wspomnieniami ze szpitali powstańczych, co imponowało chłopcu.
W szkole Richard Frąckowiak lubił lekcje biologii, chemii i fizyki. Po bardzo dobrze zdanych egzaminach rozpoczął studia medyczne w Cambridge (Peterhouse), a następnie studiował przez trzy lata na University College London (UCL). Bardzo wcześnie zafascynowały go problemy mózgu.
Praca zawodowa.
Po zakończeniu studiów był nadal związany z UCL, gdzie zajmował się przede wszystkim neurologicznymi technikami badawczymi (zob. tomografia komputerowa, spektroskopia magnetycznego rezonansu jądrowego, obrazowanie metodą rezonansu magnetycznego)
W roku 1979 został włączony do badań w "Medical Research Council", wykonywanych w londyńskim Hammersmith Hospital z użyciem instalowanego w tym czasie, jednego z pierwszych w Wielkiej Brytanii, skanera pozytonowej tomografii emisyjnej (PTE). Pracami kierował prof. Terry Jones.
W roku 1995, jako profesor neurologii poznawczej, założył w Instytucie Neurologii UCL "Functional Imaging Laboratory", które później nazwano "Wellcome Trust Centre for Neuroimaging". Zajmował się intensywnie udoskonalaniem technik MRI. Szczególnie duży rozgłos zyskały prace dotyczące zmian budowy mózgu londyńskich taksówkarzy (hipokamp i powiązane rejony kory), związanych z nieustannym treningiem orientacji przestrzennej w mieście (zob. GPS mózgu). W kolejnych latach Richard Frąckowiak (wraz z zespołem centrum) koncentrował się na badaniach procesu odbudowy struktury mózgu po urazach (zwłaszcza udarach) oraz na przebiegu i terapii wyniszczających zwyrodnieniowych chorób układu nerwowego, takich jak pląsawica Huntingtona i choroba Alzheimera, zwracając szczególną uwagę na możliwości jak najwcześniejszej diagnozy.
Richard Frąckowiak jest organizatorem i kierownikiem międzynarodowych zespołów badawczych. Utworzył nową Klinikę Neuronauk na Uniwersytecie w Lozannie – został dyrektorem "Department of Clinical Neuroscience" i kierownikiem "Service of Neurology" w "CHUV University Hospital" ("Centre Hospitalier Universitaire Vaudois"). Był też dyrektorem "Department des Sciences Cognitives" DEC w École Normale Supérieure (Paryż) (2005–2009).
Pełni funkcje przewodniczącego "Medical Sciences Committee" w Science Europe i współprzewodniczącego "The Medical Informatics Platform" w "Human Brain Project" (Komisja Europejska). Jest redaktorem naczelnym czasopisma "Current Opinion in Neurology". Należy do międzynarodowego jury "Neuropsychology Prize".
Na początku roku 2015 stał się przedmiotem zainteresowania mediów sportowych, jako lekarz kierujący zespołem medycznym, opiekującym się Michaelem Schumacherem, po jego ciężkim wypadku narciarskim w grudniu 2013 roku
Utrzymuje kontakty z Polską. W kwietniu 2011 roku był np. gościem IV Neurokonferencji, organizowanej przez studenckie koło naukowe "Neuronus" (UJ Kraków). Od roku 2013 jest członkiem zagranicznym Polskiej Akademii Nauk (Wydział V Nauk Medycznych).
Publikacje (wybór).
Richard Frąckowiak jest m.in. współautorem książek "Human Brain Function" (2 wyd. 2003) oraz "Brain Mapping: The Disorders". Jest też autorem lub współautorem ponad 400 artykułów naukowych w prestiżowych czasopismach specjalistycznych; należy do najczęściej cytowanych autorów na świecie (ok. 6500 cytowań rocznie, w roku 1990 – czwarte miejsce w Wielkiej Brytanii). 
Spośród artykułów wyróżniane są:
Stowarzyszenia naukowe.
Na liście stowarzyszeń, do których należy Richard Frąckowiak, znajdują się:
Odznaczenia i wyróżnienia.
Otrzymał m.in.:

</doc>
<doc id="3473669" url="https://pl.wikipedia.org/wiki?curid=3473669" title="Pius Albert Del Corona">
Pius Albert Del Corona

Pius Albert Del Corona właśc. Pio Alberto Del Corona – (ur. 5 lipca 1837 w Livorno, zm. 15 sierpnia 1912 we Florencji) – włoski biskup tytularny Draso, emerytowany biskup San Miniato. Założyciel zgromadzenia Sióstr Dominikanek od Ducha Świętego, błogosławiony Kościoła katolickiego.
Był najmłodszym z czworga dzieci, jego rodzice byli rzemieślnikami. Od małego odznaczony był pobożnością i w wieku 17 lat w sanktuarium Matki Bożej z Montenero złożył ślubowanie, że całe życie odda Bogu. W 1854 wyjechał do Florencji do klasztoru dominikanów, gdzie 1 lutego 1855 przyjął habit i zmienił imię na Pius. Rok później 1 lutego złożył śluby zakonne.
5 lutego 1860 przyjął święcenia kapłańskie. 21 grudnia 1874 papież Pius IX mianował go na biskupa koadiutora San Miniato. 3 stycznia 1875 wyświęcony na biskupa tytularnego Draso. 30 sierpnia 1907 przeszedł na emeryturę. 31 grudnia 1907 został kreowany przez Piusa X na kardynała. 10 sierpnia 1912 związku z pogarszającym się stanem zdrowia przyjął ostatnie namaszczenie. Zmarł we Florencji 5 dni później w święto Wniebowzięcie Najświętszej Maryi Panny. W 1925 jego ciało zostało przeniesione z miejskiego cmentarza do krypty zgromadzenia Sióstr Dominikanek od Ducha Świętego, którego był założycielem.
W 1942 rozpoczął się jego proces beatyfikacyjny. Papież Franciszek 17 września 2014 podpisał dekret potwierdzający cud za jego wstawiennictwem. Jego beatyfikacja odbyła się 19 września 2015. Tego dnia w San Miniato kardynał Angelo Amato, prefekt Kongregacji Spraw Kanonizacyjnych, w imieniu Franciszka beatyfikował Alberta Del Coronę.
Jego wspomnienie liturgiczne obchodzone jest 15 sierpnia ("dies natalis").

</doc>
<doc id="3473672" url="https://pl.wikipedia.org/wiki?curid=3473672" title="Let's Stay Together">
Let's Stay Together



</doc>
<doc id="3473675" url="https://pl.wikipedia.org/wiki?curid=3473675" title="Laugerie-Basse">
Laugerie-Basse

Laugerie-Basse – nawis skalny, znajdujący się w pobliżu Les Eyzies-de-Tayac-Sireuil we francuskim departamencie Dordogne. Stanowisko archeologiczne. Od 1940 roku posiada status monument historique, w kategorii "classé" (zabytek o znaczeniu krajowym).
Pierwsze prace na stanowisku zostały przeprowadzone przez É. Larteta i H. Christy’ego w 1863 roku. W trakcie wykopalisk archeologicznych odsłonięte zostały warstwy górnopaleolityczne związane z pobytem ludności kultury magdaleńskiej, zawierające liczne zabytki materialne, m.in. ostrza kamienne oraz płytki kościane pokryte rytami przedstawiającymi zwierzęta. W 1872 roku w jaskini położonej na półce skalnej odkryto szkielet i czaszki kilku osobników "Homo sapiens". Miejsce było zamieszkane do czasów epoki żelaza, z najmłodszych warstw wydobyto fragmenty ceramiki.
Wśród znalezisk z Laugerie-Basse znajduje się tzw. „bezwstydna Wenus”, odkryta w 1864 roku przez markiza Paula de Vibraye magdaleńska figurka wykonana z kości słoniowej, przedstawiająca kobietę z przesadnie zarysowanym sromem. Była to pierwsza Wenus paleolityczna odkryta na terenie Francji.

</doc>
<doc id="3473679" url="https://pl.wikipedia.org/wiki?curid=3473679" title="Teresa Natalia z Brunszwiku-Lüneburga">
Teresa Natalia z Brunszwiku-Lüneburga

Księżniczka Teresa Natalia Brunszwicka lub (niem.:) Therese Natalie von Braunschweig-Wolfenbüttel-Bevern (ur. 4 czerwca 1728 w Wolfenbüttel, zm. 26 czerwca 1778 w Gandersheim, dziś Bad Gandersheim), pochodziła z królewskiego rodu Welfów. Była przełożoną świeckiego klasztoru w Gandersheim.
Pochodzenie.
Rodzice.
Teresa Brunszwicka była najmłodszą córką ks. Ferdynanda Albrechta II z Brunszwiku-Wolfenbuettel oraz Antoniny Amalii z Brunszwiku-Blankenburga, a zatem po obu rodzicach potomkiem niemieckiego rodu królewskiego – Welfów. Jej matka była siostrą Szarlotty Krystyny (żony zmarłego za młodu carewicza Aleksego) i równocześnie siostrą austriackiej cesarzowej Elżbiety Krystyny – żony Karola VI Habsburga. Tak więc Teresa Brunszwicka była przez swoją matkę kuzynką cara Piotra II Romanowa i przez siostrę ojca kuzynką cesarzowej Marii Teresy Austriackiej.
Rodzeństwo.
Rodzice Teresy Brunszwickiej mieli w sumie 15 dzieci, ona sama zaś był ich trzynastym dzieckiem i szóstą córką:
Życiorys.
Starania rodziny wydać księżniczkę Teresę Brunszwicką za arcyksięcia Austrii lub za jakiegoś francuskiego księcia były bezowocne, bo wychowana w duch protestantyzmu księżniczka kategorycznie nie chciała przejść na katolicyzm. W roku 1747 została kanoniczką w Herford. Pod koniec lat 40. została wybrana na następczynię przełożonej świeckiego żeńskiego luterańskiego klasztoru w Gandersheim, gdzie zawiadowała wówczas ks. Elżbieta z Saksonii-Meiningen (1681–1766). Dlatego się tam później przeniosła. W listopadzie 1750 roku Teresa została tam "per mandatarium" kanoniczką. Po śmierci swej poprzedniczki w wigilię 1766 wybrana na jej miejsce 4 czerwca 1767 roku. Pięć miesięcy później została oficjalnie intronizowana dnia 3 grudnia 1767 roku. Często przebywała na dworze swojego najstarszego brata Karola I w Brunszwiku.
Teresa Natalia zmarła 26 czerwca 1778 w Gandersheim. Pochowano ją w rodowej krypcie Welfów w brunszwickiej katedrze. Jej następczynią została Augusta Dorota z Brunszwiku-Wolfenbüttel (1749–1810), która była ostatnią przełożona tego klasztoru przed jego sekularyzacją.

</doc>
<doc id="3473680" url="https://pl.wikipedia.org/wiki?curid=3473680" title="Ostroga brzegowa">
Ostroga brzegowa

Ostroga brzegowa – budowla ochronna brzegu morskiego, wychodząca w morze poprzecznie do linii brzegowej, wykonana w postaci szczelnej albo ażurowej przegrody, której zadaniem jest rozproszenie energii fali morskiej oraz wstrzymywanie ruchu rumowiska morskiego.

</doc>
<doc id="3473683" url="https://pl.wikipedia.org/wiki?curid=3473683" title="Herb Wiednia">
Herb Wiednia

Herb Wiednia (niem. "Wappen der Bundeshauptstadt Wien") – jeden z symboli miejskich Wiednia – stolicy Austrii. 
Herb występuje w dwóch wersjach. Podstawową stanowi czerwona tarcza z białym krzyżem. W formie urzędowej czerwona tarcza z białym krzyżem umieszczona jest na czarnym, jednogłowym orle ze złotym dziobem i pazurami. Wizerunek urzędowy stosowany jest również na pieczęciach krajowych – kraju związkowego Wiedeń i gminnych – gminy Wiedeń.
Historia.
Najstarszy wizerunek pieczęci miejskiej pochodzi z dokumentów z 1228 roku i przedstawia wyłącznie orła. Pieczęć ta była używana aż do XVI wieku. 
Pod koniec XIII wieku pojawił się pierwszy wizerunek krzyża jako symbolu miasta. Był on umieszczony na monetach. Prawdopodobnie był on umieszczony dla upamiętnienia udziału niektórych mieszczan w wyprawach krzyżowych. 
W XIV wieku miasto zaczęło używać również pieczęci z wizerunkiem książęcego herbu Babenbergów – białej poziomej belki na czerwonym polu. Pieczętowano nią jednak dokumenty wystawiane przez miasto w imieniu władcy. 
Pierwszy wizerunek orła trzymającego tarczę z krzyżem pochodzi z 1327 roku.
26 września 1461 roku cesarz Fryderyk III nadał miastu prawo umieszczenia w herbie i na pieczęciach dwugłowego orła w cesarskiej koronie. Miasto zostało pozbawione tego przywileju dwa lata później z powodu nielojalności wobec cesarza, a przywilej został przekazany miastu Krems. W 1465 roku miasto pogodziło się z cesarzem i ponownie otrzymało w herbie dwugłowego orła z cesarską koroną oraz z czerwoną tarczą z białym krzyżem na piersiach. Przez kolejne wieki zmiany były jedynie stylistyczne.
Kolejną zmianę przeprowadzono dopiero w 1925 roku. Oficjalnym herbem stał się krzyż na czerwonym polu. Dodatkowo herb pozwolono umieszczać na jednogłowym orle bez korony, tak jak w XIV wieku.
W 1934 roku została uchwalona ustawa o małych i wielkich wersjach herbów. Małym herbem ustanowiono biały krzyż na czerwonej tarczy, natomiast wielkim herbem ustanowiono wizerunek sprzed 1925 roku. W 1938 roku zlikwidowano małą wersję herbu. Po Anschlussie Austrii zamieniono koronę Fryderyka III na koronę Rzeszy.
Po II wojnie światowej powrócono do formy z 1925 roku.

</doc>
<doc id="3473693" url="https://pl.wikipedia.org/wiki?curid=3473693" title="Michael Doleac">
Michael Doleac

Michael Scott Doleac (ur. 15 czerwca 1977 w San Antonio) – amerykański koszykarz, występujący na pozycjach skrzydłowego oraz środkowego, mistrz NBA z 2006 roku.

</doc>
<doc id="3473695" url="https://pl.wikipedia.org/wiki?curid=3473695" title="Uku (1912)">
Uku (1912)

Uku – statek pasażersko-towarowy oraz okręt służący w marynarkach wojennych Imperium Rosyjskiego, Estonii i ZSRR. W czasie obu wojen światowych działał na jeziorze Pejpus.
Budowa i opis techniczny.
Parowiec został wybudowany w 1912 roku przez stocznię A. Alhström w Warkaus jako statek pasażersko-towarowy. Pod nazwą „Delfin” wykorzystywany był na jeziorze Pejpus przez Liflandzką Kompanię Żeglugową, której był własnością.
Wyporność „Delfina” wynosiła 110 ton. Miał 20,5–20,6 metra długości i 5,2–5,3 metra szerokości. Jego zanurzenie wynosiło 1,6 lub 1,8 metra.
Napęd stanowiła sprzężona maszyna parowa o dwóch cylindrach, zasilana przez jeden kocioł opalany drewnem, którego zapas wynosił 25 m³. Moc siłowni wynosiła 100 KM, co pozwalało na osiągnięcie prędkości 9 węzłów. Przy tej prędkości mogła ona pokonać 150 mil morskich. 
Po wcieleniu w skład marynarki wojennej zamontowano na nim działo kalibru 75 mm L/50 lub kalibru 75 mm, dwa działa kalibru 47 mm oraz 1 lub 2 karabiny maszynowe Maxim kalibru 7,62 mm.
W skład załogi wchodziło w różnym czasie 2 lub 3 oficerów i 17–25 marynarzy.
Służba.
„Delfin” został zmobilizowany w sierpniu 1915 roku. Został uzbrojony i wcielony 9 września do Czudzkiej Flotylli Wojennej. Został zajęty przez wojska estońskie na zamarzniętej rzece Emajõgi w Tartu 14 stycznia 1919 roku. Włączony w skład Dywizjonu Kanonierek Jeziora Pejpus pod nazwą „Uku”. Imię to należało do jednego z bogów estońskiej mitologii. Uku był bogiem–ojcem, władał podziemiami, a jego łukiem była tęcza. Po zakończeniu wojny o niepodległość Estonii okręt został rozbrojony i oddany Ministerstwu Handlu i Przemysłu. 
W wyniku zajęcia Estonii przez ZSRR „Uku” został w (sierpniu lub wrześniu) 1940 roku przejęty przez władze radzieckie. Początkowo przydzielony Kompanii Żeglugowej Jeziora i Rzeki Pejpus, następnie przejęty przez Marynarkę Wojenną ZSRR i włączony w skład Czudzkiej Wojennej Flotylli. W lipcu 1941 roku, ze względu na postępy niemieckiej inwazji na ZSRR, został zatopiony przez własną załogę w Mustvee. 
Okręt został podniesiony z dna przez Niemców i przekazany Samodzielnej Administracji Estonii, używany był przez Departament Dróg Wodnych. Okręt został prawdopodobnie ponownie zatopiony przez własną załogę we wrześniu 1944 roku w Tartu, krótko przed opuszczeniem miasta przez siły III Rzeszy. Po wojnie, po ponownym podniesieniu, wykorzystywany był pod nazwą „Turist” () jako rzeczny statek pasażerski. W 1982 roku zatonął na płyciźnie. W 1991 roku odzyskany, znalazł się w prywatnych rękach.

</doc>
<doc id="3473696" url="https://pl.wikipedia.org/wiki?curid=3473696" title="Johannes Baptist Rößler">
Johannes Baptist Rößler

Johannes Baptist Rößler (ur. 23 czerwca 1850 w Schrems, zm. 4 stycznia 1927) – austriacki duchowny katolicki, biskup diecezjalny St. Pölten 1894-1927.
Życiorys.
Święcenia kapłańskie otrzymał 19 lipca 1874.
5 stycznia 1894 papież Leon XIII mianował go biskupem diecezjalnym St. Pölten. 10 czerwca 1894 z rąk kardynała Antona Josefa Gruschy przyjął sakrę biskupią. Funkcję pełnił aż do swojej śmierci.

</doc>
<doc id="3473698" url="https://pl.wikipedia.org/wiki?curid=3473698" title="Fidelis Fuidio Rodríguez">
Fidelis Fuidio Rodríguez

Fidelis Fuidio Rodríguez (ur. 24 sierpnia 1880 w Yécora, zm. 17 października 1936 w Ciudad Real) – zamordowany w okresie hiszpańskiej wojny domowej, z nienawiści do wiary (łac) "odium fidei", beatyfikowany brat z Towarzystwa Maryi, uznany przez Kościół katolicki za męczennika.
Życiorys.
Pochodził z wielodzietnej rodziny mieszczańskiej mieszkającej od jego urodzin w Vitoria - diecezja Vitoria (Baskonia). Po odbyciu postulatu w szkołach marianistów został przyjęty do nowicjatu i 8 września 1897 złożył pierwsze śluby zakonne. Gdy ukończył studia powołanie realizował ucząc łaciny i historii w szkołach marianistów w Jerez de la Frontera, Kadyksie, Madrycie (1910-1933) i Ciudad Real gdzie wykładał także w szkole państwowej. Wykonując zawód nauczyciela permanentnie podnosił swoje kwalifikacje zaś w pracy wychowawczej kierował się zasadą „sympatii w wychowaniu”. W stolicy uzyskał doktorat z historii i był jednym z pionierów prac archeologicznych w Madrycie. Jako zakonnik skrupulatnie przestrzegł zasad życia konsekrowanego. Był zawsze gotów nieść pomoc współbraciom. Był znakomitym katechistą i szczególnym kultem otaczał Najświętszą Maryję Pannę. Od 25 lipca 1936 roku, kiedy Gwardia Cywilna usunęła go z zajętej przez siebie uczelni ukrywał się. Do więzienia trafił 7 sierpnia za noszenie krucyfiksu na szyi. W procesie został uniewinniony i uwolniony 15 sierpnia. Tego samego dnia milicja uwięziła go w „domu ludowym”. Zastrzelony został w nocy z 16 na 17 października. Zwłoki męczennika zrzucone w przepaść doczekały się pochówku po dwudziestu czterech latach w mauzoleum upamiętniające ofiary wojny domowej w Hiszpanii Valle de los Caídos.
Znaczenie.
1 października 1995 roku na Rzymskim Placu Świętego Piotra papież Jan Paweł II dokonał beatyfikacji czterdziestu pięciu ofiar prześladowań antykatolickich wśród których był Fidelis Fuidio Rodríguez jako jeden z trzech „Męczenników z Towarzystwa Maryi”.
W Kościele katolickim dniem wspomnienia liturgicznego każdego z otoczonych kultem jest "dies natalis" zaś grupa błogosławionych trzech zamordowanych marianistów wspominana jest 18 września.
Atrybutem męczennika jest palma.

</doc>
<doc id="3473708" url="https://pl.wikipedia.org/wiki?curid=3473708" title="Franz von Sales Maria Doppelbauer">
Franz von Sales Maria Doppelbauer

Franz von Sales Maria Doppelbauer (ur. 21 stycznia 1845 w Waizenkirchen, zm. 2 grudnia 1908 w Linz) – austriacki duchowny katolicki, biskup diecezjalny Linz 1888-1908.
Życiorys.
Święcenia kapłańskie otrzymał 26 lipca 1868.
17 grudnia 1888 papież Leon XIII mianował go biskupem diecezjalnym Linz. 10 marca 1889 z rąk kardynała Serafina Vannutelliego przyjął sakrę biskupią. Funkcję pełnił aż do swojej śmierci.

</doc>
<doc id="3473715" url="https://pl.wikipedia.org/wiki?curid=3473715" title="Maksim Malutin">
Maksim Malutin

Maksim Siergiejewicz Malutin, ros. Максим Сергеевич Малютин, biał. Максім Сяргеевіч Малюцін – Maksim Siarhiejewicz Malucin (ur. 16 września 1988 w Jarosławiu, ZSRR) – białoruski hokeista pochodzenia rosyjskiego. Reprezentant Białorusi, olimpijczyk.
Kariera.
Pochodzi z terenu obecnej Rosji. Karierę rozwijał w białoruskim klubie HK Witebsk. Od czerwca 2013 zawodnik Szachciora Soligorsk. W maju 2021 odszedł z klubu.
Został reprezentantem Białorusi. Uczestniczył w turniejach mistrzostw świata juniorów do lat 20 w 2008 oraz Zimowych Igrzysk Olimpijskich 2010.

</doc>
<doc id="3473717" url="https://pl.wikipedia.org/wiki?curid=3473717" title="Muzeum Historii i Tradycji Żołnierzy Suwalszczyzny w Suwałkach">
Muzeum Historii i Tradycji Żołnierzy Suwalszczyzny w Suwałkach

Muzeum Historii i Tradycji Żołnierzy Suwalszczyzny w Suwałkach – muzeum z siedzibą w Suwałkach. Placówka działa w ramach Klubu Wojskowego 14 Suwalskiego Dywizjonu Artylerii Przeciwpancernej im. Marszałka Józefa Piłsudskiego, a jej siedzibą są budynki wojskowe przy ul. Wojska Polskiego.
Muzealna ekspozycja składa się z wystaw: wewnątrz budynku oraz plenerowej. W ramach wystawy w budynku prezentowane są pamiątki, związane jednostkami wojskowymi, stacjonującymi na terenie Suwałk, w szczególności po Suwalskiej Brygadzie Kawalerii. W zbiorach znajdują się m.in. militaria, proporce, umundurowanie i wyposażenie wojskowe. Natomiast w ramach ekspozycji plenerowej zobaczyć można pojazdy wojskowe oraz artylerię, w tym:
Muzeum czynne jest we wtorki i czwartki w godzinach 10:00 - 14:00 i czwartki 9:00 - 12:00.
Zwiedzanie grupowe muzeum jest możliwe po uprzednim uzgodnieniu.

</doc>
<doc id="3473719" url="https://pl.wikipedia.org/wiki?curid=3473719" title="Howard Kelly">
Howard Kelly

Howard Atwood Kelly (ur. 20 lutego 1858 w Camden w stanie New Jersey, zm. 12 stycznia 1943) — amerykański ginekolog i chirurg, wynalazca narzędzi i technik chirurgicznych oraz autor podręczników.
Wczesne lata życia.
Howard Atwood Kelly przyszedł na świat 20 lutego 1858 roku w rodzinie gorliwych metodystów w Camden w stanie New Jersey. Miał cztery siostry. Dorastał w Filadelfii i tam też rozpoczął w roku 1873 studia na Uniwersytecie Pensylwanii. Od roku 1877, pod naciskiem ojca, zaczął studiować medycynę, którą ukończył w roku 1882. 
Życie zawodowe.
Kariera zawodowa.
Po odbyciu stażu podyplomowego w filadelfijskim szpitalu "" odbył podróż po znanych ośrodkach chirurgicznych w Europie. Po powrocie do Stanów Zjednoczonych w roku 1883 otworzył w Filadelfii prywatną klinikę "Kensington Hospital for Women" poświęcając się zwłaszcza pracy w dziedzinie ginekologii, która w tym okresie dopiero zyskiwała sobie status odrębnej specjalności zabiegowej. Szybko zasłynął jako niezwykle sprawny (był oburęczny) i pomysłowy chirurg.
W latach 1888-1889 był profesorem położnictwa Uniwersytetu Pensylwanii.
W roku 1889 za namową Williama Oslera przyjął posadę szefa rozpoczynającej dopiero działalność kliniki ginekologii szpitala "Johns Hopkins Hospital" w Baltimore. Obok Oslera, Halsteda i Welcha zaliczany jest do Wielkiej Czwórki () założycieli wydziału medycznego Uniwersytetu Johnsa Hopkinsa.
Prywatna praktyka ginekologiczna Kelly'ego przyciągała wiele zamożnych klientek będąc źródłem dużych przychodów - 30% zarobku przeznaczał on na rzecz organizacji charytatywnych i religijnych. 
Osiągnięcia zawodowe i naukowe.
Kelly był autorem wielu innowacji - zarówno technicznych jak i chirurgicznych. Jednym z jego wynalazków były tępo zakończone kleszczyki o długim, prostym lub zakrzywionym nosie nazywane "kleszczykami Kelly'ego". Opracował też własny cystoskop urologiczny. Był jednym z pierwszych, którzy po odkryciu radu zaczęli stosować ten pierwiastek w leczeniu nowotworów - w tym celu założył w Baltimore prywatną klinikę "Kelly Clinic". Przyczynił się do wprowadzenia do codziennej praktyki chirurgicznej wielu ówczesnych nowości, w tym między innymi wchłanialnych szwów, światła elektrycznego jako oświetlenia pola chirurgicznego, podtlenku azotu do znieczuleń, koagulacji elektrycznej i znieczuleń miejscowych do zabiegów chirurgicznych. Jego innowacje w dziedzinie techniki operacyjnej to między innymi nowe metody szycia rozerwanej odbytnicy (metoda Kelly-Warren) i usuwania macicy w przypadku jej raka.
Pisał podręczniki aż do ukończenia 80. roku życia.
Kelly uważany jest za jednego z twórców ginekologii jako odrębnej medycznej specjalności zabiegowej.
Życie pozazawodowe.
Howard Atwood Kelly był ojcem dziewięciorga dzieci. 
Kelly angażował się politycznie między innymi w ruch reformy procedury wyborczej. W ramach tego ruchu niejednokrotnie pełnił społecznie straż w lokalach wyborczych pilnując by nikt nie głosował wielokrotnie. Angażował się też w walkę z prostytucją i rehabilitację społeczną byłych prostytutek. W tym ostatnim celu wynajął duży dom i zatrudnił na swój koszt jego personel by zapewnić bezpłatne schronienie porzucającym swoje dotychczasowe zajęcie prostytutkom.
Jako gorliwy chrześcijanin wolny czas poświęcał między innymi ewangelizacji i czytaniu Biblii w oryginalnych językach greckim i hebrajskim. Przed rozpoczęciem każdej operacji zwykł zwoływać spotkanie modlitewne. Kelly był jednym z redaktorów chrześcijańskiej gazety "The Christian Citizen". W latach 20. i 30. XX wieku głośnym echem odbijały się jego dotyczące kwestii religijnych i światopoglądowych polemiki z Henrym Louisem Menckenem toczone zarówno na łamach prasy, jak i na gruncie towarzyskim.
Prywatnymi hobby Kelly'ego były botanika, pisanie biografii medycznych i kolekcjonowanie węży. Był współautorem pracy o wężach stanu Maryland ("Snakes of Maryland." The Natural History Society of Maryland, 1936).
Nagrody i upamiętnienia.
Howard Atwood Kelly był doktorem honoris causa uniwersytetów Aberdeen (1906), Washington i Lee (1906), Pensylwanii (1907) oraz Johns Hopkins (1939). W roku 1943 imię "Howard A. Kelly" nadano jednemu ze statków typu Liberty. Nazwisko Kelly'ego upamiętniają też eponimy:

</doc>
