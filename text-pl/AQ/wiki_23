<doc id="3577563" url="https://pl.wikipedia.org/wiki?curid=3577563" title="Dawid Alter Kurzmann">
Dawid Alter Kurzmann

Dawid Alter Kurzmann (ur. 25 maja 1865 w Rzeszowie, zm. 29 października 1942 w Bełżcu) – krakowski kupiec, działacz społeczny i polityczny, filantrop, chasyd. Z uwagi na związek z Domem Sierot Żydowskich przy ul. Dietla 64 w Krakowie i okoliczności śmierci podczas akcji deportacyjnej w getcie, nazywany krakowskim Januszem Korczakiem.
Życiorys.
Z Krakowem związany był co najmniej od ślubu w 1887 z Dancze (Dina, Anna) z domu Sternberg. Miał trójkę dzieci: córkę Helę Hindę Friedę, synów Barucha i Izraela. Mieszkał na Kazimierzu na ul. Mostowej 10, a po wysiedleniu do getta w Podgórzu w 1941 roku przy placu Zgody 16. Był uczniem cadyka Izraela Friedmana z Czortkowa, zdobył głęboką wiedzą religijną, modlił się w bóżnicy Reb Aron Chasidim na ul. Józefa 33, do której ufundował metalowy aron ha-koedesz.
Działalność gospodarcza.
Był zdolnym kupcem i zarządcą działającym na wielką skalę w branży stalowej. Był właścicielem firmy „"D. Kurzmann, Dom Komisowo-Handlowy dla Towarów Żelaznych i Metalowych"”, a od 1927 do 1939 r. dyrektorem „"Górniczo-Hutniczego Towarzystwa Handlowego S.A."”, dystrybutora wyrobów największych polskich karteli produkujących stal.
Działalność polityczna.
Aktywnie działał w partii Agudas Israel, co najmniej od 1927 r. Był zastępcą przewodniczącego jej krakowskiego oddziału. W 1937 r. wszedł do tymczasowego zarządu nowo tworzonej krakowskiej gminy wyznaniowej żydowskiej, odpowiadał za sprawy religijne. Wspierał ideę tworzenia sieci szkół dla religijnych żydowskich dziewcząt Bejt Jaakow, a także budowę Jesziwy Mędrców w Lublinie. Swoją narodowość Kurzmann określał jako żydowską. Dwukrotnie odwiedził Palestynę i, choć nie był syjonistą, zakupił tam niewielką parcelę.
Sierociniec.
Związki Kurzmanna z najstarszym żydowskim sierocińcem w Krakowie datują się od 1910 roku. Od 1918 r. kierował finansami placówki. W ciągu 20 lat pracy nowego zarządu, sierociniec stał się zasobnym ośrodkiem zaliczanym do najlepszych w Polsce. Zgromadzony majątek został na początku wojny zrabowany przez Niemców.
Podczas okupacji Kurzmann poświęcił się ratowaniu sierocińca. W dniu likwidacji Dom Sierot mieścił się na terenie getta przy ul. Józefińskiej 41, stłoczono w nim 300 podopiecznych. 28 października 1942 r. podczas tzw. akcji październikowej, sierociniec został otoczony kordonem. Najmłodszych wywieziono i zamordowano w nieznanym miejscu. Grupa najstarszych chłopców zdołała uciec. Pozostałych wyprowadzono na plac Zgody. Tam Niemcy zaproponowali wychowawcom Domu Sierot ocalenie i pracę w nowej placówce, którą zamierzali otworzyć na terenie getta. Dawid Kurzmann, kierowniczka Zakładu Anna Feuerstein i jej mąż Juliusz odmówili opuszczenia dzieci. Około piątej po południu kolumna wychowawców i podopiecznych sierocińca została doprowadzona do stacji w Płaszowie. Na czele idącego w ciszy pochodu szedł Kurzmann, towarzyszyła mu córka Hela Frida i zięć Dawid Schmelkes. Późnym wieczorem transport odjechał do obozu zagłady w Bełżcu.

</doc>
<doc id="3577566" url="https://pl.wikipedia.org/wiki?curid=3577566" title="Jakub Mautner">
Jakub Mautner

Jakub Mautner (Mauder) zm. 1660 – rotmistrz rajtarii, neofita.
Życiorys.
Pochodził z mieszczańskiej rodziny żydowskiej osiadłej w ziemi lubelskiej. Był neofitą. Służbę wojskową rozpoczął w czasie najazdu szwedzkiego, od 1657 do 1659 był dowódcą lejbkompanii w regimencie rajtarskim hetmana polnego Jerzego Lubomirskiego. Pod Lubomirskim walczył ze Szwedami w Prusach Królewskich oraz w kampanii przeciw wojskom Rakoczego. W 1659 został mianowany rotmistrzem i dowódcą kompanii macierzystego regimentu. W 1660 wziął udział w wyprawie Lubomirskiego na Ukrainę przeciw połączonym siłom rosyjsko-kozackim. Zginął bohaterską śmiercią 7 października, w czasie bitwy pod Słobodyszczami walcząc z żołnierzami księcia Szeremietiewa "zabit toporem po tym, gdy własną ręką położył koło dwudziestu", broniąc swojego dowódcę pułkownika Stefana de Odet.
Jego żoną była Krystyna z Jeziorkowskich, która w 1655 wniosła mu w posagu majątek ziemski Szelewkówka w powiecie berdyczowskim, a o który sądził się z rodziną Karwowskich. Zmarł bezpotomnie.

</doc>
<doc id="3577568" url="https://pl.wikipedia.org/wiki?curid=3577568" title="Demografia Żelechowa">
Demografia Żelechowa



</doc>
<doc id="3577569" url="https://pl.wikipedia.org/wiki?curid=3577569" title="Historia Żelechowa">
Historia Żelechowa

Historia Żelechowa sięga XIII wieku, rozwój miasta załamał się po potopie szwedzkim. W czasie drugiej wojny światowej zginęła ponad połowa mieszkańców, a miasto zmieniło swój charakter.
Okres przedlokacyjny.
Tereny Żelechowa leżały w obszarze zamieszkanym przez plemię Lędzian, którzy prawdopodobnie zostali podbici przez księcia Wiślan, a ci z kolei przez państwo wielkomorawskie. Dlatego też później Żelechów wraz z całą ziemią stężycką należał do województwa sandomierskiego, a co za tym idzie do Małopolski.
Żelechów był początkowo prawdopodobnie ulicówką. Były to dwie ulice rozwidlające się z okolicach obecnego kościoła i skrzyżowania ulicy Długiej z ulicą Kościuszki. Jedną z tych dwóch najstarszych ulic jest właśnie ulica Długa. Jej południowa odnoga zatarła się jednak i jej środkowy przebieg nie jest obecnie czytelny. Żelechów mieścił się na skrzyżowaniu dwóch szlaków handlowych: jednego wiodącego z Lublina przez Kock, Okrzeję, Żelechów, Wilczyska, Garwolin do Warszawy, drugi łączący tereny nadwiślańskie poprzez Żelechów, Stoczek Łukowski z Łukowem. W XIII wieku Żelechów musiał często opierać się najazdom Jadźwingów, Litwinów i Rusinów.
Średniowiecze i I Rzeczpospolita.
Żelechów po raz pierwszy dowodnie pojawia się w źródłach w wykazach świętopietrza w latach 1325-1327, 1336, 1346. Wymienieni są też dwaj jej plebani Fabian i Florian. Przypuszczalnie parafia musiała powstać tu przed 1325 rokiem. Na podstawie dokumentu króla Kazimierza Jagiellończyka z dnia 4 września 1447 roku wystawionego w Łukowie, na prośby Andrzeja i Mikołaja synów śp. Andrzeja Ciołka, podkomorzego sandomierskiego, król zezwolił na odbywanie w ich mieście Żelechowie targów tygodniowych w każdy wtorek i jarmarków w święto Przeniesienia św. Stanisława na jesieni. Żelechów uzyskał także prawo do organizowania targów we wtorki i jarmarków w dniu św. Stanisława oraz zwolnienia mieszkańców od płacenia myt i ceł w granicach królestwa. Dokument ten wyraźnie wskazuje, że w tym czasie Żelechów był już lokowanym miastem, czyli lokacja musiała nastąpić przed 1447 rokiem. Inne źródła twierdzą, że Żelechów uzyskał prawa miejskie w 1447 roku od Kazimierza Jagiellończyka dla Mikołaja i Jędrzeja Ciołków herbu własnego. Data ta jest podawana przez niektóre źródła w wątpliwość. Kronikarz Jan Długosz w swoim Liber Beneficiorum z lat 1470-80 podaje, że w Żelechowie znajdował się drewniany kościół. W tym okresie administracyjnie leżał w ziemi stężyckiej należącej do końca XVIII wieku w województwie sandomierskim. Przez miejscowość przechodziła droga biegnąca z Radomia opcjonalnie przez Sieciechów, Stężycę lub Kozienice, Korytnicę do Żelechowa i dalej do Tuchowicz, Łukowa, Brześcia i Grodna oraz druga z Lublina do Warszawy przez Garwolin i Okrzeję. Było to miasto prywatne, co oznacza, że ziemia, a często także budynki, nie należały do mieszkańców, a były tylko dzierżawione od właściciela majątku. Początkowo była nimi rodzina Ciołków, która później przybrała nazwisko Żelechowskich. Od 2 połowy XV wieku kontakty Królestwa Polskiego z Litwą nasiliły się, co spowodowało, że trakt biegnący przez Żelechów stał się jednym z głównych szlaków handlowych na Litwę z Małopolski (trasą Kraków-Piotrków-Radom-Kozienice-Żelechów-Łuków i dalej do Grodna Wilna i Brześcia). W związku z dynamicznym rozwojem miasta w 1513 roku zmieniono terminy odbywania targów i jarmarków. W 1513 roku Zygmunt Stary nadał miastu drugi jarmark, targ przeniósł na poniedziałek, a stary jarmark z dnia św. Stanisława (8 maja) na dzień św. Marka (25 kwietnia). W 1556 roku Zygmunt August potwierdził te przywileje. Targi we wtorek odbywają się do dnia dzisiejszego. Wzmianki z okresu 1489-1532 wskazują na obronny charakter miasta, choć żadne źródła nie wskazują na istnienie tu umocnień murowanych. 22 stycznia 1515 r. Andrzej Ciołek de Zelechow et Borzecz darował swemu bratu przyrodniemu Feliksowi z Zielanki, staroście łukowskiemu połowę miasta i fortalicji wraz z przedmieściem i wsiami prawem dziedzicznym, natomiast drugą połowę oddał temuż Feliksowi w zastaw za 1000 grzywien długu. W dniu 11 kwietnia 1523 r. król Zygmunt Stary wystawił mandat do kasztelana sandomierskiego Mikołaja z Szydłowca, aby ten Jana Ciołka z Żelechowa wwiązał w dobra Feliksa z Zielanki, to jest do miasta Żelechów i fortalicji nawet siłą. W pierwszej połowie XVI wieku Ciołkowie odsprzedali majątek biskupowi krakowskiemu i kanclerzowi wielkiemu koronnemu Samuelowi Maciejowskiemu. Wiek później do Żelechowa zaczęli się sprowadzać Żydzi. Żelechów należał wtedy do rodziny Leżeńskich, a później Dobrzynieckich. W związku ze sprzyjającymi hodowli bydła i owiec warunkami naturalnymi i przywilejami w Żelechowie rozwijało się garbarstwo, kuśnierstwo, rymarstwo i szewstwo. W wyniku zniszczeń i strat ludności związanych z potopem szwedzkim i wojnami północnymi rozwój miasta został zahamowany.
W 1669 roku miasto zostało nabyte przez Jana Linkhauza, chorążego orwuckiego, on też rozpoczął budowę kościoła parafialnego. Poprzedni, drewniany kościół spłoną w pożarze miast 2 maja 1692 roku. Spłonęło prawie całe miasto, a także dokumenty miejskie i akty fundacji i erekcji parafii. Kolejnym nieszczęściem był wybuch III wojny północnej. Aby pomóc miastu się odbudować, w 1703 roku August II potwierdził stare przywileje i nadał 6 jarmarków. W 1761 roku August III ustanowił kolejne dwa. Kolejnym właścicielem Żelechowa w 1707 roku został Stanisław Rzewuski, a później jego syn Wacław, który rozpoczął budowę kościoła filialnego. Druga połowa XVII wieku była okresem rezydowania w Żelechowie Lubomirskich, to oni rozpoczęli budowę istniejącego do dziś pałacu. W 1770 roku tutejszym rabinem został Lewi Izaak z Berdyczowa, czyniąc z Żelechowa do czasu jego opuszczenia w 1780 roku centrum chasydyzmu. W 1788 roku dziedzic Żelechowa Franciszek Placyd Roman zezwolił na zorganizowanie cechu szewców. W 1790 roku kolejnym właścicielem majątku został chorąży poznański Ignacy Wyssogota Zakrzewski herbu Wyssogota – pierwszy prezydent Warszawy. Ten zwolnił szewców od wszelkich opłat wobec dworu, co przyczyniło się do osiedlenia się w Żelechowie wielu przedstawicieli tego zawodu. W latach 1792-1795 dokonano regulacji miasta wytyczono wtedy Rynek, rozpoczęto budowę ratusza i dokończono budowę pałacu. W czasie insurekcji kościuszkowskiej w czasie przemarszu przez miasto Julian Ursyn Niemcewicz napisał: "zatrzymaliśmy się dla wytchnienia w Żelechowie, miasteczku całkiem przez Moskali zrujnowanym".
Zabory.
W 1795 r. Żelechów znalazł się w granicach zaboru austriackiego. W 1802 r. zaborca wymógł przeniesienie cmentarzy katolickiego i żydowskiego poza miasto. W czasie wojen napoleońskich w Księstwie Warszawskim, a później w Królestwie Polskim. W pierwszej połowie XIX wieku właścicielami majątku została rodzina Ordęgów herbu Łodzia. Rozpoczynają oni inwestycje w hutę szkła, która działała do połowy XIX w., kiedy to wycięto już wszystkie okoliczne lasy i produkcja przestała się opłacać. Od huty szkła pochodzi nazwa podżelechowskiej wsi Huta Żelechowska. W okresie 1809–1842 Żelechów był miastem powiatowym w ówczesnym województwie podlaskim. Od 1823 roku notowana jest w mieście działalność cechu stolarskiego, do którego należeli rzemieślnicy nawet z Łukowa czy Garwolina. Od 1817 roku miasto posiadało burmistrza opłacanego ze składek mieszkańców. Pierwszym burmistrzem był Mikołaj Dębiński. W latach 1829–1831 Joachim Lelewel był posłem na sejm z tego powiatu. W Żelechowie stacjonował w tym czasie około tysięczny oddział batalionu saperów. Ich pobyt przyczyniał się do rozwoju gospodarczego, ze względu na popyt na różne produkty i usługi. Z drugiej strony w garnizonie często wybuchały epidemie. W roku 1853 zginęło ponad 1500 stacjonujących w mieście żołnierzy. W latach 1845-1846 miały miejsce liczne klęski żywiołowe i nieurodzaju. Z połowy XIX w. mamy pierwszą wzmiankę o stacji pocztowej w Żelechowie. Musiała ona prawdopodobnie istnieć już wcześniej.
Powstanie styczniowe było bardzo ważnym wydarzeniem w historii miasta. Dyktator powstania Romuald Traugutt mieszkał tam w 1845 roku. Służył jako oficer batalionu saperów. W czasie powstania w okolicy doszło do wielu potyczek, mieszkańcy miasta brali aktywny udział w walkach. W mieście stacjonowały wojska rosyjskie, które dokonały wielu szkód, w okolicy działał oddział powstańczy Walentego Lewandowskiego.
Po tych wydarzeniach od 1867 miasto przestało być prywatne, uwłaszczono okolicznych chłopów. Dotychczasowy majątek składający się z miasta, wsi Huta Żelechowska i Kotłówka został znacznie zmniejszony. Zlokalizowano tu w koszarach garnizon składający się z dwóch szwadronów kawalerii i oddziału artylerii, który korzystnie wpłynął na lokalną gospodarkę. Nastąpił okres szybkiego rozwoju, powstało wiele zakładów rzemieślniczych i przemysłowych, działały szkoły elementarne, Ochotnicza Straż Pożarna, cechy, biblioteka, Polska Macierz Szkolna, Towarzystwo Przyjaciół Sceny i Muzyki i inne instytucje. Wielki wkład dla pobudzenia aktywności mieszkańców miał dr Antoni Michałowski, który doprowadził do budowy Domu Kasy Stefczyka przy ulicy Pałacowej (obecnie Piłsudskiego). W mieście znajduje się ulica jego imienia. W budynku znalazła się m.in. sala teatralna, był to pierwszy tego typu budynek w powiecie. Szczególnie w tym okresie Żelechów stał się znany z produkcji butów. Dnia 22 lipca 1880 roku dużą część miasta strawił pożar, ale miasto szybko odbudowano, a w miejsce drewnianych domów zaczęły powstawać murowane kamienice. W tym czasie w folwarku Żelechów działały browar, młyn i cegielnia. W 1919 roku miasto liczyło 7800 mieszkańców.
I wojna światowa.
Tuż po wybuchu wojny na początku sierpnia 1914 r. powołano "Komitet Obywatelski", który zajmował się gromadzeniem żywności i organizowaniem pomocy dla uciekinierów z linii frontu. Powstały później "Komitet Pomocy Sanitarnej" zorganizował w Żelechowie szpital dla rannych żołnierzy (obecnie budynek banku przy ulicy Piłsudskiego). W sierpniu 1915 r. weszły do Żelechowa wojska niemieckie. Niemcy okupowali Żelechów przez ponad trzy lata. Z tego okresu pochodzi seria pocztówek przedstawiających miasto. Bogdan Studziński był jednym z inicjatorów powstanie w Żelechowie Polskiej Organizacji Wojskowej. W 1916 r. doszło do 1. wyborów Rady Miejskiej w Żelechowie. Wybrani zostali w większości członkowie rozwiązanego przez wyborami "Komitetu Obywatelskiego". Był to początek istnienia Rady Miejskiej w Żelechowie. W tym roku otworzono także w mieście gimnazjum.
Po odzyskaniu niepodległości w pierwszych wyborach do Sejmu Ustawodawczego posłem został dyrektor gimnazjum – Władysław Opala. Żelechów stał się także areną „Cudu nad Wisłą”. Nadciągająca Armia Czerwona po przekroczeniu Bugu 6 sierpnia 1920 r., wywołała poruszenie w Żelechowie. Ewakuowała się część mieszkańców i władze miejskie. Dziedzic Zygmunt Ordęga przeprawił za Wisłę dużą część dobytku, konie i bydło. Wieczorem 13 sierpnia można było usłyszeć odgłosy wystrzałów. Prawdopodobnie już następnego dnia sowieci wkroczyli do miasta. 16 sierpnia ruszyło kontruderzenie znad Wieprza, polskie samoloty bombardują w pobliżu miasta radzieckie oddziały. Już następnego dnia Józef Piłsudski przejeżdża przez Żelechów. Cytat z meldunku wojskowego:
Okres międzywojenny.
W Żelechowie działało wtedy około 800 sklepów i warsztatów. W mieście znajdowała się siedziba sądu grodzkiego, posterunek policji, ośrodek zdrowia, kasa chorych, Ochotnicza Straż Pożarna, biblioteka publiczna, urząd pocztowy, biuro notarialne, Bank Żydowski, Kasa Stefczyka, Spółdzielnia Spożywców, dwa młyny i elektrownia. W 1927 r. zawarto umowę między Magistratem i warszawską spółką reprezentowaną przez E. Ostrowskiego i J. Boya na budowę elektrowni i elektryfikację miasta. Umowa przewidywała, że jeśli urząd miejski nie zgodzi się na budowę konkurencyjnej elektrowni, w ciągu 25 lat placówka przejdzie na własność miasta. W Żelechowie dział teatr amatorski, Klub Sportowy Sęp Żelechów, Związek Strzelecki „Strzelec” i kilka partii politycznych. Działały 4 szkoły podstawowe w tym jedna dla dzieci żydowskich. W latach 20. przez krótki okres istniała także szkoła średnia. Przed wojną burmistrzem był Ludwik Pudło, za jego kadencji uporządkowano rzekę, wybudowano basen, wybrukowano kilka ulic, założona ogródki działkowe na Wardzie, w części ulic powstała kanalizacja, a przy ulicy Pałacowej powstał gmach szkoły. Pudło w czasie wojny działał w Armii Krajowej. Został zamordowany przez Gestapo 7 lipca 1942 roku. Pochowany jest na tutejszym cmentarzu, a jedna z uliczek przy Rynku nosi jego imię. W 1939 roku w Żelechowie mieszkało już około 9000 mieszkańców.
W okresie międzywojennym doszło do rozwoju terytorialnego miasta. W 1914 roku powierzchnia w granicach administracyjnych wynosiła 150 ha, w 1921 roku 200 ha, a 1931 roku 956 ha przy powierzchni zabudowanej wynoszącej 216 ha. Granice miasta zmieniono mocą Rozporządzenia Rady Ministrów z dnia 19 stycznia 1926 roku. W 1941 r. było w Żelechowie 16,6 km ulic, z czego ulic brukowanych z chodnikami betonowymi było 5,35 km, ulic brukowanych z chodnikami żwirowymi 1,9 km, ulic szabrowych bez chodników 5,68 km, niezabrukowanych bez chodników 2,25 km.
W pierwszej połowie 1936 roku dochodzi do ekscesów o podłożu antysemickim.
II wojna światowa.
Holocaust.
12 września 1939 roku Żelechów został zajęty przez niemiecką dywizję pancerną gen. Wernera Kempfa. Już dwa dni później Niemcy podpalili synagogę wraz ze znajdującymi się w niej ludźmi. W związku ze sporami granicznymi między ZSRR i III Rzeszą Niemiecką, wojska niemieckie wycofały się na kilka dni z miasta. W trakcie zaistniałej anarchii doszło do napaści polskich band antysemickich na Żydów. Polscy dezerterzy ukrywający się w pobliskich lasach porwali żelechowskiego rabina Izaaka Dawida ha-Kohen Ferzischera i wypuścili go dopiero po zapłaceniu okupu. W październiku 1940 roku Niemcy utworzyli otwarte getto, w którym mieszkało około 10 tysięcy Żydów. Wielu z nich pochodziło z innych polskich miast, szczególnie z Garwolina bardzo zniszczonego wskutek bombardowania i który Niemcy ogłosili miastem wolnym od Żydów. Żydzi byli poniżani, musieli płacić Niemcom okupy, wielu zabierano na roboty przymusowe. W getcie istniał Judenrat, zarządzający nim w pewnym stopniu. Po wybuchu wojny niemiecko-radzieckiej Żydom zabroniono opuszczać getto. Pod koniec 1941 liczba mieszkańców getta wzrosła do około 13 tysięcy, czyniąc warunki życia bardzo trudnymi. Dnia 30 września 1942 roku rozpoczęła się likwidacja getta, Niemcy odprowadzili Żydów do stacji kolejowej w Sobolewie, gdzie pociągami zostali przetransportowani do obozu zagłady w Treblince. Osoby niezdolne do tak długiego marszu (ok. 20 km) przewieziono chłopskimi wozami, a około 300 osób które nie były nawet w stanie dostać się do tych wozów (starsi, chorzy i dzieci) oraz osoby próbujące się ukryć zostały przez Niemców zastrzelone. Ponieważ przy całej akcji panował chaos wielu udało się uciec. Tych, których na tym przyłapano, Niemcy mordowali na miejscu. Zginęło tak około 800 osób. Ciała były grzebane przez grupę około 50 Żydów. Ci sami ludzie zbierali także majątek jaki został po wywiezionych. Zostali później wywiezieni do obozu pracy w Wildze, a następnie do okolic Sobolewa, gdzie prawie wszyscy zginęli.
Ruch oporu.
Jeszcze przed wkroczeniem wojsk niemieckich, nauczyciel Szkoły Podstawowej nr 2 i podharcmistrz Edward Jóźwicki (posługiwał się później pseudonimami "Jodła" i "Stańczyk") wysyłał patrole harcerzy. Później zorganizował grupę, szkoląc ich w zakresie obsługi i przechowywania broni, pełnienia roli łączników, czy kolportowania prasy podziemnej. Była to grupa 5 osób pod dowództwem Józefa Domańskiego pseudonim "Sus". Równolegle nauczyciel Szkoły Podstawowej nr 1 Bolesław Osła (pseudonim "Gacek") organizował działalność konspiracyjną wśród osób dorosłych. To on nawiązał kontakty zewnętrzne ze Związkiem Walki Zbrojnej. W grudniu 1939 roku doszło do połączenia działań obu grup. W 1943 roku do Armii Krajowej należały 32 osoby z rejonu. Ostatecznie dowódcą rejonu Żelechów został Wacław Majewski pseudonim „Wrzosek”. Wiosną 1942 roku powstała "Organizacja Krzyża i Miecza", założona przez siedemnastoletniego wówczas harcerza Ryszarda Włodarczyka pseudonim "War". Nazwa nawiązywała do organizacji założonej przez Władysława Polesińskiego, pochodzącego z Żelechowa lotnika. W końcu 1942 roku grupa liczyła 25 członków. W styczniu 1943 została podporządkowana dowództwu Armii Krajowej. W 1944 roku grupa miała już 50 członków. W ramach Armii Krajowej działa także Wojskowa Służba Kobiet.
Do celów organizacji należało przede wszystkim gromadzenie broni i przeprowadzanie szkoleń w zakresie walki i konspiracji, rozprowadzanie prasy podziemnej, zbieranie i przekazywanie dalej informacji o ruchach wojsk okupanta. Przeprowadzono akcje „profilaktyczne” przeciwko kolaborującym lub próbującym nieuczciwie się wzbogacić. Prowadzano sabotaż polegający m.in. na niszczeniu dokumentów i maszyn, co miało utrudnić działalność władz okupacyjnych, zmniejszyć potencjał ekonomiczny jaki mogli wykorzystać Niemcy, i wzbudzić ich niepokój. Członkinie Wojskowej Służby Kobiet zajmowały się pomocą rannym żołnierzom i wysyłaniem paczek jeńcom, były także szkolone do pracy jako łączniczki i sanitariuszki. Wysłano 570 paczek o łącznej wadze 1805 kg. Dochodziło także do walk z bandytami, czasem nawet z wymianą ognia. Dla zabezpieczenia mieszkańców przed napadami organizowano także noce patrole. Ważniejsze akcje zbrojne:
W okolicy działały także Bataliony Chłopskie, partyzanci radzieccy pod dowództwem Serafima Aleksiejewa i żydowscy.
W 1941 w Żelechowie została utworzona szkoła ślusarsko-mechaniczna, prowadzono także tajne nauczanie na poziomie szkoły średniej. Do miasta trafiły także dzieci wysiedlone z Zamojszczyzny.
Zakończenie.
Po południu 22 lipca 1944 roku z Żelechowa wycofali się Niemcy i Węgrzy. Dla zachowania porządku na ulice wysyłane były patrole organizowane przez Armię Krajową, entuzjastycznie witane przez mieszkańców, co utrwalone zostało na zdjęciach. Celem akcji Burza, była także ochrona przed wycofującymi się oddziałami hitlerowskimi, dochodziło czasem do wymiany ognia. Po południu 26 lipca 1944 roku, do miasta wkroczyła Armia Czerwona, mieszkało tam wtedy około 4000 osób. 30 lipca kompania rejonu 2 Żelechów została zdemobilizowana. Sowieci utworzyli na polach na wschód od pałacu lotnisko. W mieście mieszkało wielu żołnierzy i oficerów radzieckich. Jednym z nich był marszałek Gieorgij Żukow, mieszkający w od grudnia 1944 r. do lutego 1945 r. w domu Antoniego Baranowskiego przy ulicy św. Stanisława (obecnie aleja Wojska Polskiego).
Żelechów doświadczył także walk po wojnie, 14 czerwca 1945 roku kompania partyzantów pod dowództwem Zygmunta Kęski rozbroiła tutejszy posterunek milicji i zlikwidowała kilku funkcjonariuszy Urzędu Bezpieczeństwa.
Okres powojenny.
W latach 50. odbudowano większość zniszczeń, powstały wtedy m.in. pawilony przy Rynku. Mimo tego liczba mieszkańców spadła do 3359 w 1961 roku. W latach późniejszych liczba mieszkańców powróciła jednak do liczby końca z lat czterdziestych. W okresie PRL powstał bardzo ważny dla zatrudnienia mieszkańców zakład Bumar-Waryński, wybudowano także gmachy szkół czyniąc z Żelechowa lokalne centrum szkolnictwa. W 1956 roku powołano społeczny Komitet Budowy Szkoły Licealnej, który doprowadził do powstania obecnego budynku Liceum Ogólnokształcącego im. Joachima Lelewela przy ul. Szkolnej, oddany do użytku na przełomie 1963 i 1964 roku. W 1973 roku został oddany do użytku budynek szkoły przy obecnej ulicy Piłsudskiego (Zespół Szkół Ponadgimnazjalnych im. Ignacego Wyssogoty Zakrzewskiego). 6 sierpnia 1995 roku funkcję Burmistrza Miasta i Gminy Żelechów objął Leonard Gula. 1 stycznia 1998 roku przyłączono do Żelechowa obszar osady "Żelechów (PGR)". W maju 1998 roku w mieście rozbił się samolot Iskra, zginął oficer z Wyższej Szkoły Oficerskiej Sił Powietrznych w Dęblinie. W 2003 roku oddano do użytku nowy budynek gimnazjum przy ulicy Ogrodowej, zaś w 2005 roku przylegającą do niego Halę Sportową. W 2008 roku otwarto supermarket Carlos, a w 2009 r. rozpoczęto budowę supermarketu Biedronka. 12 sierpnia 2009 wojewoda mazowiecki odwołał burmistrza Leonarda Gulę w związku z nieprawidłowościami w oświadczeniach majątkowych z 2004 i 2005 roku. 3 września 2009 roku premier wyznaczył osobę tymczasowo pełniącą funkcję Burmistrza Żelechowa - Jerzego Duchnę. W wyborach przedterminowych zarządzonych na dzień 8 listopada 2009 roku zwyciężyła Mirosława Miszkurka. Szefowa Stowarzyszenia Wspierania Aktywności Lokalnej „Razem dla miasta i wsi” zdobyła 2319 głosów, zaś jej jedyny kontrkandydat, Andrzej Szubielski, zastępca byłego burmistrza Guli - 1212 głosów. 10 listopada 2009 roku podczas nadzwyczajnej sesji Rady Miejskiej Mirosława Miszkurka złożyła ślubowanie. Z chwilą złożenia ślubowania zwyciężczyni wyborów stała się formalnie Burmistrzem Żelechowa.

</doc>
<doc id="3577571" url="https://pl.wikipedia.org/wiki?curid=3577571" title="László Kleinheisler">
László Kleinheisler

László Kleinheisler (ur. 8 kwietnia 1994 w Kazincbarcika) – węgierski piłkarz występujący na pozycji pomocnika w greckim klubie Panathinaikos oraz w reprezentacji Węgier.
Kariera klubowa.
W latach 2012-2013 grał w Puskás Akadémia FC. W czerwcu 2013 podpisał trzyletni kontrakt z Videoton FC z możliwością przedłużenia o kolejny rok. W styczniu 2015 został wypożyczony do Puskás Akadémia FC. W styczniu 2016 podpisał trzyipółletni kontrakt z Werderem Brema, a w sierpniu tegoż roku został wypożyczony do SV Darmstadt 98. W styczniu 2017 został wypożyczony do Ferencvárosi TC. W czerwcu 2017 został wypożyczony na rok do FK Astana. Po zakończeniu okresu wypożyczenia został wykupiony przez kazachski klub i podpisał z nim trzyletni kontrakt. W styczniu 2019 podpisał trzyipółletni kontrakt z NK Osijek.Bo czterech latach przeszedł do Panathinaikos.
Kariera reprezentacyjna.
W reprezentacji Węgier zadebiutował 12 listopada 2015 w wygranym 1:0 meczu barażowym eliminacji do ME 2016 z Norwegią, w którym strzelił zwycięską bramkę. 31 maja 2016 znalazł się w kadrze 23 zawodników powołanych na Mistrzostwa Europy 2016.
Życie prywatne.
Żonaty z Katalin, z d. Spekker.

</doc>
<doc id="3577572" url="https://pl.wikipedia.org/wiki?curid=3577572" title="Cottonwood (Inyo)">
Cottonwood (Inyo)

Cottonwood Mountains – małe pasmo górskie leżące w granicach Parku Narodowego Doliny Śmierci w Hrabstwie Inyo, w Kalifornii, w USA.
Północna część pasma (Tin Mountain) osiąga wysokość 2729 m, a południowy jego koniec (Towne Pass) 1511 m n.p.m.

</doc>
<doc id="3577575" url="https://pl.wikipedia.org/wiki?curid=3577575" title="Linia wysokiego napięcia">
Linia wysokiego napięcia



</doc>
<doc id="3577576" url="https://pl.wikipedia.org/wiki?curid=3577576" title="Linia średniego napięcia">
Linia średniego napięcia



</doc>
<doc id="3577577" url="https://pl.wikipedia.org/wiki?curid=3577577" title="Linia niskiego napięcia">
Linia niskiego napięcia



</doc>
<doc id="3577581" url="https://pl.wikipedia.org/wiki?curid=3577581" title="Stanisław Sołłohub-Dowoyno">
Stanisław Sołłohub-Dowoyno



</doc>
<doc id="3577582" url="https://pl.wikipedia.org/wiki?curid=3577582" title="Orlando Smart">
Orlando Smart

 
Orlando Smart (ur. 19 czerwca 1971) – amerykański koszykarz, występujący na pozycji rozgrywającego.
W 2010 roku zaczęto przyznawać nagrodę jego imienia – Orlando Smart Newcomer of the Year Award.

</doc>
<doc id="3577583" url="https://pl.wikipedia.org/wiki?curid=3577583" title="Fiodor Mołoczkow">
Fiodor Mołoczkow

Fiodor Fiodorowicz Mołoczkow (ros. Фёдор Фёдорович Молочков, ur. 28 czerwca 1906 we wsi Kołomienskoje w guberni moskiewskiej, zm. 6 września 1986 w Moskwie) – radziecki dyplomata.
Członek WKP(b), ukończył Wyższą Szkołę Dyplomatyczną Ludowego Komisariatu Spraw Zagranicznych ZSRR, od 1937 pracownik tego komisariatu, w październiku 1939 był chargé d'affaires ZSRR na Litwie. W 1940 pomocnik wiceministra ludowego komisarza spraw zagranicznych ZSRR, od 1940 do grudnia 1950 kierownik Wydziału Protokolarnego Ludowego Komisariatu/Ministerstwa Spraw Zagranicznych ZSRR, od 20 grudnia 1950 do 30 marca 1955 ambasador nadzwyczajny i pełnomocny ZSRR w Szwajcarii, od marca 1955 do czerwca 1969 kierownik Wydziału Protokolarnego MSZ ZSRR, od 28 maja 1969 do 8 lipca 1971 ambasador nadzwyczajny i pełnomocny ZSRR w Belgii.

</doc>
<doc id="3577756" url="https://pl.wikipedia.org/wiki?curid=3577756" title="Woldemar Aussem">
Woldemar Aussem

Woldemar (Władimir) Christianowicz Aussem (ros. Вольдемар (Владимир) Христианович Ауссем, ur. w Orle, zm. 1936) – radziecki urzędnik, wojskowy, dyplomata. W 1920 szef Registrupru - wywiadu Armii Czerwonej.
Życiorys.
Urodzony w niemieckiej rodzinie szlacheckiej, ukończył Orłowski Korpus Kadetów, 1899-1901 studiował w Charkowskim Instytucie Technologicznym, 1901 wstąpił do SDPRR. W marcu 1901 aresztowany, skazany na zesłanie do Orła, 1901-1904 przebywał na emigracji, 1914-1917 służył w rosyjskiej armii, 1917 wstąpił do SDPRR(b).
Po rewolucji lutowej i obaleniu caratu w marcu 1917 był członkiem Kijowskiej Rady Deputatów Żołnierskich, od lipca do grudnia 1917 był zastępcą przewodniczącego Połtawskiego Komitetu Wojskowo-Rewolucyjnego. Od grudnia 1917 szef Sekretariatu Rady Pełnomocników Ludowych Ukraińskiej Ludowej Republiki Rad, od grudnia 1917 do lutego 1918 ludowy sekretarz finansów Ukraińskiej LRR. Od 22 września do 1 grudnia 1918 dowódca 2 Ukraińskiej Dywizji Powstańczej, od 30 listopada 1918 szef sztabu 2 Armii Ukraińskiej, od grudnia 1918 p.o. szefa sztabu Rady Wojskowo-Rewolucyjnej Armii Ukraińskiej, dowódca Grupy Wojsk Charkowskiego Kierunku 2 Armii Ukraińskiej. Do czerwca 1919 członek Wojskowej Rady Rewolucyjnej 2 Armii Ukraińskiej, od 15 czerwca do 3 sierpnia 1919 członek Wojskowej Rady Rewolucyjnej 8 Armii Frontu Południowego,
Od grudnia 1919 zastępca szefa Registupru (wywiadu Armii Czerwonej), od lutego do sierpnia 1920 szef Registrupru.
1920-1921 pracował w Najwyższej Radzie Gospodarki Narodowej RFSRR. Od 1921 do 16 lipca 1923 poseł Ukraińskiej SRR w Niemczech, po likwidacji odrębnej służby dyplomatycznej Ukraińskiej SRR - od 16 lipca 1923 do 1924 radca Ambasady ZSRR w Niemczech. Od 21 maja do 10 grudnia 1924 ambasador ZSRR w Austrii. W latach 1925-1926 przewodniczący Najwyższej Rady Gospodarki Narodowej Ukraińskiej SRR i członek prezydium Derżplanu (Komisji Planowania) Ukraińskiej SRR. W 1927 przedstawiciel handlowy ZSRR w Turcji, w grudniu 1927 jako czynny działacz Lewicowej Opozycji wykluczony z WKP(b). 1928-29 był sekretarzem naukowym Krasnodarskiej Okręgowej Komisji Planowania.
16 maja 1929 aresztowany przez OGPU, 5 czerwca 1929 skazany na 3 lata, 30 października 1930 skazany na 3 lata zesłania do Kazachskiej ASRR, 1932 zwolniony. Kierował wydziałem chemicznym Instytutu Sanitarno-Biologicznego w Orle. 15 stycznia 1933 ponownie aresztowany, 4 lutego 1933 skazany na 3 lata zesłania do Astrachania, 1936 zwolniony. Wkrótce zmarł, według świadectwa syna popełnił samobójstwo.

</doc>
<doc id="3577757" url="https://pl.wikipedia.org/wiki?curid=3577757" title="Ábel Szocska">
Ábel Szocska

Ábel Antal Szocska OSBM (ur. 21 września 1972 w Wynohradiwie) – węgierski duchowny katolicki rytu bizantyjskiego, eparcha Nyíregyházy od 2018.
Życiorys.
Prezbiterat.
30 września 2001 otrzymał święcenia kapłańskie. W latach 2008-2018 był przełożonym bazylianów na Węgrzech.
Episkopat.
31 października 2015 został mianowany przez papieża Franciszka administratorem apostolskim eparchii Nyíregyháza. 7 kwietnia 2018 został wybrany jej eparchą. Sakry udzielił mu 10 maja 2018 metropolita Hajdúdorogu - arcybiskup Fülöp Kocsis.

</doc>
<doc id="3577759" url="https://pl.wikipedia.org/wiki?curid=3577759" title="Wybory parlamentarne w Chorwacji w 2015 roku">
Wybory parlamentarne w Chorwacji w 2015 roku

Wybory parlamentarne w Chorwacji w 2015 roku odbyły się 8 listopada 2015. W ich wyniku wyłoniono łącznie 151 deputowanych do Zgromadzenia Chorwackiego (parlamentu Chorwacji) VIII kadencji. Frekwencja wyborcza wyniosła 60,8%.
Ordynacja wyborcza przewidywała wybór 140 posłów w 10 okręgach wydzielonych w kraju. W każdym z nich przyznano po 14 mandatów przy zastosowaniu metody d'Hondta i przy obowiązującym progu wyborczym 5% w skali danego okręgu. Zastosowano głosowanie preferencyjne na poszczególnych kandydatów – pierwszego uzyskania mandatu przypadało tym, którzy otrzymali co najmniej 10% wszystkich głosów oddanych na daną listę okręgową. Jedenasty okręg wydzielono dla Chorwatów mieszkających poza granicami kraju, wybierano w nim na tożsamych zasadach co w okręgach krajowych 3 deputowanych. Dwunasty okręg obejmował 8 mandatów przeznaczonych dla przedstawicieli mniejszości narodowych wyłanianych w głosowaniu większościowym – 3 w podokręgu dla mniejszości serbskiej oraz 5 w jednomandatowych podokręgach dla pozostałych mniejszości (w tym 1 dla Węgrów i 1 dla Włochów).
Podział mandatów.
W wyniku głosowania najwięcej mandatów (59) uzyskała centroprawicowa opozycyjna Koalicja Patriotyczna. Tworzyło ją 8 ugrupowań: Chorwacka Wspólnota Demokratyczna (HDZ, lider Tomislav Karamarko), Chorwacka Partia Chłopska (HSS, lider Branko Hrg), Chorwacka Partia Prawa dr. Ante Starčevicia (HSP AS, lider Ivan Tepeš), Chorwacka Partia Socjalliberalna (HSLS, lider Darinko Kosor), Hrast (lider Ladislav Ilčić), Blok Emeryci Razem (BUZ, lider Milivoj Špika), Chorwacka Partia Demokratyczno-Chrześcijańska (HDS, lider Goran Dodig) i regionalna partia z Hrvatskiego zagorja. Sojusz uzyskał 56 mandatów w okręgach krajowych i 3 mandaty w okręgu dla diaspory – 50 spośród nich przypadło HDZ, 3 HSP AS, 2 HSLS, po 1 partiom HSS, Hrast, BUZ i HDS.
56 miejsc przypadło blokowi Chorwacja Rośnie, powstałemu głównie na bazie Koalicji Kukuriku i stanowiącego przez cztery lata zaplecze rządu Zorana Milanovicia. Koalicję w tych wyborach tworzyły Socjaldemokratyczna Partia Chorwacji (SDP, lider Zoran Milanović), Chorwacka Partia Ludowa – Liberalni Demokraci (HNS-LD, lider Vesna Pusić), Chorwacka Partia Emerytów (HSU, lider Silvano Hrelja), Chorwaccy Laburzyści – Partia Pracy (HL-SR, lider Nansi Tireli), partia chłopska i partia regionalna z Hrvastkiego zagorja. SDP otrzymała 42 mandaty, HNS-LD 9, HL-SR 3, a HSU 2.
Trzecie miejsce z wynikiem 19 mandatów zajął Most Niezależnych List, komitet wyborczy utworzony przez burmistrza Metkovicia Božo Petrova. 3 miejsca uzyskało Istryjskie Zgromadzenie Demokratyczne kierowane przez Borisa Mileticia, do 2015 wchodzące w skład Koalicji Kukuriku. Po 2 miejsca przypadły Chorwackiemu Demokratycznemu Sojuszowi Slawonii i Baranji oraz koalicji zawiązanej przez burmistrza Zagrzebia Milana Bandicia (oba przedstawicielom partii Milan Bandić 365). Po 1 mandacie zdobyły Żywy Mur (uzyskał go Ivan Vilibor Sinčić) oraz sojusz tworzony m.in. przez Reformatorów Radimira Čačicia i ugrupowanie Naprzód Chorwacja byłego prezydenta Iva Josipovicia (uzyskał go Radimir Čačić).
Wszystkie 3 miejsca dla mniejszości serbskiej przypadły ponownie Niezależnej Demokratycznej Partii Serbskiej. Spośród 5 pozostałych mandatów w podokręgach dla poszczególnych mniejszości narodowych 2 z nich uzyskali kandydaci związani z HNS-LD.

</doc>
<doc id="3577761" url="https://pl.wikipedia.org/wiki?curid=3577761" title="Ileana D'Cruz">
Ileana D'Cruz



</doc>
<doc id="3577763" url="https://pl.wikipedia.org/wiki?curid=3577763" title="Anti Social Media">
Anti Social Media

Anti Social Media – duński zespół muzyczny grający muzykę pop-rockową założony w 2014 roku przez Philipa Thornhilla, Nikolaja Tøtha, Davida Vangaa i Emila Vissinga.
W 2015 roku zespół reprezentował Danię w 60. Konkursie Piosenki Eurowizji organizowanym w Wiedniu.
Historia zespołu.
Zespół został założony w 2014 roku na potrzeby udziału w krajowych eliminacjach eurowizyjnych "Dansk Melodi Grand Prix", do których muzycy zgłosili się z utworem „The Way You Are”. Pod koniec stycznia 2015 roku grupa została ogłoszona jednym z dziesięciu uczestników koncertu finałowego, który został rozegrany 7 lutego. Muzycy wystąpili w nim jako siódmi w kolejności i zdobyli największe poparcie jurorów i telewidzów, dzięki czemu zostali wybrani na reprezentantów Danii w 60. Konkursie Piosenki Eurowizji organizowanym w Wiedniu.
W maju rozpoczęli próby do występu w widowisku. W połowie miesiąca wydali swój debiutancki minialbum zatytułowany "The Way", na którym znalazło się sześć piosenek, w tym m.in. singiel „More Than a Friend”. 19 maja muzycy wystąpili w pierwszym półfinale konkursu i zajęli ostatecznie trzynaste miejsce z 33 punktami na koncie, przez co nie zakwalifikowali się do finału.

</doc>
<doc id="3577764" url="https://pl.wikipedia.org/wiki?curid=3577764" title="Georg Lemberger">
Georg Lemberger

Georg Lemberger (ur. ok. 1490/1500, zm. ok. 1540/1545 Landshut) – niemiecki malarz, grafik i drzeworytnik, przedstawiciel XVI wiecznej szkoły naddunajskiej.
Życie i praca.
Prawdopodobnie był spokrewniony z rzeźbiarzem Hansem Leinbergergiem. Malarstwa uczył się u ojca a następnie przy boku malarza nadwornego Hansa Wertingera. W Ratyzbonie studiował wraz z Albrechtem Altdorferem. Około roku 1520, za namową księcia Philippa von Freising, przeniósł się do Zeitz. Następnie przeprowadził się do Lipska, którego od 6 listopada 1523 roku był obywatelem. Pracował tam dla wittenberskich drukarń. W roku 1530 toczył się proces przeciwko niemu z powodu znęcania się nad żoną. W 1532 roku, po wydaleniu z Lipska, zamieszkał w Magdeburgu, gdzie pracował z drukarzami Michaelem Lotterem i Hansem Waltherem. Uznawany był tam za wybitnego iluminatora książek. W jego pracach malarskich widać związki ze szkołą naddunajską a w scenie "Ukrzyżowania" znajdującej się w górnej części "Epitafium Schmidburga" zauważyć można wpływy Crancha. W 1537 roku powrócił do Lipska, gdzie prawdopodobnie zmarł.
Twórczość.
Wpływ szkoły naddunajskiej można zaobserwować w pracach z rozbudowanymi krajobrazami, ozdobionymi wieloma dekoracyjnymi szczegółami. Przykładem tego stylu jest obraz z 1520 roku "Święty Jerzy ratuje księżniczkę" z Galerii Uffizi. Wiele jego prac związanych był z życiem publicznym, w którym czynnie brał udział, zwłaszcza w okresie przemian religijnych związanych z reformacją. W 1527 roku wykonał ilustracje do luterskiego przekładu Biblii Hieronima Emsera, zagorzałego przeciwnika Lutra. Rok później wykonał drzeworyty do paszkwilu skierowanego przeciwko Reformatorowi pt. "Ludus ludentum luderum ludens", wydanego w Lipsku. Przypisuje mu się wykonanie rycin dwu i siedmiogłowego Lutra, umieszczonych w dwóch paszkwilach Johanna Cochläusa. Pod koniec pierwszego dwudziestolecia XVI wieku został luteraninem, przez co w 1532 roku został wydalony z Lipska. W 1540 roku, Hans Lufft jako pierwszy wydał pełny tekst Biblii Lutra a ilustracje do niej wykonał Georg Lemberger. Luter nakazał usunąć z wszystkich drzeworytów monogram artysty "GL". 

</doc>
<doc id="3577765" url="https://pl.wikipedia.org/wiki?curid=3577765" title="Dan Roycroft">
Dan Roycroft

Dan Roycroft (ur. 23 lutego 1978 w Huntsville) − kanadyjski biegacz narciarski, zawodnik klubu Arrowhead Nordic.
Kariera.
Po raz pierwszy na arenie międzynarodowej Dan Roycroft pojawił się 6 grudnia 1997 roku podczas zawodów Pucharu Kontynentalnego w kanadyjskiej miejscowości w Canmore, gdzie na dystansie 10 km stylem dowolnym, zajął 5. miejsce.
W Pucharze Świata zadebiutował 14 lutego 2003 roku, podczas zawodów w Asiago w sprincie dryżynowym stylem dowolnym (10x1400) km, gdzie razem z Gordonem Jewettem zajęli 12. miejsce na 13 startujących zespołów. Indywidualnie zadebiutował 15 stycznia 2005 w Novym Měscie, gdzie zajął 68. miejsce na dystansie 15 km stylem dowolnym. Pierwsze pucharowe punkty wywalczył na próbie przedolimpijskiej w Whistler, gdzie zajął 15. miejsce na dystansie 30 km w biegu łączonym.
Osiągnięcia.
Puchar Świata.
Miejsca na podium.
Roycroft nigdy nie stał na podium indywidualnych zawodów Pucharu Świata.

</doc>
<doc id="3577766" url="https://pl.wikipedia.org/wiki?curid=3577766" title="Chrześcijaństwo na Malcie">
Chrześcijaństwo na Malcie

Chrześcijaństwo na Malcie – na małej śródziemnomorskiej wyspie Malta dominującą religią jest katolicyzm.
Historia chrześcijaństwa na Malcie.
Apostoł Paweł.
Kościół na Malcie jest opisany w Dziejach Apostolskich (Dz 27:39–42; Dz 28:1–11), że został założony przez swoich patronów Pawła Apostoła i Publiusza, który był jego pierwszym biskupem.  Wyspy św. Pawła, które są jedną wyspą tylko w czasie odpływu, są tradycyjnie uważane za miejsce, gdzie w roku 60, statek przewożący Pawła do Rzymu na proces i ewentualne męczeństwo, rozbił się na skałach.
Ustanowienie Archidiecezji Malty.
Zgodnie z tradycją, Publiusz, rzymski gubernator Malty w czasie, gdy statek apostoła Pawła uległ katastrofie, po nawróceniu się na chrześcijaństwo, został pierwszym biskupem Malty. Po przewodzeniu kościołowi na Malcie przez 31 lat, Publiusz został w 90 r. przeniesiony do Aten, gdzie zginął śmiercią męczeńską w 125 r. Istnieją skąpe informacje na temat ciągłości chrześcijaństwa na Malcie w kolejnych latach, choć tradycja głosi, że istnieje ciągła linia biskupów od czasów apostoła Pawła do czasów cesarza Konstantyna. Akta Soboru Chalcedońskiego podają, że w 451 r. niejaki Achacy ("Acacius") był biskupem Malty ("Melitenus Episcopus"). Jest również wiadomo, że w r. 501 niejaki Konstantyn ("Constantinus"), "Episcopus Melitenensis" brał udział w II Soborze Konstantynopolitańskim. W 588 r. Tucillus, "Miletinae civitatis episcopus", został usunięty z funkcji przez papieża Grzegorza I, a jego sukcesor Trajan został wybrany przez duchownych i ludność Malty w 599 r. Ostatnim notowanym biskupem Malty przed inwazją arabską był Grek imieniem Manas, który następnie został uwięziony w Palermo na Sycylii.
Niezależność Zakonu św. Jana.
W czasie gdy Malta była pod władzą Rycerzy Maltańskich, od połowy wieku XVI do końca XVIII, Wielki Mistrz miał status księcia Kościoła i cieszył się specjalnymi względami papieża, co od czasu do czasu doprowadzało do ostrych tarć z lokalnymi biskupami.
Okupacja francuska.
Z biegiem lat władza Rycerzy słabła; ich rządy skończyły się, kiedy flota Napoleona Bonaparte przybyła na Maltę w 1789 r., w czasie ekspedycji do Egiptu. Używając podstępu, Napoleon poprosił o bezpieczną przystań w celu zaopatrzenia swoich statków, a następnie skierował broń przeciwko swojemu gospodarzowi w Valetcie. Wielki Mistrz Ferdinand von Hompesch zu Bolheim skapitulował, Napoleon został na Malcie na kilka dni, w ciągu których systematycznie rabował ruchomy majątek Zakonu i ustanawiał administrację zawiadywaną przez swoich ludzi. Następnie popłynął do Egiptu, pozostawiając znaczny garnizon na Malcie. Od kiedy niepopularność Zakonu wśród Maltańczyków rosła, początkowo przyjęli oni Francuzów z optymizmem. Ta iluzja nie trwała jednak długo. W ciągu kilku miesięcy Francuzi pozamykali klasztory i zagrabili skarby kościelne. Gdy Maltańczycy zbuntowali się, Francuzi pod dowództwem gen. Claude-Henri Belgrand de Vaubois wycofali się do Valletty. Po kilku nieudanych próbach odbicia miasta, mieszkańcy Malty poprosili o pomoc Brytyjczyków. Kontradmirał lord Horatio Nelson zastosował całkowitą blokadę wyspy, i w 1800 r. garnizon francuski poddał się.
Ustanowienie Diecezji na Gozo.
Mieszkańcy Gozo, historycznie należący do Diecezji Maltańskiej, dwukrotnie – w roku 1798 w czasie okupacji francuskiej, i ponownie w roku 1836 –  przedstawiali petycję o utworzenie niezależnej diecezji. Dopiero trzecia petycja, doręczona bezpośrednio papieżowi Piusowi IX w roku 1855, spotkała się z sukcesem. Wiodącą rolę w tej kwestii odegrał młody ksiądz Don Pietro Pace, który kilka lat później został biskupem Gozo, oraz Sir Adrian Dingli, rzecznik Korony brytyjskiej. Brytyjski Urząd Kolonialny wyraził swą aprobatę w październiku 1860 roku.
W roku 1863, archiprezbiter Michele Francesco Buttigieg został mianowany biskupem pomocniczym Malty, z zaleceniem rezydowania na Gozo. Rok później, 16 września 1864, papież wydał bullę zatytułowaną "„Singulari Amore”" ("Dzięki niezwykłej Miłości"), w której ustanawiał oddzielność wysp Gozo i Comino od diecezji Malty. 22 września 1864 roku biskup Buttigieg został mianowany pierwszym biskupem Gozo, z kościołem głównym w Victorii, pod wezwaniem Wniebowzięcia Najświętszej Maryi Panny (po maltańsku: "„Marija Assunta”"), służącym jako jego Katedra.
Imperium brytyjskie.
W roku 1814, zgodnie z Traktatem Paryskim, Malta stała się częścią Imperium brytyjskiego. Brytyjczycy rządzili nią przez następne 150 lat, do roku 1964, kiedy to Malta uzyskała niepodlełość. Rządy brytyjskie przyniosły pierwszą znaczną liczbę członków Kościoła Anglikańskiego i wyznań protestanckich w postaci urzędników kolonialnych i emerytów. Okres ten charakteryzował się dużą tolerancją religijną.
Święci patronowie.
Święty Paweł.
Św. Paweł jest czczony jako patron Malty. Wiele parafii na Malcie i na Gozo jest pod jego wezwaniem, w tym: katedra w Mdinie, kolegiaty w Rabacie i Valetcie oraz parafie w Ħal-Safi i Munxar.
Święty Publiusz.
Święty Publiusz jest pierwszym maltańskim świętym, patronem Malty i Floriany; był pierwszym biskupem Wysp Maltańskich. Kościół parafialny we Florianie jest pod wezwaniem Świętego. Istnieje wielkie nabożeństwo do tego świętego na Malcie, zwłaszcza, że był on Maltańczykiem.
Święta Agata.
Święta Agata jest również patronką Malty. Podczas prześladowań na Sycylii przybyła ona na Maltę i uczyła Maltańczyków wiary chrześcijańskiej.
Spośród około 60 parafii na Malcie i Gozo, 11 jest pod wezwaniem Wniebowzięcia Najświętszej Maryi Panny. Wśród nich są m.in.: kościół katedralny na Gozo, parafia w Gudja, Ħal-Għaxaq, l-Imqabba, Qrendi, Mosta, Dingli, Attard, Mġarr, Birkirkara oraz Żebbuġ (Gozo). Wiele innych kościołów posiada cenną rzeźbę, przedstawiającą tajemnicę Wniebowzięcia. Naturalnie, wszystkie rzeźby będące w posiadaniu kościołów tytularnych, są najcenniejszymi świętymi artefaktami dla lokalnej społeczności. Wszystkie rzeźby w kościołach traktowane są z wielką troską i oddaniem, jakkolwiek szacunek do posągów przedstawiających lokalnych świętych patronów jest większy niż do innych rzeźb.
Szczególnie godne uwagi są święta Wniebowzięcia obchodzone w światowej sławy Rotundzie w Mosta (zwanej też Mosta Dome), wspaniałej Katedrze na Gozo w starej Cytadeli, oraz wyjątkowe coroczne, w dniu 14 sierpnia, pokazy ogni sztucznych, zorganizowane przez "St. Mary Fireworks Factory" w Imqabba, zwycięzcę pierwszego Międzynarodowego Festiwalu Fajerwerków na Malcie w 2006 r. Ten pirotechniczno-muzyczny pokaz jest uznawany za najlepszy na wyspie, i tysięczny tłum zapycha corocznie uliczki wioski, chcąc go obejrzeć.
Aktualny stan prawny.
Konstytucja Malty zapewnia wolność wyznania, ale ustanawia katolicyzm jako religię państwową. Freedom House oraz "The World Factbook" podają, że religią 98% Maltańczyków jest katolicyzm, ustanawiając ten naród jednym z najbardziej katolickich na świecie. W roku 2005 stopa regularnego uczęszczania na mszę św. wynosiła 52,6% (51% na wyspie Malcie, 72,7% na Gozo), dla porównania – 63,4% w  r. 1995.  Istnieją dwie jurysdykcje terytorialne: Archidiecezja na Malcie oraz Diecezja na Gozo.
W szkołach publicznych lekcje religii katolickiej są częścią programu nauczania, lecz studenci mają opcję odmowy udziału w tych zajęciach. Prywatne szkoły katolickie otrzymują dofinansowanie od państwa.
Papież Jan Paweł II trzy razy odwiedził Maltę – dwukrotnie w roku 1990 i raz w 2001. W trakcie tych wizyt beatyfikował troje Maltańczyków.
Tolerancja religijna jest normą na Malcie, a 2% populacji niebędąca katolikami, składa się głównie z małych społeczności muzułmanów i Żydów, a także anglikanów i protestantów, którzy w większości są brytyjskimi emerytami.
Odsetek osób, uczęszczających na msze w każdej miejscowości na Malcie:
Pozostałe parafie w liczbach bezwzględnych:
Dodatkowo, około 20–25% uczestniczących we mszach jest aktywnymi członkami ruchów, organizacji czy grup aktywności kościelnej, takich jak Ruch Odnowy w Duchu Świętym, Droga Neokatechumenalna, Legion Maryi, Opus Dei, Młodzieżowa Drużyna i innych grup kościelnych w ramach parafii. Malta ma także największą liczbę członków Drogi Neokatechumenalnej na świecie, w stosunku do liczby ludności.
Malta wprowadziła rozwody po referendum, które odbyło się 28 maja 2011 r.  Aborcja na terytorium Malty jest nielegalna, jakkolwiek w poprzednich latach pewne luki prawne (nie uwzględnienie zewnętrznych wód terytorialnych, nie wspomnienie o reklamie) pozwoliło indywidualnym osobom na ominięcie zakazu na krótki okres. W plebiscycie sms-owym głosujący wybrali krzyż maltański jako obraz do umieszczenia na maltańskiej monecie euro, oraz odrzucili obraz przedstawiający Jana Chrzciciela chrzczącego Jezusa, który zdobył silną większość w poprzedniej ankiecie, nawet mimo sprzeciwu lokalnych biskupów, którzy nie byli zachwyceni możliwością umieszczenia twarzy Chrystusa na monecie.

</doc>
<doc id="3577768" url="https://pl.wikipedia.org/wiki?curid=3577768" title="Tapety Gnaszyn">
Tapety Gnaszyn

Tapety Gnaszyn S.A. – zakład przemysłowy w Częstochowie, w dzielnicy Gnaszyn istniejący w latach 1921–2007. Przez lata jedyna fabryka tapet w Polsce.
Historia.
Zakład powstał w 1921 roku jako Gnaszyńska Fabryka Tapet i Papierów Kolorowych. W 1928 roku fabrykę przekształcono w spółkę akcyjną. Po II wojnie światowej zmieniono nazwę na Gnaszyńskie Zakłady Wyrobów Papierowych, w skrócie GZWP. Tapetownia była bohaterem krótkiego reportażu Polskiej Kroniki Filmowej z 1964 roku. Pokazano w nim przestarzałe maszyny pracujące od początku jej istnienia. W 1975 roku fabryka przejęła pracowników zlikwidowanego oddziału w Częstochowie, dawnej Fabryki Tapet Gerkego. W tym samym roku zakończono rozbudowę i modernizację zakładu z udziałem angielskich fachowców: budowę nowej hali produkcyjnej oraz wprowadzenie nowych technologii. Inwestycję odbierał I sekretarz KC PZPR Edward Gierek. Dyrektorem był wówczas Tadeusz Gądek. Przez wiele lat była to jedyna fabryka tapet w Polsce. W Gnaszynie znajdował się sklep fabryczny.
Zmieniała się nazwa zakładu: Częstochowskie Zakłady Materiałów Biurowych, Gnaszyńskie Zakłady Wyrobów Papierowych, a w 1998 roku „Tapety Gnaszyn” S.A. W styczniu 2001 roku Narodowy Fundusz Inwestycyjny Foksal sprzedał wszystkie swoje akcje Tapety Gnaszyn S.A. firmie Ergis S.A. z Wąbrzeźna, a 20 września 2001 roku sprzedano tej firmie 25% akcji fabryki. W 2001 roku zakład zatrudniał 75 pracowników, spółka była zadłużona. W lipcu Tapety Gnaszyn przyłączyły się do światowego Konsorcjum Producentów i Dystrybutorów Tapet.
Maszyny z fabryki wywieziono do krajów byłego ZSRR, m.in. do zakładów „Homel” w Homlu na Białorusi. Część wyrzucono na złom. „Tapety Gnaszyn” S.A. upadły w 2007 roku.
Obecnie.
W 2005 roku puste budynki zakładów (o powierzchni 25 000 m²) kupiła firma „Dospel”, producent wentylatorów. Znajduje się tutaj siedziba firmy.

</doc>
<doc id="3577778" url="https://pl.wikipedia.org/wiki?curid=3577778" title="Kazimierz Bogacz (podpułkownik)">
Kazimierz Bogacz (podpułkownik)

Kazimierz Tomasz Bogacz ps. „Bławat”, „Wiktor” (ur. 28 marca 1914 w Ocicach, zm. 11 listopada 2015 w Bielsku-Białej) – podpułkownik Wojska Polskiego, działacz podziemia niepodległościowego w czasie II wojny światowej w ramach Armii Krajowej oraz działacz powojennego podziemia antykomunistycznego w ramach Zrzeszenia „Wolność i Niezawisłość”, Honorowy Obywatel Gminy Nowa Dęba.
Życiorys.
Na stopień podporucznika został mianowany ze starszeństwem z 1 stycznia 1938 i 3077. lokatą w korpusie oficerów rezerwy piechoty. Był uczestnikiem polskiej wojny obronnej września 1939 roku, dostając się do niewoli radzieckiej, z której zbiegł, angażując się następnie w działalność partyzancką. Działał w ramach struktur AK, a jego grupa brała udział w szeregu akcji dywersyjnych. Po rozbiciu przez UB w październiku 1944 roku jego oddziału, udało mu się uniknąć aresztowania. 4 listopada 1944 roku w pojedynkę dokonał rozbicia więzienia UB w Tarnobrzegu i uwolnienia swoich 15 podkomendnych. Po tej akcji przebywał w Krośnie, a następnie w Zabrzu, gdzie wszedł w skład sztabu Okręgu Śląsko-Dąbrowskiego WiN. W październiku 1946 roku został zatrzymany przez funkcjonariuszy katowickiego UB i do marca 1947 roku przebywał w katowickim więzieniu. Został zwolniony na mocy amnestii uchwalonej przez Sejm Ustawodawczy 22 lutego 1947 i powrócił do rodzinnego Tarnobrzega, gdzie ponownie został zatrzymany przez funkcjonariuszy UB. Skazany na sześć lat pozbawienia wolności wyrok odbywał w Rzeszowie, Przemyślu i Raciborzu.
Po zwolnieniu z więzienia w 1953 roku, już w następnym roku podjął pracę w Rejonie Lasów Państwowych w Tarnobrzegu, a w 1960 roku uzyskał tytuł inżyniera rolnictwa w Wyższej Szkole Rolniczej w Lublinie (obecnie Uniwersytet Przyrodniczy w Lublinie). W 2014 roku w Bielsku-Białej, gdzie mieszkał od 2011 roku, z okazji setnych urodzin Kazimierza Bogacza odbyła się uroczystość z udziałem władz samorządowych. W tym samym, 2014 roku miasto Tarnobrzeg Uchwałą Nr LVII/09/2014 Rady miasta Tarnobrzega z dnia 24 kwietnia 2014 przyznało tytuł Honorowego Obywatela Miasta Kazimierzowi Bogaczowi. Uchwałą Rady Miejskiej z 29 października 2015 został Honorowym Obywatelem Gminy Nowa Dęba, której był mieszkańcem w latach 1957–2011. Zmarł w dniu Narodowego Święta Niepodległości, 11 listopada 2015 roku. 14 listopada 2015 został pochowany na cmentarzu komunalnym w Nowej Dębie.

</doc>
<doc id="3577784" url="https://pl.wikipedia.org/wiki?curid=3577784" title="Choroba Kennedy'ego">
Choroba Kennedy'ego



</doc>
<doc id="3577793" url="https://pl.wikipedia.org/wiki?curid=3577793" title="Plac Ludwika Zamenhofa we Wrocławiu">
Plac Ludwika Zamenhofa we Wrocławiu

Plac Ludwika Zamenhofa ("Kantplatz", "Göring Platz", Plac Trójkątny) – plac położony na osiedlu Huby ("Hüben") w obrębie dzielnicy Krzyki we Wrocławiu. Wcześniej obszar ten przynależał do osiedla Gaj. Obecnie obszar tego placu zagospodarowany jest jako teren ogrodzony z zieleńcem, w ramach którego urządzono miasteczko ruchu drogowego z placem zabaw dla dzieci. Skwer pozostaje w Zarządzie Zieleni Miejskiej we Wrocławiu.
Zagospodarowanie placu.
Plac ma powierzchnię 0,3 ha. Miejscowy plan zagospodarowania przestrzennego dla tego obszaru, określa dla terenu placu przeznaczenie pod skwery, place zabaw, urządzenia sportowe i inne, przy czym dla obszaru Placu Ludwika Zamenhofa wskazuje na lokalizację obiektu szczególnego. Tym obiektem jest wyżej opisane miasteczko ruchu drogowego z placem zabaw dla dzieci.
Nazwy placu.
Plac w okresie swego istnienia nosił następujące nazwy:
Patroni i odniesienia nazw.
Nazwy placu upamiętniały następujących patronów lub odnosiły się do następujących faktów:
Ulice.
Plac otoczony jest ulicami:
W północno-wschodnim narożniku placu położone jest skrzyżowanie ulicy Kamiennej z ulicą Wieczystą od którego odchodzi także ulica Tomaszowska ("Fichtestrasse")
Otoczenie.
Obszar miasta, w obrębie którego położony jest plac, zabudowany jest budynkami mieszkalnymi i mieszkalno-usługowymi osiedla Huby. Jedynie na zachód od placu, po przeciwnej stronie jezdni ulicy Łódzkiej położony jest Specjalny Ośrodek Szkolno-Wychowawczy nr 11, natomiast na południowy wschód od placu, za jezdnią ulicy Wieczystej i niewielkim skwerem (o powierzchni 0,13 ha) położony jest teren Zespołu Szkolno-Przedszkolnego nr 17.

</doc>
<doc id="3577794" url="https://pl.wikipedia.org/wiki?curid=3577794" title="Tõnu Lepik">
Tõnu Lepik

Tõnu Lepik (ur. 1 maja 1946 w Tallinnie) – estoński lekkoatleta, skoczek w dal, medalista mistrzostw Europy i halowych mistrzostw Europy.
W trakcie swej kariery lekkoatletycznej reprezentował ZSRR. Zajął 4. miejsce w skoku w dal na europejskich igrzyskach halowych w 1967 w Pradze. Na kolejnych europejskich igrzyskach halowych w 1968 w Madrycie zdobył srebrny medal za swym kolegą z reprezentacji Igorem Ter-Owanesianem. Na igrzyskach olimpijskich w 1968 w Meksyku zajął 5. miejsce, ustanawiając swój rekord życiowy wynikiem 8,09 m.
Zdobył brązowy medal na mistrzostwach Europy w 1969 w Atenach. Zwyciężył na halowych mistrzostwach Europy w 1970 w Wiedniu. Na mistrzostwach Europy w 1971 w Helsinkach zajął 7. miejsce, a na halowych mistrzostwach Europy w 1972 w Grenoble 5. miejsce. Był ósmy na mistrzostwach Europy w 1974 w Rzymie. Wystąpił jeszcze na igrzyskach olimpijskich w 1976 w Montrealu, ale nie zakwalifikował się do finału.
Lepik był halowym mistrzem ZSRR w skoku w dal w 1967 i 1972.
Po zakończeniu kariery wyczynowej pracował przez wiele lat jako trener lekkoatletyczny.

</doc>
<doc id="3577797" url="https://pl.wikipedia.org/wiki?curid=3577797" title="Kombinacja norweska na Zimowych Igrzyskach Olimpijskich Młodzieży 2016">
Kombinacja norweska na Zimowych Igrzyskach Olimpijskich Młodzieży 2016

Zawody w kombinacji norweskiej na Zimowych Igrzyskach Olimpijskich Młodzieży 2016 odbyły się w dniach 16-20 lutego 2016 r. Zawodnicy rywalizowali w trzech konkurencjach: skokach na normalnej skoczni/biegu na 5 km, konkursie mieszanym i sztafecie mieszanej. Zawody odbyły się w Lillehammer na Lysgårdsbakken HS 100 i na stadionie Birkebeineren Cross Country Stadium.

</doc>
<doc id="3577799" url="https://pl.wikipedia.org/wiki?curid=3577799" title="Dobropole (obwód tarnopolski)">
Dobropole (obwód tarnopolski)

Dobropole (ukr. Доброполе, "Dobropołe") – wieś na Ukrainie, w obwodzie tarnopolskim, w rejonie czortkowskim. W 2001 roku liczyła 617 mieszkańców. W pobliżu wsi przebiega droga krajowa N18.
Historia.
Właścicielem wielkiej posiadłości ziemskiej we wsi był Józef Ochocki (1813–1886).
Od 1947 wieś jest siedzibą rady wiejskiej.
We wsi urodził się ukraiński pedagog, krajoznawca, przewodnik turystyczny Mykoła Kozak.

</doc>
<doc id="3577800" url="https://pl.wikipedia.org/wiki?curid=3577800" title="Europejskie Centrum Pamięci i Pojednania w Pustkowie–Osiedlu">
Europejskie Centrum Pamięci i Pojednania w Pustkowie–Osiedlu

Europejskie Centrum Pamięci i Pojednania w Pustkowie–Osiedlu – Ekspozycja historyczno–dydaktyczna przy Górze Śmierci – placówka muzealno-dydaktyczna, położona na terenie wsi Pustków-Osiedle (powiat dębicki). Centrum jest jednostka organizacyjną gminy Dębica i działa w ramach Centrum Kultury i Bibliotek Gminy Dębica.
Centrum powstało w 2009 roku jako jednostka, której celem jest realizacja projektów związanych z historią II wojny światowej oraz Holocaustu. Oprócz działalności wystawienniczej (ekspozycja stała i wystawy czasowe), organizuje warsztaty, spotkania i prelekcje, kierowane głównie do młodzieży. W październiku 2011 roku Centrum otrzymało imię Heleny z Reyów Jabłonowskiej – działaczki społecznej i członkini Armii Krajowej.
Sama część wystawiennicza została otwarta w kwietniu 2012 roku. Obejmuje ona wystawę stałą, poświęconą historii hitlerowskiego obozu pracy w Pustkowie ("Truppenübungsplatz Heidelager Pustków") oraz poligonu doświadczalnego Waffen-SS ("SS-Truppenübungsplatz Dębica"), na którym testowano m.in. pociski V-1 i V-2. W ramach ekspozycji, urządzonej w budynkach wzorowanych na obozowych barakach, prezentowane są m.in. dokumenty, pamiątki po więźniach, przedmioty codziennego użytku, narzędzia pracy oraz makieta terenu obozu i poligonu. Prezentowane zbiory pochodzą m.in. z Muzeum Regionalnego w Dębicy, oddziału Instytutu Pamięci Narodowej oraz Archiwum Państwowego w Rzeszowie, Żydowskiego Instytutu Historycznego w Warszawie, Instytutu Pamięci Jad Waszem w Jerozolimie, United States Holocaust Memorial Museum w Waszyngtonie oraz ze zbiorów innych placówek oraz osób prywatnych.
W skład Centrum wchodzi również pomnik, postawiony na szczycie „Góry Śmierci” (Królowej Góry), gdzie od 1941 roku umiejscowione było obozowe krematorium, w którym palono ciała więźniów pomordowanych i zmarłych w obozie. Prowadzi do niego „Droga Cierpienia”, wzdłuż której ustawiono czternaście rzeźb w kształcie ludzkich rąk.
Centrum jest obiektem całorocznym, wstęp jest płatny.

</doc>
<doc id="3577801" url="https://pl.wikipedia.org/wiki?curid=3577801" title="Jan Kasal (lekkoatleta)">
Jan Kasal (lekkoatleta)

Jan Kasal (ur. 6 lutego 1938 w Benešovie) – czeski lekkoatleta reprezentujący Czechosłowację, średniodystansowiec, medalista halowych mistrzostw Europy.
Wystąpił w biegu na 800 metrów i w sztafecie 4 × 400 metrów na mistrzostwach Europy w 1962 w Belgradzie, ale w obu konkurencjach odpadł w eliminacjach. Zdobył brązowy medal na 800 metrów na europejskich igrzyskach halowych w 1967 w Pradze. Na kolejnych europejskich igrzyskach halowych w 1968 w Madrycie ponownie wywalczył brązowy medal, tym razem w sztafecie 3 × 1000 metrów, która biegła w składzie: Pavel Hruška, Kasal i Miroslav Jůza, w biegu na 800 metrów zajął 6. miejsce, a czechosłowacka sztafeta 1+2+3+4 okrążenia (w składzie: Petr Utěkal, Ladislav Kříž, Pavel Hruška i Kasal) nie ukończyła biegu.
Był mistrzem Czechosłowacji w biegu na 800 metrów w 1964 i 1967. 30 września 1965 w Pradze ustanowił rekord Czechosłowacji na tym dystansie czasem 1:47,1, a 22 czerwca 1966 rekord Czechosłowacji w sztafecie 4 × 800 metrów wynikiem 7:19,6, który jest do tej pory jest rekordem Czech (sztafeta biegła w składzie: Petr Bláha, Pavel Pěnkava, Pavel Hruška i Kasal).

</doc>
<doc id="3577807" url="https://pl.wikipedia.org/wiki?curid=3577807" title="Wiaczesław">
Wiaczesław



</doc>
<doc id="3577811" url="https://pl.wikipedia.org/wiki?curid=3577811" title="Mountainair">
Mountainair

Mountainair – miasto w Stanach Zjednoczonych, w stanie Nowy Meksyk, w hrabstwie Torrance.

</doc>
<doc id="3577821" url="https://pl.wikipedia.org/wiki?curid=3577821" title="Jo Jung-suk">
Jo Jung-suk

Jo Jung-suk (, ur. 26 grudnia 1980 w Seulu) – południowokoreański aktor, piosenkarz i model.
Linki zewnętrzne.
 

</doc>
<doc id="3577823" url="https://pl.wikipedia.org/wiki?curid=3577823" title="Belen">
Belen

Belen – miasto w Stanach Zjednoczonych, w stanie Nowy Meksyk, w hrabstwie Valencia.

</doc>
<doc id="3577827" url="https://pl.wikipedia.org/wiki?curid=3577827" title="Shehu Abdullahi">
Shehu Abdullahi

Shehu Abdullahi (ur. 12 marca 1993 w Sokoto) – nigeryjski piłkarz grający na pozycji środkowego obrońcy. Od 2020 jest zawodnikiem klubu Omonia Nikozja.
Kariera klubowa.
Swoją karierę piłkarską Abdullahi rozpoczął w klubie Plateau United. W 2012 przeszedł do Kano Pillars FC, w którym zadebiutował w nigeryjskiej Premier League. Zarówno w sezonie 2012, jak i w sezonie 2013, wywalczył z nim mistrzostwo Nigerii. W 2014 przeszedł do kuwejckiego Al Qadsia. W sezonie 2014/2015 zdobył z nim Puchar Emira i Superpuchar Kuwejtu.
Latem 2015 Abdullahi odszedł do portugalskiego União Madeira. W portugalskiej lidze 23 sierpnia 2015 zagrał w przegranym 0:1 wyjazdowym meczu z CD Nacional.
W 2016 Abdullahi został zawodnikiem cypryjskiego klubu Anorthosis Famagusta, a w 2018 trafił do Bursasporu. W sezonie 2018/2019 zaliczył spadek z Süper Lig. Po spadku był podstawowym graczem Burasporu w rozgrywkach TFF 1. Lig. Buraspor zajął miejsce uprawniające do gry w barażach o awans, jednak nie uzyskał promocji do najwyższej ligi. Po zakończeniu sezonu 2019/2020 kontrakt Abdullahiego wygasł i wrócił na Cypr, by zostać zawodnikiem Omonii Nikozja.
Kariera reprezentacyjna.
W 2013 Abdullahi wystąpił z reprezentacją Nigerii U-20 na Mistrzostwach Świata U-20. W dorosłej reprezentacji Nigerii zadebiutował 11 stycznia 2014 w przegranym 1:2 meczu Mistrzostw Narodów Afryki 2014 z Mali, rozegranym w Kapsztadzie. Na tym turnieju był podstawowym zawodnikiem Nigerii, która go wygrała.
W maju 2018 został wybrany do 23-osobowego składu Nigerii na Mistrzostwa Świata w Piłce Nożnej 2018 w Rosji.

</doc>
<doc id="3577829" url="https://pl.wikipedia.org/wiki?curid=3577829" title="Peralta (Nowy Meksyk)">
Peralta (Nowy Meksyk)

Peralta – miasto w Stanach Zjednoczonych, w stanie Nowy Meksyk, w hrabstwie Valencia.

</doc>
<doc id="3577830" url="https://pl.wikipedia.org/wiki?curid=3577830" title="Przewłoka (Ukraina)">
Przewłoka (Ukraina)

Przewłoka (ukr. Переволока, "Perewołoka") – wieś na Ukrainie, w obwodzie tarnopolskim, w rejonie czortkowskim. W 2001 roku liczyła 2368 mieszkańców. Przez wieś przebiega droga terytorialna T 2006.
Na południe od wsi znajdują się złoża wapienia, a na południowy wschód występują skały trawertynowe. W miejscowości znajdują się także źródła wody z wodospadami.
Historia.
Kościół laćiński we wsi w 1648 został zniszczony przez Kozaków i Tatarów.
W II Rzeczypospolitej miejscowość stanowiła początkowo samodzielną gminę jednostkową. 1 sierpnia 1934 roku w ramach reformy na podstawie ustawy scaleniowej została włączona do zbiorowej gminy wiejskiej Petlikowce Stare w powiecie buczackim, w województwie tarnopolskim.
W grudniu 1774 i w maju 1777 we wsi przebywał Mikołaj Bazyli Potocki.
W 1901 działała gorzelnia Jakuba Reichsteina.
Od 1948 wieś jest siedzibą rady wiejskiej.
Religia i zabytki.
We wsi znajdują się cerkwie pw.: św. Jura, św. Trójcy oraz św. Jozafata.

</doc>
<doc id="3577834" url="https://pl.wikipedia.org/wiki?curid=3577834" title="William Kentridge">
William Kentridge

William Kentridge (ur. 28 kwietnia 1955 w Johannesburgu, w Republice Południowej Afryki) – południowoafrykański artysta grafik, rysownik, twórca animacji.
Życiorys.
Syn prawników będących przedstawicielami ofiar apartheidu. Ukończył Liceum Króla Edwarda VII w Houghton. Obronił tytuł licencjacki z politologii i afrykanistyki na Uniwersytecie Witwatersrand w Johannesburgu. Jednak tytuł magistra obronił na Johannesburg Art Foundation. W latach 80. próbował swoich sił w pantomimie, uczęszczając do L’École Internationale de Théâtre Jacques Lecoq w Paryżu. W latach 1975–1991 występował oraz reżyserował spektakle dla Junction Avenue Theatre Company w Johannesburgu. Ostatecznie zrezygnował z kariery aktorskiej i pozostał wierny sztukom wizualnym tworząc grafiki i filmy animowane. Zdarza się jednak, że artysta ten sięga po inne formy wyrazu. W swoim dorobku ma także kilka pomników oraz projektowanie scenografii dla spektakli operowych.
Twórczość.
Styl rysunkowy Kentridge’a można określić mianem ekspresyjnego. Doświadczenia społeczne, jakich był uczestnikiem w czasach apartheidu w RPA, nacechowały jego twórczość. Często wykorzystywał te doświadczenia do realizowania swoistych artystycznych komentarzy. W pracy "Casspirs Full of Love" pokazuje niesprawiedliwość ówczesnego rządu poprzez ironiczne zastosowanie nazwy wozu pacyfikacyjnego. Tytułowy Casspir to wóz służący do pacyfikowania ludności w RPA. Nie służy on, jak mógłby wskazywać tytuł, do obrony pokoju. Jest przedstawiony jako box wiozący ucięte głowy. Jest autorem wielu grafik i ilustracji. Z czasem jednak coraz bardziej poświęcił się tworzeniu animacji. Wyprodukował m.in. serię "Johannesburg, 2nd Greatest City After Paris", w której skład wchodziły pomniejsze animacje. Częstymi bohaterami jego filmów były postaci Soho Ecksteina i Felixa Teitlebauma. Postaci uniwersalne lekko oparte na postaci samego autora stanowiły alegorię zmagającego się z politycznymi i społecznymi problemami człowieka epoki kapitalistycznej RPA. Jego działalność artystyczna to także tworzenie multimedialnych instalacji, które zarówno poruszają ważne tematy społeczne, ale też zagadnienia samej formy i użytego medium. Taka realizacją jest na przykład duża działająca w pięciu kanałach projekcja "O Sentimental Machine" (2015) pokazana na 14. Biennale w Stambule.
W 2015 r. w ramach festiwalu Lalka też człowiek w kinie KC w Warszawie zaprezentowano program filmowy "Świat Williama Kentridge’a". Zaprezentowano na nim zarówno filmy tego artysty oraz film dokumentalny o nim.

</doc>
<doc id="3577840" url="https://pl.wikipedia.org/wiki?curid=3577840" title="Macrocixius giganteus">
Macrocixius giganteus

Macrocixius giganteus – gatunek pluskwiaka z rodziny szrońcowatych i podrodziny Cixiinae.
Gatunek ten opisany został w 1914 roku przez Shōnena Matsumurę, który wyznaczył go gatunkiem typowym nowego rodzaju "Macrocixius". Jego redeskrypcji dokonali w 1991 roku S. C. Tsaur, T. C. Hsu i J. Van Stalle, a kolejnej, uzupełniającej, w 2013 roku A. Orosz, w ramach rewizji rodzaju. Wraz z "M. monticola", "M. emeljanovi" i "M. gigantomimus" tworzy grupę gatunków "M. giganteus" odznaczającą się wydłużonym pośrodku i zaokrąglonym płatem wierzchołkowym cewki analnej.
Samce tego piewika osiągają od 9,56 do 9,62 mm, a samice od 9,75 do 11,7 mm. Ciało żółtawobrązowe do brązowawoczarnego z pokrywami o żółtych do zielonych żyłkach i ciemnych znaczeniach. U samców, w widoku bocznym, zarys nasadowej ⅓ części falloteki tworzy kąt rozwarty, co jest cechą wyróżniającą w obrębie rodzaju. Ponadto mają pygofor o zaokrąglonej w widoku bocznym krawędzi ogonowej, duży guzek między płatem dystalnym i trzonkiem stylusa oraz eliptyczną w widoku brzusznym cewkę analną, której płat wierzchołkowy i trzonek tworzą w widoku bocznym kąt prawie prosty. Samice mają rząd ząbków na wierzchołku "gonapophysis" dziewiątej pary oraz przednią część waginy z trzema zesklerotyzowanymi płytkami na ścianie brzusznej: wąską na prawym brzegu, eliptyczną pośrodku i największą w części ogonowej.
Pluskwiak znany z Tajwanu, Japonii, Chin i pojedynczej lokalizacji w Wietnamie. W Tajwanie zasiedla lasy liściaste na wysokości od 200 do 2500 m n.p.m..

</doc>
<doc id="3577841" url="https://pl.wikipedia.org/wiki?curid=3577841" title="Constantin Argetoianu">
Constantin Argetoianu

Constantin Argetoianu (ur. 15 marca 1871 w Krajowie, zm. 6 lutego 1955 w Syhocie) – rumuński prawnik, lekarz i polityk, premier Rumunii między 28 września, a 24 listopada 1939 roku, wolnomularz.
Życiorys.
Pochodził z rodziny bojarów z Oltenii, był synem generała Ioana Argetoianu. Ukończył studia prawnicze i medyczne na uniwersytecie paryskim, w 1897 rozpoczął pracę w służbie dyplomatycznej. Pracowała w rumuńskich poselstwach w Stambule, Rzymie, Wiedniu i w Paryżu. W czasie II wojny bałkańskiej służył w armii jako lekarz wojskowy w stopniu kapitana.
Karierę polityczną rozpoczął w 1914, kiedy został wybrany do Senatu, reprezentując w nim Partię Konserwatywną. W 1918 objął urząd ministra sprawiedliwości, w gabinecie Alexandru Averescu. Przewodniczył delegacji rumuńskiej, która negocjowała traktat w Bukareszcie. W tym samym roku przeszedł do Partii Ludowej (Partidul Poporului), kierowanej przez Averescu. W 1920 po raz kolejny objął resort finansów w rządzie Averescu.
W 1931 objął resorty spraw wewnętrznych i finansów w rządzie Nicolae Iorgi, podejmując próbę złagodzenia skutków Wielkiego Kryzysu. Jego polityka oszczędnościowa i próba zawieszenia wypłat pensji dla urzędników sprowokowała falę protestów skierowanych przeciwko Argetoianu. W 1932 rząd nie otrzymał wotum zaufania. Po odejściu z rządu Argetoianu założył niewielką partię Związek Agrarny (Uniunea Agrară), decydując się na bliską współpracę z dworem królewskim. Kryzys polityczny wywołany konfliktem dworu z Żelazną Gwardią wyniósł Argetoianu do władzy. 28 września 1939 objął urząd premiera, który sprawował przez okres dwóch miesięcy.
W czasie dyktatury Iona Antonescu Argetoianu opuścił Rumunię i zamieszkał w Szwajcarii. Powrócił do kraju w 1946. Próbował występować w roli mediatora pomiędzy komunistami rumuńskimi, a Partią Narodowo-Chłopską. Bezskuteczność tych działań skłoniła Argetoianu do tworzenia własnego zaplecza politycznego. W styczniu 1947 wspólnie z Nicolae Ottescu i Nicolae Cornățeanu powołał do życia Narodowy Związek Pracy i Rekonstrukcji (Uniunea Națională Muncă și Refacere). Infiltrowana przez komunistów partia nie odegrała większej roli i wkrótce się rozpadła.
Schorowany Argetoianu w 1948 wycofał się z aktywnego życia politycznego. 6 maja 1950 został aresztowany przez funkcjonariuszy Securitate i osadzony w więzieniu w Sighetu Marmației. Nigdy nie stanął przed sądem, zmarł w niejasnych okolicznościach w więzieniu. W 1999 wnuczki Argetoianu doprowadziły do jego pełnej rehabilitacji. Sąd uznał, że aresztowanie Argetoianu w 1950 było bezprawne.
Był dwukrotnie żonaty (Clemența Talievici, Valentina Boambă), miał córkę. Przez większość swojego życia pisał pamiętniki. W 1938 ukazały się relacje z podróży pt. "Na tropie przeszłości. Podróż do Egiptu" (Pe urmele trecutului. O călătorie în Egipt). W latach 90. opublikowano 11 tomów pamiętników Argetoianu ("Memorii. Pentru cei de mâine: amintiri din vremea celor de ieri"), w których przedstawił bogaty opis realiów społeczno-politycznych epoki, w której żył.

</doc>
<doc id="3577842" url="https://pl.wikipedia.org/wiki?curid=3577842" title="Futermeloki">
Futermeloki

Futermeloki (z „karmić”, „mąka”) – rodzaj pierników, krajanych w kostkę i oblewanych polewą cukrową. Wypiek charakterystyczny dla Górnego Śląska, gdzie sprzedawany jest głównie na straganach podczas festynów oraz odpustów parafialnych.

</doc>
<doc id="3577843" url="https://pl.wikipedia.org/wiki?curid=3577843" title="Plac Ludwika Zamenhofa">
Plac Ludwika Zamenhofa



</doc>
<doc id="3577848" url="https://pl.wikipedia.org/wiki?curid=3577848" title="Ham (Plymouth)">
Ham (Plymouth)

Ham – dzielnica miasta Plymouth, w Anglii, w Devon, w dystrykcie (unitary authority) Plymouth. W 2011 miejscowość liczyła 13 294 mieszkańców.

</doc>
<doc id="3577849" url="https://pl.wikipedia.org/wiki?curid=3577849" title="Pavel Hruška">
Pavel Hruška

Pavel Hruška (ur. 11 lutego 1941 w Zlinie, zm. 18 grudnia 2017 w Leinfelden-Echterdingen) – czeski lekkoatleta reprezentujący Czechosłowację, średniodystansowiec, medalista halowych mistrzostw Europy.
Zdobył srebrny medal w sztafecie 3 × 1000 metrów (która biegła w składzie: Hruška, Pavel Pěnkava i Petr Bláha) oraz brązowy medal w sztafecie 1+2+3+4 okrążenia (w składzie: Jiří Kynos, Ladislav Kříž, Hruška i Pěnkava) na europejskich igrzyskach halowych w 1967 w Pradze. Na kolejnych europejskich igrzyskach halowych w 1968 w Madrycie wywalczył brązowy medal w sztafecie 3 × 1000 metrów, która biegła w składzie: Hruška, Jan Kasal i Miroslav Jůza, odpadł w eliminacjach biegu na 800 metrów, a czechosłowacka sztafeta 1+2+3+4 okrążenia (w składzie: Petr Utěkal, Kříž, Hruška i Kasal) nie ukończyła biegu.
22 czerwca 1966 ustanowił rekord Czechosłowacji w sztafecie 4 × 800 metrów wynikiem 7:19,6, który jest do tej pory (marzec 2022) rekordem Czech (sztafeta biegła w składzie: Petr Bláha, Pavel Pěnkava, Pavel Hruška i Jan Kasal).

</doc>
<doc id="3577851" url="https://pl.wikipedia.org/wiki?curid=3577851" title="Guy Standing">
Guy Standing



</doc>
<doc id="3577852" url="https://pl.wikipedia.org/wiki?curid=3577852" title="Herb gminy Horyniec-Zdrój">
Herb gminy Horyniec-Zdrój

Herb gminy Horyniec-Zdrój przedstawia na tarczy gotyckiej w polu czerwonym krzywaśń srebrną z zaćwieczonym krzyżem srebrnym (herb Szreniawa rodu Stadnickich, właścicieli dóbr horynieckich w XVIII w.), obok źródło białe wytryskujące z misy złotej. Występowanie na tarczy herbowej symbolu źródła jednoznacznie kojarzy się z funkcją uzdrowiskową Horyńca i wypoczynkową rolą położonych w pobliżu osad. Wytryskujące ze złotej misy źródło jest także symbolem zasobności i bogactwa, opartego na wykorzystaniu unikalnych darów natury. Godło krzywaśni oznacza rzekę - symbol prawdy. Krzyż odnosi się do tradycji chrześcijańskich. Herb został przyjęty Uchwałą Nr XXXIII/294/06 Rady Gminy Horyniec–Zdrój w dniu 3 października 2006r. 
Spośród zaprezentowanych propozycji herbu radni gminni odrzucili projekty zawierające herb Łodzia Ponińskich - właścicieli dóbr horynieckich w XIX wieku. Po uwagach Komisji Heraldycznej zrezygnowano również z projektowanego pierwotnie dzielenia tarczy. 

</doc>
<doc id="3577855" url="https://pl.wikipedia.org/wiki?curid=3577855" title="Devonport (Anglia)">
Devonport (Anglia)

Devonport – dzielnica miasta Plymouth, w Anglii, w Devon, w dystrykcie (unitary authority) Plymouth. W 2011 miejscowość liczyła 14 788 mieszkańców.

</doc>
<doc id="3577856" url="https://pl.wikipedia.org/wiki?curid=3577856" title="Devonport (Devon)">
Devonport (Devon)



</doc>
<doc id="3577860" url="https://pl.wikipedia.org/wiki?curid=3577860" title="GJ 1132 b">
GJ 1132 b

GJ 1132b – planeta pozasłoneczna krążąca wokół gwiazdy Gliese 1132 w odległości 39 lat świetlnych od Ziemi.
Planeta została odkryta w 2015 roku w Projekcie MEarth w Chile. Okrąża swoją gwiazdę w ciągu 1,6 dnia w odległości 2,3 miliona km. Jest to planeta typu ziemskiego, ma masę równą 1,6 masy Ziemi i promień 1,16 .
Jest to pierwsza planeta pozasłoneczna typu ziemskiego, u której odkryto obecność atmosfery. Jej głównymi składnikami prawdopodobnie są para wodna i metan. Szansa na obecność istot żywych na planecie jest jednak nikła z uwagi na wysoką temperaturę na powierzchni – ok. 370 °C. Planeta może być gorącą planetą oceaniczną, z atmosferą przesyconą parą.

</doc>
<doc id="3577862" url="https://pl.wikipedia.org/wiki?curid=3577862" title="Guy Standing (ekonomista)">
Guy Standing (ekonomista)

Guy Standing (ur. 9 lutego 1948) – brytyjski ekonomista, specjalista w zakresie rynku pracy, profesor University of London, twórca i współprzewodniczący Basic Income Earth Network (organizacji pozarządowej promującej prawo do bezwarunkowego dochodu podstawowego). Absolwent University of Sussex (licencjat), University of Illinois (magisterium) i University of Cambridge (doktorat), teoretyk prekariatu.

</doc>
<doc id="3577865" url="https://pl.wikipedia.org/wiki?curid=3577865" title="GJ 1132b">
GJ 1132b



</doc>
<doc id="3577871" url="https://pl.wikipedia.org/wiki?curid=3577871" title="Eddie Jordan (koszykarz)">
Eddie Jordan (koszykarz)

 
Edward Montgomery "Eddie" Jordan (ur. 29 stycznia 1955 w Waszyngtonie) – amerykański koszykarz, występujący na pozycji rzucającego obrońcy, mistrz NBA z 1982 roku, po zakończeniu kariery zawodniczej trener koszykarski.
Opuścił uczelnię Rutgers jako lider wszech czasów Scarlet Knights w liczbie asyst oraz przechwytów.

</doc>
<doc id="3577875" url="https://pl.wikipedia.org/wiki?curid=3577875" title="Kościół Najświętszego Serca Pana Jezusa w Komarówce Podlaskiej">
Kościół Najświętszego Serca Pana Jezusa w Komarówce Podlaskiej

Kościół Najświętszego Serca Pana Jezusa – rzymskokatolicki kościół parafialny należący do dekanatu Komarówka Podlaska diecezji siedleckiej.
Obecna świątynia została wybudowana w stylu neogotyckim w latach 1907-1910. konsekrowana w 1913 roku przez biskupa Franciszka Jaczewskiego. Jest to budowla murowana, bazylikowa: wzniesiona na planie krzyża (trzynawowa z transeptem i czworobocznie zakończonym prezbiterium). Nawa główna jest wyższa, natomiast nawy boczne są niższe i nakryte krzyżowo-żebrowymi sklepieniami podpartymi filarami wewnętrznymi i przyporami na zewnątrz murów. Fasada świątyni została zaplanowana po przekątnej (linii ukośnej z dużą wieżą, poprzez dach nad nawą główną do wieży niższej) z rozetą w korpusie głównym nad chórem muzycznym.
Wystrój i wyposażenie (ołtarze, stalle, konfesjonały, obudowa organów, baptysterium, stolarka zakrystii) reprezentują także styl neogotycki. Większość wystroju, czyli stolarkę artystyczną i wyroby snycerskie wykonał samouk Franciszek Maksymiuk z Komarówki Podlaskiej.

</doc>
<doc id="3577876" url="https://pl.wikipedia.org/wiki?curid=3577876" title="Last Chance Range">
Last Chance Range

Last Chance Range – małe pasmo górskie leżące we wschodniej części Hrabstwa Inyo, w Kalifornii, w USA, tuż przy granicy z Nevadą. Góry znajdują się na północny zachód od gór Cottonwood, rozciągają się na ponad 48 km w kierunkach N-S i prawie całkowicie znajdują się w granicach Parku Narodowego Doliny Śmierci, z wyjątkiem niewielkiego obszaru w pobliżu Kopalni Siarki na północy. Na południowy zachód znajduje się wyschnięte jezioro Racetrack Playa. Grzbiet pasma osiąga wysokość 2649 m n.p.m.

</doc>
<doc id="3577878" url="https://pl.wikipedia.org/wiki?curid=3577878" title="Stoke (Plymouth)">
Stoke (Plymouth)

Stoke – dzielnica miasta Plymouth, w Anglii, w Devon, w dystrykcie (unitary authority) Plymouth. W 2011 miejscowość liczyła 13 861 mieszkańców. Stoke jest wspomniana w Domesday Book (1086) jako "Stoghes".

</doc>
<doc id="3577884" url="https://pl.wikipedia.org/wiki?curid=3577884" title="Wang Zhi">
Wang Zhi

Wang Zhi (chiń. 孝景王皇后, zm. 126 p.n.e.) – druga żona cesarza Jinga i matka cesarza Wu.
Pochodzenie i pierwsze małżeństwo.
Wang Zhi była córką Wang Zhonga i Zang Er, która miała być wnuczką Zang Tu, chwilowego króla Yan pod egidą cesarza Gaozu. Wang miała być ulubionym dzieckiem swoich rodziców, którzy poza nią mieli jeszcze potomstwo: starszego syna Wang Xin i młodszą córkę Wang Xixu. Mieszkali w Huaili (obecnie Xianyang, prowincja Shaanxi). Po śmierci Wang Zhoga jego zona wyszła ponownie za mąż za mężczyznę o imieniu Tian, któremu urodziła dwóch synów: Tian Fena i Tian Shenga.
Kiedy Wang Zhi była młoda, została żoną swojego sąsiada Jin Wangsuna, któremu urodziła córkę Jin Su. Jednakże świątynny wróżbita miał powiedzieć matce przyszłej cesarzowej, że obie jej córki będą żonami członków cesarskiej rodziny, którzy być może kiedyś nawet kiedyś zdobędą władzę cesarską. W nadziei na awans społeczny i na wielkie bogactwa, Zang Er oddała obie swoje córki za żony młodemu następcy tronu, Liu Qi. Podobno Wang Zhi nie chciała porzucić męża i niedawno urodzonej córki, jednak wraz z siostrą przybyła do pałacu cesarskiego.
Wkrótce po przybyciu obu sióstr Wang do pałacu, zajęły one szczególne miejsce w sercu następcy tronu – stały się one jego ulubionymi żonami. Wkrótce Wang Zhi wydała na świat czworo dzieci księżniczki Yangxin, Nangong, Longlu i syna Liu Che. W 156 roku p.n.e. Liu Qi wstąpił na tron jako cesarz Jing. Według "Księgi Hanów", kiedy Wang Zhi była w ciąży, miała rozgłaszać na dworze o śnie jaki był jej udziałem: słońce powoli wniknęło w jej łono. Cesarz Jing był zachwycony niebiańską metaforą cesarskiej władzy i mianował Liu Che (swojego dziesiątego syna), księciem Jiaodong w 153 roku p.n.e., a Wang Zhi została cesarską małżonką w nagrodę za urodzenie syna.
Konkubina.
Cesarzowa Bo, główna żona cesarza Jinga była bezpłodna. Wskutek tego najstarszy syn cesarza, książę Liu Rong, syn konkubiny Li, został mianowany następcą tronu w 153 roku p.n.e. Jego matka, konkubina Li, na wieść o takim wyróżnieniu swojego syna, w którym widziała już cesarza, miała stać się arogancka i okrutna dla kobiet obdarzanych łaskami przez cesarza. Jej zazdrość miała stać się wielką szansą dla Wang Zhi.
Kiedy starsza siostra cesarza, księżniczka Guantao w dowód wielkiego szacunku dla konkubiny Li, poprosiła cesarza o zgodę na wydanie jej córki, Chen Jiao za Liu Ronga, konkubina Li w brutalny sposób odmówiła, usprawiedliwiając się tym, że księżniczka Guantao często stręczyła cesarzowi nowe kochanki i wprowadzała je na dwór jako nowe konkubiny. Wang Zhi, która przyglądała się temu czekając na swoją szansę, skorzystała z okazji i zdobyła sympatię siostry cesarza, dzięki temu skłaniając siostrę cesarza do poproszenia o to by to jej pięcioletni syn poślubił jej córkę. Mając teraz po swojej stronie żonę cesarza, jego siostra zaczęła źle się wyrażać o konkubinie Li i jej synu w obecności samego Jinga. Chcąc się przekonać o prawdziwości jej słów, cesarz zdecydował się poddać próbie konkubinę Li i zapytał czy zgodzi się zaopiekować, zająć i uznać za swoje resztę jego dzieci w wypadku jego śmierci. Konkubina Li pałając ze wściekłości odmówiła. To sprawiła, że cesarz Jing wpadł w gniew i martwił się o to czy Liu Rong, zostawszy cesarzem i konkubina Li, zostawszy cesarzową wdową nie skarze na tortury i śmierć reszty jego żon jak miało to miejsce w przypadku konkubiny Qi.
Korzystając z okazji, Wang Zhi przecięła ostatnią nić łączącą cesarza z konkubiną Li – zasugerowała szanowanemu przez cesarza ministrowi by doradził jego wysokości uczynienie Li cesarzową, skoro jej syn jest już następcą tronu. Cesarz Jing, już przekonany o tym, że konkubina Li nigdy nie powinna nosić tytułu cesarzowej, uznał, że stoi ona na czele spisku wraz z najważniejszymi urzędnikami królestwa. Nakazał ścięcie ministra, który złożył tak niefortunną propozycję i odebrał Liu Rongowi tytuł księcia Linjiang, a w 150 roku p.n.e. wygnał go ze stolicy. Konkubina Li została pozbawiona zaszczytów i bogactw, oraz zamknięta w domowym areszcie. Zmarła wkrótce potem wśród ataków wściekłości i natężających się okresów głębokiej depresji.
Od czasu odsunięcia cesarzowe Bo rok temu, miejsce cesarzowej było wciąż wolne. Cesarz Jing, który zawsze najbardziej kochał Liu Che, mianował Wang Zhi cesarzową. Liu Che, teraz będący synem cesarzowej, został mianowany następcą tronu.
Cesarzowa.
Wyciągając wnioski z losu cesarzowej Bo i konkubiny Li, mimo swej wysokiej pozycji jako głównej żony cesarza, Wang Zhi nie chciała zdobyć większej władzy, obdarzając za to ogromnym szacunkiem swoją teściową, cesarzową wdowę Dou, wraz z nią czcząc pamięć jej męża, cesarza Wena. Te dobre stosunki z teściową przyczyniły się do wywyższenia jej rodziny – obie cesarzowe i brat jednej z nich Wang Xin, błagali cesarza o złagodzenie jego gniewu przeciwko jego rodzonemu bratu, ukochanemu synowi cesarzowej wdowy Dou, Liu Wu, księciu Liang, kiedy zamordował wielu dworskich urzędników w 148 roku p.n.e. wskutek ich odmowy uczynienia go następcą tronu. To właśnie dlatego cesarzowa wdowa Dou wyraziła prośbę o uczynienie Wang Xina markizem, co miało zmniejszyć wpływy potężnego pierwszego ministra Zhou Yafu, czego cesarz nie wziął pod uwagę. Dou prawdopodobnie była zadowolona, kiedy w 143 roku p.n.e. Wang Yhou popełni samobójstwo wskutek fałszywego oskarżenia o zdradę i defraudację. Kiedy cesarz Jing zmarł w 141 roku p.n.e. Liu Che objął tron jako cesarz Wen, a cesarzowa Wang Zhi została cesarzową wdową.
Cesarzowa wdowa.
Po tym wyniesieniu matki, młody cesarz uhonorował członków jej rodziny: jego babka otrzymała tytuł damy Pingyuan, przyrodni bracia cesarzowej zostali markizami, a jej córka z pierwszego małżeństwa, Jin Su została znaleziona, osobiście odwiedzona przez cesarza i otrzymała tytuł damy Xiucheng.
Przemożny wpływ cesarzowej wdowy Wang Zhi na jej syna zwiększył się jeszcze bardziej po tym jak został cesarzem – jednym z jego przejawów było mianowanie jej przyrodniego brata Tian Fen dowódcę armii i zarządcę sądu wojskowego. Jej wpływ był równy jak wpływowi jej teściowej, wielkiej cesarzowej wdowy Dou. Po jej śmierci w 135 roku p.n.e. Wang Zhi stała się najbardziej znaczącą postacią na cesarskim dworze i jeszcze w tym samym roku Tian Fen został pierwszy ministrem. Władza cesarzowej wdowy rosła z czasem. Kiedy cesarz Wu chciał stracić odpowiedzialnego za bitwę pod Mayi stratega, Wang Hui, przyjaciela Tian Fena. Wpływ cesarzowej wdowy ocalił stratega od śmierci, jednak wkrótce głowę dał cioteczny wujek cesarza, Dou Ying (kuzyn cesarzowej Dou) po konsultacji z Tian Fenem.
Cesarzowa wdowa Wang Zhi zmarła pod koniec 126 roku p.n.e. i została pochowana ze swoim drugim mężem, cesarzem Jing.

</doc>
<doc id="3577888" url="https://pl.wikipedia.org/wiki?curid=3577888" title="Compton (Plymouth)">
Compton (Plymouth)

Compton – dzielnica miasta Plymouth, w Anglii, w Devon, w dystrykcie (unitary authority) Plymouth. W 2011 miejscowość liczyła 12 677 mieszkańców.

</doc>
<doc id="3577890" url="https://pl.wikipedia.org/wiki?curid=3577890" title="Southway">
Southway

Southway – dzielnica miasta Plymouth, w Anglii, w Devon, w dystrykcie (unitary authority) Plymouth. W 2011 miejscowość liczyła 13 029 mieszkańców.

</doc>
<doc id="3577891" url="https://pl.wikipedia.org/wiki?curid=3577891" title="IC 4763">
IC 4763



</doc>
<doc id="3577892" url="https://pl.wikipedia.org/wiki?curid=3577892" title="Eggbuckland">
Eggbuckland

Eggbuckland – dzielnica miasta Plymouth, w Anglii, w Devon, w dystrykcie (unitary authority) Plymouth. W 2011 miejscowość liczyła 13 351 mieszkańców. Eggbuckland jest wspomniana w Domesday Book (1086) jako "Bocheland"/"Bochelanda".

</doc>
<doc id="3577896" url="https://pl.wikipedia.org/wiki?curid=3577896" title="Giovanni Guadagni">
Giovanni Guadagni



</doc>
<doc id="3577898" url="https://pl.wikipedia.org/wiki?curid=3577898" title="Bo (cesarzowa)">
Bo (cesarzowa)

Bo (chiń. 薄皇后; pinyin: "Bò Huánghòu"; zm. 147 p.n.e.) – pierwsza żona cesarza Jinga.
Bo pochodziła z rodziny cesarzowej Bo, która prawdopodobnie była jej cioteczną babką i poślubiła jej wnuka i następcę tronu, księcia Qi. Kiedy jej mąż został cesarzem w 157 roku p.n.e. Bo została cesarzową, według "Księgi Hanów", była znienawidzona przez swojego męża i nie dała mu potomstwa. Właśnie dlatego to syn konkubiny Li, Liu Rong został następcą tronu. Cesarzowa Bo nie uczestniczyła w dworskich intrygach, zawsze trzymając się na uboczu. Była nielubiana przez swoją teściową, cesarzową Dou i przez ukochaną konkubinę Jinga Wang Zhi, która wkrótce miała zająć jej miejsce.
Po tym jak wielka cesarzowa wdowa Bo zmarła w 155 roku p.n.e. i jej krewna straciła ostatnie źródło poparcia w pałacu cesarskim. W 151 roku p.n.e. Bo została usunięta z pałacu. Zmarła w cztery lata później i została pochowana w pawilonie Pingwang, we wschodniej części Chang’anu.

</doc>
<doc id="3577899" url="https://pl.wikipedia.org/wiki?curid=3577899" title="Honicknowle">
Honicknowle

Honicknowle – dzielnica miasta Plymouth, w Anglii, w Devon, w dystrykcie (unitary authority) Plymouth. W 2011 miejscowość liczyła 13 939 mieszkańców. Honicknowle jest wspomniana w Domesday Book (1086) jako "Hanechelole"/"Hanenchelola".

</doc>
<doc id="3577900" url="https://pl.wikipedia.org/wiki?curid=3577900" title="Regiment Artylerii Koronnej">
Regiment Artylerii Koronnej



</doc>
<doc id="3577901" url="https://pl.wikipedia.org/wiki?curid=3577901" title="Last Chance Range (Nevada)">
Last Chance Range (Nevada)

Last Chance Range – małe pasmo górskie leżące Hrabstwie Nye, w Nevadzie, w USA, na północ od Pahrump i na zachód od drogi stanowej 160. Grzbiet pasma osiąga wysokość 1454 m n.p.m.

</doc>
<doc id="3577902" url="https://pl.wikipedia.org/wiki?curid=3577902" title="Regiment Fizylierów Artylerii Koronnej">
Regiment Fizylierów Artylerii Koronnej



</doc>
<doc id="3577909" url="https://pl.wikipedia.org/wiki?curid=3577909" title="Tadeusz Stefański">
Tadeusz Stefański

Tadeusz Stefański (ur. 22 marca 1950 w Jastrzębnikach) – polski inżynier, nauczyciel akademicki, w latach 2002–2008 dziekan Wydziału Elektrotechniki, Automatyki i Informatyki Politechniki Świętokrzyskiej.
Życiorys.
Absolwent Lotniczych Zakładów Naukowych we Wrocławiu. W 1974 ukończył studia z zakresu automatyki na Akademii Górniczo-Hutniczej w Krakowie. Doktoryzował się w 1979 na uczelni macierzystej na podstawie pracy "Zagadnienie syntezy dyskretnego, adaptacyjnego układu sterowania samolotu w kanale podłużnym". Stopień doktora habilitowanego uzyskał w 1997 na Politechnice Łódzkiej w oparciu o rozprawę pt. "Synteza adaptacyjnych algorytmów sterowania momentem falownikowego napędu samochodu elektrycznego z silnikiem indukcyjnym".
Od 1974 do 1980 zatrudniony był w Wytwórni Sprzętu Komunikacyjnego „PZL–Mielec”, m.in. na stanowisku kierownika sekcji automatyki lotniczej (1979–1980). W 1980 podjął pracę na Politechnice Świętokrzyskiej, w 1998 objął stanowisko profesora nadzwyczajnego. W latach 1985–1991 był zastępcą dyrektora Instytutu Automatyki PŚk. Od 1999 do 2002 pełnił funkcję prodziekana Wydziału Elektrotechniki, Automatyki i Informatyki, natomiast w latach 2002–2008 był dziekanem tego wydziału. Na PŚk kierował również m.in. Katedrą Systemów Sterowania i Zarządzania.
Specjalizuje się w teorii sterowania i identyfikacji systemów. Jest współautorem publikacji w „Przeglądzie Elektrotechnicznym” oraz autorem kilkukrotnie wznawianego skryptu pt. "Teoria sterowania" (t. 1 i 2). Odznaczony Złotym Krzyżem Zasługi (2002) oraz Medalem Komisji Edukacji Narodowej (2001).

</doc>
<doc id="3577910" url="https://pl.wikipedia.org/wiki?curid=3577910" title="Duliby (obwód tarnopolski)">
Duliby (obwód tarnopolski)

Duliby (ukr. Дуліби) – wieś na Ukrainie, w obwodzie tarnopolskim, w rejonie czortkowskim. W 2001 roku liczyła 855 mieszkańców. Przez wieś przebiega droga terytorialna T2016. Wieś jest siedzibą rady wiejskiej.
Historia.
Pierwsza wzmianka pochodzi z 28 lipca 1373 lub 1379 roku.
Właścicielem większości posiadłości ziemskich we wsi był Franciszek Wolański.
Miejsce zbrodni nacjonalistów ukraińskich.
Od 24 grudnia 1986 wieś jest siedzibą rady wiejskiej.

</doc>
<doc id="3577915" url="https://pl.wikipedia.org/wiki?curid=3577915" title="Efford">
Efford

Efford – dzielnica miasta Plymouth, w Anglii, w Devon, w dystrykcie (unitary authority) Plymouth. Efford jest wspomniana w Domesday Book (1086) jako "Elforde".

</doc>
<doc id="3577918" url="https://pl.wikipedia.org/wiki?curid=3577918" title="Dou (cesarzowa)">
Dou (cesarzowa)

Dou Yifang (chiń. 竇皇后; ur. 205 p.n.e., zm. 135 p.n.e.) – przez większość życia znana jako "cesarzowa Xiaowen" (孝文皇后). Żona cesarza Chin Wena i matka jego następcy Jinga, posiadająca za ich panowania ogromny wpływ na politykę, religię i kulturę, protektorka i propagatorka taoizmu. Lata jej życia są zgodnie uważane przez klasycznych chińskich historyków za "Złoty wiek" chińskiej historii.
Pochodzenie.
Dou pochodziła z biednej rodziny z dzisiejszego Qinghe w prowincji Hebei. Miała dwóch braci: Dou Zhangjuna i Dou Guangguo. W bardzo młodym wieku została wezwana na cesarski dwór jako konkubina piątej rangi na służbie cesarza Hui. Od tego czasu nie miała żadnego kontaktu ze swoimi krewnymi.
Od czasu do czasu cesarzowa wdowa Lü ofiarowywała niektóre konkubiny cesarskiego dworu książętom krwi cesarskiej na żony, co było wówczas ogromnym wyróżnieniem i zaszczytem mającym zapewnić wierność obdarowanych. Konkubina Dou była jedną z nich. Ponieważ jej rodzinne strony były częścią księstwa Zhao, Dou poprosiła zajmującego się przydzielaniem konkubin eunucha o wysłanie jej do księcia Zhao. Eunuch wyraził na to zgodę, jednakże zapomniał później o tym i Dou z wielkim orszakiem i darami wyruszyła do ówczesnego księstwa Dai. Kiedy odkryła pomyłkę, według Sima Qiana miała przez całą drogę płakać i nawet odmówić wyjazdu, ale nie dano jej wyboru.
Jednakże pomyłka eunucha zmieniła się w niezwykłe szczęście dla Dou. Stała się główną żoną księcia Liu Henga, władcy Dai i urodziła mu córkę Liu Piao i dwóch synów: Liu Qi i Liu Wu.
Wkrótce po tym jak książę Heng został cesarzem Wen w wyniku upadku możnego klanu Lü – jego żona Dou, jako matka jego najstarszego syna, księcia Qi, otrzymała tytuł cesarzowej w 179 roku p.n.e., a książę Qi został następcą tronu.
Cesarzowa.
Jedną z pierwszych rzeczy, które zaprzątały głowę młodej cesarzowej było znalezienie jej braci – o ile w przypadku Zhangjuna nie było z tym problemów, o tyle odszukanie Guangguo nastręczyło urzędnikom sporo pracy, co opisano w "Księdze Hanów": wkrótce po tym jak powołano Dou na dwór cesarski, Guangguo został porwany i sprzedany w niewolę. Służył różnym panom jako sługa najniższego rzędu, aż dotarł do stolicy Chin, Chang’anu. Tam usłyszał o nowej cesarzowej pochodzącej z Qinghe i mającej na imię Dou. Napisał list do cesarskiego pałacu, opisując w nim swoją obecną sytuację i rzeczy, o których tylko rodzeństwo morze wiedzieć i na rozkaz cesarza został uwolniony i wezwany na dwór, gdzie Dou upewniwszy się, że jest jej bratem, miała uściskać go i ucałować w obecności zgorszonych dworzan. Ofiarowała swoim braciom ogromne dobra i rozkazała wybudować im okazałe rezydencje w Chang’an. Otoczenie cesarskiej pary miało być oburzone czynami Dou, mając jeszcze w pamięci wywyższenie rodu Lü i jego rychły upadek.
W czasach przed objęciem cesarskiego tronu, jeszcze jako żona księcia Dai, Dou stała się gorliwą wyznawczynią taoizmu, z nabożnością czytała księgi Laozi i zapiski rzekomo pozostawione przez Żółtego Cesarza – dotyczące idei filozoficznej reakcji to tytuł uczynił go będącej następstwem akcji i interferencji sił przyrody. Nakazała swoim dzieciom, wnukom i mężowi studiować owe pisma, co przyczyniło się do uznania taoizmu za religię panującą.
Cesarzowa wdowa.
Po śmierci cesarza Wen w 157 roku p.n.e., jego następcą został książę Qi, zwany cesarzem Jing, a jego matka otrzymała tytuł cesarzowej wdowy. Posiadała ogromny wpływ na swojego syna, kierując na jego prośbę administracją dworu cesarskiego. Młody cesarz uczynił krewnych swojej matki Guangguo i jej siostrzeńca Dou Pengzu, syna Zhangjuna markizami. Główną troską cesarzowej wdowy stała się opieka nad jej młodszym, chorowitym synem, Liu Wu, który otrzymał od brata tytuł księcia Liang, który to tytuł uczynił go niewyobrażalnie bogatym.
Cesarzowa wdowa Dou popierała politykę swojego syna polegającą na redukcji wpływów i bogactw rodowych książąt łych krwi cesarskiej i podległych im ziem - co ostatecznie przyczyniło się do wybuchu Rebelii Siedmiu Królestw w 154 roku p.n.e. W czasie buntu, kiedy wyniszczono tereny księstwa Liang, Dou zleciła generałowi wojsk cesarskich, Zhou Yafu, by tak szybko jak to możliwe przyniósł ratunek zrujnowanej prowincji. Jednak gdy jego strategia doprowadziła do zwycięstwa, w obawie o jego wpływ na cesarza Dou sfingowała oskarżenia i proces, w którego czasie został skazany za zdradę i przywłaszczenie sobie zdobyczy. Wskutek tego Zhou popełnił samobójstwo w 143 roku p.n.e.
Cesarzowa wdowa Dou miała osobiście przesłuchiwać księcia Wu co do jego uczestnictwa w powstaniu, z czego książę się wyparł. Miał on w wypadku powodzenia zająć tron cesarski i godnie wynagrodzić rodziny spiskowców. Cesarz Jing był niezwykle wściekły i wysyłał wielu urzędników cesarskiej policji do Liang by wyśledzić spiskowców, na co książę Wu miał się poddać. Jednakże, cesarz miał mu przyznać opiekunów zarządzających jego majątkiem i szpiegujących go. Książę by odkupić swoją zbrodnię pojawił się w stolicy niemal nagi, związany powrósłem z wypalonym na plecach znakiem zdrady. Zarówno cesarz jak i jego matka byli poruszeni i udzielili mu wybaczenia i dopuścili do swojego stołu. Jednakże nie był on już znaczącą postacią na dworze. Kiedy zmarł w 144 roku p.n.e. cesarzowa wdowa opłakiwała go przez miesiąc i do swojej śmierci bardzo czule o nim mówiła, a cesarz miał podnieść jego pięciu synów do godności książęcych.
Kiedy wnuk cesarzowej wdowy Liu Rong, książę Linjiang, będący następcą tronu został uwięziony w 148 roku p.n.e. i został oskarżony o naruszenie terenów świątyni grobowej cesarza Wen przy budowie ścian swojego pałacu, nie wiadomo czy jego babka zajęła stanowisko w tej sprawie. Jednakże, po tym jak zmuszono go do popełnienia samobójstwa, Dou miała powszechnie wyrażać żal z tego powodu, co nie podobało się cesarzowi Jingowi, który zmusił swojego syna do samobójstwa.
Wielka cesarzowa wdowa.
Kiedy cesarz Jing zmarł w 141 roku p.n.e., cesarzowa wdowa Dou stała się wielką cesarzową wdową, a władzę przejął jej wnuk, cesarz Wu. Na początku jego panowania w 140 roku p.n.e. konfucjanizm stał się oficjalną religią państwową cesarstwa, zastępując w tym miejscu taoizm. W 139 roku p.n.e. dwaj konfucjańscy uczeni Zhao Wan i Wang Zang doradzili cesarzowi, by nie pytał o radę swojej babki oskarżanej o żądzę władzy i korupcję. Wkrótce obaj popełnili samobójstwo. To było ostatnie wydarzenie w długim życiu Dou, wkrótce zmarła w 135 roku p.n.e. przekazując swój ogromny majątek jedynej córce, księżniczce Liu Pi.

</doc>
<doc id="3577919" url="https://pl.wikipedia.org/wiki?curid=3577919" title="Hooe (Devon)">
Hooe (Devon)

Hooe – dzielnica miasta Plymouth, w Anglii, w Devon, w dystrykcie (unitary authority) Plymouth. Hooe jest wspomniana w Domesday Book (1086) jako "Ho".

</doc>
<doc id="3577921" url="https://pl.wikipedia.org/wiki?curid=3577921" title="Dęby Mamre">
Dęby Mamre



</doc>
<doc id="3577923" url="https://pl.wikipedia.org/wiki?curid=3577923" title="King’s Tamerton">
King’s Tamerton

King’s Tamerton – dzielnica miasta Plymouth, w Anglii, w Devon, w dystrykcie (unitary authority) Plymouth. King's Tamerton jest wspomniana w Domesday Book (1086) jako "Tanbretone"/"Tanbretona".

</doc>
<doc id="3577924" url="https://pl.wikipedia.org/wiki?curid=3577924" title="Kings Tamerton">
Kings Tamerton



</doc>
<doc id="3577925" url="https://pl.wikipedia.org/wiki?curid=3577925" title="Inês Zuber">
Inês Zuber



</doc>
<doc id="3577926" url="https://pl.wikipedia.org/wiki?curid=3577926" title="Manadon">
Manadon

Manadon – dzielnica miasta Plymouth, w Anglii, w Devon, w dystrykcie (unitary authority) Plymouth. Manadon jest wspomniana w Domesday Book (1086) jako "Manedone"/"Manedona".

</doc>
<doc id="3577929" url="https://pl.wikipedia.org/wiki?curid=3577929" title="Steno Riu-Andiriu">
Steno Riu-Andiriu



</doc>
<doc id="3577930" url="https://pl.wikipedia.org/wiki?curid=3577930" title="Lü (cesarzowa)">
Lü (cesarzowa)

Lü (chiń. 呂皇后; zm. ok. 180 p.n.e.) – żona cesarza Chin Liu Honga.
Lü pochodziła z możnego chińskiego rodu Lü – jej ojcem był Lü Chan, prabratanek wielkiej cesarzowej wdowy Lü Zhi, która była prawdziwą władczynią imperium chińskiego, tak że jej wnuk Liu Hong był tylko tytularnym cesarzem. Lü została jego żoną w 180 roku p.n.e. na kilka dni przed śmiercią swojej ciotecznej praprababki.
Klan Lü został wówczas obalony i stracono wszystkich jego członków, również cesarz Liu Hong stracił władzę i życie. Historycy dają do zrozumienia, że również cesarzowa została zabita, choć jej los nie jest dokładnie wyjaśniony. Możliwe że żyła jeszcze w wiele lat zamknięta w którymś z cesarskich pałaców.

</doc>
<doc id="3577931" url="https://pl.wikipedia.org/wiki?curid=3577931" title="Most Rio-Andirio">
Most Rio-Andirio



</doc>
<doc id="3577933" url="https://pl.wikipedia.org/wiki?curid=3577933" title="Mutley">
Mutley

Mutley – dzielnica miasta Plymouth, w Anglii, w Devon, w dystrykcie (unitary authority) Plymouth. Mutley jest wspomniana w Domesday Book (1086) jako "Modlei"/"Modleia".

</doc>
<doc id="3577936" url="https://pl.wikipedia.org/wiki?curid=3577936" title="Plympton">
Plympton

Plympton – dzielnica miasta Plymouth, w Anglii, w Devon, w dystrykcie (unitary authority) Plymouth. Plympton jest wspomniana w Domesday Book (1086) jako "Plintone"/"Plintona".

</doc>
<doc id="3577937" url="https://pl.wikipedia.org/wiki?curid=3577937" title="Rio-Andirio">
Rio-Andirio



</doc>
<doc id="3577941" url="https://pl.wikipedia.org/wiki?curid=3577941" title="Plymstock">
Plymstock

Plymstock – dzielnica miasta Plymouth, w Anglii, w Devon, w dystrykcie (unitary authority) Plymouth. Plymstock jest wspomniana w Domesday Book (1086) jako "Plemestoch"/"Plemestocha".

</doc>
<doc id="3577942" url="https://pl.wikipedia.org/wiki?curid=3577942" title="Barcza (Gruszka)">
Barcza (Gruszka)

Barcza – przysiółek wsi Gruszka, położony w województwie świętokrzyskim, w powiecie kieleckim, w gminie Zagnańsk.
W latach 1975–1998 przysiółek administracyjnie należał do województwa kieleckiego.
Dojazd z Kielc zapewniają autobusy komunikacji miejskiej linii 7.
Nieopodal miejscowości znajduje się Rezerwat przyrody Barcza, z dwoma kamieniołomami, w których wydobywano w początkach XX w. piaskowce dolnodewońskie.

</doc>
<doc id="3577943" url="https://pl.wikipedia.org/wiki?curid=3577943" title="Staddiscombe">
Staddiscombe

Staddiscombe – osada w Anglii, w Devon, w dystrykcie (unitary authority) Plymouth. Staddiscombe jest wspomniana w Domesday Book (1086) jako "Stotescome"/"Stotescoma".

</doc>
<doc id="3577949" url="https://pl.wikipedia.org/wiki?curid=3577949" title="Petryłów (rejon tłumacki)">
Petryłów (rejon tłumacki)



</doc>
<doc id="3577950" url="https://pl.wikipedia.org/wiki?curid=3577950" title="Stonehouse (Devon)">
Stonehouse (Devon)

Stonehouse – dzielnica miasta Plymouth, w Anglii, w Devon, w dystrykcie (unitary authority) Plymouth. Stonehouse jest wspomniana w Domesday Book (1086) jako "Stanehus".

</doc>
<doc id="3577951" url="https://pl.wikipedia.org/wiki?curid=3577951" title="Linia kolejowa Mittweida – Dreiwerden/Ringethal">
Linia kolejowa Mittweida – Dreiwerden/Ringethal

Linia kolejowa Mittweida – Dreiwerden/Ringethal – dawna regionalna linia kolejowa w Niemczech, w kraju związkowym Saksonia, która została wybudowana przez Sächsische Industriebahnen-Gesellschaft. Służyła głównie do przewozu towarów do fabryk w dolinie Zschopau. W 1997 roku linia została zamknięta.

</doc>
<doc id="3577953" url="https://pl.wikipedia.org/wiki?curid=3577953" title="Whitleigh">
Whitleigh

Whitleigh – dzielnica miasta Plymouth, w Anglii, w Devon, w dystrykcie (unitary authority) Plymouth. Whitleigh jest wspomniana w Domesday Book (1086) jako "Witelei"/"Witeleia".

</doc>
<doc id="3577959" url="https://pl.wikipedia.org/wiki?curid=3577959" title="Barysauski trakt (stacja metra)">
Barysauski trakt (stacja metra)



</doc>
<doc id="3577960" url="https://pl.wikipedia.org/wiki?curid=3577960" title="Champ de Mars (metro w Paryżu)">
Champ de Mars (metro w Paryżu)



</doc>
<doc id="3577961" url="https://pl.wikipedia.org/wiki?curid=3577961" title="Long Beach Boulevard (stacja metra)">
Long Beach Boulevard (stacja metra)



</doc>
<doc id="3577962" url="https://pl.wikipedia.org/wiki?curid=3577962" title="Płoszcza Pieramohi (stacja metra)">
Płoszcza Pieramohi (stacja metra)



</doc>
<doc id="3577963" url="https://pl.wikipedia.org/wiki?curid=3577963" title="Uschod (stacja metra)">
Uschod (stacja metra)



</doc>
<doc id="3577964" url="https://pl.wikipedia.org/wiki?curid=3577964" title="Woodford (Plymouth)">
Woodford (Plymouth)

Woodford – dzielnica miasta Plymouth, w Anglii, w Devon, w dystrykcie (unitary authority) Plymouth. Woodford jest wspomniana w Domesday Book (1086) jako "Odeford"/"Odeforda".

</doc>
<doc id="3577966" url="https://pl.wikipedia.org/wiki?curid=3577966" title="Ćwitowa (rejon buczacki)">
Ćwitowa (rejon buczacki)



</doc>
<doc id="3577967" url="https://pl.wikipedia.org/wiki?curid=3577967" title="Highweek">
Highweek

Highweek – osada w Anglii, w Devon, w dystrykcie Teignbridge. W 1951 roku civil parish liczyła 5626 mieszkańców.

</doc>
<doc id="3577968" url="https://pl.wikipedia.org/wiki?curid=3577968" title="Zarwanica (rejon złoczowski)">
Zarwanica (rejon złoczowski)



</doc>
<doc id="3577969" url="https://pl.wikipedia.org/wiki?curid=3577969" title="Zarwanica (rejon trembowelski)">
Zarwanica (rejon trembowelski)



</doc>
<doc id="3577970" url="https://pl.wikipedia.org/wiki?curid=3577970" title="Parafia Przenajświętszej Trójcy w Łopusznej">
Parafia Przenajświętszej Trójcy w Łopusznej

Parafia Przenajświętszej Trójcy w Łopusznej – parafia rzymskokatolicka, znajdująca się w archidiecezji krakowskiej, w dekanacie Niedzica.

</doc>
<doc id="3577972" url="https://pl.wikipedia.org/wiki?curid=3577972" title="Puchar Europy w snowboardzie 2015/2016">
Puchar Europy w snowboardzie 2015/2016

Puchar Europy w snowboardzie w sezonie 2015/2016 to kolejna edycja tej imprezy. Cykl ten rozpoczął się 15 października 2015 roku w holenderskim Landgraaf w zawodach slalomu równoległego. Ostatnie zawody sezonu zostały rozegrane 22 kwietnia 2016 roku w szwajcarskim Sils w zawodach big air'u. 
Łącznie zostało rozegranych 39 zawodów dla kobiet i 39 dla mężczyzn.

</doc>
<doc id="3577973" url="https://pl.wikipedia.org/wiki?curid=3577973" title="Littleham (East Devon)">
Littleham (East Devon)

Littleham – osada w Anglii, w Devon, w dystrykcie East Devon. W 1961 roku civil parish liczyła 7954 mieszkańców. Littleham jest wspomniana w Domesday Book (1086) jako "Liteham".

</doc>
<doc id="3577975" url="https://pl.wikipedia.org/wiki?curid=3577975" title="Littleham (Torridge)">
Littleham (Torridge)



</doc>
<doc id="3577982" url="https://pl.wikipedia.org/wiki?curid=3577982" title="Withycombe Raleigh">
Withycombe Raleigh

Withycombe Raleigh – osada w Anglii, w Devon, w dystrykcie East Devon. W 2011 miejscowość liczyła 7223 mieszkańców. Withycombe Raleigh jest wspomniana w Domesday Book (1086) jako "Widecome"/"Widecoma".

</doc>
<doc id="3577984" url="https://pl.wikipedia.org/wiki?curid=3577984" title="Dobropole (rejon buczacki)">
Dobropole (rejon buczacki)



</doc>
<doc id="3577985" url="https://pl.wikipedia.org/wiki?curid=3577985" title="Przewłoka (rejon buczacki)">
Przewłoka (rejon buczacki)



</doc>
<doc id="3577986" url="https://pl.wikipedia.org/wiki?curid=3577986" title="Earlham">
Earlham

Earlham – osada w Anglii, w Norfolk. Earlham jest wspomniana w Domesday Book (1086) jako "Erlham".

</doc>
<doc id="3577990" url="https://pl.wikipedia.org/wiki?curid=3577990" title="Duliby (rejon buczacki)">
Duliby (rejon buczacki)



</doc>
<doc id="3577997" url="https://pl.wikipedia.org/wiki?curid=3577997" title="Wojskowe sądy rejonowe (II RP)">
Wojskowe sądy rejonowe (II RP)

Wojskowe Sądy Rejonowe (WSR) – terytorialne organy służby sprawiedliwości Wojska Polskiego w okresie II Rzeczypospolitej.
Wykaz wojskowych sądów rejonowych z obsadą personalną oficerów.
Obsada w 1932.
Struktura terytorialna wojskowych sądowych rejonowych i ich kierownicy w 1932:
Obsada w marcu 1939.
Wykaz zawiera obsadę wojskowych sądów rejonowych według stanu bezpośrednio przed rozpoczęciem mobilizacji pierwszych oddziałów Wojska Polskiego w dniu 23 marca 1939, ale już po przeprowadzeniu ostatnich awansów ogłoszonych z datą 19 marca 1939.
Wojskowy Sąd Rejonowy Baranowicze
Wojskowy Sąd Rejonowy Bielsko
Wojskowy Sąd Rejonowy Brześć
Wojskowy Sąd Rejonowy Bydgoszcz
Wojskowy Sąd Rejonowy Częstochowa
Wojskowy Sąd Rejonowy Gniezno
Wojskowy Sąd Rejonowy Grodno
Wojskowy Sąd Rejonowy Grudziądz
Wojskowy Sąd Rejonowy Jarosław
Wojskowy Sąd Rejonowy Kalisz
Wojskowy Sąd Rejonowy Katowice
Wojskowy Sąd Rejonowy Kielce
Wojskowy Sąd Rejonowy Kowel
Wojskowy Sąd Rejonowy Kraków
Wojskowy Sąd Rejonowy Lida
Wojskowy Sąd Rejonowy Lwów
Wojskowy Sąd Rejonowy Łomża
Wojskowy Sąd Rejonowy Łódź
Wojskowy Sąd Rejonowy Modlin
Wojskowy Sąd Rejonowy Poznań
Wojskowy Sąd Rejonowy Przemyśl
Wojskowy Sąd Rejonowy Równe
Wojskowy Sąd Rejonowy Siedlce
Wojskowy Sąd Rejonowy Skierniewice
Wojskowy Sąd Rejonowy Stanisławów
Wojskowy Sąd Rejonowy Tarnopol
Wojskowy Sąd Rejonowy Toruń
Wojskowy Sąd Rejonowy Warszawa
Wojskowy Sąd Rejonowy Wilno
Wojskowy Sąd Rejonowy Zamość

</doc>
<doc id="3577998" url="https://pl.wikipedia.org/wiki?curid=3577998" title="Wojskowe sądy rejonowe">
Wojskowe sądy rejonowe



</doc>
<doc id="3578000" url="https://pl.wikipedia.org/wiki?curid=3578000" title="Poliptychodon">
Poliptychodon



</doc>
<doc id="3578006" url="https://pl.wikipedia.org/wiki?curid=3578006" title="Michał Przywara (prawnik)">
Michał Przywara (prawnik)

Michał Przywara (ur. 10 lutego 1886, zm. ?) – doktor praw, pułkownik audytor Wojska Polskiego.
Życiorys.
Ukończył studia prawnicze. W czasie I wojny światowej walczył w szeregach cesarskiej i królewskiej Armii. Na stopień porucznika został mianowany ze starszeństwem z 1 lutego 1916 roku w korpusie oficerów rezerwy artylerii fortecznej. W 1918 roku jego oddziałem macierzystym był Pułk Artylerii Fortecznej Nr 2.
Po odzyskaniu przez Polskę niepodległości został przyjęty do Wojska Polskiego. 26 marca 1921 roku został zatwierdzony z dniem 1 kwietnia 1920 roku w stopniu majora Korpusu Sądowego, w grupie oficerów byłej armii gen. Hallera.
1 czerwca 1921 roku pełnił służbę w Sądzie Załogi Toruń, a jego oddziałem macierzystym był wówczas Oddział VI Sztabu Ministerstwa Spraw Wojskowych. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 8. lokatą w korpusie oficerów sądowych. W latach 1923-1926 był kierownikiem Wojskowego Sądu Rejonowego Toruń. 3 maja 1926 roku został mianowany podpułkownikiem ze starszeństwem z dniem 1 lipca 1925 roku i 1. lokatą w korpusie oficerów sądowych. 22 listopada 1926 roku Prezydent RP mianował go podprokuratorem przy wojskowych sądach okręgowych, a minister spraw wojskowych przeniósł z dniem 1 grudnia tego roku do Prokuratury przy Wojskowym Sądzie Okręgowym Nr VIII w Grudziądzu na stanowisko podprokuratora. 16 grudnia 1929 roku został przeniesiony do Prokuratury przy Wojskowym Sądzie Okręgowym Nr V w Krakowie na stanowisko prokuratora. 2 grudnia 1930 roku Prezydent Rzeczypospolitej Ignacy Mościcki nadał mu stopień pułkownika ze starszeństwem z dniem 1 stycznia 1931 roku i 3. lokatą w korpusie oficerów sądowych. Jednocześnie zezwolił mu na nałożenie oznak nowego stopnia przed 1 stycznia 1931 roku. 7 stycznia 1931 roku Prezydent RP mianował go sędzią Najwyższego Sądu Wojskowego, a minister spraw wojskowych przeniósł z Prokuratury przy Wojskowym Sądzie Okręgowym Nr V w Krakowie do Najwyższego Sądu Wojskowego w Warszawie na stanowisko sędziego.

</doc>
<doc id="3578007" url="https://pl.wikipedia.org/wiki?curid=3578007" title="Michał Przywara">
Michał Przywara



</doc>
<doc id="3578009" url="https://pl.wikipedia.org/wiki?curid=3578009" title="Misza (maskotka)">
Misza (maskotka)

Misza (ros. Миша) – oficjalna maskotka Letnich Igrzysk Olimpijskich 1980 w Moskwie, przedstawiająca uśmiechniętego brunatnego niedźwiadka o imieniu Misza (pełne imię maskotki: Michaił Potapycz Toptygin). Autorem maskotki był rosyjski artysta plastyk Wiktor Cziżykow.
Wyboru maskotki dokonano na drodze głosowania z udziałem 40 tysięcy widzów popularnego programu radzieckiej telewizji „W świecie zwierząt”. Telewidzowie głosowali za jeleniem, lisem i innymi zwierzętami, ale największą aprobatą cieszył się niedźwiadek o sylwetce atlety. 19 grudnia 1977 Misza został oficjalnie przedstawiony jako maskotka igrzysk olimpijskich w Moskwie.
Wybór niedźwiadka na maskotkę olimpijską nie był przypadkowy bowiem wiązał się z tradycją starorosyjską. W opowieściach i legendach ludowych często występuje motyw niedźwiedzia – uosobienia siły i odwagi. Niedźwiedzie były narodowym symbolem Związku Radzieckiego – są także współczesnej Rosji.
Podczas ceremonii zamknięcia moskiewskich igrzysk na płycie Stadionu Łużniki pojawił się Misza podczepiony do wielkich kolorowych balonów, którego wypuszczono ku niebu wzbudzając tym zachwyt zgromadzonej publiczności.

</doc>
<doc id="3578010" url="https://pl.wikipedia.org/wiki?curid=3578010" title="Asz-Szafunijja">
Asz-Szafunijja



</doc>
<doc id="3578012" url="https://pl.wikipedia.org/wiki?curid=3578012" title="Ar-Rihan">
Ar-Rihan



</doc>
<doc id="3578016" url="https://pl.wikipedia.org/wiki?curid=3578016" title="Eparchia Kanjirapally">
Eparchia Kanjirapally

Eparchia Kanjirapally – eparchia Kościoła katolickiego obrządku syromalabarskiego w Indiach. Została utworzona w 1977 z terenu archieparchii Changanacherry i eparchii Palai. 

</doc>
<doc id="3578017" url="https://pl.wikipedia.org/wiki?curid=3578017" title="Reprezentacja Palestyny w koszykówce mężczyzn">
Reprezentacja Palestyny w koszykówce mężczyzn

Reprezentacja Palestyny w koszykówce mężczyzn – drużyna, która reprezentuje Palestynę w koszykówce mężczyzn. Za jej funkcjonowanie odpowiedzialna jest krajowa federacja koszykówki ("Palestinian Basketball Federation"). Początkowo należała do federacji afrykańskiej i dwukrotnie (w 1964 – brązowy medal i w 1970 – 6. miejsce) brała udział w mistrzostwach Afryki. Później przystąpiła do federacji azjatyckiej, w której raz (w 2015 – 10. pozycja) wystąpiła w mistrzostwach kontynentu.

</doc>
<doc id="3578018" url="https://pl.wikipedia.org/wiki?curid=3578018" title="Eparchia Palai">
Eparchia Palai

Eparchia Palai – eparchia Kościoła katolickiego obrządku syromalabarskiego w Indiach. Została utworzona w 1950 z terenu eparchii Changanacherry. 

</doc>
<doc id="3578022" url="https://pl.wikipedia.org/wiki?curid=3578022" title="Eparchia Thuckalay">
Eparchia Thuckalay

Eparchia Thuckalay – eparchia Kościoła katolickiego obrządku syromalabarskiego w Indiach. Została utworzona w 1996 z terenu archieparchii Changanacherry. 

</doc>
<doc id="3578023" url="https://pl.wikipedia.org/wiki?curid=3578023" title="Xu Pingjun">
Xu Pingjun

Xu Pingjun (chiń. 許平君; zm. 71 p.n.e.) znana również jako "cesarzowa Gong’ai" (恭哀皇后) i niekiedy "cesarzowa Xiaoxuan" (孝宣皇后). Pierwsza żona cesarza Xuana.
Pochodzenie.
Xu Pingjun urodziła się w średniozamożnej rodzinie, której wybitni członkowie byli wysokimi urzędnikami za panowania cesarza Wu. Nie do końca wiadomo gdzie urodziła się przyszła cesarzowa, ale około 90 roku p.n.e. jej ojciec Xu Guanghan towarzyszył księciu Changyi w jego podróży do stolicy, gdzie miał się w czymś narazić cesarzowi, który za karę kazał go wykastrować i zatrzymać w pałacu jako eunucha. Tak więc Xu Pingjun nie mogła urodzić się później niż w 89 roku p.n.e.
Jej przyszły mąż Liu Bingyi był jedynym żyjącym potomkiem Liu Ju, najstarszego syna i następcy tronu cesarza Wu, który wszczął rebelię przeciwko ojcu i po jej upadku popełnił samobójstwo w 91 roku p.n.e. Bliskich księcia zmuszono do samobójstwa, a jego jedynego wnuka oszczędzono z powodu niemowlęctwa.
Małżeństwo.
Około 76 roku p.n.e. jeden z opiekunów księcia chciał by poślubił on jedną z jego wnuczek, ale inni urzędniczy, obawiając się wpływu opiekuna i jego wnuczki na księcia nie wyrazili na to zgody. Zaprosili oni Xu Guanghana na obiad i zaproponowali mu by jego córka Xu Pingjun została żoną księcia. Kiedy usłyszała o tym żona Xu miała wpaść w wściekłość i odmówić z nienawiści do wpływowego opiekuna młodego księcia. Jednakże jej mąż wyraził już zgodę i Xu Pingjun została żoną księcia Liu Bingyi w czasie wspaniałej ceremonii na którą złożyli się Xu Guanghan i opiekun księcia, którego dochody były bardzo niskie. Przez wiele lat młode małżeństwo korzystało ze wsparcia materialnego rodziny przyszłej cesarzowej. W 75 roku p.n.e. Xu Pingjun wydała na świat syna Liu Shi.
W tym samym roku stało się coś niespodziewanego – po nagłej śmierci cesarza Zhao jego regent Huo Guang początkowo popierający kandydaturę Liu He, księcia Changyi po jakimś czasie zniesmaczony jego wybrykami obalił go i na jego miejsce wybrał Liu Bingyi, który zgodził się zostać kolejnym cesarzem przyjmując imię Xuan.
Cesarzowa.
Wkrótce po tym jak jej mąż został cesarzem Xu Pingjun została mianowana cesarską konkubiną i po kilku tygodniach cesarzową, mimo protestów ministrów, którzy chętniej na jej miejscu widzieli by córkę Huo Guanga Huo Chengjun. Cesarz nie odrzucił tej propozycji, ale nie zrobił też niczego by ją poprzeć. Cesarz chciał uczynić swojego teścia Xu Guanghana markizem, ale regent się temu sprzeciwił argumentując, że eunuch, który został wykastrowany za karę na rozkaz cesarza nie może zostać wyniesiony do tak wysokiej godności. Jednakże wyraził zgodę na nadanie mu tytułu pana Changcheng.
Stawszy się cesarzową, Xu Pingjun nie przestała być kobietą niezwykle pokorną i oszczędną. Łączyły ją również bardzo bliskie, niemal siostrzane stosunki z wielką cesarzową wdową Shangguan, którą często odwiedzała z cesarzem w jej pałacu.
Śmierć.
Żona Huo Guanga, pani Xian nie chciała przyjąć do wiadomości faktu, że jej córka nigdy nie będzie cesarzową i podjęła działania mające na celu zastąpienie Xu Pingjun swoją córką. W 71 roku p.n.e., kiedy cesarzowa po raz kolejny była w ciąży, pani Xian zawiązała spisek. Przekupiła lekarkę cesarzowej Chunyu Yan by podawała swojej pani lekarstwo przekazane jej przez Xian. Okazało się, że po kilku tygodniach cesarzowa zmarła wydając na świat zdrowe dziecko. Jej lekarze zostali aresztowani na czas dochodzenia mającego dowieść czy należycie leczyli i pielęgnowali cesarzową, oraz co było przyczyną jej śmierci. Pani Xian na wieść o tym poinformowała Huo Guanga o spisku i ten nie wydał żony na śmierć podpisując akt zwolnienia Chunyu Yan. Nie wiadomo co się stało z nowo narodzonym dzieckiem cesarzowej, ale być może zmarło wskutek zatrucia substancją, która uśmierciła jego matkę.
Cesarzowa Xu Pingjun nie została pochowana razem z mężem, którego grobowiec zawiera szczątki jego trzeciej żony, cesarzowej Wang. Syn Xu, książę Liu Shi został cesarzem pod imieniem Yuan. Wiadomo, że na jego życie nastawała druga żona jego ojca cesarzowa Huo, która ostatecznie została uwięziona w jednym z pomniejszych cesarskich pałaców i po dziesięciu latach uwięzienia, popełniła samobójstwo.

</doc>
<doc id="3578026" url="https://pl.wikipedia.org/wiki?curid=3578026" title="Stadion Oktiabr">
Stadion Oktiabr



</doc>
<doc id="3578028" url="https://pl.wikipedia.org/wiki?curid=3578028" title="Łącznik półprzewodnikowy">
Łącznik półprzewodnikowy

Łącznik półprzewodnikowy - łącznik automatyczny bezzestykowy niskiego napięcia.
Łączniki półprzewodnikowe zaliczane są do urządzeń energoelektronicznych. Nie posiadają mechanicznych zestyków. Ich rolę spełniają elementy półprzewodnikowe (dioda, tranzystor, tyrystor). Załączenie i wyłączenie odbywa się przez zmiany w strukturze wewnętrznej półprzewodnika (stan przewodzenia lub stan zaporowy). Czasami łącznki półprzewodnikowe mylnie określa się terminem stycznik półprzewodnikowy. Jednym z przykładów powszechnie stosowanego łącznika półprzewodnikowego jest łącznik tyrystorowy.

</doc>
<doc id="3578030" url="https://pl.wikipedia.org/wiki?curid=3578030" title="Stanisław Kopystyński">
Stanisław Kopystyński

Stanisław Kopystyński (ur. 7 września 1893 w Jarosławiu, zm. 25 maja 1969 we Wrocławiu) – polski malarz, artysta i pedagog, absolwent Krakowskiej Akademii Sztuk Pięknych z pracowni Jacka Malczewskiego i Stanisława Dębickiego.
Życiorys.
Syn Piotra Kopystyńskiego. Związany przed wojną z Jarosławiem. W 1911 roku zdał egzamin dojrzałości i został studentem na Wydziale Prawa Uniwersytetu Jagiellońskiego. Po trzech latach zrezygnował ze studiów prawniczych, by rozpocząć edukację na krakowskiej Akademii Sztuk Pięknych. W 1946 podjął decyzję o opuszczeniu Jarosławia i osiedleniu się na stałe we Wrocławiu, gdzie wraz z prof E. Geppertem tworzył Państwową Wyższą Szkołę Sztuk Plastycznych. Samodzielnie założył Państwowe Liceum Sztuk Plastycznych (był jego pierwszym dyrektorem i wieloletnim nauczycielem). W uznaniu zasług pedagogicznych i osiągnięć artystycznych Stanisława Kopystyńskiego szkoła nosi jego imię.
Artysta tworzył portrety, martwe natury i pejzaże w technice olejnej i akwarelowej. Mniej znane są jego prace graficzne inspirowane mitologią, Biblią i architekturą sakralną południowo-wschodniej Polski. Liczne prace artysty znajdują się w kolekcjach muzealnych Wrocławia, Jarosławia oraz w kolekcjach prywatnych w kraju i za granicą.
Stanisław Kopystyński zmarł 25 maja 1969 we Wrocławiu i spoczywa na wrocławskim cmentarzu św. Rodziny przy ulicy Smętnej. Jego grób znajduje się na polu nr 17 (rząd 15, grób nr 3)

</doc>
<doc id="3578031" url="https://pl.wikipedia.org/wiki?curid=3578031" title="Eparchia Jagdalpur">
Eparchia Jagdalpur

Eparchia Jagdalpur – eparchia Kościoła katolickiego obrządku syromalabarskiego w Indiach. Została utworzona w 1972 jako egzarchat apostolski. W 1977 podniesiona do rangi eparchii.

</doc>
<doc id="3578033" url="https://pl.wikipedia.org/wiki?curid=3578033" title="Tanzim">
Tanzim



</doc>
<doc id="3578034" url="https://pl.wikipedia.org/wiki?curid=3578034" title="Al-Tanzim">
Al-Tanzim



</doc>
<doc id="3578035" url="https://pl.wikipedia.org/wiki?curid=3578035" title="Stefan de Oedt">
Stefan de Oedt

Stefan Franciszek de Oedt (zm. 1660) – pułkownik rajtarii wojsk koronnych, baron.
Życiorys.
Pochodził z austriackiego rodu baronów de Oedt, osiadłego na Morawach. W młodości był dworzaninem króla Jana Kazimierza. Służbę w armii koronnej podjął przed 1648, wzmiankowany jako oficer nieznanego regimentu. W latach 1655–1656 był żołnierzem nadwornej gwardii królewskiej. We wrześniu 1655 nadzorował z polecenia Jana Kazimierza prace fortyfikacyjne Krakowa, które prowadził inżynier Izydor Affaita. W 1656 został mianowany pułkownikiem i dowódcą komputowego regimentu rajtarskiego hetmana polnego Jerzego Lubomirskiego (400 koni). Jednostkę tę utworzono z jeńców szwedzkich. Brał udział w odwetowej, łupieskiej wyprawie Lubomirskiego do Siedmiogrodu (1657), następnie walczył z wojskami Rakoczego, na Podolu, bił się w bitwie pod Czarnym Ostrowem. W 1658 zwiększono stan liczebny jego regimentu do 891 porcji, w roku tym brał udział w oblężeniu Torunia. Zimę spędził z regimentem na leżach w Małopolsce. W 1659–1660 odbył kampanię przeciw Szwedom w Prusach Królewskich. Jesienią 1660 wziął udział w wyprawie Lubomirskiego na Ukrainę przeciw połączonym siłom rosyjsko-kozackim. Poległ 7 października 1660 w bitwie pod Słobodyszczami podczas szturmu na obóz kozacki. W walce wręcz postrzelił z pistoletu pułkownika Michała Zielnieckiego, osaczony, zginął mimo heroicznej obrony i pomocy jego podkomendnego i przyjaciela rotmistrza Mautnera, który również został wówczas zabity przez kozacką piechotę.

</doc>
<doc id="3578038" url="https://pl.wikipedia.org/wiki?curid=3578038" title="Dolní Vilémovice">
Dolní Vilémovice

Dolní Vilémovice – gmina w Czechach, w powiecie Třebíč, w kraju Wysoczyna. 1 stycznia 2014 liczyła 391 mieszkańców.

</doc>
<doc id="3578040" url="https://pl.wikipedia.org/wiki?curid=3578040" title="Domamil">
Domamil

Domamil – gmina w Czechach, w powiecie Třebíč, w kraju Wysoczyna. 1 stycznia 2014 liczyła 301 mieszkańców.

</doc>
<doc id="3578042" url="https://pl.wikipedia.org/wiki?curid=3578042" title="Ofensywa kosowska (1915)">
Ofensywa kosowska (1915)



</doc>
<doc id="3578043" url="https://pl.wikipedia.org/wiki?curid=3578043" title="Dukovany">
Dukovany

Dukovany – gmina w Czechach, w powiecie Třebíč, w kraju Wysoczyna. 1 stycznia 2014 liczyła 837 mieszkańców.

</doc>
<doc id="3578044" url="https://pl.wikipedia.org/wiki?curid=3578044" title="Huo Chengjun">
Huo Chengjun

Huo Chengjun (chiń. 霍成君; zm. 54 p.n.e.) – druga żona cesarza Xuana, córka zasłużonego dla cesarstwa polityka, regenta i męża stanu Huo Guanga i jego żony pani Xian.
Pochodzenie.
Nie jest znana data przyjścia na świat przyszłej cesarzowej, córki regenta Huo Guanga i pani Xian. Wiadomo, ze wychowywała się w rodzinie niewiele uboższej od dynastii panującej. Jej ojciec odziedziczył ogromne bogactwa, do których doszły majątki nadawane mu przez każdego cesarza któremu służył. Huo Chengjun miała starszą siostrę, która była matką przyszłej wielkiej cesarzowej wdowy Shangguan.
Cesarzowa.
W 74 roku p.n.e. zmarł w wieku dwudziestu cesarz Zhao. Huo Guang wybrał na następnego cesarza bratanka poprzedniego - Liu He, księcia Changyi. Jednakże młody książę szybko okazał się być nieodpowiednim cesarzem przez co Huo Guang musiał go obalić i poszukać po raz kolejny kandydata na cesarza. W końcu zwrócił uwagę na praprawnuka cesarza Wu i stryjecznego wnuka cesarza Zhao Liu Bingyi, którego wybór szybko został zatwierdzony i który objął tron jako cesarz Xuan.
Jednakże nowo wybrany cesarz miał już żonę, a była nią słynna z pobożności i umiaru Xu Pingjun, kiedy więc został cesarzem jednym z jego pierwszych posunięć było mianowanie żony cesarską konkubiną i w niedługim czasie cesarzową, co było ciosem dla marzeń pani Xian, która pragnęła by cesarzową i żoną cesarza została jej córka Huo Chengjun. Cesarz Xuan nie odrzucił tej propozycji, ale też nic nie świadczyło o tym by miał ją przyjąć.
Pani Xian nie chciała się wyrzec marzeń o wyniesieniu swojej córki i podjęła działania mające na celu zastąpienie Xu Pingjun swoją córką. W 71 roku p.n.e., kiedy cesarzowa po raz kolejny była w ciąży, pani Xian zawiązała spisek. Przekupiła lekarkę cesarzowej Chunyu Yan, by ta podawała swojej pani lekarstwo przekazane jej przez Xian. Okazało się, że po kilku tygodniach cesarzowa zmarła wydając na świat zdrowe dziecko. Jej lekarze zostali aresztowani na czas dochodzenia mającego dowieść czy należycie leczyli i pielęgnowali cesarzową, oraz co było przyczyną jej śmierci. Pani Xian na wieść o tym poinformowała Huo Guanga o spisku i ten nie wydał żony na śmierć podpisując akt zwolnienia Chunyu Yan.
W 70 roku p.n.e. cesarz Xuan poślubił Huo Chengjun i nadał jej tytuł cesarzowej. Przyzwyczajona do luksusowego życia zainicjowała rozbudowę pałacu w o wiele bardziej kosztownym stylu i mimo nalegań męża nie zamieszkała w komnatach poprzedniczki uznając je za zbyt ubogie jak na kobietę jej rangi. Próbowała również zaprzyjaźnić się ze swoją siostrzenicą, wielką cesarzową wdową Shangguan, jednak ich stosunki nie były tak serdeczne jak w przypadku przyjaźni tej drugiej z cesarzową Xu Pingjun, ponieważ wielka cesarzowa wdowa miała być zawstydzona ostentacyjnym zachowaniem swojej ciotki.
Usunięcie ze dworu i śmierć.
Kiedy w 68 roku p.n.e. zmarł Huo Guang, cesarz Xuan i wielka cesarzowa wdowa Shangguan dokonali bezprecedensowego aktu osobistego szacunku do zmarłego regenta – przyklęknąć przed jego zwłokami, poza tym oboje nakazali budowę wspaniałego mauzoleum dla człowieka, któremu zawdzięczali wszystko. Od tego czasu cesarz coraz częściej obdarowywał ród Huo władzą i tytułami szlacheckimi związanymi nadaniami ogromnych posiadłości ziemskich.
W 67 roku p.n.e. cesarz mianował księcia Liu Shi (syna ze swojej pierwszej żony cesarzowej Xu) następcą tronu, a ojca swojej pierwszej żony Xu Guanghana, markizem Ping’en – czemu (chodzi o drugą nominację) Huo Guang zdecydowanie się sprzeciwiał. Pani Xian była zaskoczona i wściekła, ponieważ jej córka nie urodziła jeszcze syna, który mógłby zostać następcą tronu i po jakimś czasie cesarzem. Nakazała swojej córce otrucie następcy tronu, jednak pomimo często podejmowanych prób Liu Shi wciąż żył. W tym samym czasie do uszu cesarza doszły pogłoski o tym, że ród Huo stoi za morderstwem jego pierwszej żony.
W 66 roku p.n.e. tajemnicą poliszynela było już to, że rodzina obecnej cesarzowej stoi za morderstwem jej poprzedniczki. Pani Xian miała wyznać swoim najbliższym krewnym, że to ona zleciła morderstwo i bojąc się reakcji cesarza ród Huo zawiązał spisek mający na celu obalenie cesarza i osadzenie na tronie jednego z braci Huo Chengjun. Spisek został szybko odkryty i wszyscy członkowie klanu Huo zostali ścięci na rozkaz cesarza Xuana.
Wkrótce wydał on też edykt odbierający cesarzowej wszystkie tytuły i na wieść o podejmowanych przez nią próbach otrucia następcy tronu, zesłał ją do jednego z opuszczonych pałaców. W 54 roku p.n.e. została skazana na wygnanie do jeszcze bardziej oddalonego pałacu, w którym popełniła samobójstwo.

</doc>
<doc id="3578046" url="https://pl.wikipedia.org/wiki?curid=3578046" title="Ron Ely">
Ron Ely

Ronald Pierce Ely, lepiej znany jako Ron Ely (ur. 2 czerwca 1938 w Hereford) – amerykański aktor, pisarz i reżyser.
Życiorys.
Wczesne lata.
Urodził się w Hereford w Teksasie. Uczęszczał do Amarillo High School, a następnie do University of Texas at Austin. 
Kariera.
Po przyjeździe do Kalifornii, pod koniec lat 50. podpisał kontrakt z 20th Century Fox. Występował w małych rolach w filmach i serialach telewizyjnych, w tym jako nawigator w musicalu romantyczno–wojennym "Południowy Pacyfik" ("South Pacific", 1958), komedii "Niezwykły Pan Pennypacker" ("The Remarkable Mr. Pennypacker", 1959) z Cliftonem Webbem i Jill St. John, a także w sitcomie NTA Film Network "Jak poślubić milionera" ("How to Marry a Millionaire", 1957-1959) z Barbarą Eden.
W 1961 został obsadzony w roli Mike’a Madisona w serialu przygodowym CBS "Akwanauci" ("The Aquanauts"), ale serial został odwołany po zaledwie jednym sezonie. W 1966 został wybrany do roli Tarzana w serialu NBC o tym samym tytule. W 1971 dwukrotnie znalazł się na okładce niemieckiego magazynu „Bravo” i w 1972 otrzymał nagrodę Bravo Otto. Zagrał główną rolę Clarka „Doca” Savage’a Jr. w komedii sensacyjnej Michaela Andersona "Doc Savage: Człowiek z brązu" ("Doc Savage: The Man of Bronze", 1975). 
Ely napisał dwie powieści detektywistyczne o przygodach Jake’a Sandsa: "Night Shadows" (1994) i "East Beach" (1995).
Życie osobiste.
W latach 70. krótko pracował jako kierowca autobusu szkolnego w Westport w Connecticut. 
Był związany z Ursulą Andress, Britt Ekland i Dinah Shore. W latach 1959–1961 był żonaty z Cathy. 10 marca 1984 ożenił się po raz drugi z Valerie Lundeen, z którą miał syna Camerona oraz dwie córki – Kirsten i Kaitland.
W kwietniu 2015 ogłosił, że sprzedaje swój dom w Santa Barbara w Kalifornii, za ponad 5 mln dolarów.
15 października 2019 w jego posiadłości w Santa Barbara, jego 30–letni syn zabił Valerie Lundeen Ely, czyli swoją matkę, a żonę Rona. Syn pary rzucił się z nożem, a następnie śmiertelnie ranił. Napastnik następnie zadzwonił na policję i zrzucił winę na swojego ojca. W momencie popełnienia przestępstwa w domu byli tylko oni. Przybyli na miejsce funkcjonariusze znaleźli ciało 62–letniej Valerie Ely z wieloma ranami kłutymi. Cameron Ely sprawiał wrażenie agresywnego, zachowywał się tak, jakby był uzbrojony i mierzył do policjantów. Ci oddali 22 strzały w jego kierunku, a chłopak zmarł na miejscu. Kiedy zbliżyli się do ciała, okazało się, że chłopak udawał i nie miał przy sobie broni, a w kieszeni mężczyzny znaleziono plastikową torebkę z kokainą.
W lipcu 2020 Ron Ely z dwiema córkami złożyli w sądzie federalnym w Kalifornii cywilny pozew o bezprawne spowodowanie śmierci Camerona Aly. Wystosowano go przeciwko hrabstwu Santa Barbara, czterem zastępcom i biuru szeryfa. Według Ely’ego, jego syn zadzwonił po pomoc, „ponieważ jego matka atakowała jego ojca”, lecz połączenie zostało przerwane. Ely odebrał telefon od dyspozytora, ale przez wcześniejsze problemy zdrowotne miał trudności z mówieniem. Ponadto w dokumencie stwierdzono, że pomimo pojawienia się aż pięciu policjantów na miejscu zdarzenia, nie udzielono na czas pomocy medycznej dla dźgniętej nożem Valerie. Ponadto zarzucono czterem zastępcom szeryfa nieuzasadnione użycie śmiercionośnej siły i odmowy opieki medycznej, w efekcie doprowadzając do śmierci Camerona Aly. Strzelanina miała miejsce mniej niż 20 sekund po tym, jak pozwani zastępcy zobaczyli Camerona idącego za róg z podniesionymi rękami, co jest uniwersalnym aktem poddania się. Nagle, bez żadnego ostrzeżenia lub uzasadnienia prawnego, wielu pozwanych zastępców otworzyło ogień do Camerona, trafiając go w sumie 22 razy kulami z kilku broni wydanych przez departament. Po strzelaninie nie udzielono pomocy Cameronowi Aly’emu przez co najmniej 13 min.

</doc>
<doc id="3578047" url="https://pl.wikipedia.org/wiki?curid=3578047" title="Hartvíkovice">
Hartvíkovice

Hartvíkovice – gmina w Czechach, w powiecie Třebíč, w kraju Wysoczyna. 1 stycznia 2014 liczyła 551 mieszkańców.

</doc>
<doc id="3578048" url="https://pl.wikipedia.org/wiki?curid=3578048" title="Roberto Nani">
Roberto Nani

Roberto Nani (ur. 14 grudnia 1988 w Sondalo) – włoski narciarz alpejski.
Kariera.
Po raz pierwszy na arenie międzynarodowej Roberto Nani pojawił się 15 grudnia 2003 roku w Bormio, gdzie w zawodach Citizen Race w gigancie zajął 39. miejsce. Nigdy nie wystąpił na mistrzostwach świata juniorów. W zawodach Pucharu Świata zadebiutował 6 marca 2011 roku w Kranjskiej Gorze, gdzie nie ukończył pierwszego przejazdu slalomu. Pierwsze pucharowe punkty wywalczył blisko rok później, 8 stycznia 2012 roku w Adelboden, zajmując 21. miejsce w tej samej konkurencji. Najlepsze wyniki osiągnął w sezonie 2013/2014, który ukończył na 37. pozycji w klasyfikacji generalnej oraz ósmej w klasyfikacji giganta. W 2014 roku wystartował w gigancie na igrzyskach olimpijskich w Soczi, jednak nie ukończył rywalizacji. Podczas rozgrywanych rok później mistrzostw świata w Vail/Beaver Creek w tej samej konkurencji był szósty.
Osiągnięcia.
Puchar Świata.
Miejsca na podium w zawodach.
Jak dotąd Nani nie stawał na podium zawodów PŚ.

</doc>
<doc id="3578049" url="https://pl.wikipedia.org/wiki?curid=3578049" title="Heraltice">
Heraltice

Heraltice – gmina w Czechach, w powiecie Třebíč, w kraju Wysoczyna. 1 stycznia 2014 liczyła 360 mieszkańców.

</doc>
<doc id="3578051" url="https://pl.wikipedia.org/wiki?curid=3578051" title="Parafia św. Mikołaja w Wierzchlasie">
Parafia św. Mikołaja w Wierzchlasie



</doc>
<doc id="3578053" url="https://pl.wikipedia.org/wiki?curid=3578053" title="Hluboké">
Hluboké

Hluboké – gmina w Czechach, w powiecie Třebíč, w kraju Wysoczyna. 1 stycznia 2014 liczyła 217 mieszkańców.

</doc>
<doc id="3578056" url="https://pl.wikipedia.org/wiki?curid=3578056" title="Port lotniczy Bocas del Toro „Wyspa Colon”">
Port lotniczy Bocas del Toro „Wyspa Colon”



</doc>
<doc id="3578057" url="https://pl.wikipedia.org/wiki?curid=3578057" title="Hodov">
Hodov

Hodov – gmina w Czechach, w powiecie Třebíč, w kraju Wysoczyna. 1 stycznia 2014 liczyła 290 mieszkańców.

</doc>
<doc id="3578059" url="https://pl.wikipedia.org/wiki?curid=3578059" title="Florian Eisath">
Florian Eisath

Florian Eisath (ur. 27 listopada 1984 w Bolzano) – włoski narciarz alpejski.
Kariera.
Po raz pierwszy na arenie międzynarodowej Florian Eisath pojawił się 19 stycznia 2000 roku w Brunico, gdzie w zawodach FIS Race w supergigancie zajął 40. miejsce. W 2004 roku wystartował na mistrzostwach świata juniorów w Mariborze, zajmując między innymi szóste miejsce w gigancie i dziesiąte w zjeździe.
W zawodach Pucharu Świata zadebiutował 19 grudnia 2004 roku w Alta Badia, gdzie nie zakwalifikował się do pierwszego przejazdu giganta. Pierwsze pucharowe punkty wywalczył blisko rok później, 21 grudnia 2005 roku w Kranjskiej Gorze, zajmując 24. miejsce w tej samej konkurencji. W pierwszej połowie sezonu 2016/2017, 18 grudnia 2016 roku w Alta Badia po raz pierwszy stanął na podium w zawodach PŚ, zajmując trzecie miejsce w gigancie. W zawodach tych wyprzedzili go jedynie Austriak Marcel Hirscher oraz Francuz Mathieu Faivre. W 2015 roku wystartował w gigancie na mistrzostwach świata w Vail/Beaver Creek, kończąc rywalizację na ósmej pozycji. Startował w gigancie na olimpiadzie w Pjongczang, zajmując 14. miejsce.

</doc>
<doc id="3578062" url="https://pl.wikipedia.org/wiki?curid=3578062" title="Horní Heřmanice (Kraj Wysoczyna)">
Horní Heřmanice (Kraj Wysoczyna)

Horní Heřmanice – gmina w Czechach, w powiecie Třebíč, w kraju Wysoczyna. 1 stycznia 2014 liczyła 134 mieszkańców.

</doc>
<doc id="3578065" url="https://pl.wikipedia.org/wiki?curid=3578065" title="Pierwszy Zarząd Główny Komitetu Bezpieczeństwa Państwowego">
Pierwszy Zarząd Główny Komitetu Bezpieczeństwa Państwowego



</doc>
<doc id="3578067" url="https://pl.wikipedia.org/wiki?curid=3578067" title="Drugi Zarząd Główny Komitetu Bezpieczeństwa Państwowego">
Drugi Zarząd Główny Komitetu Bezpieczeństwa Państwowego



</doc>
<doc id="3578069" url="https://pl.wikipedia.org/wiki?curid=3578069" title="Francesca Marsaglia">
Francesca Marsaglia

Francesca Marsaglia (ur. 27 stycznia 1990 w Rzymie) – włoska narciarka alpejska, zawodniczka klubu CS Esercito.
Kariera.
Na arenie międzynarodowej Francesca Marsaglia po raz pierwszy pojawiła się 1 grudnia 2005 roku w Tignes, gdzie w zawodach FIS Race w gigancie zajęła 39. miejsce. W 2007 roku wystartowała na mistrzostwach świata juniorów w Altenmarkt, gdzie jej najlepszym wynikiem było siódme miejsce w supergigancie. Jeszcze trzykrotnie startowała na imprezach tego cyklu, najlepsze wyniki osiągając podczas rozgrywanych dwa lata później mistrzostw świata juniorów w Garmisch-Partenkirchen, gdzie zajęła piąte miejsce w biegu zjazdowym.
W zawodach Pucharu Świata zadebiutowała 9 lutego 2008 roku w Sestriere, gdzie zajęła 41. miejsce w zjeździe. Pierwsze pucharowe punkty wywalczyła 3 grudnia 2010 roku w Lake Louise, zajmując trzynaste miejsce w tej samej konkurencji. Na podium zawodów tego cyklu po raz pierwszy stanęła 7 grudnia 2019 roku w Lake Louise, kończąc rywalizację w zjeździe na trzeciej pozycji. Wyprzedziły ją jedynie Austriaczka Nicole Schmidhofer i Mikaela Shiffrin z USA.
W 2014 roku wzięła udział w igrzyskach olimpijskich w Soczi, gdzie jej najlepszym wynikiem było szesnaste miejsce w gigancie. Podczas rozgrywanych rok później mistrzostw świata w Vail/Beaver Creek zajęła ósmą pozycję w superkombinacji oraz osiemnastą w supergigancie.

</doc>
<doc id="3578070" url="https://pl.wikipedia.org/wiki?curid=3578070" title="Tarta Bourdaloue">
Tarta Bourdaloue

Tarta Bourdaloue (fr. tarte Bourdaloue) – francuska tarta z gruszkami. Ten deser jest wariacją "tarte amandine" przyrządzanej na sposób amerykański; oba ciasta są podawane na ciepło.
Tarta Bourdaloue jest uznawana za typowy deser paryski, wymyślony tam około 1850 przez cukiernika mającego swoją pracownię na Rue Bourdaloue - stąd wzięła się nazwa ciasta.
Tarta składa się z ciasta kruchego, położonych na nim dużych kawałków gotowanej gruszki i masy migdałowej (frangipanu). Zazwyczaj posypywana jest kawałkami migdałów, innych orzechów lub makaroników.

</doc>
<doc id="3578071" url="https://pl.wikipedia.org/wiki?curid=3578071" title="Bourdaloue">
Bourdaloue



</doc>
<doc id="3578072" url="https://pl.wikipedia.org/wiki?curid=3578072" title="Mona-Liisa Malvalehto">
Mona-Liisa Malvalehto



</doc>
<doc id="3578075" url="https://pl.wikipedia.org/wiki?curid=3578075" title="Mistrzostwa Świata U-21 w Piłce Ręcznej Mężczyzn 1991">
Mistrzostwa Świata U-21 w Piłce Ręcznej Mężczyzn 1991

Mistrzostwa Świata U-21 w Piłce Ręcznej Mężczyzn 1991 – ósme mistrzostwa świata U-21 w piłce ręcznej mężczyzn, oficjalny międzynarodowy turniej piłki ręcznej o randze mistrzostw świata organizowany przez IHF mający na celu wyłonienie najlepszej męskiej reprezentacji narodowej złożonej z zawodników do lat dwudziestu jeden. Odbył się w dniach 4–13 września 1991 roku w Grecji. Tytułu zdobytego w 1989 roku broniła reprezentacja Związku Radzieckiego, zwyciężyła zaś Jugosławia.
Faza pucharowa.
Mecz o 11. miejsce
Mecz o 9. miejsce
Mecz o 7. miejsce
Mecz o 5. miejsce
Mecz o 3. miejsce
Mecz o 1. miejsce

</doc>
<doc id="3578077" url="https://pl.wikipedia.org/wiki?curid=3578077" title="Marek Górski">
Marek Górski

Marek Piotr Górski (ur. 1951 w Łodzi) – polski prawnik, profesor nauk prawnych specjalizujący się w prawie administracyjnymi oraz prawie ochrony środowiska; nauczyciel akademicki związany z uniwersytetami w Łodzi i Szczecinie.
Życiorys.
Urodził się w 1951 roku w Łodzi, gdzie spędził znaczną część swojego życia. Po ukończeniu kolejno szkoły podstawowej i średniej podjął studia prawnicze na miejscowym Uniwersytecie Łódzkim, które ukończył w 1973 zdobyciem tytułu zawodowego magistra. Wkrótce potem rozpoczął pracę zawodową na swojej macierzystej uczelni. W 1981 otrzymał tam stopień naukowy doktora nauk prawnych w zakresie prawa na podstawie rozprawy nt. "Administracyjnoprawne zagadnienia ochrony środowiska naturalnego Morza Bałtyckiego". W 1992 Rada Wydziału Prawa i Administracji Uniwersytetu Łódzkiego nadała mu stopień naukowy doktora habilitowanego nauk prawnych w zakresie nauk o administracji o specjalności nauka o administracji, na podstawie pracy pt. "Ochrona środowiska jako zadanie administracji publicznej". W 1993 otrzymał awans na stanowisko profesora nadzwyczajnego, a w 2007 profesora zwyczajnego w Zakładzie Prawa Ochrony Środowiska Uniwersytetu Łódzkiego. Wcześniej w 2006 prezydent Lech Kaczyński nadał mu tytuł profesora nauk prawnych. Z łódzką uczelnią związany był do 2012.
W 2002 znalazł zatrudnienie na Uniwersytecie Szczecińskim, zostając w 2007 kierownikiem Katedry Prawa Ochrony Środowiska na Wydziale Prawa i Administracji. W 1985 wykładał także na Uniwersytecie w Strasburgu. W 2012 objął funkcję prorektora ds. nauki i współpracy międzynarodowej Uniwersytetu Szczecińskiego.
Poza działalnością uczelnianą pełnił również funkcję doradcy ministra środowiska w latach 2001–2004. Jest członkiem rzeczywistym Łódzkiego Towarzystwa Naukowego oraz członkiem Polskiego Towarzystwa Prawa Ochrony Środowiska, Państwowej Rady Ochrony Przyrody (1997–2001, 2001–2004), Okręgowej Izby Radców Prawnych (od 1994), grupy ds. nowelizacji prawa ochrony środowiska przy Ministrze Ochrony Środowiska (1994–1997), Wojewódzkiej Komisji Ochrony Przyrody (1991–1999), Komisji Zrównoważonego Rozwoju (1996–1999). Był delegatem do: Wojewódzkiego Sejmiku Samorządowego w Łodzi (kadencja 1994–1998), Krajowego Sejmiku Samorządu Terytorialnego, Kongresu Władz Lokalnych przy Radzie Europy; przewodniczącym Komisji Legislacyjnej oraz wiceprzewodniczącym Komisji Ochrony Środowiska (kadencja 1994–1998). W latach 1994–2002 (przez dwie kadencje) był radnym Rady Miejskiej w Łodzi (przewodniczącym Komisji Ochrony Środowiska). W 2004 otwierał wojewódzką listę Socjaldemokracji Polskiej do Parlamentu Europejskiego, ugrupowanie nie uzyskało mandatów w okręgu.
W 1998 odznaczony Krzyżem Kawalerskim Orderu Odrodzenia Polski.
Dorobek naukowy i odznaczenia.
Zainteresowania badawcze Marka Górskiego koncentrują się wokół zagadnień związanych z nową dziedziną prawa – ochrony środowiska, zwłaszcza badania regulacji o charakterze prawno-administracyjnym, a także administracyjne prawo ustrojowe i materialne. Jego dorobek naukowy w tym zakresie obejmuje zarówno pozycje książkowe o charakterze monografii, jak i komentarzy do ustaw (4), redakcję i współautorstwo obszernego podręcznika prawa ochrony środowiska, artykułów naukowych (ponad 65) i popularnonaukowych (ponad 80) oraz referaty na konferencjach międzynarodowych (ponad 30). Jest autorem opinii prawnych dla organów władzy i administracji publicznej (ponad 90) oraz opracowań projektów aktów prawnych szczebla centralnego (ponad 15). Łączny dorobek obejmuje blisko 300 różnych pozycji, należałoby zaliczyć do niego również publikacje interpretujące i wyjaśniające nowe przepisy związane z ochroną środowiska, dla tej grupy regulacji prawnych bardzo ważne, ponieważ stanowią one zwykle pierwsze omówienia, przybliżenia oraz analizy zupełnie nowych rozwiązań. Do jego najważniejszych publikacji należą:
Wypromował m.in. 12 doktorów, recenzował kilkanaście rozpraw doktorskich oraz kilka przewodów habilitacyjnych.

</doc>
<doc id="3578078" url="https://pl.wikipedia.org/wiki?curid=3578078" title="Wang (cesarzowa)">
Wang (cesarzowa)

Wang (chiń. 王皇后; zm. 16 p.n.e.) – znana również jako "cesarzowa Xiaoxuan" (孝宣皇后) i "cesarzowa wdowa Qiongcheng" (邛成太后). Trzecia i ostatnia żona cesarza Xuana.
Pochodzenie i małżeństwo.
Ojciec przyszłej cesarzowej Wang, Wang Fengguang był dziedzicznym markizem zaprzyjaźnionym z Liu Bingyi – przyszłym cesarzem Chin. Miał on zaproponować księciu swoją córkę, która była już narzeczoną innego księcia z dynastii panującej. Po objęciu tronu cesarz Xuan uczynił Wang jedną ze swoich licznych konkubin, chociaż nie należała do grona jego ulubienic.
Kiedy 71 roku p.n.e. na zlecenie pani Xian, żony regenta Huo Guanga otruta została pierwsza żona cesarza, cesarzowa Xu Pingjun, która chciała by jej córka Huo Chengjun została cesarzową – co zresztą się stało po śmierci Xu. Osiągnąwszy tę pozycję na rozkaz matki zaczęła nieskutecznie podtruwać swojego pasierba, następcę tronu księcia Liu Shi.
Po upadku klanu Huo i odsunięciu cesarzowej w 66 roku p.n.e. cesarz Xuan rozważał, którą ze swoich konkubin ma uczynić następczynią Huo Chengjun. W tym czasie jego ulubienicami były konkubiny Hua, Zhang i Wei, z których każda urodziła mu przynajmniej jedno dziecko. Kiedy miał już mianować konkubinę Zhang kolejną cesarzową, przypominał sobie jak jego poprzednia żona próbowała zabić następcę tronu. Dlatego rozwiązaniem było znalezienie bezdzietnej i dobrej konkubiny. Wybór padł na konkubinę Wang, którą uczynił cesarzową w 64 roku p.n.e., a jej ojca mianował markizem Qiongcheng. Cesarz poprosił ją o opiekę nad następcą tronu, którego Wang na długo przed swoim wyniesieniem darzyła matczynym uczuciem. Wiadomo jednak, że małżonkowie nie utrzymywali ze sobą kontaktów seksualnych – cesarz darzył żonę szacunkiem i często wysyłał jej klejnoty i bele cennych materiałów, ale bardzo rzadko się z nią widywał.
Cesarzowa, cesarzowa wdowa i wielka cesarzowa wdowa.
Cesarzowa Wang odegrała znaczącą rolę w poszukiwaniu żon dla następcy tronu – konkubina Sima zmarła z powodu infekcji w czasie ciąży i naglącą sprawą stało się znalezienie księciu żony. Po śmierci ukochanej Liu Shi pogrążył się w żalu i depresji, zaczęła też trawić go dziwna choroba objawiająca się nawrotami gorączki i utratami przytomności. Cesarz Xuan był zaniepokojony stanem syna i nakazał żonie wybrać najpiękniejszą ze swoich młodych dam do towarzystwa i wysłać ją do następcy tronu. Cesarzowa wybrała Wang Zhengjun – młodą dziewczynę z dobrej ale nie szlacheckiej rodziny, która wkrótce urodziła syna - Liu Ao (późniejszego cesarza Cheng)oraz została jego żoną i cesarzową.
Niewiele wiadomo na temat wpływu cesarzowej na politykę i rządy państwem. Kiedy po śmierci cesarza Xuana w 49 roku p.n.e. jego następcą został Liu Shi, znany od tej pory jako cesarz Yuan Wang otrzymała tytuł cesarzowej wdowy. Przeżyła swojego pasierba, który zmarł w 33 roku p.n.e. wtedy też zaczęto ją nazywać wielką cesarzową wdową. Była obecna gdy książę Liu Ao wstąpił na tron jako cesarz Cheng. W późniejszych latach była znana jako cesarzowa wdowa Qiongcheng (nawiązanie do tytułu jej ojca) co miało ją odróżnić od jej synowej, cesarzowej wdowy Wang Zhengjun. Nigdy nie posiadała wpływy na rządy państwem, ale w latach panowania pasierba i wnuka była otaczana szacunkiem i miłością przez cesarzy, ich małżonki i dzieci. Zmarła prawdopodobnie na nowotwór w 16 roku p.n.e. i została pochowana z mężem cesarzem Xuanem.

</doc>
<doc id="3578081" url="https://pl.wikipedia.org/wiki?curid=3578081" title="Agar z cetrymidem">
Agar z cetrymidem

Agar z cetrymidem – wybiórcze podłoże hodowlane służące do hodowli Gram-ujemnych pałeczek ropy błękitnej ("Pseudomonas aeruginosa"). Zawiera ono cetrymid hamujący wzrost innych mikroorganizmów, w tym bakterii należących do tego samego rodzaju ("Pseudomonas"). Dodatkowym czynnikiem hamującym wzrost innych drobnoustrojów jest niska zawartość składników odżywczych. Wyhodowane kolonie bakteryjne mają zielonożółtą barwę za sprawą charakterystycznych dla tego gatunku barwników, piocyjaniny i fluorosceiny.
Agar z cetrymidem służy do kontroli czystości surowców farmaceutycznych, leków, kosmetyków i próbek klinicznych.
Skład w przeliczeniu 1 litr wody oczyszczonej:
pH podłoża wynosi 7,2.

</doc>
<doc id="3578082" url="https://pl.wikipedia.org/wiki?curid=3578082" title="BMW 3 Gran Turismo">
BMW 3 Gran Turismo



</doc>
<doc id="3578083" url="https://pl.wikipedia.org/wiki?curid=3578083" title="Cleveland Heights">
Cleveland Heights

Cleveland Heights – miasto w Stanach Zjednoczonych, w stanie Ohio, w hrabstwie Cuyahoga.

</doc>
<doc id="3578086" url="https://pl.wikipedia.org/wiki?curid=3578086" title="Prato-Tires">
Prato-Tires

Prato-Tires (wł. "Stazione di Prato-Tires", niem: "Bahnhof Blumau-Tiers") – stacja kolejowa w Völs am Schlern, w prowincji Bolzano, w regionie Trydent-Górna Adyga, we Włoszech. Znajduje się na linii Werona – Innsbruck. Obsługiwała również gminę Tiers.
Stacja jest nieczynna od 1999, kiedy to wybudowano linię o innym przebiegu.

</doc>
<doc id="3578087" url="https://pl.wikipedia.org/wiki?curid=3578087" title="EXtended Graphics Array">
EXtended Graphics Array



</doc>
<doc id="3578088" url="https://pl.wikipedia.org/wiki?curid=3578088" title="Aguim (przystanek kolejowy)">
Aguim (przystanek kolejowy)

Aguim (port: "Apeadeiro de Aguim") – przystanek kolejowy, w miejscowości Aguim, w dystrykcie Aveiro, w Portugalii. Znajduje się na Linha do Norte.
Obsługiwany jest wyłącznie przez pociągi regionalne Comboios de Portugal.
Historia.
Linia między stacjami Estarreja i Taveiro, która została wybudowana przez Companhia dos Caminhos de Ferro Portugueses, została otwarta w dniu 10 kwietnia 1864.

</doc>
<doc id="3578089" url="https://pl.wikipedia.org/wiki?curid=3578089" title="Kurt Thomas (koszykarz)">
Kurt Thomas (koszykarz)

Kurt Vincent Thomas (ur. 4 października 1972 w Dallas) – amerykański koszykarz, występujący na pozycjach skrzydłowego oraz środkowego.

</doc>
<doc id="3578090" url="https://pl.wikipedia.org/wiki?curid=3578090" title="Charlottenlund (stacja kolejowa)">
Charlottenlund (stacja kolejowa)

Charlottenlund (duński: "Charlottenlund Station") – przystanek kolejowy w miejscowości Charlottenlund, w Regionie Stołecznym, w Danii. Znajduje się na podmiejskiej linii kolejowej Klampenborgbanen. Położony jest w pobliżu między innymi Charlottenlund Strand Strandpark i pobliski Tor wyścigów konnych.
Obsługiwany jest wyłącznie przez pociągi S-tog linii C.

</doc>
<doc id="3578091" url="https://pl.wikipedia.org/wiki?curid=3578091" title="Washington Court House">
Washington Court House

Washington Court House – miasto w Stanach Zjednoczonych, w stanie Ohio, siedziba administracyjna hrabstwa Fayette.

</doc>
<doc id="3578092" url="https://pl.wikipedia.org/wiki?curid=3578092" title="Kijondong">
Kijondong



</doc>
<doc id="3578094" url="https://pl.wikipedia.org/wiki?curid=3578094" title="Spartyunaja">
Spartyunaja

Spartyunaja (błr. Спартыўная; ros. Спортивная, "Sportiwnaja") – stacja mińskiego metra położona na linii Autazawodskiej.
Otwarta została w dniu 11 lipca 2005 roku.

</doc>
<doc id="3578096" url="https://pl.wikipedia.org/wiki?curid=3578096" title="Puszkinskaja (stacja metra w Mińsku)">
Puszkinskaja (stacja metra w Mińsku)

Puszkinskaja (błr. Пушкінская; ros. Пушкинская, "Puszkinskaja") – stacja mińskiego metra położona na linii Autazawodskiej.
Otwarta została w dniu 3 lipca 1995 roku.

</doc>
<doc id="3578097" url="https://pl.wikipedia.org/wiki?curid=3578097" title="Edmund Riedl">
Edmund Riedl

Edmund Franciszek Riedl (ur. 2 czerwca 1854 we Lwowie, zm. 23 sierpnia 1916 tamże) – kupiec, poseł na galicyjski Sejm Krajowy.
Życiorys.
Urodził się 2 czerwca 1854 we Lwowie. Jego ojciec, Joseph Riedl, był kupcem pochodzenia austriackiego. Matka Edmunda z domu Breymeyer była córką Sebastiana Breymeyera i Anny von Kukenthal.
Jako dziesięciolatek wraz z innymi chłopcami z dzielnicy Łyczaków we Lwowie pomagał uczestnikom powstania styczniowego 1863. W marcu 1876 wraz z Wacławem Koszczycem utworzyli, w domu Edmunda, Konfederację Narodu Polskiego, która oprócz Lwowa objęła swoją działalnością również część zaboru pruskiego, w tym Poznań, a swoje przedstawicielstwa miała w Wiedniu, Rzymie i w Turcji. Celem Konfederacji było przygotowanie walki zbrojnej przeciw Rosji z poparciem Turcji. Liczono także na przychylność Austrii. Z ramienia Rady Generalnej KNP Edmund Riedl odbywał liczne podróże służbowe do Wiednia i Warszawy. W styczniu 1878 roku wszedł w skład Rządu narodowego KNP, który jednak wkrótce się rozwiązał.
W 1880 roku Edmund Franciszek Riedl utworzył własne przedsiębiorstwo handlowe – firmę „Edmund Riedl, skład towarów kolonialnych, win i nasion”, która osiągała znaczące sukcesy zajmując się handlem towarów luksusowych takich jak kawa, herbata, wina, koniaki, likiery i inne artykuły kolonialne, jak też nasiona i narzędzia rolnicze. Pozostawał zaangażowany w działalność społeczno-polityczną. Był założycielem i prezesem Rady Zwiadowczej Galicyjskiego Banku Kupieckiego. Przez około 20 lat był członkiem Rady Miejskiej we Lwowie (1893-1899, 1901-1914), zajmując się między innymi budownictwem i robotami publicznymi. W 1914 roku został Prezesem Rady Nadzorczej Miejskiej Kasy Oszczędności. W tym samym roku został wybrany posłem na Sejm Królestwa Galicji, jako reprezentant Lwowa z III kurii. Po wybuchu I wojny światowej wszedł w skład Naczelnego Komitetu Polskiego.
Ożeniony z Kazimierą Wolińską, miał sześcioro dzieci – trzech synów: Edmunda, Kazimierza i Tadeusza, oraz trzy córki: Jadwigę, Stefanię i Janinę. Jego wnukiem jest profesor Tadeusz Riedl.
Zmarł 23 VIII 1916 roku i został pochowany został na Cmentarzu Łyczakowskim we Lwowie. Uroczystościom pogrzebowym przewodniczył arcybiskup metropolita lwowski – ks. prof. Józef Bilczewski, poprzednio rektor Uniwersytetu Lwowskiego, ustanowiony później świętym Kościoła rzymskokatolickiego. W 1918 prochy Riedla przeniesiono do rodzinnego grobu.
Po śmierci założyciela, kierownictwo przejęli jego trzej synowie, którzy odziedziczyli po nim firmę. 22 września 1939 roku, kiedy Lwów znalazł się pod okupacją sowiecką, właścicieli usunięto przemocą i po 59 latach firma przestała istnieć. Syn Edmund zmarł w 1940 r. we Lwowie, syn Kazimierz został w 1945 r. aresztowany przez NKWD i zesłany do łagru w Krasnodonie (zmarł w 1957 r. w Krakowie), syn Tadeusz zmarł w 1959 r. w Bielsku-Białej. 

</doc>
<doc id="3578099" url="https://pl.wikipedia.org/wiki?curid=3578099" title="Kanczyl ciemny">
Kanczyl ciemny

Kanczyl ciemny, kanczyl filipiński ("Tragulus nigricans") – gatunek endemicznego ssaka z rodziny kanczylowatych (Tragulidae) w naturze zamieszkujący filipińskie wyspy: Balabac, Bugsuc i Ramos. Prowadzą samotniczy, nocny tryb życia. Samce posiadają wydłużone kły, służące do walk o samicę. Odżywia się pokarmem roślinnym. Długość ciała 40–47,5 cm, ogona 6,5 cm, wysokość w kłębie 18 cm. Żyje do 11 lat. Zagrożony wyginięciem z powodu kłusownictwa.
W Polsce program ochrony gatunku prowadzi Ogród Zoologiczny we Wrocławiu, w którym kanczyle ciemne z powodzeniem się rozmnażają.

</doc>
<doc id="3578100" url="https://pl.wikipedia.org/wiki?curid=3578100" title="Wojskowe sądy okręgowe (II RP)">
Wojskowe sądy okręgowe (II RP)

Wojskowe sądy okręgowe (WSO) – terytorialne organy służby sprawiedliwości Wojska Polskiego w okresie II Rzeczypospolitej.

</doc>
<doc id="3578101" url="https://pl.wikipedia.org/wiki?curid=3578101" title="Sarah Gadon">
Sarah Gadon

Sarah Lynn Gadon (ur. 4 kwietnia 1987 w Toronto) – kanadyjska aktorka filmowa i telewizyjna.
Znana ze współpracy z reżyserem Davidem Cronenbergiem. Wystąpiła w jego filmach "Niebezpieczna metoda" (2011), "Cosmopolis" (2012) i "Mapy gwiazd" (2014).
Zasiadała w jury konkursu głównego na 78. MFF w Wenecji (2021).
Życiorys.
Wczesne role.
W latach 1998-2010 wystąpiła gościnnie w licznych serialach, m.in. "Czy boisz się ciemności?", "Mroczna przepowiednia", "Doc", "In a Heartbeat", "Nikita", "Derek kontra rodzinka" i "Mutant X". Użyczyła również głosu w kilku produkcjach, np. "Ruby Gloom", "Totalna Porażka".
Współpraca z Cronenbergiem.
Gadon rozpoczęła współpracę z Davidem Cronenbergiem filmem "Niebezpieczna metoda" z 2011 roku. Zagrała także w kolejnych - "Cosmopolis", "Wróg" i "Mapy gwiazd", które pojawiały się rokrocznie. Poza tym pojawiła się także w filmie wyreżyserowanym przez jego syna, Brandona, zatytułowanym "Antiviral".

</doc>
<doc id="3578102" url="https://pl.wikipedia.org/wiki?curid=3578102" title="Eurosport">
Eurosport

Eurosport, właściwie Eurosport, a Discovery Company – spółka zależna od Discovery Communications. W Europie Eurosport wystartował 5 lutego 1989 roku. Działa kilka stacji telewizyjnych z naciskiem na sport. W 1999 uruchomił w Internecie portal informacyjny, który od samego początku należy do najchętniej odwiedzanych przez Internautów w Europie. W 2000 roku uruchomiony został ogólnoświatowy kanał informacyjny Eurosport News, natomiast 10 stycznia 2005 roku wystartował Eurosport 2, który poszerzył ofertę programową. W maju 2008 roku uruchomiono kanał o wysokiej rozdzielczości Eurosport HD.
Łącznie w ciągu roku Eurosport nadawał około 6500 godzin relacji, z czego 30% to relacje bezpośrednie. W 2004 roku, liczba godzin relacji LIVE wzrosła o 25%. Obecnie program jest nadawany 17 godzin dziennie, między 8:30 a 1:30, w soboty do 2:00. W 2008 roku, obfitującym w wydarzenia sportowe, Eurosport zwiększył liczba godzin relacji na żywo do ponad 3000, co stanowi 50% ramówki. Do 12 listopada 2015 roku stacja telewizyjna nosiła taką samą nazwę jak firma. Następnego dnia został zmieniony w Eurosport 1 oraz wprowadzono nowe logo i oprawę graficzną.
Historia.
5 lutego 1989 został uruchomiony program Eurosport. W 2014 roku Discovery Communications zostało właścicielem Eurosportu.

</doc>
<doc id="3578104" url="https://pl.wikipedia.org/wiki?curid=3578104" title="Eurosport HD">
Eurosport HD



</doc>
<doc id="3578106" url="https://pl.wikipedia.org/wiki?curid=3578106" title="Megan Park">
Megan Park

Megan Park (ur. 24 lipca 1986 w Lindsay, Ontario) – kanadyjska aktorka i piosenkarka.
Ma na swoim koncie udziały w takich serialach jak "Oczy Angeli", "Derek kontra rodzinka", "Tajemnica Amy", "Mroczna przepowiednia" i innych. Występowała w zespole muzycznym Frank and Derol, którego była założycielką.

</doc>
<doc id="3578107" url="https://pl.wikipedia.org/wiki?curid=3578107" title="California Institute of the Arts">
California Institute of the Arts

The California Institute of the Arts (potocznie CalArts) – prywatny uniwersytet położony w Valencia – dzielnicy Santa Clarita, w Hrabstwie Los Angeles, w Kalifornii. Uczelnia założona i ufundowana w 1961 roku przez Walta Disneya, była pierwszą instytucją szkolnictwa wyższego w Stanach Zjednoczonych stworzoną specjalnie dla studentów sztuk wizualnych i performatywnych przyznającą stopień bachelor’s degree. Uczelnia upoważniona przez Western Association of Schools and Colleges (WASC) do nadawania tytułów "Bachelor of Fine Arts" i "Master of Fine Arts" na kierunkach sztuki wizualne, performance i od roku 1994 literary arts.

</doc>
<doc id="3578108" url="https://pl.wikipedia.org/wiki?curid=3578108" title="Hector de Jesus Ruiz">
Hector de Jesus Ruiz



</doc>
<doc id="3578112" url="https://pl.wikipedia.org/wiki?curid=3578112" title="Express Yourself (EP)">
Express Yourself (EP)

Express Yourself – minialbum amerykańskiego producenta muzycznego Diplo, wydany 12 czerwca 2012 roku przez Mad Decent. "Express Yourself" oprócz wersji digital download doczekało się wydania CD i winylowego. Towarzysząca mu EP-ka z remiksami zatytułowana Express Yourself (Remix EP), została wydana 19 marca 2013 roku.

</doc>
<doc id="3578117" url="https://pl.wikipedia.org/wiki?curid=3578117" title="Paweł Olszewski">
Paweł Olszewski



</doc>
<doc id="3578118" url="https://pl.wikipedia.org/wiki?curid=3578118" title="50/50">
50/50



</doc>
<doc id="3578119" url="https://pl.wikipedia.org/wiki?curid=3578119" title="Aguilar de Bassella">
Aguilar de Bassella



</doc>
<doc id="3578121" url="https://pl.wikipedia.org/wiki?curid=3578121" title="Una furtiva lagrima">
Una furtiva lagrima

Una furtiva lagrima – aria operowa z II aktu opery "Napój miłosny" włoskiego kompozytora Gaetano Donizettiego.
Aria jest śpiewana przez Nemorino (tenor); okazuje się, że napój miłosny, który przyniósł, by zdobyć uczucie Adiny, działa.
Nemorino jest zakochany w Adinie, ale ona nie jest zainteresowana, prostym i wiejskim mężczyzną. By zdobyć jej serce, Nemorino kupuje napój miłosny za wszystko co posiada. W rzeczywistości napój miłosny to tanie czerwone wino sprzedawane przez obwoźnego oszusta – Dulcamarę. Widząc jednak że Adina płacze, Nemorino jest przekonany, że zakochała się w nim i że napój zadziałał.
Fragment libretta opery z tekstem arii.
&lt;poem&gt;Una furtiva lagrima
negli occhi suoi spuntò:
Quelle festose giovani
invidiar sembrò.
Che più cercando io vo?
Che più cercando io vo?
M'ama! Sì, m'ama, lo vedo. Lo vedo.
Un solo istante i palpiti
del suo bel cor sentir!
I miei sospir, confondere
per poco a' suoi sospir!
I palpiti, i palpiti sentir,
confondere i miei coi suoi sospir...
Cielo! Si può morir!
Di più non chiedo, non chiedo.
Ah, cielo! Si può! Si, può morir!
Di più non chiedo, non chiedo.
Si può morir! Si può morir d'amor.&lt;/poem&gt;

</doc>
<doc id="3578124" url="https://pl.wikipedia.org/wiki?curid=3578124" title="Hamm (miasto)">
Hamm (miasto)



</doc>
<doc id="3578126" url="https://pl.wikipedia.org/wiki?curid=3578126" title="Wszystko rozpada się">
Wszystko rozpada się

Wszystko rozpada się ("Things Fall Apart") ("Świat się rozpada", Wydawnictwo Iskry) – powieść Chinuy Achebego z 1958 roku. Opowiada o życiu Okonkwy z plemienia Ibo, przywódcy i lokalnego mistrza zapasów w fikcyjnej nigeryjskiej wiosce Umuofia. Utwór dzieli się na 3 części: pierwsza opisuje jego rodzinę i dotychczasowe życie, zwyczaje i społeczeństwo Ibo, a dwie dalsze mówią o wpływie brytyjskiego kolonializmu i chrześcijańskich misjonarzy na tę społeczność.
Fabuła.
Nigeria przedkolonialna, ok. roku 1895. Okonkwo chce być silnym mężczyzną, gdyż jego ojciec ma wiele słabości. Okonkwo buduje własne bogactwo, jest odważny i potężny, ma 3 żony, jest jednym z przywódców wioski.
Jego problemy zaczynają się, gdy dla pokazania swej męskości zabija przybranego syna, zakładnika z innej wioski. Wkrótce przypadkiem zabija z broni syna najstarszego mężczyzny w wiosce, Ezendu, i zostaje wygnany na 7 lat. W tym czasie w Umuofii pojawiają się biali kolonizatorzy. Po powrocie Okonkwo wchodzi z nimi w konflikt, on i inni przywódcy niszczą kościół chrześcijański, za co są ukarani chłostą. Okonkwo zabija potem białego wysłannika pragnącego zapobiec powstaniu. Wieś nie udziela mu wsparcia zbrojnego. Nie chcąc być sądzony, wiesza się, co jest potępiane wśród Ibo.

</doc>
<doc id="3578127" url="https://pl.wikipedia.org/wiki?curid=3578127" title="Mark Ryder">
Mark Ryder

Mark Ryder (ur. 7 grudnia 1989 r. w Belfaście) – północnoirlandzki aktor filmowy i telewizyjny, nalepiej znany jako Cesare Borgia w serialu historycznym "Prawdziwa historia rodu Borgiów" ("Borgia").

</doc>
<doc id="3578131" url="https://pl.wikipedia.org/wiki?curid=3578131" title="Stanisław Krzaczyński">
Stanisław Krzaczyński

Stanisław Krzaczyński ps. „Wolski” (ur. 15 kwietnia 1886 w Kamienicy Polskiej, zm. 2 września 1920 pod Modlinem) – podpułkownik żandarmerii Wojska Polskiego.
Życiorys.
Stanisław Krzaczyński urodził się 15 kwietnia 1886 w Kamienicy Polskiej, w ówczesnej guberni piotrkowskiej Królestwa Polskiego. Ukończył naukę w szkole realnej w Krakowie. Został dyrektorem Ligi Pomocy Przemysłowej.
Przed 1914 był członkiem oddziału konnego „Sokoła”. Po wybuchu I wojny światowej w sierpniu 1914 wstąpił do Legionów Polskich. Był oficerem 2 pułku piechoty. Dowodził 15 kompanią oraz IV batalionem w zastępstwie Bolesława Roji. Uczestniczył w kampanii karpackiej i wszystkich walkach 2 pułku piechoty do lutego 1915. Awansował kolejno na: podporucznika (29 września 1914), porucznika (5 listopada 1914) i kapitana (15 maja 1915). 16 lutego 1915 został ciężko ranny prowadząc półbatalion Legionistów i kompanię Bośniaków do szturmu na Sołotwinę. Leczenie z odniesionych ran i rekonwalescencja trwała dziesięć miesięcy. 6 listopada 1916 pozostawał w stanie żywionych Personalnej Stacji Zbornej Legionów Polskich we Lwowie, jako niezdolny do służby na tyłach. W grudniu 1916 zastąpił porucznika Stefana Żerańskiego na stanowisku oficera (komendanta) placu w Krakowie. Głośno zaprotestował przeciw notatce austriackiej komendy twierdzy, wydrukowanej w „Deutsche Krakauer Zeitung”, która w swojej treści „ubliżała czci Legionów Polskich”. W związku z tym został aresztowany na dwa tygodnie. Nie mogąc ugiąć postawy Krzaczyńskiego władze twierdzy uzyskały u zwierzchnictwa usunięcie go z Krakowa. Został gorąco pożegnany przez ludność Krakowa. 2 maja 1917 został przeniesiony z 2 pułku piechoty do Sądu Polowego Komendy Legionów Polskich w Warszawie na stanowisko komendanta formującego się przy tym sądzie więzienia wojskowego. 11 czerwca 1917 został mianowany referentem w Oddziale „Polska Siła Zbrojna” Generalnego Gubernatorstwa w Warszawie. Po kryzysie przysięgowym z lipca 1917 został 15 sierpnia 1917 zwolniony z Legionów Polskich bez prawa noszenia munduru. Był internowani w Beniaminowie.
2 grudnia 1918 został przyjęty do Wojska Polskiego i mianowany majorem w piechocie. W marcu 1919 był komendantem placu w Warszawie. Od 15 czerwca 1919 do 25 kwietnia 1920 był szefem Szefostwa Żandarmerii Polowej w Naczelnym Dowództwie. 2 września 1920 o godz. 14.30, w czasie podróży inspekcyjnej w Forcie Kazuń, utonął w wezbranych nurtach Wisły pod Modlinem. 9 września 1920 w kościele garnizonowym przy ulicy Długiej w Warszawie odbyło się nabożeństwo żałobne, w którym uczestniczył ojciec, brat i siostra zmarłego.
30 września 1920 został pośmiertnie zatwierdzony z dniem 1 kwietnia 1920 w stopniu pułkownika, w żandarmerii, w grupie oficerów byłych Legionów Polskich. Stanisław Krzaczyński był także prezesem Komisji Rewizyjnej Polskiego Związku Giełdowego
W czwartek 26 maja 1932 w Warszawie redakcja „Nowin Codziennych” opublikowała artykuł zatytułowany "Galeria „żywych trupów”. Jak „umarł” i „zmartwychwstał” płk Krzaczyński". We wspomnianym artykule przypomniano, że pułkownik Krzaczyński był osobą bardzo popularną w środowisku warszawskim, odegrał aktywną rolę w zamachu Sapiehy i Januszajtisa, wpadł do Wisły, gdy płynął łodzią motorową, a jego zwłok nie wydobyto. Następnie redakcja poinformowała, że „znajduje się w posiadaniu materiałów i niezbitych dowodów”, że pułkownik Krzaczyński żyje, mieszka w Szwajcarii i utrzymuje „kontakt korespondencyjny z kilku wtajemniczonymi osobami w Warszawie”.
Pośmiertnie został odznaczony Krzyżem Niepodległości "za pracę w dziele odzyskania niepodległości".

</doc>
<doc id="3578132" url="https://pl.wikipedia.org/wiki?curid=3578132" title="Chania (gmina)">
Chania (gmina)

Chania (gr. Δήμος Χανίων, "Dimos Chanion") – gmina w Grecji, w administracji zdecentralizowanej Kreta, w regionie Kreta, w jednostce regionalnej Chania. Siedzibą gminy jest Chania. W 2011 roku liczyła 108 642 mieszkańców. Powstała 1 stycznia 2011 roku w wyniku połączenia dotychczasowych gmin: Chania, Elefterios Wenizelos, Teriso, Nea Kidonia, Suda, Akrotiri i Keramia.

</doc>
<doc id="3578133" url="https://pl.wikipedia.org/wiki?curid=3578133" title="Brandoa">
Brandoa

Brandoa – dawna parafia ("freguesia") gminy Amadora i jednocześnie miejscowość w Portugalii. W 2011 zamieszkiwało ją 17 805 mieszkańców, na obszarze 2,39 km². Od 2013 jest częścią parafii Encosta do Sol.

</doc>
<doc id="3578134" url="https://pl.wikipedia.org/wiki?curid=3578134" title="Alfornelos">
Alfornelos

Alfornelos – dawna parafia ("freguesia") gminy Amadora i jednocześnie miejscowość w Portugalii. W 2011 zamieszkiwało ją 10 439 mieszkańców, na obszarze 0,84 km². Od 2013 jest częścią parafii Encosta do Sol.

</doc>
<doc id="3578135" url="https://pl.wikipedia.org/wiki?curid=3578135" title="Gawdos (gmina)">
Gawdos (gmina)

Gawdos (gr. Δήμος Γαύδου, "Dimos Gawdu") – gmina w Grecji, w administracji zdecentralizowanej Kreta, w regionie Kreta, w jednostce regionalnej Chania. Siedzibą gminy jest Kastri. W 2011 roku liczyła 152 mieszkańców. W skład gminy wchodzi między innymi wyspa Gawdos.

</doc>
<doc id="3578139" url="https://pl.wikipedia.org/wiki?curid=3578139" title="Falagueira">
Falagueira

Falagueira – dawna parafia ("freguesia") gminy Amadora i jednocześnie miejscowość w Portugalii. W 2011 zamieszkiwało ją 14 530 mieszkańców, na obszarze 1,45 km². Od 2013 jest częścią parafii Falagueira-Venda Nova.

</doc>
<doc id="3578141" url="https://pl.wikipedia.org/wiki?curid=3578141" title="Kisamos (gmina)">
Kisamos (gmina)

Kisamos (gr. Δήμος Κισσάμου, "Dimos Kisamu") – gmina w Grecji, w administracji zdecentralizowanej Kreta, w regionie Kreta, w jednostce regionalnej Chania. Siedzibą gminy jest Kisamos. W 2011 roku liczyła 10 790 mieszkańców. Powstała 1 stycznia 2011 roku w wyniku połączenia dotychczasowych gmin: Kisamos, Mitimna i Inachori.

</doc>
<doc id="3578143" url="https://pl.wikipedia.org/wiki?curid=3578143" title="Venda Nova (Amadora)">
Venda Nova (Amadora)

Venda Nova – dawna parafia ("freguesia") gminy Amadora i jednocześnie miejscowość w Portugalii. W 2011 zamieszkiwało ją 8 359 mieszkańców, na obszarze 1,26 km². Od 2013 jest częścią parafii Falagueira-Venda Nova.

</doc>
<doc id="3578145" url="https://pl.wikipedia.org/wiki?curid=3578145" title="Catherine King">
Catherine King

Catherine King (ur. 2 czerwca 1966 w Melbourne) – australijska polityk, członkini Australijskiej Partii Pracy (ALP). Od 2001 posłanka do Izby Reprezentantów. W 2013 była członkinią krótkotrwałego drugiego gabinetu Kevina Rudda jako minister regionalnej Australii, samorządów lokalnych i terytoriów.
Życiorys.
Kariera zawodowa.
Jest absolwentką studiów licencjackich dla pracowników społecznych na RMIT University oraz politologicznych studiów magisterskich na Australian National University. W latach 1988-1992 pracowała w miejskim ośrodku pomocy dzieciom i rodzinie w Ballarat. W 1993 była krótko asystentką federalnego wiceministra zdrowia, a następnie pracowała we wspólnym, australijsko-nowozelandzkim urzędzie ds. bezpieczeństwa żywności. W latach 1997-1999 była wicedyrektorem, a następnie dyrektorem departamentu zdrowia publicznego w federalnym ministerstwie zdrowia. W 1999 przeszła do sektora prywatnego i związała się z firmą doradczą KPMG.
Kariera polityczna.
W 2001 po raz pierwszy została wybrana do Izby Reprezentantów jako kandydatka ALP w okręgu wyborczym Ballarat. W latach 2010-2013 zajmowała szereg stanowisk na szczeblu wiceministra, zajmując się m.in. kwestiami zdrowia i osób starszych, infrastruktury i transportu, a także samorządów lokalnych i terytoriów. Gdy na przełomie czerwca i lipca 2013 Kevin Rudd po raz drugi w swej karierze został premierem Australii, awansował ją do składu gabinetu. We wrześniu 2013 ALP przegrała wybory i choć King zachowała swój mandat parlamentarny, od tego czasu pozostaje posłanką opozycji.

</doc>
<doc id="3578146" url="https://pl.wikipedia.org/wiki?curid=3578146" title="Konstantin Jurieniow">
Konstantin Jurieniow

Konstantin Konstantinowicz Jurieniow (Krotowski) (ros. Константин Константинович Юренёв (Кротовский), ur. 1888 w Dyneburgu, zm. 1 sierpnia 1938) – radziecki wojskowy i dyplomata.
Życiorys.
Od 1905 członek SDPRR, 1916 powołany do rosyjskiej armii, zbiegł, został ujęty i osadzony w areszcie, skąd zbiegł. Od lipca 1917 członek SDPRR(b), 1917 członek Komitetu Wykonawczego Rady Piotrogrodzkiej, od września 1917 przewodniczący Głównego Sztabu Czerwonej Gwardii w Piotrogrodzie, w listopadzie 1917 członek Piotrogrodzkiego Komitetu Wojskowo-Rewolucyjnego. Od lutego 1918 do 1919 członek Kolegium Ludowego Komisariatu Spraw Wojskowych RFSRR, od kwietnia 1918 do 1919 przewodniczący Wszechrosyjskiego Biura Komisarzy Wojskowych, od 30 września 1918 do 8 lipca 1919 członek Rady Wojskowo-Rewolucyjnej Republiki, od 15 kwietnia do 14 sierpnia 1919 członek Rady Wojskowo-Rewolucyjnej Frontu Wschodniego (wojny domowej w Rosji). Od 14 października 1919 do 5 stycznia 1920 członek Rady Wojskowo-Rewolucyjnej Frontu Zachodniego, 1920 członek Moskiewskiego Komitetu RKP(b), od 17 maja 1920 do maja 1921 przewodniczący Komitetu Wykonawczego Kurskiej Rady Gubernialnej, od 16 maja 1921 do 1 lutego 1922 pełnomocny przedstawiciel (ambasador) RFSRR w Bucharze. Od 1 lutego 1922 do 14 lutego 1923 ambasador RFSRR na Łotwie, od 14 lutego 1923 do 3 marca 1924 przedstawiciel dyplomatyczny RFSRR/ZSRR w Czechosłowacji, od 7 marca 1924 do 4 kwietnia 1925 ambasador ZSRR we Włoszech, od 24 kwietnia 1925 do 5 sierpnia 1927 ambasador ZSRR w Iranie. Od 1 października 1927 do 24 stycznia 1933 ambasador ZSRR w Austrii, od 29 stycznia 1933 do 16 czerwca 1937 ambasador ZSRR w Japonii, od 16 czerwca do 11 października 1937 ambasador ZSRR w Niemczech.
Podczas wielkiego terroru w ZSRR 23 września 1937 aresztowany, 1 sierpnia 1938 skazany na śmierć przez Kolegium Wojskowe Sądu Najwyższego ZSRR pod zarzutem szpiegostwa, finansowania i przynależności do kontrrewolucyjnej organizacji i próbę dokonania aktu terrorystycznego wobec Nikołaja Jeżowa, po czym rozstrzelany. 22 grudnia 1956 pośmiertnie zrehabilitowany.

</doc>
<doc id="3578147" url="https://pl.wikipedia.org/wiki?curid=3578147" title="Mina (Amadora)">
Mina (Amadora)

Mina – dawna parafia ("freguesia") gminy Amadora i jednocześnie miejscowość w Portugalii. W 2011 zamieszkiwało ją 17 977 mieszkańców, na obszarze 2,76 km². Od 2013 jest częścią parafii Mina de Água.

</doc>
<doc id="3578150" url="https://pl.wikipedia.org/wiki?curid=3578150" title="São Brás (Amadora)">
São Brás (Amadora)

São Brás – dawna parafia ("freguesia") gminy Amadora i jednocześnie miejscowość w Portugalii. W 2011 zamieszkiwało ją 26 263 mieszkańców, na obszarze 5,12 km². Od 2013 jest częścią parafii Mina de Água.

</doc>
<doc id="3578154" url="https://pl.wikipedia.org/wiki?curid=3578154" title="Plamica kasztanowata">
Plamica kasztanowata

Plamica kasztanowata ("Arthonia spadicea" Leight.) – gatunek grzybów z rodziny plamicowatych ("Arthoniaceae"). Z powodu współżycia z glonami zaliczany jest także do porostów.
Systematyka i nazewnictwo.
Pozycja w klasyfikacji według Index Fungorum: "Arthonia, Arthoniaceae, Arthoniales, Arthoniomycetidae, Arthoniomycetes, Pezizomycotina, Ascomycota, Fungii".
Niektóre synonimy naukowe:
Nazwa polska według "Krytycznej listy porostów i grzybów naporostowych Polski".
Morfologia.
Porost skorupiasty o plesze bardzo cienkiej, gładkiej i jednolitej. Wchodzi w związek z glonami z rodzaju "Trentepohlia". Plecha ma kolor szarozielonawy lub oliwkowy.
Wytwarza liczne apotecja. Mają średnicę 0,5 do 1,5 milimetra i dość zmienny kształt – od kolistego do nieznacznie nieregularnego. Młodsze do plechy przylegają szeroko, starsze są odstające. Mają płaskie lub nieco wypukłe tarczki o barwie kasztanowatobrunatnej lub niemal czarnej. Są matowe lub nieco błyszczące. Brzeżka plechowego brak. Hymenium o grubości 25–40 μm i barwie żółtawobrunatnej lub pomarańczowobrunatnej. Hypotecjum pomarańczowobrunatne.
Wytwarza dwutunikowe worki. W jednym worku powstaje po 8 dwukomórkowych zarodników o wymiarach 7–9 na 3–4 μm. Są elipsoidalne lub podłużnie owalne, w dolnej części zwężone.
Reakcje barwne: I+ czerwony, K+ purpurowy lub ciemnofioletowy.
Występowanie i siedlisko.
Opisano występowanie tego gatunku w Europie, Azji i Afryce. W Polsce występuje w rozproszeniu na niżu. W górach jest rzadki.
Rośnie w lasach, na korze drzew, głównie liściastych, rzadziej iglastych. Rozwija się głównie u nasady pni. Zanotowano występowanie na jodle, klonach, olchach, brzozach, grabie, leszczynie, buku, jesionach, sosnach, topolach, dębach, jarzębach, lipach, wiązach.

</doc>
<doc id="3578155" url="https://pl.wikipedia.org/wiki?curid=3578155" title="Arthonia spadicea">
Arthonia spadicea



</doc>
<doc id="3578160" url="https://pl.wikipedia.org/wiki?curid=3578160" title="Adolf Zalberg-Piotrowski">
Adolf Zalberg-Piotrowski

Adolf Zalberg-Piotrowski (Szwarcman), ur. 1887 w Warszawie, zm. 17 września 1937) – polski socjaldemokrata i komunista, członek pierwszego Komitetu Centralnego Komunistycznej Partii Robotniczej Polski, dyplomata ZSRR.
Życiorys.
Syn Marka Zalberga, drobnego kupca. Od 1904 członek SDKPiL, od 16 grudnia 1918 członek Komunistycznej Partii Robotniczej Polski, członek jej pierwszego Komitetu Centralnego. W okresie grudzień 1918-luty 1919 redaktor pisma KPRP w Łodzi "Komuna". W 1920 internowany, następnie aresztowany i skazany na pięć lat więzienia. W 1921 przekazany przez władze polskie wraz z rodziną do Rosji Sowieckiej w ramach wymiany więźniów politycznych.
Przyjęty do RKP(b), 1921-1923 był sekretarzem Kolegium Ludowego Komisariatu Spraw Zagranicznych RFSRR, a 1923-1924 sekretarzem Kolegium Ludowego Komisariatu Spraw Zagranicznych ZSRR, od 10 grudnia 1924 do 31 stycznia 1930 ambasador ZSRR w Estonii. Od 31 stycznia do 21 grudnia 1930 ambasador ZSRR na Litwie, od 21 grudnia 1930 do 1 kwietnia 1933 ambasador ZSRR w Persji, od 1 kwietnia 1933 do 10 listopada 1934 ambasador ZSRR w Austrii. Jednocześnie od 2 kwietnia do 10 listopada 1934 ambasador ZSRR na Węgrzech, 1934-1937 pełnomocnik Ludowego Komisariatu Spraw Zagranicznych ZSRR w Ukraińskiej SRR.
W okresie "wielkiej czystki" 24 lipca 1937 aresztowany przez NKWD, następnie rozstrzelany.

</doc>
<doc id="3578161" url="https://pl.wikipedia.org/wiki?curid=3578161" title="Fajerczak">
Fajerczak

Fajerczak – odmiana prostego placka sporządzanego na bazie mąki i zsiadłego mleka, charakterystycznego dla Lubelszczyzny i Podkarpacia. 
Oprócz mąki i zsiadłego mleka do ciasta można też dodać sodę oczyszczoną lub jajko, ewentualnie cukier lub sól. Z tak przygotowanego ciasta formuje się okrągłe placki, nieco mniejsze niż standardowy rozmiar palnika fajerkowego w piecu opalanym drewnem lub węglem. Wypiek następuje bezpośrednio na fajerkach takiego pieca, co dało asumpt nazwie dania. Możliwe jest także nadziewanie placka farszem cebulowym.
Fajerczaki, z uwagi na prostotę przygotowania i niewielkie, dostępne na wsiach instrumentarium składników, były daniem popularnym w kuchni uboższych warstw społeczeństwa wiejskiego, zastępując np. chleb. Z uwagi na zanik pieców węglowych z fajerkami, jego wypiek praktycznie zanikł i jest praktykowany okazjonalnie, np. w skansenach.

</doc>
<doc id="3578166" url="https://pl.wikipedia.org/wiki?curid=3578166" title="Museu da Música">
Museu da Música

Museu da Música – muzeum w Lizbonie, w Portugalii, poświęcone przede wszystkim instrumentom muzycznym. Wśród swoich eksponatów ma wiolonczelę Stradivarius z 1725, używaną przez króla Portugalii Ludwika I Bragança, panującego w latach 1861-1889.
W pobliżu muzeum znajduje się stacja metra Alto dos Moinhos.

</doc>
<doc id="3578173" url="https://pl.wikipedia.org/wiki?curid=3578173" title="Andriej Smirnow (dyplomata)">
Andriej Smirnow (dyplomata)

Andriej Andriejewicz Smirnow (ros. Андре́й Андре́евич Смирно́в, ur. 15 października 1905 w Moskwie, zm. 26 lutego 1982) – radziecki dyplomata.
Życiorys.
Członek WKP(b), ukończył Leningradzki Instytut Planowania, od 1936 pracował w Ludowym Komisariacie Spraw Zagranicznych ZSRR, od 1940 do 22 czerwca 1941 radca Ambasady ZSRR w Niemczech. Od 28 czerwca 1941 do 1 września 1943 ambasador nadzwyczajny i pełnomocny ZSRR w Iranie, 1943-1949 kierownik Wydziału III Europejskiego Ludowego Komisariatu/Ministerstwa Spraw Zagranicznych ZSRR, 1946-1949 wiceminister spraw zagranicznych RFSRR, od 31 marca do 14 października 1956 ambasador nadzwyczajny i pełnomocny ZSRR w Austrii. Od 14 października 1956 do 19 maja 1966 ambasador nadzwyczajny i pełnomocny ZSRR w RFN, od 19 maja 1966 do 9 stycznia 1969 ambasador nadzwyczajny i pełnomocny ZSRR w Turcji, 1969-1973 wiceminister spraw zagranicznych ZSRR, jednocześnie 1970-1973 przewodniczący Komisji ZSRR ds. UNESCO.

</doc>
<doc id="3578178" url="https://pl.wikipedia.org/wiki?curid=3578178" title="Rabiu Ibrahim">
Rabiu Ibrahim

Rabiu Ibrahim (ur. 15 marca 1991 w Kano) – nigeryjski piłkarz grający na pozycji ofensywnego pomocnika. Od 2017 jest zawodnikiem klubu Slovan Bratysława.
Kariera klubowa.
Swoją karierę piłkarską Ibrahim rozpoczął w 2004 roku w klubie Gateway FC. W 2007 roku wyjechał do Portugalii i podjął treningi w szkółce piłkarskiej Sportingu CP. W 2009 roku został wypożyczony do grającego w Segunda Divisão, Realu Sport Clube. W 2010 roku odszedł do PSV Eindhoven. 28 sierpnia 2011 zadebiutował w nim w Eredivisie w wygranym 6:1 domowym meczu z Excelsiorem Rotterdam, gdy w 78. minucie zmienił Zakarię Labyada. W zespole PSV rozegrał łącznie dwa ligowe spotkania.
W trakcie sezonu 2011/2012 Ibrahim odszedł do Celtiku. W Scottish Premier League po raz pierwszy i jedyny wystąpił 3 maja 2012 w zwycięskim 1:0 domowym meczu z St. Johnstone. W 74. minucie tego meczu zmienił Krisa Commonsa. W sezonie 2011/2012 wywalczył z Celtikiem mistrzostwo Szkocji.
Na początku 2013 roku Ibrahim przeszedł do Kilmarnock. Swój debiut w nim zaliczył 27 stycznia 2013 w zremisowanym 0:0 wyjazdowym meczu z Dundee F.C. W Kilmarnock grał do końca sezonu 2013/2014.
Latem 2014 roku Ibrahim odszedł do słowackiego FK AS Trenčín. W słowackiej lidze 10 sierpnia 2014 w zremisowanym 1:1 wyjazdowym meczu z MFK Ružomberok. Latem 2014 zdobył Superpuchar Słowacji. W sezonie 2014/2015 wywalczył z klubem z Trenczyna mistrzostwo Słowacji. W sezonie 2015/2016 także został mistrzem kraju.
Latem 2016 Ibrahim przeszedł do KAA Gent. Zadebiutował w nim 11 września 2016 w wygranym 3:0 domowym meczu z KSC Lokeren.
Latem 2017 roku Ibrahim trafił do Slovana Bratysława. Zadebiutował w nim 19 sierpnia 2017 w wygranym 2:1 wyjazdowym meczu ze Spartakiem Trnawa.
Kariera reprezentacyjna.
W 2007 roku Ibrahim wystąpił z reprezentacją Nigerii U-17 na Mistrzostwach Świata U-17. Wraz ze swoją drużyną wywalczył mistrzostwo świata. W 2009 roku zagrał z kadrą U-20 na Mistrzostwach Świata U-20. W dorosłej reprezentacji Nigerii zadebiutował 13 czerwca 2015 w wygranym 2:0 meczu kwalifikacji do Pucharu Narodów Afryki 2017 z Czadem, rozegranym w Kadunie.

</doc>
<doc id="3578184" url="https://pl.wikipedia.org/wiki?curid=3578184" title="Visvaldas Matijošaitis">
Visvaldas Matijošaitis

Visvaldas Matijošaitis (ur. 14 kwietnia 1957 w Kownie) – litewski przedsiębiorca i działacz samorządowy, od 2015 burmistrz Kowna.
Życiorys.
Ukończył w 1975 szkołę średnią w Szańcach, a w 1980 studia mechaniczne w Wileńskim Instytucie Inżynierii Budownictwa. Zajął się prowadzeniem prywatnej działalności gospodarczej. Założyciel i główny akcjonariusz kompanii Vičiūnų grupė, w 2015 posiadającej udziały w ponad 45 przedsiębiorstwach w kilkunastu krajach. Umieszczany w rankingach najbogatszych Litwinów.
W 2011 stanął na czele lokalnej koalicji wyborczej, uzyskując mandat radnego miejskiego w Kownie. W 2015 ponownie został radnym, nadto w drugiej turze wyborów na urząd burmistrza pokonał ubiegającego się o reelekcję Andriusa Kupčinskasa. W 2019 i 2023 z powodzeniem ubiegał się o reelekcję, wygrywając w pierwszej turze głosowania.
Był żonaty z Ireną Matijošaitienė (1957–2013), ma dwóch synów. W 2006 odznaczony Krzyżem Kawalerskim Orderu „Za Zasługi dla Litwy”.

</doc>
<doc id="3578188" url="https://pl.wikipedia.org/wiki?curid=3578188" title="Siergiej Łapin">
Siergiej Łapin

Siergiej Gieorgijewicz Łapin (ros. Серге́й Гео́ргиевич Ла́пин, ur. 15 lipca 1912 w Petersburgu, zm. 4 października 1990 w Moskwie) – radziecki polityk, działacz partyjny, dyplomata, Bohater Pracy Socjalistycznej (1982).
Życiorys.
1930-1932 studiował w Leningradzkim Instytucie Historyczno-Lingwistycznym, potem pracował w redakcjach gazet Leningradu i obwodu leningradzkiego, od 1939 członek WKP(b), 1940-1942 studiował w Wyższej Szkole Partyjnej przy KC WKP(b). Był kolejno instruktorem i kierownikiem Sektora Gazet Obwodowych, Krajowych i Republikańskich Wydziału Prasy Zarządu Propagandy i Agitacji KC WKP(b), 1944-1946 główny redaktor audycji politycznych Wszechzwiązkowego Komitetu ds. Radiofonizacji i Radiofonii przy Radzie Komisarzy Ludowych/Radzie Ministrów ZSRR, 1949-1953 zastępca przewodniczącego Komitetu ds. Audycji Radiowych przy Radzie Ministrów ZSRR. W 1953 pracownik Aparatu Najwyższego Komisarza ZSRR w Niemczech, 1953-1955 radca Ambasady ZSRR w NRD, 1955-1956 kierownik Wydziału III Europejskiego Ministerstwa Spraw Zagranicznych ZSRR, od 19 października 1956 do 16 czerwca 1960 ambasador nadzwyczajny i pełnomocny ZSRR w Austrii. Od czerwca 1960 I zastępca przewodniczącego Państwowego Komitetu Rady Ministrów ZSRR ds. Kontaktów Kulturalnych z Zagranicą, od 5 września 1960 do 20 stycznia 1962 minister spraw zagranicznych RFSRR, od 1962 do 6 kwietnia 1965 zastępca ministra spraw zagranicznych ZSRR, od 13 kwietnia 1965 do 12 kwietnia 1967 ambasador ZSRR w Chinach. Od 8 kwietnia 1966 do 25 lutego 1986 członek KC KPZR, od 12 kwietnia 1967 do 12 lipca 1970 generalny dyrektor Agencji Telegraficznej Związku Sowieckiego (TASS) przy Radzie Ministrów ZSRR, od 24 kwietnia do 12 lipca 1970 przewodniczący Komitetu ds. Audycji Radiowych i Telewizyjnych przy Radzie Ministrów ZSRR, od 12 lipca 1970 do 16 grudnia 1985 przewodniczący Państwowego Komitetu Rady Ministrów ZSRR/Państwowego Komitetu ZSRR ds. Telewizji i Audycji Radiowych, następnie na emeryturze. Deputowany do Rady Najwyższej ZSRR od 8 do 11 kadencji (1970-1989).
Pochowany na Cmentarzu Kuncewskim.
Odznaczenia.
I medale.

</doc>
<doc id="3578190" url="https://pl.wikipedia.org/wiki?curid=3578190" title="Cihangir">
Cihangir

Cihangir, Dżihangir, osm. الأمير جيهانغير (ur. 9 października 1531 w Stambule, zm. 27 listopada 1553 w Aleppo) – osmański książę ("şehzade"), syn sułtana Sulejmana Wspaniałego i Roksolany, znanej również jako Hürrem.
Życiorys.
Urodził się w 1531 jako szóste, ostatnie dziecko Sulejmana i Roksolany. Rodzeństwo Cihangira to, w kolejności wieku: Mehmed, Mihrimah, Abdullah (zmarły w dzieciństwie), Selim, Bajazyd. Jego przyrodnim bratem był Mustafa, syn Mâhidevrân. 
Cihangir urodził się chory i przez całe życie cierpiał, a w dorosłym wieku z powodu choroby był garbaty. Prawdopodobnie właśnie dlatego stał się ulubionym dzieckiem swoich rodziców i jego kalectwo mogło grać rolę w tym, że Roksolana, wbrew zwyczajom, nie towarzyszyła żadnemu ze swoich synów po powołaniu ich na zarządców odległych prowincji, ale mogła pozostawać w pałacu Topkapı, co przyczyniało się do ciągłego wzrostu jej wpływów na niespotykaną skalę. 
Książę otrzymał bardzo dobre wykształcenie i wyróżniał się inteligencją wśród rodzeństwa. Silnie związany był ze starszym bratem Mustafą, straconym w 1553 na rozkaz sułtana. Według współczesnych mu przekazów, Cihangir umarł z bólu po śmierci Mustafy. Pochowano go w stambulskim meczecie Şehzade, który wybudowano na cześć jego, zmarłego dziesięć lat wcześniej, brata Mehmeda.
Od jego imienia pochodzi nazwa dzielnicy Stambułu Cihangir, w której na zlecenie Sulejmana został wzniesiony przez słynnego ówczesnego architekta Sinana drewniany meczet na cześć jego syna.
Postać w kulturze.
Cihangir jest jedną z postaci tureckiego serialu telewizyjnego "Wspaniałe stulecie" "(Muhteşem Yüzyıl)". W jego rolę w wieku dziecięcym wcielił się Aybars Kartal Özson, a w wieku dorosłym, od czwartego sezonu, Tolga Sarıtaş.

</doc>
<doc id="3578192" url="https://pl.wikipedia.org/wiki?curid=3578192" title="Pawieł Jerszow">
Pawieł Jerszow

Pawieł Iwanowicz Jerszow (ros. Павел Иванович Ершов, ur. 1914, zm. 1981) – radziecki dyplomata.
Życiorys.
Członek WKP(b), od 1941 pracował w Ludowym Komisariacie Spraw Zagranicznych ZSRR, 1943-1944 zastępca kierownika Wydziału Środkowowschodniego tego komisariatu, 1944-1948 radca Ambasady ZSRR w Turcji. Od 26 czerwca 1948 do 11 lutego 1953 ambasador nadzwyczajny i pełnomocny ZSRR w Izraelu, od marca 1953 zastępca kierownika, później kierownik Wydziału I Europejskiego Ministerstwa Spraw Zagranicznych ZSRR, od 30 marca 1955 do 7 września 1957 ambasador nadzwyczajny i pełnomocny ZSRR w Szwajcarii. 1957-1961 ekspert-konsultant Komisji ds. Publikacji Dokumentów Dyplomatycznych MSZ ZSRR, 1961-1964 zastępca dyrektora generalnego UNESCO, 1964-1968 pracownik aparatu MSZ ZSRR, następnie zwolniony.

</doc>
<doc id="3578195" url="https://pl.wikipedia.org/wiki?curid=3578195" title="Kostas Tzokas">
Kostas Tzokas



</doc>
<doc id="3578197" url="https://pl.wikipedia.org/wiki?curid=3578197" title="Dmitrij Pożydajew">
Dmitrij Pożydajew

Dmitrij Pietrowicz Pożydajew (ros. Дмитрий Петрович Пожидаев, ur. 1913, zm. 1989) - radziecki dyplomata.
Członek WKP(b), od 1939 pracował w Ludowym Komisariacie Spraw Zagranicznych ZSRR, 1944-1946 pomocnik zastępcy ludowego komisarza spraw zagranicznych ZSRR. 1946-1948 zastępca kierownika Wydziału I Europejskiego Ministerstwa Spraw Zagranicznych ZSRR, 1948-1953 radca Ambasady ZSRR w Belgii, 1955-1956 radca Ambasady ZSRR we Włoszech, 1956-1957 poseł-radca Ambasady ZSRR we Włoszech. Od 7 września 1957 do 11 października 1958 ambasador nadzwyczajny i pełnomocny ZSRR w Szwajcarii, od 11 października 1958 do 20 lipca 1962 ambasador nadzwyczajny i pełnomocny ZSRR w Maroku, od lipca 1962 do maja 1965 kierownik Wydziału I Afrykańskiego MSZ ZSRR. Od 16 czerwca 1965 do 29 sierpnia 1967 ambasador nadzwyczajny i pełnomocny ZSRR w ZRA, od 10 lipca 1974 do 28 stycznia 1980 ambasador nadzwyczajny i pełnomocny ZSRR w Burundi.

</doc>
<doc id="3578199" url="https://pl.wikipedia.org/wiki?curid=3578199" title="Dżihangir">
Dżihangir



</doc>
<doc id="3578203" url="https://pl.wikipedia.org/wiki?curid=3578203" title="Lietuvos lengvosios atletikos federacija">
Lietuvos lengvosios atletikos federacija

Litewska Federacja Lekkoatletyczna (lit. "Lietuvos lengvosios atletikos federacija", "LLAF") – litewska narodowa federacja lekkoatletyczna należąca do European Athletics. Siedziba znajduje się w Wilnie.
Federacja powstała w 1921.

</doc>
<doc id="3578209" url="https://pl.wikipedia.org/wiki?curid=3578209" title="Leroy Sané">
Leroy Sané

Leroy Aziz Sané (niem. wym. ; ur. 11 stycznia 1996 w Essen) – niemiecki piłkarz pochodzenia senegalskiego, występujący na pozycji napastnika w niemieckim klubie Bayern Monachium oraz w reprezentacji Niemiec. Uczestnik Mistrzostw Europy 2016 i 2020 oraz Mistrzostw Świata 2022. 
Kariera klubowa.
Karierę piłkarską rozpoczął w 2001 w klubie SG Wattenscheid 09. W 2005 podjął treningi w szkółce piłkarskiej FC Schalke 04, a w latach 2008–2011 trenował w juniorach Bayeru 04 Leverkusen. W 2011 wrócił do Schalke. W 2013 zaczął grać w zespole U-19, a w trakcie sezonu 2013/2014 stał się członkiem pierwszego zespołu. w Bundeslidze swój debiut zaliczył 20 kwietnia 2014 w przegranym 1:3 wyjazdowym meczu z VfB Stuttgart. W 77. minucie tego meczu zmienił Maxa Meyera. Swojego pierwszego gola w niemieckiej lidze strzelił 13 grudnia 2014 w przegranym 1:2 domowym meczu z 1. FC Köln. W sezonie 2014/2015 stał się podstawowym zawodnikiem Schalke. 11 marca 2015 w debiucie w Lidze Mistrzów strzelił premierowego gola, trafiając w meczu z Realem Madryt.
2 sierpnia 2016 dołączył do Manchesteru City, podpisując pięcioletnią umowę za kwotę 37 milionów funtów, z dodatkami, która łącznie wyniosła 46,5 miliona funtów. Swoją pierwszą bramkę dla City zdobył w wygranym 2:1 meczu z Arsenalem. 13 kwietnia 2017 został jednym z sześciu zawodników nominowanych do nagrody PFA Young Player of the Year.
15 lipca 2020 został zawodnikiem niemieckiej drużyny Bayern Monachium, do której przeszedł z Manchesteru City za kwotę rzędu 45 mln euro. Swój debiut w nowej drużynie zaliczył 18 września 2020 w meczu Bundesligi z FC Schalke 04 (8:0), w którym strzelił również premierową bramkę dla monachijskiego zespołu. 3 listopada w meczu z Benficą (6:2) strzelił pierwszego gola w barwach Bayernu w rozgrywkach Ligi Mistrzów UEFA.
Kariera reprezentacyjna.
Sané grał w młodzieżowych reprezentacjach Niemiec. W dorosłej reprezentacji Niemiec zadebiutował 13 listopada 2015 w przegranym 0:2 towarzyskim meczu z Francją, rozegranym w Saint-Denis, gdy w 61. minucie tego meczu zmienił Juliana Draxlera.
Został także powołany na Mistrzostwa Europy 2016 we Francji. Zagrał tylko jedno spotkanie, zmieniając w 79. minucie Bastiana Schweinsteigera w przegranym półfinałowym spotkaniu z gospodarzami turnieju – Francuzami (0:2).
Życie prywatne.
Sané jest synem byłej niemieckiej gimnastyczki artystycznej, brązowej medalistki XXIII Letnich Igrzysk Olimpijskich 1984 z Los Angeles – Reginy Weber oraz byłego piłkarza Souleymane’a Sané, reprezentanta Senegalu. Leroy Sané urodził się w Essen w Północnej Nadrenii-Westfalii i wychował się w pobliżu Lohrheidestadion w Wattenscheid. Został nazwany Leroy na cześć Claude’a Le Roya, byłego trenera swojego ojca. Leroy posiada obywatelstwo niemieckie i francuskie.

</doc>
<doc id="3578210" url="https://pl.wikipedia.org/wiki?curid=3578210" title="Zamachy w Paryżu (13 listopada 2015)">
Zamachy w Paryżu (13 listopada 2015)

Zamachy w Paryżu w listopadzie 2015 – seria ataków terrorystycznych z dnia 13 listopada 2015, które miały miejsce w Paryżu i Saint-Denis we Francji. Zginęło wówczas 137 osób (w tym 7 z 8 sprawców).
Ataki rozpoczęły się o 21:15 czasu lokalnego. W krótkim odstępie czasu doszło do trzech eksplozji i sześciu strzelanin. Eksplozje miały miejsce przy Stade de France w północnej części Saint-Denis. Najkrwawszy atak miał miejsce w teatrze Bataclan. Zamachowcy wzięli zakładników i starli się z policją. Policja przypuściła szturm teatru, który zakończył się 14 listopada 2015 o 0:58 czasu lokalnego. Zabito siedmiu sprawców. Zginęło 130 osób, w tym 87 w Bataclan. Ponad 300 zostało rannych, z czego 99 osób było w ciężkim stanie.
W odpowiedzi na ataki prezydent Francji François Hollande ogłosił w orędziu telewizyjnym o 23:58 czasu lokalnego stan wyjątkowy oraz tymczasowe zamknięcie granic we Francji. 14 listopada Hollande powiedział też, że ataki zostały zorganizowane poza granicami państwa przez tzw. Państwo Islamskie wspierane wewnątrz kraju. Były to najkrwawsze ataki we Francji od czasu II wojny światowej i doprowadziły do pierwszego stanu wyjątkowego na terenie całego kraju od czasu wojny algierskiej w 1961. Wprowadzono też pierwszą godzinę policyjną od 1944, nakazując paryżanom pozostanie w domach. Przed atakiem Francja była w stanie gotowości po zamachach w Paryżu ze stycznia 2015, gdy zginęło 17 osób.
14 listopada Państwo Islamskie potwierdziło swój udział w atakach. Prezydent Hollande nazwał ataki „aktem wojny”.
Przebieg ataków.
Sprawcy zaatakowali 7 razy, na co składało się sześć strzelanin i trzy eksplozje. Strzelaniny miały miejsce w teatrze Bataclan przy bulwarze Voltaire’a oraz na rue Alibert, rue de la Fontaine-au-Roi, rue de Charonne, avenue de la République i bulwarze Beaumarchais’go, natomiast eksplozje w pobliżu Stade de France.
Strzelanina w Petit Cambodge i Le Carillon.
W strzelaninie w restauracji Petit Cambodge („Mała Kambodża”) w 10. dzielnicy zginęły cztery osoby. Sprawcy otworzyli również ogień w stronę ludzi na zewnątrz baru Carillon koło kanału Saint Martin. Według agencji Associated Press, cytującej rzecznika policji, 11 osób zginęło w restauracji. Prokurator Republiki w Paryżu, François Molins, poinformował o ustaleniu, że zamachowcy przemieszczali się dwoma czarnymi samochodami marki Seat Leon i Volkswagen Polo zarejestrowanymi w Belgii.
Strzelanina i wzięcie zakładników w Bataclan.
Druga strzelanina miała miejsce w teatrze Bataclan w 11. dzielnicy podczas koncertu amerykańskiej grupy rockowej Eagles of Death Metal. Według Associated Press 35 osób zostało zabitych, a około 100 zostało wziętych jako zakładnicy. Według osoby, która uciekła z opresji, w teatrze znajdowało się 5 lub 6 sprawców, którzy rozmawiali o Syrii. Następne doniesienia mówiły o atakach na policję i służby cywilne, które zostały wezwane na miejsce zdarzenia. Dziennikarz stacji radiowej Europe 1, Julien Pearce, powiedział, że widział dwóch lub trzech uzbrojonych ludzi bez masek, którzy weszli do teatru i zaczęli strzelać w tłum. Policja następnie przystąpiła do szturmu na teatr Bataclan, zabijając dwóch sprawców. Szturm zakończono o 0:58 czasu lokalnego. W teatrze terroryści zabili około 100 zakładników. Jednym z zamachowców-samobójców był Ismaël Omar Mostefaï, urodzony w podparyskim Courcouronnes w 1985.
Eksplozja przy Stade de France.
Co najmniej 10 osób zostało rannych lub zabitych w eksplozji w barze niedaleko stadionu Stade de France w dzielnicy Saint-Denis. Prezydent François Hollande przebywał wówczas na tym stadionie, gdzie rozgrywany był mecz towarzyski pomiędzy reprezentacjami Francji i Niemiec w piłce nożnej. Hollande został bezpiecznie ewakuowany z miejsca zdarzenia i spotkał się z ministrem spraw wewnętrznych, Bernardem Cazeneuve, aby odpowiedzieć na zamachy.
Strzelanina i atak bombowy w Les Halles.
Strzelanina i atak bombowy miały również miejsce w centrum handlowo-rozrywkowym Les Halles w 1. dzielnicy Paryża.
Reakcje.
We Francji.
Prezydent Francji François Hollande powiedział, że Francuzi muszą pozostać silni wobec terroryzmu. Były premier Francji François Fillon powiedział, że "wojna jest już u nas". Policja prosiła paryżan o pozostanie w domach dla ich bezpieczeństwa. W odpowiedzi na ataki tymczasowo zamknięto granice Francji i siły zbrojne Francji zostały postawione w gotowości. W całym kraju został ogłoszony stan wyjątkowy.
14 listopada prezydent Hollande ogłosił trzydniową żałobę narodową.
Pozostałe.
Brytyjski premier David Cameron napisał, że jest w szoku po zamachach. Prezydent Stanów Zjednoczonych Barack Obama określił zamachy jako atak „na całą ludzkość”, zapewnił też o gotowości do udzielenia Francji wszelkiej pomocy. Wyrazy współczucia i wsparcia wyrazili także inni przywódcy państwowi i organizacji międzynarodowych, m.in. kanclerz Niemiec Angela Merkel, prezydent Włoch Sergio Mattarella i premier Matteo Renzi, sekretarz generalny NATO Jens Stoltenberg, przewodniczący Rady Europejskiej Donald Tusk, prezydent RP Andrzej Duda. Prezydent Iranu Hasan Rouhani odwołał swoją wizytę we Francji i Włoszech, jednocześnie potępiając ataki i nazywając je „nieludzką zbrodnią”. Premier Turcji Ahmet Davutoğlu oświadczył, że „Turcja potępia zamachy terrorystyczne w Paryżu i traktuje je jako zbrodnię przeciwko ludzkości”, oraz zaoferował wsparcie Francji w walce z terroryzmem. Jednodniową żałobę narodową ogłosiły Węgry, Chorwacja, Łotwa, Mołdawia, Kosowo i Benin.
Z podszywającego się pod organizację Anonymous konta na twitterze @opparisofficial, udostępniano informację o zaangażowaniu Anonymous w identyfikację zamachowców z ISIS, którzy zorganizowali zamachy w Paryżu w listopadzie 2015. Jednak informacja pochodząca z tego źródła o zamknięciu ponad pięciu i pół tysiąca kont członków Państwa Islamskiego na Twitterze była fałszywa.

</doc>
<doc id="3578211" url="https://pl.wikipedia.org/wiki?curid=3578211" title="Riechedly Bazoer">
Riechedly Bazoer

Riechedly Bazoer (ur. 12 października 1996 w Utrechcie) – holenderski piłkarz grający na pozycji środkowego pomocnika w SBV Vitesse.
Kariera klubowa.
Swoją karierę piłkarską Bazoer rozpoczął w klubie USV Elinkwijk. W 2006 roku podjął treningi w szkółce piłkarskiej PSV Eindhoven. W 2012 zaczął trenować w Ajaksie Amsterdam. W 2013 roku zaczął grać w rezerwach tego klubu. 5 sierpnia 2013 zadebiutował w nich w Eerste divisie w wygranym 2:0 domowym meczu z Telstarem. W trakcie sezonu 2013/2014 stał się również członkiem pierwszego zespołu. W Eredivisie swój debiut zaliczył 6 grudnia 2014 w wygranym 5:0 domowym meczu z Willem II Tilburg. W 65. minucie tego meczu zmienił Lucasa Andersena. Swojego pierwszego gola w holenderskiej lidze strzelił 15 grudnia 2015 w wygranym 4:2 domowym meczu z FC Twente. W sezonie 2014/2015 wywalczył wicemistrzostwo Holandii.
W grudniu 2016 podpisał czteroipółletni kontrakt z VfL Wolfsburg.
Kariera reprezentacyjna.
Bazoer grał w młodzieżowych reprezentacjach Holandii. W 2012 roku wystąpił z reprezentacją Holandii U-17 na Mistrzostwach Europy U-17. Wraz z Holandią wywalczył wówczas mistrzostwo kontynentu. W dorosłej reprezentacji Holandii zadebiutował 13 listopada 2015 w wygranym 3:2 towarzyskim meczu z Walią, rozegranym w Cardiff, gdy w 87. minucie tego meczu zmienił Jordy’ego Clasie.

</doc>
<doc id="3578213" url="https://pl.wikipedia.org/wiki?curid=3578213" title="Troy Murphy">
Troy Murphy

Troy Brandon Murphy (ur. 2 maja 1980 w Morristown) – amerykański koszykarz, występujący na pozycjach skrzydłowego oraz środkowego.

</doc>
<doc id="3578214" url="https://pl.wikipedia.org/wiki?curid=3578214" title="Paul O’Connell">
Paul O’Connell

Paul O’Connell (ur. 20 października 1979 r. w Limerick) – irlandzki rugbysta występujący na pozycji a, były kapitan reprezentacji i zespołu British and Irish Lions.
W trakcie swojej kariery czterokrotnie uczestniczył w pucharze świata i trzy razy sięgał po Puchar Sześciu Narodów, zdobywając przy tym Wielki Szlem oraz czterokrotnie Triple Crown. Z prowincjonalną drużyną Munster Rugby wywalczył trzy tytuły ligowe, puchar ligi oraz dwa europejskie puchary.
Młodość.
O’Connell urodził się i wychował w Limerick, gdzie uczęszczał do Model School, a następnie do Ardscoil Rís. W dzieciństwie z powodzeniem uprawiał wiele dyscyplin sportu, przede wszystkim pływanie (w Limerick Swimming Club), ale też golf czy futbol gaelicki (w South Liberties).
Rugby zaczął uprawiać mając osiem lat w ekipie Young Munster, jednak wkrótce poświęcił się wyłącznie pływaniu. Do rugby powrócił w wieku lat 16. W barwach Ardscoil Rís występował w Munster Schools Rugby Senior Cup. Zanim został przekwalifikowany na a, ustawiany był na pozycji .
Kariera klubowa.
Po podpisaniu zawodowego kontraktu z drużyną Munster Rugby, O’Connell w sierpniu 2001 roku zadebiutował w przedsezonowym sparingu z Bath Rugby. W meczu o stawkę po raz pierwszy wystąpił w ostatnich minutach meczu z zespołem z Edynburga rozegranym w ramach Celtic League. Nieco ponad miesiąc później zadebiutował również w rozgrywkach europejskich – jako zmiennik pojawił się na boisku w spotkaniu z Castres Olympique. W Pucharze Heinekena Munster dotarł aż finału – który O’Connell rozpoczął w pierwszym składzie – jednak ostatecznie uległ Leicester Tigers 15:9.
W 2003 roku z prowincjonalną drużyną wywalczył mistrzostwo Celtic Legue, po zwycięstwie nad Neath 37:17 (w samym finale O’Connell nie brał udziału). Dalsze sukcesy przyniósł sezon 2004/2005, kiedy to Munster sięgnął po Celtic Cup. W finale irlandzka drużyna pokonała Walijczyków ze Scarlets 27:16.
Kolejny sezon w wykonaniu Munster Rugby na stałe zapisał się w historii irlandzkiego rugby. Drużyna z Thomond Park jako druga w kraju (i jako pierwsza od sezonu 1998/1999) sięgnęła po Puchar Heinekena. O’Connell w ćwierćfinale z USA Perpignan świetną dyspozycję udokumentował przyłożeniem, odgrywając również niepoślednią rolę w meczach półfinałowym z Leinster Rugby i finałowym z Biarritz Olympique. Za sezon ten otrzymał nominację do nagrody Zawodnika Roku na Świecie.
Przed rozpoczęciem sezonu 2007/2008 O’Connell został wybrany kapitanem swojej drużyny. Pod jego przewodnictwem Munster po roku przerwy ponownie sięgnął po Puchar Heinekena, pokonując w finale Tuluzę 16:13. Z kolei rok później zespół z południowo-zachodniej Irlandii wywalczył tytuł mistrzowski w Celtic League.
W marcu 2010 roku O’Connell doznał kontuzji pachwiny, która następnie została zainfekowana, co znacznie wydłużyło okres rehabilitacji. Zgodnie z wcześniejszymi przewidywaniami, kapitan Munsteru do gry wrócił dopiero w grudniu, w meczu Young Munster. W kolejnych tygodniach z ławki rezerwowych pojawił się na boisku w meczu ligowym przeciw Cardiff Blues, a następnie w spotkaniu Pucharu Heinekena z Ospreys. W pojedynku tym w nieprzepisowy sposób zaatakował jednak Jonathana Thomasa, za co został ukarany czerwoną kartką i dalszymi czterema tygodniami zawieszenia. Kiedy w połowie stycznia 2011 roku O’Connell od pierwszego gwizdka wystąpił w meczu Pucharu Heinekena z RC Toulon, był to jego pierwszy mecz w podstawowym składzie od 51 tygodni. Porażka w tym spotkaniu oznaczała, że Munster po raz pierwszy od 13 lat odpadł z rozgrywek po fazie grupowej. W kwietniu Irlandczyk doznał kolejnej kontuzji, kiedy w meczu z Leinster Rugby uszkodził ścięgno w kostce. Uraz ten wykluczył go z gry na cztery tygodnie. Pierwszy mecz O’Connella po kontuzji przypadł na półfinał European Challenge Cup, w którym Munster uległ angielskim Harlequins. Miesiąc później w roli kapitana poprowadził Munster do zwycięstwa nad Leinsterem w wielkim finale Celtic League.
W styczniu 2012 roku O’Connell przedłużył kontrakt z prowincjonalnym zespołem o dwa dalsze lata, do końca sezonu 2013/2014, jednak kolejny rok stanowił niemal stałe pasmo urazów irlandzkiego wspieracza. W trakcie marcowego meczu reprezentacji doznał kontuzji kolana, po której wrócił do gry 8 kwietnia w meczu z Ulster Rugby. Miesiąc później w spotkaniu z tym samym rywalem raz jeszcze uszkodził kolano, co miało odsunąć go od treningów na cztery do sześciu tygodni. Opuściwszy znaczną część sezonu z uwagi na kontuzje, w trakcie letniej przerwy w rozgrywkach O’Connell zrezygnował z funkcji kapitana Munsteru na rzecz Douga Howletta. Jako że rehabilitacja postępowała wolniej niż przypuszczano, zawodnik powrócił do składu dopiero w połowie października na mecz Pucharu Heinekena przeciw Racing Métro 92. 1 stycznia 2013 r. ogłoszono z kolei, że wychowanek Young Munster pomyślnie przeszedł operację kręgosłupa, dzięki której zlikwidowano nawracający problem związany z uciskającym nerw krążkiem międzykręgowym. Datę powrotu do pełnej sprawności wstępnie określono na kwiecień 2013 roku. Tym razem rehabilitacja przebiegła jednak szybciej, niż przewidywano i już w połowie marca reprezentant Irlandii wystąpił w spotkaniu rezerw Munsteru oraz w meczu ligi irlandzkiej w barwach Young Munster. Do pierwszej drużyny Munster Rugby powrócił w spotkaniu z Connachtem 23 marca. W dalszej części sezonu – pod nieobecność Howletta – jako kapitan prowadził drużynę w wygranym ćwierćfinale Pucharu Heinekena z Harlequins (gdy został okrzyknięty graczem meczu) oraz półfinale, w którym Irlandczycy ulegli zespołowi ASM Clermont Auvergne.
Na początku kolejnego roku O’Connell o dwa lata, do końca sezonu 2015/2016 przedłużył kontrakt z drużynami prowincjonalna i narodową. Niemniej w czerwcu 2015 roku ogłoszono, że Munster Rugby oraz Irish Rugby Football Union wobec wieloletnich zasług zawodnika przystały na jego prośbę o skrócenie dotychczasowej umowy. W sumie w barwach drużyny z Munsteru rozegrał 178 spotkań.
Przedwczesne rozwiązanie kontraktu wiązało się z transferem do klubu RC Toulon, o którym od pewnego czasu spekulowały irlandzkie media. Odrzuciwszy pierwotną ofertę francuskiego potentata, O’Connell podpisał ostatecznie dwuletnią umowę wiążącą go z zespołem z Lazurowego Wybrzeża. Debiut w nowej drużynie musiał jednak zostać odłożony w czasie, gdyż uraz, jakiego doznał w październiku 2015 roku, wykluczył go z gry na cztery do ośmiu miesięcy. W lutym 2016 roku z uwagi na powolne postępy w rehabilitacji i zalecenia lekarskie Irlandczyk ogłosił zakończenie kariery sportowej.
Kariera reprezentacyjna.
Po raz pierwszy w barwach narodowych O’Connell wystąpił w 1997 roku w tzw. reprezentacji szkolnej czyli drużynie U-18, gdzie występował m.in. razem z Gordonem D’Arcym. Zadebiutował na Thomond Park w meczu ze Szkocją. Następnie trafił do zespołu do lat 21, w którym grał obok Donnchy O’Callaghana. W listopadzie 2001 roku znalazł się na ławce rezerwowych podczas meczu na Donnybrook Stadium, w który spotkały się zespół „Ireland Development XV” i reprezentacja Samoa. W tym samym miesiącu znalazł się w szerokim składzie Irlandii A, która na Ravenhill Stadium mierzyła się z rezerwami Nowej Zelandii.
W pierwszej reprezentacji debiutował w lutym 2002 roku w meczu Pucharu Sześciu Narodów z Walią. Już na samym początku spotkania w trakcie starcia z Walijczykiem Craigiem Quinnellem został uderzony łokciem w głowę, na skutek czego stracił przytomność. Po chwili podjął jednak grę i w 25. minucie spotkania po maulu autowym zdołał nawet położyć piłkę w polu punktowym. Kilka minut później opuścił jednak plac gry. Jak sam przyznał później w jednym z wywiadów, podczas badania lekarskiego tuż po zejściu z boiska nie zdawał sobie sprawy z czasu, jaki spędził na boisku, jak również nie pamiętał o tym, że zdobył przyłożenie.
W kolejnym roku, w sierpniowym sparingu z Walią zdobył dwa przyłożenia, czym przybliżył się do powołania na odbywający się w październiku i listopadzie Puchar Świata 2003. Podczas australijskiego turnieju wystąpił we wszystkich pięciu spotkaniach swojej reprezentacji, która odpadła w ćwierćfinale po porażce z Francją. Na początku 2004 roku O’Connell uczestniczył w Pucharze Sześciu Narodów, podczas którego reprezentacja Irlandii po raz pierwszy od 19 lat wywalczyła Triple Crown. W pierwszym meczu turnieju, z Francją, 24-letni rwacz – wobec kontuzji Briana O’Driscolla – po raz pierwszy pełnił rolę kapitana reprezentacji.
W 2005 roku otrzymał powołanie do brytyjskiej drużyny mieszanej, British and Irish Lions na jej nowozelandzkie tournée – wystąpił w dwóch sparingach i wszystkich trzech testmeczach z „All Blacks”. Rok później w barwach reprezentacji brał czynny udział w Pucharze Sześciu Narodów. Jego zwieńczeniem był dramatyczny mecz z Anglią, w którym uzyskane w ostatnich minutach zwycięstwo dało Irlandii – po roku przerwy – kolejny tytuł Triple Crown. Jesienią tego samego roku w rozegranym na Lansdowne Road pojedynku z Pacific Islanders, kombinowanym zespołem reprezentującym Fidżi, Samoa i Tonga, O’Connell zdobył jedno z ośmiu przyłożeń swojej drużyny. Było to ostatnie przyłożenie przed rozbiórką tego obiektu, na którego miejscu wybudowano później Aviva Stadium. Jesienią otrzymał nominację do nagrody światowej federacji dla Zawodnika Roku.
Rok 2007 reprezentacja Irlandii tradycyjnie rozpoczęła od Pucharu Sześciu Narodów. Pod nieobecność kontuzjowanego O’Driscolla, to O’Connell poprowadził reprezentację w pierwszym w historii spotkaniu rugby rozegranym na Croke Park, stadionie sportów gaelickich. Do legendy przeszła jego przedmeczowa przemowa, w której motywował kolegów z drużyny do „szaleńczej agresji”. Irlandczycy ulegli wówczas Francji po przyłożeniu Vincenta Clerca zdobytym na minutę przed ostatnim gwizdkiem. Tydzień później gospodarze na tym samym obiekcie odnieśli rekordowe zwycięstwo 43:13 nad reprezentacją Anglii. Ostatecznie mimo zwycięstwa we wszystkich pozostałych spotkaniach, reprezentacja Irlandii zajęła drugie miejsce, jedynie różnicą „małych punktów” ustępując swoim jedynym pogromcom – Francuzom. Mimo wszystko drużyna z Zielonej Wyspy po raz trzeci w ciągu czterech lat wywalczyła Triple Crown. Kilka miesięcy później O’Connell znalazł się w składzie reprezentacji na Puchar Świata, jednak rozgrywany we Francji turniej okazał się być dla Irlandczyków szczególnie nieudany. Po nieprzekonującym zwycięstwie nad Namibią, irlandzka reprezentacja zaledwie czterema punktami pokonała Gruzję. Ówczesny Ronan O’Gara określił tę wygraną jako najgorszy moment w historii irlandzkiego rugby. Po dwóch kolejnych porażkach, z Francją i Argentyną irlandzka kadra po raz pierwszy w historii nie awansowała do fazy pucharowej mistrzostw. O’Connell wystąpił we wszystkich meczach swojej drużyny.
W roku 2009 zawodnik Munsteru był pewnym punktem swojej reprezentacji podczas Pucharu Sześciu Narodów, kiedy ta sięgnęła po zwycięstwo w rozgrywkach i pierwszy od 61 lat Wielki Szlem (oraz Tripple Crown). Po jednopunktowym zwycięstwie nad Anglią, Irlandczycy w ostatniej kolejce w dramatycznych okolicznościach wygrali z Walią 17:15. Odzwierciedleniem wysokiej formy reprezentacji był skład British and Irish Lions na tournée po Południowej Afryce, w którym znalazło się 14 Irlandczyków, zaś O’Connellowi powierzono funkcję kapitana. Tym samym został dziesiątym Irlandczykiem w historii, który pełnił tę rolę. W RPA wystąpił w trzech meczach przygotowawczych i trzech testmeczach z „Springboks”. Po dwóch porażkach, w ostatnim spotkaniu serii „Lwy” wygrały spotkanie na Ellis Park 28:9. Komentatorzy podkreślali charyzmę i zaangażowanie O’Connella w motywowanie swoich kolegów w trakcie spotkań. Z uwagi na przewlekłą kontuzję pachwiny, której nabawił się w trakcie ostatniej kolejki Pucharu Sześciu Narodów, O’Connell w roku 2010 opuścił pozostałe spotkania na arenie międzynarodowej.
Wystąpiwszy we wszystkich pięciu meczach Pucharu Sześciu Narodów 2011, w dalszej części sezonu O’Connell otrzymał powołanie na Puchar Świata. W pierwszym spotkaniu nowozelandzkiego turnieju Irlandczycy pokonali USA, zaś sam O’Connell został wybrany najlepszym zawodnikiem meczu. W kolejnym meczu fazy grupowej Irlandia zanotowała historyczne zwycięstwo nad Australią, jednak z dalszym udziałem w turnieju pożegnała się już w ćwierćfinale po porażce z Walią.
Na początku roku 2012 ogłoszono, że O’Connell do końca sezonu 2013/2014 przedłużył umowę wiążącą go z krajową federacją. Mniej więcej w tym samym czasie ogłoszono, że zastąpi kontuzjowanego O’Driscolla w roli kapitana reprezentacji podczas Puchar Sześciu Narodów 2012, jednak w trzecim spotkaniu turnieju sam doznał urazu kolana, który wykluczył go z gry na sześć tygodni. Z uwagi na operację kręgosłupa nie był również w stanie wziąć udziału w kolejnej edycji Pucharu. Doszedłszy do pełnej sprawności, znalazł się w składzie British and Irish Lions na tournée po Australii. Pod nieobecność kapitana drużyny Sama Warburtona O’Connell poprowadził „Lwy” w rozgrywanym w Hongkongu sparingu z Barbarians, w którym zdobył przyłożenie. Pojawił się także w wyjściowym składzie zespołu w pierwszym meczu z reprezentacją Australii, jednak w jednym ze starć złamał kość przedramienia. Mimo iż zdołał dokończyć spotkanie, nie był w stanie uczestniczyć w dalszych pojedynkach. Z uwagi na duże doświadczenie zaproponowano mu jednak pozostanie w składzie Lions i dalsze treningi z zespołem.
Wywodzący się z Limerick zawodnik na początku 2014 roku o dwa sezony przedłużył umowę wiążącą go z IRFU, a niedługo później znalazł się w składzie reprezentacji na Puchar Sześciu Narodów. Choć z powodu infekcji dróg oddechowych musiał opuścić mecz otwarcia przeciw Szkocji, uczestniczył w czterech pozostałych pojedynkach. Po dramatycznym wyjazdowym zwycięstwie nad Francją Irlandczycy sięgnęli po końcowe trofeum. W czerwcowym meczu z Argentyną O’Connell – jako zaledwie czwarty Irlandczyk – zaliczył swój setny testmecz (z czego siedem w barwach Lions). Było to zarazem pierwsze w historii zwycięstwo Irlandczyków odniesione w Argentynie.
Podczas Pucharu Sześciu Narodów 2015 O’Connell ponownie był kapitanem reprezentacji, a prowadzona przez niego drużyna zanotowała kolejne zwycięstwa nad Włochami, Francją i Anglią. Dopiero porażka z Walią pozbawiła Irlandczyków szans na drugi z rzędu Wielki Szlem. Spotkanie to było setnym meczem O’Connella w irlandzkiej kadrze. W ostatniej kolejce zespół z Zielonej Wyspy pokonał Szkocję, dzięki czemu sięgnął po końcowy tryumf. Był to zarazem pierwszy przypadek od 1949 roku, kiedy irlandzki kapitan dwa razy z rzędu wznosił trofeum za zwycięstwo w turnieju. Został również wybrany przez kibiców najlepszym zawodnikiem turnieju.
Zgodnie z wcześniejszymi zapowiedziami w czerwcu 2015 roku irlandzki wspieracz ogłosił, że po zakończeniu Pucharu Świata zamierza zakończyć międzynarodową karierę. Jednocześnie podano do wiadomości, że władze irlandzkiej federacji zgodziły się skrócić wiążący zawodnika kontrakt. W sierpniu O’Connell znalazł się w 31-osobowym składzie powołanym przez Joego Schmidta na Puchar Świata. Podczas rozgrywanej w Anglii imprezy wystąpił we wszystkich czterech spotkaniach fazy grupowej: z Kanadą, Rumunią, Włochami i Francją. Wszystkie cztery zakończyły się zwycięstwami Irlandczyków, którzy zająwszy pierwsze miejsce w grupie, awansowali do dalszej fazy rozgrywek. Sam O’Connell w końcówce pierwszej połowy meczu z Francją doznał poważnej kontuzji mięśnia dwugłowego uda, która wymagała leczenia operacyjnego. Oznaczało to koniec jego udziału w turnieju, a co za tym idzie przedwczesne pożegnanie z kadrą.
O’Connell zakończył karierę międzynarodową jako niekwestionowany lider reprezentacji, rozegrawszy w drużynie narodowej 108 spotkań (z czego 99 w pierwszym składzie) i 28 razy prowadząc zespół jako kapitan. Opisywano go jako ikonę irlandzkiego rugby i jednego z najlepszych zawodników na swojej pozycji.
Życie osobiste.
Paul jest synem Shelagh i Michaela, ma dwóch starszych braci Justina i Marcusa. Ojciec późniejszego kapitana reprezentacji w rodzinnym Cork grał w rugby na pozycji wspieracza (w klubach Sundays Well i Cork Constitution) oraz w hurling (w zespole Blackrock), nim w latach 60. przeniósł się do Limerick. Po przeprowadzce grał jeszcze w rugby w drużynie Young Munster. Tę samą dyscyplinę uprawiał też brat Paula, Justin.
Paul wraz z partnerką Emily O’Leary w 2010 roku doczekał się syna, Paddy’ego. Para pobrała się w lipcu 2013 roku we francuskim Auch, a w 2014 roku na świat przyszło ich drugie dziecko, córka Lola.
O’Connell na University of Limerick studiował inżynierię komputerową, jednak przerwał studia na ich końcowym etapie, gdy podpisał zawodowy kontrakt z Munster Rugby.
Na co dzień jest kibicem piłkarskiej drużyny Everton F.C.

</doc>
<doc id="3578215" url="https://pl.wikipedia.org/wiki?curid=3578215" title="Paul O’Connell">
Paul O’Connell



</doc>
<doc id="3578218" url="https://pl.wikipedia.org/wiki?curid=3578218" title="Paul O'Connell">
Paul O'Connell



</doc>
<doc id="3578219" url="https://pl.wikipedia.org/wiki?curid=3578219" title="Aleksandr Aleksandrow (kosmonauta)">
Aleksandr Aleksandrow (kosmonauta)

Aleksandr Pawłowicz Aleksandrow (; ur. 20 lutego 1943 w Moskwie) – rosyjski inżynier pokładowy statku kosmicznego Sojuz T-9, kompleksu orbitalnego Salut 7 – Kosmos 1443 i statku kosmicznego Sojuz TM-3, kompleksu orbitalnego Mir – Kwant-1 – Sojuz TM-2, Lotnik Kosmonauta ZSRR, dwukrotny Bohater Związku Radzieckiego, 55 kosmonauta radziecki.
Życiorys.
W 1985 rezerwowy (wraz z Leonidem Popowem) załogi statku Sojuz T-13 lecącej z misją ratunkową na dryfującą stację Salut 7.

</doc>
<doc id="3578228" url="https://pl.wikipedia.org/wiki?curid=3578228" title="Eurosport 1 HD">
Eurosport 1 HD



</doc>
<doc id="3578229" url="https://pl.wikipedia.org/wiki?curid=3578229" title="Eurosport 1">
Eurosport 1

Eurosport 1 (poprzednio Eurosport) – stacja telewizyjna o profilu sportowym, której właścicielem jest Warner Bros. Discovery. W Europie Eurosport rozpoczęła emisję 5 lutego 1989 roku. W 1990 uruchomiono w internecie portal informacyjny. W 2000 roku uruchomiony został ogólnoświatowy kanał informacyjny Eurosport News, natomiast 10 stycznia 2005 roku wystartował Eurosport 2, który poszerzył ofertę programową. W maju 2008 roku uruchomiono kanał o wysokiej rozdzielczości Eurosport HD.
Łącznie w ciągu roku Eurosport nadawał około 6500 godzin relacji, z czego 30% to relacje bezpośrednie. W 2004 roku liczba godzin relacji LIVE wzrosła o 25%. Obecnie program jest nadawany 24 godziny na dobę, wcześniej nadawany był w godzinach 8:30-1:30, a w soboty 8:30-2:00. W 2008 roku, obfitującym w wydarzenia sportowe, Eurosport zwiększył liczbę godzin relacji LIVE do ponad 3000, co stanowi 50% ramówki. 13 listopada 2015 Eurosport zmienił nazwę na Eurosport 1 oraz wprowadzono nowe logo i oprawę graficzną.
Eurosport 1 jest nadawany w 20 językach, dociera do 112 milionów gospodarstw domowych, czyli do 240 milionów widzów w 59 krajach Europy i Afryki Północnej.
Slogan stacji to: „Poczuj twoją pasję”. Kanał nadaje 24 godziny na dobę. Do 2014-2015 kanał nadawał w godzinach 8:30-1:30
Eurosport 1 HD.
25 maja 2008 roku wraz z otwarciem turnieju Wielkiego Szlema French Open na kortach im. Ronalda Garrosa został uruchomiony Eurosport HD, pozwala na oglądanie wydarzeń sportowych w jakości HD. Jego ramówka jest równa kanałowi Eurosport 1 w wersji SD. Program dostępny jest w wielu sieciach kablowych i platformach satelitarnych w Europie. Relacje na żywo stanowią 50% ramówki.
3 sierpnia 2009 został uruchomiony także Eurosport 2 HD.

</doc>
<doc id="3578230" url="https://pl.wikipedia.org/wiki?curid=3578230" title="Mateusz Wdowiak">
Mateusz Wdowiak

Mateusz Wdowiak (ur. 28 sierpnia 1996 w Krakowie) – polski piłkarz występujący na pozycji pomocnika w polskim klubie Raków Częstochowa.
Kariera klubowa.
Cracovia.
Wdowiak rozpoczynał karierę w młodzieżowych drużynach Cracovii. W pierwszej drużynie krakowskiego klubu zadebiutował wiosną 2015. Pierwszego gola dla drużyny seniorskiej strzelił 20 marca 2016, w 48. minucie zremisowanego 2:2 meczu z Pogonią Szczecin.
24 lipca 2020 w finale Pucharu Polski z Lechią Gdańsk (3:2 po dogrywce) strzelił zwycięskiego gola, dzięki czemu Cracovia po raz pierwszy w swojej historii zdobyła to trofeum.
Sandecja Nowy Sącz.
W styczniu 2017 Wdowiak został do końca sezonu 2016/17 wypożyczony do grającej na drugim poziomie ligowym Sandecji. Pomógł temu klubowi awansować po raz pierwszy w jego dziejach do Ekstraklasy.

</doc>
<doc id="3578231" url="https://pl.wikipedia.org/wiki?curid=3578231" title="Bartosz Kopacz">
Bartosz Kopacz

Bartosz Kopacz (ur. 21 maja 1992 w Jastrzębiu-Zdroju) – polski piłkarz grający na pozycji obrońcy w Zagłębiu Lubin. Występował także w innych polskich klubach m.in. Górnik Zabrze czy Lechia Gdańsk.
Statystyki.
Klubowe.
"Aktualne na 10 sierpnia 2019:"

</doc>
<doc id="3578236" url="https://pl.wikipedia.org/wiki?curid=3578236" title="Wskaźnik P/EBIT">
Wskaźnik P/EBIT

P/EBIT (ang. "Price to Earnings Before Interest and Tax") – syntetyczny wskaźnik służący wycenie spółek publicznych, wyrażany jako iloraz ceny rynkowej jednej akcji przedsiębiorstwa i wypracowanego przez to przedsiębiorstwo zysku operacyjnego EBIT.
Aby wyliczyć EBIT na jedną akcję, potrzeba rocznego EBIT (wypracowanego przez okres 4 kwartałów), który dzieli się przez średnią ważoną liczbę akcji w tym okresie. Przykład: spółka wypracowała w ciągu roku EBIT wielkości 400 tys. PLN. Kapitał zakładowy dzieli się na 500 tys. akcji emitowanych przez pół roku. Spółka postanawia wyemitować nową serię akcji w liczbie 100 tys. od kolejnej połowy roku.
Średnia ważona liczba akcji wynosi:
formula_1
EBIT wynosi zatem na jedną akcje:
formula_2
Przyjmując, że jedna akcja kosztuje 5 PLN, jej P/EBIT wynosi:
formula_3

</doc>
<doc id="3578249" url="https://pl.wikipedia.org/wiki?curid=3578249" title="Brothers of Destruction">
Brothers of Destruction



</doc>
<doc id="3578251" url="https://pl.wikipedia.org/wiki?curid=3578251" title="Phyllotreta insularis">
Phyllotreta insularis

Phyllotreta insularis – gatunek chrząszcza z rodziny stonkowatych i plemienia pchełek ziemnych (Alticini).
Takson ten opisany został w 1942 roku przez Franza Heikertingera jako podgatunek "P. downesi". W 2011 roku wyniesiony został do rangi gatunku przez Chi-Feng Lee i współpracowników.
Chrząszcz o ciele długości od 2,9 do 3,7 mm i szerokości od 1,3 do 1,7 mm. Ubarwiony metalicznie niebiesko z czarniawobrązowymi czułkami i odnóżami z wyjątkiem tylnych ud. Czułki krótsze niż u "P. downesi", 0,7 razy tak długie jak ciało. Na przedpleczu przestrzenie między gęsto rozmieszczonymi punktami szagrynowane, na pokrywach z niewyraźnymi, podłużnymi listewkami. Spermateka samicy z szerokim zbiorniczkiem i długim, smukłym przewodem proksymalnym. Ostatni widoczny sternit odwłoka u samca z podłużną listwą środkową, a "tectum" jego edeagusa wydłużone.
Pchełka ta żeruje na "Crateva adansonii formosensis" i jest endemitem Tajwanu, znanym wyłącznie z Sheting Nature Park w południowej części kraju.

</doc>
<doc id="3578253" url="https://pl.wikipedia.org/wiki?curid=3578253" title="Władimir Aleksienko">
Władimir Aleksienko

Władimir Awramowicz Aleksienko (; ur. 27 stycznia 1923 we wsi Kijewskoje w Kraju Krasnodarskim, zm. 16 czerwca 1995) – Rosjanin, radziecki wojskowy, generał porucznik lotnictwa, dwukrotny Bohater Związku Radzieckiego. 
Życiorys.
Urodził się w rodzinie chłopskiej. W 1940 ukończył szkołę średnią i kurs pilotażu w aeroklubie. Od 1943 był członkiem WKP(b). 
Od maja 1941 był w Armii Czerwonej. W 1942 ukończył Krasnodarską Wojskową Lotniczą Szkołę Pilotów. Od lutego 1943 był na frontach II wojny światowej. Walczył pod Leningradem, na Przesmyku Karelskim, nad Bałtykiem i w Prusach Wschodnich. 19 kwietnia 1945 otrzymał tytuł Bohatera Związku Radzieckiego, order Lenina i medal Złotej Gwiazdy nr 6129 jako dowódca eskadryli 16 Gwardyjskiego Szturmowego Pułku Lotniczego 277 Szturmowej Dywizji Lotniczej 1 Armii Lotniczej 3 Frontu Białoruskiego w stopniu kapitana gwardii za 230 udanych lotów bojowych i wykazane w nich męstwo i odwagę.
Drugi medal Złotej Gwiazdy nr 8677 otrzymał 29 czerwca 1945 jako dowódca 15 Szturmowego Pułku Lotniczego w stopniu majora za 292 loty bojowe. Na koncie Aleksienki odnotowano m.in. 33 czołgi, 118 samolotów, 53 wagony kolejowe, 85 pojazdów, 15 transporterów opancerzonych, 10 magazynów z amunicją, 27 armat i dział, 54 działa przeciwlotniczych, 12 moździerzy.
Po wojnie nadal odbywał służbę w Siłach Powietrznych. W 1945 ukończył Wojskową Akademię Lotniczą, w 1962 Akademię Sztabu Generalnego. Był delegatem do Rady Najwyższej Ukraińskiej SRR 5 i 8 kadencji.
Od 1978 w stopniu generała porucznika lotnictwa był w rezerwie, mieszkał w Odessie. Zmarł 16 czerwca 1995 i został pochowany w Odessie na II Cmentarzu Chrześcijańskim (Miejskim).
Nagrody i odznaczenia.
i medale.

</doc>
<doc id="3578255" url="https://pl.wikipedia.org/wiki?curid=3578255" title="Proces glejowy">
Proces glejowy



</doc>
<doc id="3578257" url="https://pl.wikipedia.org/wiki?curid=3578257" title="Hans Leu">
Hans Leu



</doc>
<doc id="3578258" url="https://pl.wikipedia.org/wiki?curid=3578258" title="Jan Burzyński (powstaniec styczniowy)">
Jan Burzyński (powstaniec styczniowy)

Jan Burzyński herbu Trzywdar (ur. 14 lutego 1837, zm. 11 września 1932 w Stanisławowie) – polski ziemianin, powstaniec styczniowy.
Życiorys.
Pochodził z Wołynia. Brał udział w powstaniu styczniowym 1863. Wspólnie z braćmi Stanisławem, Tadeuszem i Kazimierzem przystąpili do walk wraz ze sformowanymi przez siebie dwoma plutonami konnymi. Byli podkomendnymi gen. Edmunda Różyckiego. Jan Burzyński pełnił funkcję dowódcy plutonu w 2 Pułku Jazdy Ruskiej. Został mianowany porucznikiem. Po upadku powstania przebywał był internowany w Ołomuńcu, następnie ukrywał się w Galicji i Dreźnie.
W późniejszym czasie zamieszkał w Uhrynowie pod Stanisławowem. Jako ziemianin Uhrynowa Górnego w 1873 był uprawniony do wyborów jako przedstawiciel większych posiadłości gruntowych. Jako ziemianin Uhrynowa Dolnego w 1893 został mianowany mężem zaufania wybranym na oceniciela przy tłumieniu zarazy płucnej bydła rogatego.
Po odzyskaniu przez Polskę niepodległości (1918) w okresie II Rzeczypospolitej został awansowany do stopnia podporucznika Wojska Polskiego. Jako weteran powstania w ewidencji Wojska Polskiego był przypisany do Stanisławowa w 1928, 1932.

</doc>
<doc id="3578259" url="https://pl.wikipedia.org/wiki?curid=3578259" title="Jan Burzyński">
Jan Burzyński



</doc>
<doc id="3578260" url="https://pl.wikipedia.org/wiki?curid=3578260" title="Linia kolejowa Jüterbog – Nauen">
Linia kolejowa Jüterbog – Nauen

Linia kolejowa Jüterbog – Nauen – linia kolejowa w Niemczech, w kraju związkowym Brandenburgia. Znajduje się na zachód do Berlina. Biegnie od Jüterboga przez Treuenbrietzen, Beelitz, Poczdam, Wustermark do Nauen. Odcinek Wustermark-Nauen jest obecnie zlikwidowany, Golm-Priort jest teraz częścią Berliner Außenring i rozwijany jako główna linia dwutorowa.

</doc>
<doc id="3578264" url="https://pl.wikipedia.org/wiki?curid=3578264" title="Puchar Ameryki Północnej w snowboardzie 2015/2016">
Puchar Ameryki Północnej w snowboardzie 2015/2016

Puchar Ameryki Północnej w snowboardzie w sezonie 2015/2016 to kolejna edycja tej imprezy. Cykl ten rozpoczął się 18 listopada 2015 roku w amerykańskim Echo Mountain w zawodach PSL'u. Ostatnie zawody sezonu zostały rozegrane 5 kwietnia 2016 roku, w amerykańskim Copper Mountain i również zakończyły się slalomem równoległym.
Konkurencje.
Na liście zwycięzców obok klasyfikacji snowcrossu widnieje klasyfikacja PAR, która nie odzwierciedla żadnej konkurencji. Tak naprawdę jest to zsumowana klasyfikacja slalomu równoległego (PSL) i giganta równoległego (PGS).

</doc>
<doc id="3578265" url="https://pl.wikipedia.org/wiki?curid=3578265" title="Jackie Fox">
Jackie Fox

Jackie Fox, właśc. Jacqueline Fuchs (ur. 20 grudnia 1959 w Los Angeles) – amerykańska gitarzystka basowa, w latach 1975–1977 należała do zespołu The Runaways.
Życiorys.
Została odkryta przez Rodneya Bingenheimera w 1975 roku w The Starwood Club, gdy DJ pytał nastolatki, czy grają na instrumencie. Wkrótce Fox spotkała menedżera Kima Fowleya, który zaproponował jej granie w The Runaways. Ponieważ Jackie zgłosiła się jako gitarzystka prowadząca, ale była nią już Lita Ford, nastolatka zgodziła się grać na basie.
Fox nagrała z Runaways dwa albumy: Queens of Noise i Live In Japan. Mimo zaznaczenia jej udziału w nagrywaniu pierwszego albumu grupy, linie basowe na tym albumie zarejestrował wtedy Nigel Harrison, basista zespołu Blondie.
Pod koniec czerwca 1977, czyli daty koncertów Runaways w Japonii, Fox opuściła zespół. Powodem było zniszczenie przez technicznych grupy jej basu, białego 1965 Gibsona Thunderbird, do którego była bardzo przywiązana.

</doc>
<doc id="3578266" url="https://pl.wikipedia.org/wiki?curid=3578266" title="Kynice">
Kynice

Kynice – wieś i gmina w Czechach, w powiecie Havlíčkův Brod, w kraju Wysoczyna. 1 stycznia 2014 liczyła 94 mieszkańców.

</doc>
<doc id="3578268" url="https://pl.wikipedia.org/wiki?curid=3578268" title="KS Szkoła Oficerska Bydgoszcz">
KS Szkoła Oficerska Bydgoszcz

KS Szkoła Oficerska Bydgoszcz – bydgoski klub sportowy założony w 1920 roku przy Oficerskiej Szkole dla Podoficerów. Przez jeden sezon (1924) piłkarze tego klubu grali w klasie A "Toruńskiego Związku Okręgowego Piłki Nożnej".
Historia.
W 1923 r. klub został zakwalifikowany do klasy B, przegra| jednak rozgrywkę o awans do klasy A z rezerwami Sokoła Toruń. W 1924 r. przeprowadzono zawody uzupełniające skład klasy A, które wygrał KS Szkoła Oficerska. W sezonie 1924 w klasie A drużyna zdobyła w ośmiu meczach 3 punkty i zajęła ostatnie miejsce. Dnia 23 marca 1925 r. zdecydowano o powiększeniu klasy A Toruńskiego OZPN. Szkoła Oficerska nie skorzystała jednak z zaproszenia i nie przystąpiła do rozgrywek na tym poziomie. Klub reaktywowano w listopadzie 1937 r. pod nazwą WKS Zryw Bydgoszcz.

</doc>
<doc id="3578269" url="https://pl.wikipedia.org/wiki?curid=3578269" title="Lány (Kraj Wysoczyna)">
Lány (Kraj Wysoczyna)

Lány – wieś i gmina w Czechach, w powiecie Havlíčkův Brod, w kraju Wysoczyna. 1 stycznia 2014 liczyła 53 mieszkańców.

</doc>
<doc id="3578270" url="https://pl.wikipedia.org/wiki?curid=3578270" title="Leškovice">
Leškovice

Leškovice – wieś i gmina w Czechach, w powiecie Havlíčkův Brod, w kraju Wysoczyna. 1 stycznia 2014 liczyła 67 mieszkańców.

</doc>
<doc id="3578271" url="https://pl.wikipedia.org/wiki?curid=3578271" title="Leština u Světlé">
Leština u Světlé

Leština u Světlé – wieś i gmina w Czechach, w powiecie Havlíčkův Brod, w kraju Wysoczyna. 1 stycznia 2014 liczyła 599 mieszkańców.

</doc>
<doc id="3578272" url="https://pl.wikipedia.org/wiki?curid=3578272" title="Libice nad Doubravou">
Libice nad Doubravou

Libice nad Doubravou – miasteczko i gmina w Czechach, w powiecie Havlíčkův Brod, w kraju Wysoczyna. 1 stycznia 2014 liczyła 857 mieszkańców.

</doc>
<doc id="3578273" url="https://pl.wikipedia.org/wiki?curid=3578273" title="Okan Yalabik">
Okan Yalabik



</doc>
<doc id="3578274" url="https://pl.wikipedia.org/wiki?curid=3578274" title="Malčín">
Malčín

Malčín – wieś i gmina w Czechach, w powiecie Havlíčkův Brod, w kraju Wysoczyna. 1 stycznia 2014 liczyła 207 mieszkańców.

</doc>
<doc id="3578275" url="https://pl.wikipedia.org/wiki?curid=3578275" title="Maleč">
Maleč

Maleč – wieś i gmina w Czechach, w powiecie Havlíčkův Brod, w kraju Wysoczyna. 1 stycznia 2014 liczyła 669 mieszkańców.

</doc>
<doc id="3578276" url="https://pl.wikipedia.org/wiki?curid=3578276" title="Zygmunt Tkocz">
Zygmunt Tkocz

Zygmunt Tkocz (ur. 1936) – polski socjolog i ekonomista emigracyjny. 
Życiorys.
Absolwent ekonomii w Wyższej Szkole Ekonomicznej w Katowicach. W 1967 uzyskał doktorat z socjologii na Uniwersytecie Warszawskim. Od 1970 roku na emigracji. Od 1971 profesor socjologii na Uniwersytecie w Odense, od 1982 dyrektor Instytutu Ekonomii i Socjologii tamże.

</doc>
<doc id="3578277" url="https://pl.wikipedia.org/wiki?curid=3578277" title="Michalovice (Kraj Wysoczyna)">
Michalovice (Kraj Wysoczyna)

Michalovice – wieś i gmina w Czechach, w powiecie Havlíčkův Brod, w kraju Wysoczyna. 1 stycznia 2014 liczyła 174 mieszkańców.

</doc>
<doc id="3578278" url="https://pl.wikipedia.org/wiki?curid=3578278" title="Nejepín">
Nejepín

Nejepín – wieś i gmina w Czechach, w powiecie Havlíčkův Brod, w kraju Wysoczyna. 1 stycznia 2014 liczyła 63 mieszkańców.

</doc>
<doc id="3578280" url="https://pl.wikipedia.org/wiki?curid=3578280" title="Nová Ves u Chotěboře">
Nová Ves u Chotěboře

Nová Ves u Chotěboře – wieś i gmina w Czechach, w powiecie Havlíčkův Brod, w kraju Wysoczyna. 1 stycznia 2014 liczyła 574 mieszkańców.

</doc>
<doc id="3578282" url="https://pl.wikipedia.org/wiki?curid=3578282" title="Adam Czetwertyński">
Adam Czetwertyński

Adam Czetwertyński (ur. 15 stycznia 1945 w Warszawie) – polski nauczyciel i dziennikarz, redaktor w wydawnictwach książkowych, instruktor Związku Harcerstwa Polskiego, harcmistrz, samorządowiec. Absolwent Wydziału Polonistyki Uniwersytetu Warszawskiego (1971).
Życiorys.
Harcerstwo.
Od 1961 czynny instruktor ZHP w Hufcu ZHP Warszawa-Praga-Południe. W ZHP pełnił m.in. funkcje: drużynowego, komendanta związku drużyn, komendanta szczepów w szkołach średnich (46 WDH im. Janusza Korczaka i 3 WDH im. x Józefa Poniatowskiego), namiestnika drużyn starszoharcerskich, członka komendy hufca i zastępcy komendanta hufca, członka Rady Chorągwi Stołecznej, członka Rady Naczelnej ZHP i jej prezydium (1981–1985). Szef ofensywy starszoharcerskiej ZHP (1981–1985). Delegat na kolejne zjazdy ZHP (1981–1990).
Organizator/komendant kilkudziesięciu obozów, zimowisk i kursów. Od 2015 członek kapituły Krzyża „Za Zasługi dla ZHP”. Od 2018 szef zespołu Wydziału Zagranicznego GK ZHP ds. harcerstwa polskiego za granicą.
W latach 1994–2002 był redaktorem naczelnym miesięcznika instruktorów ZHP „Czuwaj”. Od 2004 jest redaktorem, członkiem kolegium redakcyjnego „Czuwaj”. Od 2018 zastępca redaktora naczelnego.
W Hufcu ZHP Warszawa-Praga-Południe między innymi członek Sądu Harcerskiego (2014–), Komisji Stopni Instruktorskich (2012–), redakcji miesięcznika „Praski Świerszcz” (2014–). Członek komisji historycznej Chorągwi Stołecznej ZHP (2001–).
Ponad 20 lat współpracuje ze środowiskami polonijnymi i harcerskimi na Białorusi. Wielokrotny organizator obozów szkoleniowych dla harcerzy z Białorusi.
Praca wydawnicza i dziennikarska.
W latach 1970–1982 redaktor, starszy redaktor, kierownik redakcji w Wydawnictwie Harcerskim / Wydawnictwie Harcerskim „Horyzonty” oraz Wydawnictwie Książkowym Młodzieżowej Agencji Wydawniczej RSW, redaktor wielu pozycji książkowych. W latach 1982–1989 dziennikarz, redaktor odpowiedzialny miesięcznika „Drużyna – Na Tropie”, wydawanego przez RSW Młodzieżową Agencję Wydawniczą, autor licznych publikacji. W latach 1990–1993 redaktor, kierownik Harcerskiego Biura Wydawniczego. Od 1994 w „Czuwaj”.
Współautor podręcznika dla kl. V i VI „A to historia” (Wydawnictwo Nowa Era).
Szkolnictwo.
Ponad 40 lat – od 1973 do 2017 na części etatu nauczyciel języka polskiego w IV Liceum Ogólnokształcącym im. A. Mickiewicza w Warszawie. W 2014–2015 nauczyciel w prywatnym gimnazjum Cecylii Plater-Zyberkówny w Warszawie.
Od 2005 egzaminator matur zewnętrznych z języka polskiego. Ekspert w projekcie „Szkoła z klasą” Centrum Edukacji Obywatelskiej i „Gazety Wyborczej”.
Działalność samorządowa.
W latach 1994–1998 i 2000–2002 radny dzielnicy Warszawa-Praga-Południe, m.in. przewodniczący i zastępca przewodniczącego komisji oświaty i wychowania, członek komisji kultury, członek komisji rewizyjnej. Był redaktorem miesięcznika „Socjaldemokrata Praski”. W latach 2002–2006 radny m. st. Warszawy, wiceprzewodniczący komisji kultury, członek komisji edukacji.

</doc>
<doc id="3578284" url="https://pl.wikipedia.org/wiki?curid=3578284" title="Veronika Velez Zuzulová">
Veronika Velez Zuzulová



</doc>
<doc id="3578293" url="https://pl.wikipedia.org/wiki?curid=3578293" title="Bataclan">
Bataclan

Bataclan (znany także jako Ba-Ta-Clan) – sala koncertowo-teatralna i kawiarnia położona przy 50 Boulevard Voltaire w 11. dzielnicy w Paryżu we Francji, otwarta 3 lutego 1865. Mieści ona na widowni do 1500 osób. Od 11 marca 1991 posiada status monument historique.
Budynek został zaprojektowany w 1864 r. przez architekta Charlesa Duvala. Nazwa obiektu odnosi się do operetki Jacques’a Offenbacha – "Ba-ta-clan". Jest to również gra słów na wyrażenie „le tout bataclan” ("ten cały tłum"), dziennikarskiego tekstu napisanego 11 listopada 1761 przez Charlesa Simona Favarta i stanowiącego inspirację operetki Offebacha. W pobliżu znajdują się stacje metra: Oberkampf (linie: 5 i 9) oraz Filles du Calvaire (linia 8).
13 listopada 2015 podczas koncertu amerykańskiego zespołu Eagles of Death Metal, w teatrze doszło do strzelaniny, która była częścią serii ataków terrorystycznych mających miejsce w 10. oraz 11. dzielnicy Paryża.
Historia.
Bataclan był pierwotnie lokalem rozrywkowym urządzonym w stylu "chinoiserie". Na parterze znajdowały się sale kawiarniana i koncertowa, natomiast na piętrze była duża sala taneczna. W sali koncertowo-teatralnej były wystawiane wodewile autorstwa: Eugène Scribe, Jean-François Bayard, Mélesville oraz Théophile Marion Dumersan.
Bataclan został otwarty 3 lutego 1865. W 1892 został kupiony przez piosenkarza Paulusa. W 1910 nowy właściciel budynku przebudował salę koncertowo/teatralną i zaczął wystawiać modne ówcześnie rewie, których pomysłodawcą w głównej mierze był pisarz José de Bérys. W Bataclan występował również m.in. Maurice Chevalier.
W 1926 obiekt został przekształcony w kino, w którym w 1933 wybuchł pożar. W 1950 budynek został częściowo wyburzony ze względu na konieczność dostosowania go do nowo wprowadzonych przepisów budowlanych. W 1969 kino zostało zamknięte, salę ponownie przekształcono w koncertowo/teatralną, w której zaczęły odbywać się koncerty muzyki rozrywkowej oraz występy komików. Fasada budynku została poddana renowacji w 2006 r. do stanu zbliżonego do oryginalnego projektu Duvala, natomiast dawny dach w stylu pagody nie został odtworzony.
Działalność współczesna.
W Bataclan odbywają się różnego rodzaju wydarzenia kulturalne.
W sali koncertowo-teatralnej odbywają się głównie koncerty muzyki rozrywkowej. Swoje występy na przestrzeni lat, dawali tu między innymi: The Velvet Underground, Lou Reed, Genesis, Soft Machine, John Martyn, The Clash, The Police, The Cure, Motörhead, Nazareth, Judas Priest, Elvis Costello, The Pretenders, Ramones, Saxon, Iron Maiden, UFO, Def Leppard, Nick Cave, Pixies, PJ Harvey, The Smashing Pumpkins, Prince, Nine Inch Nails, Blur, Oasis, Foo Fighters, Alanis Morissette, Radiohead, Marilyn Manson, Korn, Incubus, Marillion, Primus, Alice Cooper, Backstreet Boys, Sinéad O’Connor, Faith No More, Dream Theater, Placebo, The Offspring, Fishbone, Muse, Kylie Minogue, Metallica, Maroon 5, Lamb of God, Steve Vai, Trivium, Robbie Williams, Soulfly, Arctic Monkeys, Alice in Chains, Stone Sour, Kings of Leon, Down, Ministry, Paradise Lost, Eagles of Death Metal, The Sisters of Mercy, Mr. Big, In Flames, Lacuna Coil, Opeth, Stone Temple Pilots, Slash, Serj Tankian, Gov’t Mule, Slayer, Tarja Turunen, Thin Lizzy, Volbeat, Mastodon, INXS, Suicidal Tendencies, Gotye, Behemoth, Rise Against, Europe, Meshuggah, Halestorm, Gojira, Bad Religion, HIM, Passenger, Rob Zombie, Robert Plant, Limp Bizkit, Richie Sambora, Machine Head, Ed Sheeran, Black Label Society, Sabaton, The Melvins, Hollywood Undead.
W budynku działa też dyskoteka oraz kawiarnia artystyczna (tzw. "café-théâtre"), w której występują komicy i artyści kabaretowi.
Masowa strzelanina.
Masowa strzelanina miała miejsce w teatrze podczas koncertu amerykańskiej grupy rockowej Eagles of Death Metal 13 listopada 2015. Według Associated Press 35 osób zostało zabitych, a około 100 zostało wziętych jako zakładnicy. Według osoby, która uciekła z opresji, w teatrze znajdowało się 5 lub 6 sprawców, którzy rozmawiali o Syrii. Następne doniesienia mówiły o atakach na policję i służby cywilne, które zostały wezwane na miejsce zdarzenia. Dziennikarz stacji radiowej Europe 1, Julien Pierce, powiedział, że widział dwóch lub trzech uzbrojonych ludzi bez masek, którzy weszli do teatru i zaczęli strzelać w tłum. Policja następnie przystąpiła do szturmu na teatr, zabijając dwóch sprawców. Szturm zakończono o 0:58 czasu lokalnego. W teatrze terroryści zabili 89 zakładników. Muzycy zespołu przeżyli atak.

</doc>
<doc id="3578295" url="https://pl.wikipedia.org/wiki?curid=3578295" title="Raef LaFrentz">
Raef LaFrentz

 
Raef Andrew LaFrentz (ur. 29 maja 1976 w Hampton) – amerykański koszykarz, występujący na pozycjach skrzydłowego oraz środkowego.
W 1994 wystąpił w meczu gwiazd amerykańskich szkół średnich - McDonald’s All-American.

</doc>
<doc id="3578302" url="https://pl.wikipedia.org/wiki?curid=3578302" title="Assemini (przystanek kolejowy)">
Assemini (przystanek kolejowy)

Assemini () – przystanek kolejowy w Assemini, w prowincji Cagliari, w regionie Sardynia, we Włoszech. Położony jest na linii Cagliari – Golfo Aranci.
Według klasyfikacji RFI ma kategorię "srebrną".

</doc>
<doc id="3578305" url="https://pl.wikipedia.org/wiki?curid=3578305" title="Live in Japan (album The Runaways)">
Live in Japan (album The Runaways)

Live in Japan – album live zespołu The Runaways wydany w czerwcu 1977 roku, oryginalnie wydany tylko w Japonii, Kanadzie i Australii.

</doc>
<doc id="3578309" url="https://pl.wikipedia.org/wiki?curid=3578309" title="Ordrup (stacja kolejowa)">
Ordrup (stacja kolejowa)

Ordrup () – przystanek kolejowy w miejscowości Ordrup, w Regionie Stołecznym, w Danii. Znajduje się na podmiejskiej linii kolejowej Klampenborgbanen.
Obsługiwany jest wyłącznie przez pociągi S-tog linii C.
Główny budynek dworca został zaprojektowany przez duńskiego architekta K.T. Seest w stylu neoklasycystycznym. Stacja została umieszczona na liście zabytków w 1992 roku. Stacja została wyremontowana przez Gottlieb Paludan Architects w 2014 r.

</doc>
<doc id="3578310" url="https://pl.wikipedia.org/wiki?curid=3578310" title="Męskie Granie 2015">
Męskie Granie 2015



</doc>
<doc id="3578311" url="https://pl.wikipedia.org/wiki?curid=3578311" title="Arriverà l’amore">
Arriverà l’amore

Arriverà l’amore – singel Emmy Marrone, wydany 23 października 2015, pochodzący z albumu "Adesso". Utwór napisali i skomponowali Ermal Meta oraz Matteo Buzzanca, a za produkcję odpowiadali Emma Marrone i Luca Mattioni.
Singel był notowany na 5. miejscu na liście pięćdziesięciu najlepiej sprzedających się singli we Włoszech i został wyróżniony platynowym certyfikatem w tym kraju za przekroczenie progu 50 tysięcy sprzedanych kopii.
Premiera teledysku do piosenki odbyła się w dniu wydania singla, a wyreżyserowali go Luisa Carcavale i Alessandro Guida.

</doc>
<doc id="3578315" url="https://pl.wikipedia.org/wiki?curid=3578315" title="Myszoskoczka berberyjska">
Myszoskoczka berberyjska

Myszoskoczka berberyjska ("Gerbillus acticola") – gatunek ssaka z podrodziny myszoskoczków (Gerbillinae) w obrębie rodziny myszowatych (Muridae), występujący na Półwyspie Somalijskim.
Zasięg występowania.
Myszoskoczka berberyjska występuje endemicznie w północnej Somalii (środkowa część Somalilandu, na wschód od Hargejsy, stolicy tego terytorium).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1918 roku brytyjski zoolog Oldfield Thomas nadając mu nazwę "Gerbillus acticola". Holotyp pochodził z Berbery, w Somalii. 
"G. acticola" był uważany za podgatunek "G. pyramidum", ale został uznany jako ważny gatunek, który potwierdzili kolejni autorzy. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 90–104 mm, długość ogona 124–142 mm, długość ucha 15 mm, długość tylnej stopy 26–29 mm; brak danych dotyczących masy ciała. 
Ekologia.
Myszoskoczka berberyjska występuje od poziomu morza do co najmniej 1000 m n.p.m. Niewiele wiadomo o tym gatunku; prowadzi naziemny tryb życia, najprawdopodobniej preferuje tereny suche, jednak jego wymagania środowiskowe nie są dobrze rozpoznane.
Populacja.
Zasięg tego gatunku nie jest dobrze określony, nie jest znany trend rozwoju populacji ani zagrożenia dla tego gatunku. Międzynarodowa Unia Ochrony Przyrody nie określa obecnie kategorii zagrożenia ze względu na niedobór informacji. Czerwona księga gatunków zagrożonych z 1996 roku stwierdzała, że jest to gatunek najmniejszej troski.

</doc>
<doc id="3578316" url="https://pl.wikipedia.org/wiki?curid=3578316" title="Maschinenfabrik Fahr">
Maschinenfabrik Fahr

Fahr – były niemiecki producent maszyn rolniczych z siedzibą w Gottmadingen, w kraju związkowym Badenia-Wirtembergia.
Historia.
Firma została założona w 1870 roku przez Johanna Georga Fahra w Gottmadingen. W 1911 Maschinenfabrik Fahr stała się spółką akcyjną, a w 1938 roku Fahr rozpoczął produkcję ciągników rolniczych. Silniki były dostarczane głównie przez firmy Güldner i Deutz AG.
W 1951 roku Fahr rozpoczął produkcję sieczkarni, a na wystawie w Hamburgu zaprezentował pierwszy niemiecki kombajn zbożowy samobieżny, stając się pierwszym producentem rok później. W 1952 roku założono FAHR-Argentina w Buenos Aires. W 1958 roku rozpoczęto kooperację przy produkcji ciągników z firmą Güldner.
W 1961 roku Fahr wdrożył do produkcji pierwszy przetrząsacz rotacyjny KH4, który występował w wariantach dwu-, cztero- i sześciowirnikowych. W tym samym roku właścicielem 25% akcji stała się spółka Klöckner-Humboldt-Deutz AG (KHD). W 1968 KHD przejął kontrolę nad spółką Fahr. W 1970 roku KHD nabył producenta maszyn rolniczych Ködel &amp; Böhm w Lauingen tworząc oddział firmy Maschinenfabrik Fahr AG produkujący kombajny zbożowe. W 1971 roku pierwszy kombajn Fahr zjechał z linii produkcyjnej w Lauingen. W 1975 KHD stała się właścicielem wszystkich akcji. Od 1981 roku wszystkie produkty fabryki były sprzedawane pod marką Deutz-Fahr.
W 1988 roku właścicielem fabryki w Gottmadingen stała się holenderska firma Greenland. Po przejęciu grupy Greenland w 1998 roku przez Kverneland Group, została zamknięta 24 lipca 2006 roku.

</doc>
<doc id="3578317" url="https://pl.wikipedia.org/wiki?curid=3578317" title="Strete Ralegh">
Strete Ralegh

Strete Ralegh – przysiółek w Anglii, w Devon. Strete Ralegh jest wspomniana w Domesday Book (1086) jako "Estrete"/"Estreta".

</doc>
<doc id="3578319" url="https://pl.wikipedia.org/wiki?curid=3578319" title="Stoke (Torridge)">
Stoke (Torridge)

Stoke – wieś w Anglii, w Devon. Stoke jest wspomniana w Domesday Book (1086) jako "Nistenestoch".

</doc>
<doc id="3578323" url="https://pl.wikipedia.org/wiki?curid=3578323" title="Myszoskoczka wyżynna">
Myszoskoczka wyżynna

Myszoskoczka wyżynna ("Gerbillus brockmani") – gatunek ssaka z podrodziny myszoskoczków (Gerbillinae) w obrębie rodziny myszowatych (Muridae), występujący na Półwyspie Somalijskim.
Zasięg występowania.
Myszoskoczka wyżynna znana jest tylko z miejsca typowego w północnej Somalii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1910 roku brytyjski zoolog Oldfield Thomas nadając mu nazwę "Dipodillus brockmani". Holotyp pochodził z Burao, na południe od Berbery, w Somalii.
"G. brockmani" jest traktowany jako ważny gatunek do czasu ewentualnej rewizji jego statusu. "G. brockmani" jest bardzo podobny do "G. somalicus", który również występuje w Somalii. Bywał uznawany za synonim "G. nanus", jednak brakuje dowodów, aby "G. nanus" występował na sąsiednich obszarach. Relacje filogenetyczne "G. brockmani" z innymi myszoskoczkami wymagają dalszych badań. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 71–84 mm, długość ogona 106–117 mm, długość ucha 11–13 mm, długość tylnej stopy 21–22 mm; brak danych dotyczących masy ciała. 
Biologia.
Siedlisko myszoskoczki wyżynnej znajduje się w suchym, pagórkowatym terenie. Niewiele wiadomo o tym gatunku; prowadzi naziemny tryb życia.
Populacja.
Zasięg tego gatunku nie jest dobrze określony, nie jest znany trend rozwoju populacji ani ewentualne zagrożenia; nie wiadomo, czy występuje w obszarach chronionych. Międzynarodowa Unia Ochrony Przyrody nie określa obecnie kategorii zagrożenia ze względu na niedobór informacji. Czerwona księga gatunków zagrożonych z 1996 roku stwierdzała, że jest to gatunek najmniejszej troski.

</doc>
<doc id="3578324" url="https://pl.wikipedia.org/wiki?curid=3578324" title="Order Czarnej Gwiazdy">
Order Czarnej Gwiazdy



</doc>
<doc id="3578326" url="https://pl.wikipedia.org/wiki?curid=3578326" title="ZEB">
ZEB



</doc>
<doc id="3578327" url="https://pl.wikipedia.org/wiki?curid=3578327" title="Lenchwick">
Lenchwick

Lenchwick – przysiółek w Anglii, w Worcestershire. W latach 1870–1872 osada liczyła 162 mieszkańców. Lenchwick jest wspomniana w Domesday Book (1086) jako "Lenchewic".

</doc>
<doc id="3578332" url="https://pl.wikipedia.org/wiki?curid=3578332" title="Międzynarodowe Biuro Czasu">
Międzynarodowe Biuro Czasu

Międzynarodowe Biuro Czasu (, ) – międzynarodowe biuro, które w latach 1913–1987 odpowiadało za pomiary i międzynarodową koordynację wzorców czasu uniwersalnego.
Historia.
Pierwsze transmisje wzorców czasu drogą radiową rozpoczęto w 1910 za pomocą nadajników na wieży Eiffla. Sygnały były nadawane według wskazań zegarów wahadłowych obserwatorium astronomicznego w Paryżu regulowanych zgodnie z obserwacjami astronomicznymi. W 1913 utworzono Międzynarodowe Biuro Czasu, którego celem była koordynacja czasu w skali międzynarodowej. 1 stycznia 1972 Międzynarodowe Biuro Czasu wprowadziło zmiany w sygnałach uniwersalnego czasu koordynowanego, które m.in. wprowadziły sekundę przestępną. Biuro zostało rozwiązane pod koniec 1987, a jego obowiązki rozdzielono pomiędzy Międzynarodowe Biuro Miar i Wag i IERS.

</doc>
<doc id="3578333" url="https://pl.wikipedia.org/wiki?curid=3578333" title="Bureau International de l'Heure">
Bureau International de l'Heure



</doc>
<doc id="3578334" url="https://pl.wikipedia.org/wiki?curid=3578334" title="International Time Bureau">
International Time Bureau



</doc>
<doc id="3578335" url="https://pl.wikipedia.org/wiki?curid=3578335" title="Willersley">
Willersley

Willersley – wieś w Anglii, w hrabstwie Herefordshire. W 1961 roku civil parish liczyła 37 mieszkańców. Willersley jest wspomniana w Domesday Book (1086) jako "Willaveslege".

</doc>
<doc id="3578336" url="https://pl.wikipedia.org/wiki?curid=3578336" title="Bryon Russell">
Bryon Russell

Bryon Demetrise Russell (ur. 31 grudnia 1970 w San Bernardino) – amerykański koszykarz występujący na pozycji skrzydłowego.

</doc>
<doc id="3578337" url="https://pl.wikipedia.org/wiki?curid=3578337" title="Myszoskocz somalijski">
Myszoskocz somalijski

Myszoskocz somalijski ("Gerbillus somalicus") – gatunek ssaka z podrodziny myszoskoczków (Gerbillinae) w obrębie rodziny myszowatych (Muridae), występujący na Półwyspie Somalijskim.
Zasięg występowania.
Myszoskocz somalijski znany jest z dwóch siedlisk, w Dżibuti i północnej Somalii (Somaliland).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1910 roku brytyjski zoolog Oldfield Thomas nadając mu nazwę "Dipodillus somalicus". Holotyp pochodził z Upper Sheikh, w Somalii.
Był klasyfikowany w rodzaju "Dipodillus", który został włączony do rodzaju "Gerbillus" w randze podrodzaju. Niektórzy autorzy uznali go za wschodnią populację "Gerbillus campestris"; obecnie jest klasyfikowany jako osobny gatunek, jednak status ten może ulec rewizji w wyniku dalszych badań. Podobny do "G. brockmani", ale różni się morfologicznie od "G. campestris" i nieco od "G. agag" i "G. brockmani" które występują w tych samych regionach. Brak danych genetycznych.Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 82–90 mm, długość ogona 112–124 mm, długość ucha 11–12 mm, długość tylnej stopy 24–25 mm; brak danych dotyczących masy ciała. 
Ekologia.
Myszoskocz somalijski żyje na pustyniach, żwirowych równinach, obszarach pozbawionych szaty roślinnej lub rzadko porośniętych trawami. Prawdopodobnie zamieszkuje takie środowisko również pomiędzy dwoma znanymi miejscami występowania. Prowadzi naziemny tryb życia.
Populacja.
Zasięg tego gatunku nie jest dobrze określony, nie jest znany trend rozwoju populacji ani możliwe zagrożenia; nie wiadomo, czy występuje w obszarach chronionych. Międzynarodowa Unia Ochrony Przyrody nie określa obecnie kategorii zagrożenia ze względu na niedobór informacji i zaleca dalsze badania dotyczące pozycji systematycznej, występowania, liczebności, reprodukcji i ekologii tego gatunku. Czerwona księga gatunków zagrożonych z 1996 roku stwierdzała, że jest to gatunek najmniejszej troski.

</doc>
<doc id="3578338" url="https://pl.wikipedia.org/wiki?curid=3578338" title="Dipodillus somalicus">
Dipodillus somalicus



</doc>
<doc id="3578339" url="https://pl.wikipedia.org/wiki?curid=3578339" title="Winforton">
Winforton

Winforton – wieś w Anglii, w hrabstwie Herefordshire. W 1961 roku civil parish liczyła 151 mieszkańców. Winforton jest wspomniana w Domesday Book (1086) jako "Widferdestune".

</doc>
<doc id="3578343" url="https://pl.wikipedia.org/wiki?curid=3578343" title="Ruch miejski">
Ruch miejski



</doc>
<doc id="3578344" url="https://pl.wikipedia.org/wiki?curid=3578344" title="Ruchy miejskie">
Ruchy miejskie



</doc>
<doc id="3578348" url="https://pl.wikipedia.org/wiki?curid=3578348" title="Michaił Barysznikow – bajki z mojego dzieciństwa">
Michaił Barysznikow – bajki z mojego dzieciństwa

Michaił Barysznikow – bajki z mojego dzieciństwa / Opowieści z mojego dzieciństwa (ang. "Mikhail Baryshnikov's Stories from My Childhood" / "Stories from My Childhood", (ros. Истории из моего детства) – Michaił Barysznikow prezentuje bajki swojego dzieciństwa. Kolekcja filmów animowanych ze skarbca rosyjskiej wytwórni Sojuzmultfilm. Seria była emitowana w TVP1 w latach 1997-1998 pod nazwą "Opowieści z mojego dzieciństwa", następnie została wydana na DVD pod nazwą "Michaił Barysznikow – bajki z mojego dzieciństwa".
Wersja polska.
„Mikhail Baryshnikov - Bajki z mojego dzieciństwa” - seria w Polsce wydana na DVD (pakiet 5 płyt). W zestawie:

</doc>
<doc id="3578351" url="https://pl.wikipedia.org/wiki?curid=3578351" title="Maruti SX4">
Maruti SX4



</doc>
<doc id="3578352" url="https://pl.wikipedia.org/wiki?curid=3578352" title="Maruti Grand Vitara">
Maruti Grand Vitara



</doc>
<doc id="3578354" url="https://pl.wikipedia.org/wiki?curid=3578354" title="Hau Lung-pin">
Hau Lung-pin

Hau Lung-pin (ur. 22 sierpnia 1952) – tajwański polityk.
Jest synem Hau Pei-tsuna, premiera Republiki Chińskiej w latach 1990-1993. Ukończył studia w zakresie technologii żywności na University of Massachusetts Amherst, następnie w latach 1983-1996 wykładał na Narodowym Uniwersytecie Tajwańskim. Karierę polityczną zaczynał jako członek Kuomintangu, z którego jednak wystąpił na początku lat 90., by wstąpić do Nowej Partii. W latach 1996-2001 był deputowanym do Yuanu Ustawodawczego. W 2001 roku został powołany przez prezydenta Chen Shui-biana na przewodniczącego Biura Ochrony Środowiska, jednak zrezygnował z tej funkcji w 2003 roku. W latach 2004-2006 był sekretarzem generalnym tajwańskiego Czerwonego Krzyża.
W styczniu 2006 roku powrócił w szeregi Kuomintangu. W tym samym roku jako kandydat tej partii został wybrany na stanowisko burmistrza Tajpej. Pełnił ten urząd do 2014 roku, w 2010 roku uzyskując reelekcję na drugą kadencję. W 2013 roku jako przewodniczący tajwańskiej delegacji złożył wizytę w Chińskiej Republice Ludowej, a także wziął udział w ceremonii otwarcia 27. Letniej Uniwersjady w Kazaniu.

</doc>
<doc id="3578356" url="https://pl.wikipedia.org/wiki?curid=3578356" title="Maruti Wagon R">
Maruti Wagon R



</doc>
<doc id="3578358" url="https://pl.wikipedia.org/wiki?curid=3578358" title="Maruti Swift">
Maruti Swift



</doc>
<doc id="3578367" url="https://pl.wikipedia.org/wiki?curid=3578367" title="Kościół św. Elżbiety Węgierskiej w Konstantynowie">
Kościół św. Elżbiety Węgierskiej w Konstantynowie

Kościół świętej Elżbiety Węgierskiej – rzymskokatolicki kościół parafialny należący do dekanatu Janów Podlaski diecezji siedleckiej.
Jest to świątynia wzniesiona w latach 1905-1909, dzięki ofiarności hrabiego Stanisława Zyberk-Platera i parafian i dzięki staraniom księdza Andrzeja Olędzkiego. Zaprojektowana została przez architekta Józefa Piusa Dziekońskiego. Kościół został poświęcony w 1909 roku. Prawie do 1939 roku trwało kompletowanie wyposażenia świątyni: (ołtarze, konfesjonały, ławy, niezbędny sprzęt liturgiczny). Część wyposażenia została wykonana przez Franciszka Maksymiuka z Komarówki Podlaskiej. Z okazji 25-lecia śmierci fundatora, w 1936 roku, w kościele została umieszczona upamiętniająca go, tablica z marmuru (jest pochowany w krypcie pod prezbiterium).
Budowla została wzniesiona w stylu neogotyckim i znajduje się naprzeciwko pałacu w Konstantynowie. Jej fasada zwrócona jest w stronę południową. kościół jest murowany, wybudowany z czerwonej cegły (jest postawiony na niskim granitowym cokole), na zewnątrz jedynymi otynkowanymi elementami są pola dekoracyjnych blend.
Kościół składa się z: trzynawowego, halowego korpusu z wysoką wieżą frontową i prostokątnego prezbiterium zamkniętego pięciokątną absydą, z zakrystią, lożą i skarbczykiem z lewej i prawej strony. Narożniki między bokami wieży a elewacją frontową korpusu są wypełnione przez małe, kwadratowe dobudówki, w których znajdują się kruchty boczne.
Wewnętrzne wyposażenie świątyni jest dopasowane do neogotyckiego stylu i zostało wykonane w tym samym czasie (nielicznymi elementami starszego wyposażenia są m.in. barokowy krucyfiks i ornat z XVIII wieku). Wykonane z drewna i snycersko dekorowane ołtarze (główny i dwa boczne), konfesjonały, ambona, chrzcielnica, klęczniki, stacje Męki Pańskiej posiadają charakter neogotycki. Większość elementów została ufundowana, razem ze świątynią, przez wspomnianego wyżej Stanisława Zyberk-Platera i jego małżonkę, Elżbietę z Tyszkiewiczów.

</doc>
<doc id="3578370" url="https://pl.wikipedia.org/wiki?curid=3578370" title="Box (opakowanie)">
Box (opakowanie)



</doc>
<doc id="3578371" url="https://pl.wikipedia.org/wiki?curid=3578371" title="Wołowiec (stacja kolejowa)">
Wołowiec (stacja kolejowa)

Wołowiec () – stacja kolejowa w Wołowcu, w obwodzie zakarpackim, na Ukrainie. Jest częścią administracji użhorodzkiej Kolei Lwowskiej. Znajduje się na linii Lwów – Czop.
Historia.
Stacja została otwarta w marcu 1886 w ramach odcinka linii Mukaczewo - Wołowiec. Po zbudowaniu Tunelu Beskidzkiego w 1887 roku i linii do Ławoczne połączyła się z linią do Stryju.
W dwudziestoleciu międzywojennym czechosłowacka, a od 1939 węgierska stacja graniczna na granicy z Polską. Stacją graniczną po stronie polskiej były Ławoczne.
W 1956 roku linię przechodzącą przez stację zelektryfikowano jako pierwszą w rejonie Kolei Lwowskiej.
Na stacji zatrzymują się pociągi podmiejskie, regionalne i dalekobieżne.

</doc>
<doc id="3578372" url="https://pl.wikipedia.org/wiki?curid=3578372" title="Jason Hu">
Jason Hu

Jason Hu (ur. 15 maja 1948) – tajwański polityk, minister spraw zagranicznych Republiki Chińskiej w latach 1997-1999.
Urodził się w Pekinie, jako dziecko uciekł wraz z rodzicami po przejęciu władzy w Chinach przez komunistów na Tajwan. Studiował stosunki międzynarodowe na uczelniach na Tajwanie, w USA i Wielkiej Brytanii, uzyskując bakalaureat na Narodowym Uniwersytecie Chengchi, magisterium na University of Southampton i doktorat na Oxford University. Po ukończeniu nauki przez pewien czas pracował jako wykładowca, następnie zaangażował się w działalność polityczną. W latach 1991-1996 pełnił funkcję dyrektora Rządowego Centrum Informacyjnego.
Od 1996 do 1997 roku był dyrektorem Biura Gospodarczego i Kulturalnego Tajpej w Waszyngtonie, nieoficjalnego przedstawicielstwa tajwańskiego w USA. W latach 1997-1999 pełnił urząd ministra spraw zagranicznych Republiki Chińskiej. W 2001 roku został wybrany burmistrzem Taizhongu. Pełnił tę funkcję przez ponad dekadę, uzyskując reelekcję w 2006 i 2010 roku. W 2014 roku przegrał jednak wybory z kandydatem DPP Lin Chia-lungiem. W latach 2014-2015 był wiceprzewodniczącym Kuomintangu.

</doc>
<doc id="3578378" url="https://pl.wikipedia.org/wiki?curid=3578378" title="Gundianowiec somalijski">
Gundianowiec somalijski

Gundianowiec somalijski ("Pectinator spekei") – gatunek gryzonia z rodziny gundiowatych (Ctenodactylidae), występujący na Półwyspie Somalijskim w Afryce.
Taksonomia.
Rodzaj i gatunek po raz pierwszy zgodnie z zasadami nazewnictwa binominalnego opisał w 1856 roku brytyjski zoolog Edward Blyth nadając im odpowiednio nazwy "Pectinator" i "Pectinator Spekei". Holotyp pochodził z obszaru Laasqoray, około 1040 km na północ północny wschód od Mogadiszu, w Somalii. Jedyny przedstawiciel rodzaju gundianowiec ("Pectinator").
Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Gundianowiec somalijski występuje na Półwyspie Somalijskim w Erytrei, Dżibuti, Etiopii i Somalii.
Morfologia.
Długość ciała (bez ogona) 155–190 mm, długość ogona 60–80 mm; masa ciała do 194 g. 
Biologia.
W Etiopii występuje od poziomu morza do 1200 m n.p.m., a według pracy z 1996 roku nawet do 2200 m n.p.m. Zamieszkuje tereny pustynne i półpustynne, kryje się w szczelinach ścian skalnych; czasami występuje wspólnie z góralkami. W Dżibuti jeden osobnik został schwytany na terenie pokrytym przez piaski i kamienie, porośniętym przez trawy, niskie krzewy i rzadkie drzewa. W niewoli samica rodzi przeważnie jedno młode, rzadko dwa.
Populacja.
Gundianowiec somalijski jest rzadko spotykany, ale występuje na dużym obszarze. W Dżibuti miejscami jest dość pospolity, występuje nawet do 76 osobników na hektar. Nie wiadomo, czy występuje na obszarach chronionych, ale najprawdopodobniej nie istnieją poważne zagrożenia dla gatunku. Jest uznawany za gatunek najmniejszej troski.

</doc>
<doc id="3578379" url="https://pl.wikipedia.org/wiki?curid=3578379" title="Odznaka honorowa &quot;Za Zasługi dla Warszawy&quot;">
Odznaka honorowa &quot;Za Zasługi dla Warszawy&quot;



</doc>
<doc id="3578380" url="https://pl.wikipedia.org/wiki?curid=3578380" title="Pectinator spekei">
Pectinator spekei



</doc>
<doc id="3578381" url="https://pl.wikipedia.org/wiki?curid=3578381" title="West Coast Pro Basketball League">
West Coast Pro Basketball League

West Coast Professional Basketball League – amerykańska profesjonalna liga koszykówki zrzeszająca zespoły z Zachodniego Wybrzeża Stanów Zjednoczonych, jej rozgrywki odbywają się wiosną. Liga funkcjonuje nieregularnie.
Nagrody i wyróżnienia.
MVP sezonu
MVP play-off
Obrońca Roku
Najlepszy Rezerwowy Sezonu
Największy Postęp
Debiutant Roku
Trener Roku
2008
2012
Trener Roku Play-Off
Menedżer Roku
2008
2012
Sportsmanship Award
Najlepszy Rezerwowy Play-Off
Best Media Interviewer Award
2008
2012
Community Relations Award
2008
2012
All-Teams.
WCBL 1st Team
2008
WCBL 2nd Team
2008
WCBL All-Play-off Team
2012
All-Rookie Team
2008
2012
All-Defensive Team
2008
2012

</doc>
<doc id="3578384" url="https://pl.wikipedia.org/wiki?curid=3578384" title="West Coast Professional Basketball League">
West Coast Professional Basketball League



</doc>
<doc id="3578385" url="https://pl.wikipedia.org/wiki?curid=3578385" title="Pomnik Tadeusza Kościuszki w Radziejowie">
Pomnik Tadeusza Kościuszki w Radziejowie

Pomnik Tadeusza Kościuszki w Radziejowie – pomnik Tadeusza Kościuszki zlokalizowany w Radziejowie. 
Upamiętnia kilkutygodniowy pobyt Kościuszki na Kujawach (m.in. we Włocławku i Radziejowie) w 1790, kiedy to wypełniał zadania Komisji Wojskowej Obojga Narodów.
Monument ufundowano jeszcze przed ukończeniem działań wojennych I wojny światowej w 1917 na setną rocznicę zgonu Naczelnika, a poświęcono 3 maja 1918. Naziści niemieccy zniszczyli go podczas II wojny światowej (1940). Kilka elementów pomnika, z narażeniem życia, zabrali i przechowali podczas okupacji mieszkańcy miasta. W 1982 podjęto starania o odbudowę monumentu – inicjatorem było Towarzystwo Miłośników Kujaw. Zebrano składki od darczyńców z miast Kujaw i Pomorza. Autorem odbudowanego pomnika był Giotto Dymitrow z Konina, a uroczystość odsłonięcia miała miejsce 11 października 1987 w obecności żołnierzy z 1. Warszawskiej Dywizji im. Tadeusza Kościuszki. Aktu odsłonięcia dokonał generał Henryk Szafrański – szef Wojewódzkiego Sztabu Wojskowego we Włocławku. Oddano salwę honorową, odbyły się też pokazy musztry paradnej. Wystartował również balon "Tadeusz Kościuszko".

</doc>
<doc id="3578386" url="https://pl.wikipedia.org/wiki?curid=3578386" title="WCBL">
WCBL



</doc>
<doc id="3578387" url="https://pl.wikipedia.org/wiki?curid=3578387" title="Jak zostałam bóstwem!?">
Jak zostałam bóstwem!?

 – manga autorstwa Julietty Suzuki, publikowana na łamach magazynu „Hana to Yume” wydawnictwa Hakusensha latach 2008-2016. 
Na podstawie mangi powstała także animowana adaptacja, wyprodukowana przez TMS Entertainment i wyreżyserowana Akitariego Daichi. Premierowy odcinek drugiego sezonu tego anime został wyemitowany w styczniu 2015.
W Polsce mangę wydało Studio JG.
Fabuła.
Nanami staje się bezdomna po tym, jak jej ojciec popada w długi przez swój nałóg do hazardu i ucieka. Wieczorem tego samego dnia, w parku, spotyka dziwnego człowieka, którego ratuje przed atakiem psa. W zamian za ratunek, mężczyzna ten oferuje jej w ramach podziękowania jego własny dom, a ona, ponieważ nie ma dokąd pójść, przyjmuje jego ofertę. Gdy w końcu znajduje podany jej adres, jest zaskoczona faktem, że nie jest to dom jako taki, ale niewielka świątynia. Na miejscu witają ją Onikiri, Kotetsu i Tomoe, którzy również w świątyni mieszkają. Wkrótce zaczyna rozumieć, że mężczyzna którego spotkała był ziemskim bóstwem, a ona została przez niego wyznaczona na jego zastępstwo.
Początkowo Nanami jest niechętna co do objęcia nowej roli, lecz mieszkając z Tomoe, Onikiri i Kotetsu, powoli zaczyna rozumieć zadanie jakie jej powierzono. Ciężko pracuje, by utrzymać swój status, jako że wiele innych ziemskich bóstw nie jest zadowolonych z faktu jej istnienia, nie akceptując jej w gronie bóstw.
Manga.
Manga zaczęła być wydawana 20 lutego 2008 roku w czasopiśmie "Hana to Yume". Kolejne rozdziały zostały zebrane w tankōbony i wydane przez Hakusensha. Pierwszy tom wydano 19 września 2008 roku. Ostatni rozdział mangi ukazał się 20 maja 2016 roku.
Anime.
Anime zostało wyprodukowane przez TMS Entertainment, a wyreżyserowane przez Akitaro Daichiego. Pierwszy sezon miał swoją premierę 1 października 2012. Seria zekranizowała historię do 30 rozdziału mangi. Czołówką sezonu jest "Kamisama Hajimemashita" śpiewana przez Hanae. Wyprodukowane zostały także dwa odcinki OVA, które dołączono do 16 rozdziału mangi. Pierwszy z odcinków bazuje na historii zawartej w tomie 15., natomiast drugi zawiera oryginalną historię.

</doc>
<doc id="3578396" url="https://pl.wikipedia.org/wiki?curid=3578396" title="Skumulowany roczny wskaźnik wzrostu">
Skumulowany roczny wskaźnik wzrostu

Skumulowany roczny wskaźnik wzrostu (ang. "compound annual growth rate", CAGR) – wskaźnik wykorzystywany do obliczeń średniego rocznego wzrostu pewnej wielkości w badanym okresie, np. średniego wzrostu zysków, wartości majątku, czy poziomu zatrudnienia w przedsiębiorstwie, w określonym latami przedziale czasowym. Przy wyliczaniu wartości wzrostu z pomocą modelu CAGR zakłada się, że średnie roczne wzrosty w badanym okresie dodawane są do wartości bazowej następnego roku.
Model CAGR wyrażony jest następującym wzorem:
gdzie:
Przykład.
Spółka Alpha odnotowała następujące poziomy zysków w latach 2010–2015:
Skumulowany średni roczny wzrost zysków Spółki Alpha w okresie 2010–2015 obliczony z wykorzystaniem metody CAGR wynosi:

</doc>
<doc id="3578397" url="https://pl.wikipedia.org/wiki?curid=3578397" title="CAGR">
CAGR



</doc>
<doc id="3578400" url="https://pl.wikipedia.org/wiki?curid=3578400" title="Darker than Black">
Darker than Black



</doc>
<doc id="3578405" url="https://pl.wikipedia.org/wiki?curid=3578405" title="Mieczysław Surowiak">
Mieczysław Surowiak

Mieczysław Surowiak (ur. 2 lutego 1939, zm. 1994) – polski działacz partyjny związany z Sanokiem.
W 1957 zasiadał w zarządzie Związku Młodzieży Wiejskiej w Sanoku. Był pracownikiem aparatu partyjnego PZPR w Sanoku. W 1974 został odznaczony Krzyżem Kawalerskim Orderu Odrodzenia Polski. Zmarł w 1994.

</doc>
<doc id="3578410" url="https://pl.wikipedia.org/wiki?curid=3578410" title="Konkatedra Chrystusa Króla w Belgradzie">
Konkatedra Chrystusa Króla w Belgradzie

Konkatedra Chrystusa Króla (serb. Konkatedrala Krista Kralja) – konkatedra rzymskokatolickiej archidiecezji belgradzkiej.
Świątynia została konsekrowana w dniu 7 grudnia 1924 roku przez nuncjusza apostolskiego w Królestwie Serbów, Chorwatów i Słoweńców, Ermenegilda Pellegrinettiego. Pierwotnie była to kaplica, poświęcona św. Władysławowi, o długości 15 metrów i szerokości 9,5 metrów, zbudowana została z twardego materiału. Była pierwszym rzymskokatolickim kościołem parafialnym w Belgradzie i tymczasową katedrą. W 1926 roku została rozbudowana do dzisiejszych rozmiarów, dodano wtedy boczne wejścia, prezbiterium i wieżę, a na uroczystość Chrystusa Króla została poświęcona pod nowym wezwaniem Chrystusa Króla. Funkcję katedry świątynia pełniła do 14 sierpnia 1988 roku, kiedy to została poświęcona nowa katedra Najświętszej Maryi Panny. Od tego czasu pełni rolę konkatedry. W dniu 15 grudnia 1927 roku zostały poświęcone organy, pierwsze w Serbii, wykonane przez firmę F. Jenko z Šentvidu koło Lublany, które grają do dnia dzisiejszego.

</doc>
<doc id="3578412" url="https://pl.wikipedia.org/wiki?curid=3578412" title="Wskaźnik rentowności brutto">
Wskaźnik rentowności brutto



</doc>
<doc id="3578414" url="https://pl.wikipedia.org/wiki?curid=3578414" title="Konstantin Paszczenko">
Konstantin Paszczenko

Konstantin Iwanowicz Paszczenko (ur. 1830, zm. 1900) – działacz państwowy Imperium Rosyjskiego, gubernator archangielski, kurlandzki i pskowski.
Życiorys.
Konstantin Iwanowicz Paszczenko urodził się w 1830 roku. Uczył się w Liceum Richelieu w Odessie. W służbie państwowej od 1855 roku. W 1874 roku wyznaczony na wicegubernatora chersońskiego. Na tym stanowisku przeprowadził liczne rewizje. 
Od 20 sierpnia 1883 roku sprawował urząd gubernatora archangielskiego, a od roku został wyznaczony gubernatorem kurlandzkim na miejsce nominowanego na senatora Paula von Lilienfeld-Toala. Urząd ten pełnił w randze rzeczywistego radcy stanu (IV cywilna w tabeli rang). Jego nominacja wiązała się z intensyfikacją prowadzonej przez cesarza Aleksandra III polityki rusyfikacji guberni bałtyckich. Sam Paszczenko był zażartym zwolennikiem rusyfikacji, choć bardziej umiarkowanym niż nominowany na gubernatora estońskiego książę Siergiej Szachowskoj. W 1886 roku zaproponował on carowi zniesienie odrębnego prawa lokalnego guberni kurlandzkiej, co jednak zostało uznane przez Aleksandra III za zbyt wczesne. Wszedł natomiast w życie wydany przez niego napis używania wyłącznie języka rosyjskiego w dokumentach i sprawozdaniach z prac samorządów. Przeniesiony do guberni pskowskiej roku.
Od 1889 roku w randze tajnego radcy (III cywilna). Otrzymał Order Orła Białego.
Do pełnił obowiązki gubernatorskie, zmarł w tym roku.

</doc>
<doc id="3578420" url="https://pl.wikipedia.org/wiki?curid=3578420" title="Religia w Mali">
Religia w Mali

Religia w Mali – tworzona jest przez kilka grup religijnych. Największą liczbę wyznawców posiadają: islam (ok. 90%), tradycyjne religie afrykańskie (ok. 5%) i chrześcijaństwo (ok. 3%). Zdecydowana większość muzułmanów to sunnici, istnieją także mniejszości Ahmadijja i szyitów. Chrześcijanie to głównie katolicy i protestanci. Obecna jest także niewielka społeczność Świadków Jehowy.
Od 2012 roku, kiedy radykalne grupy islamistyczne przejęły kontrolę w północnej części kraju, dochodzi do ataków na kościoły, a wielu chrześcijan zostało wypędzonych ze swoich domów. Konflikty religijne powiązane są często z konfliktami na tle etnicznym. W latach 2019–2020 obserwatorzy alarmowali o setkach cywilów zabitych w atakach etnicznych między społecznością Dogonów, którzy są rolnikami i myśliwymi, a społecznością Fulan, którzy są pasterzami.
Statystyki.
Statystyki z 2010 roku według "Operation World" kiedy ludność Mali wynosiła 13,3 mln:

</doc>
<doc id="3578425" url="https://pl.wikipedia.org/wiki?curid=3578425" title="Hans Leu (młodszy)">
Hans Leu (młodszy)

Hans Leu mł. (ur. ok. 1490 w Bazylei, zm. 24 października 1531 w Gubel) – szwajcarski malarz zamieszkały i tworzący w Zurychu, syn Hansa Leu starszego. 
Hans Leu tworzył pod wpływem szkoły naddunajskiej, głównie Albrechta Altdorfera (wiele dzieł Leu jest opatrzonych monogramem Altdorfera) i Albrechta Dürera, w którego warsztacie pracował w 1510 roku. 
Jest autorem kilku skrzydeł ołtarzowych, na których przedstawiał wizerunki świętych. Sposób przedstawiania krajobrazów przypomina styl Altdorfera. Zaprojektował kilka obrazów witrażowych. 
Hans Leu zginął w 1531 roku w bitwie na wzgórzu Gubel, gdzie był jednym z żołnierzy zaciężnych.

</doc>
<doc id="3578430" url="https://pl.wikipedia.org/wiki?curid=3578430" title="Franciszek de Paula Victor">
Franciszek de Paula Victor

Franciszek de Paula Victor (ur. 12 kwietnia 1827 w Campanha de Princesa, zm. 23 września 1905 w Três Pontas) – brazylijski duchowny, błogosławiony Kościoła katolickiego.
Życiorys.
Urodził się 12 kwietnia 1827 na terenach dzisiejszego stanu Minas Gerais. Jego matka była niewolnicą, ojca nie znał. Pochodził z religijnej rodziny i matka Franciszka pomagała mu, by trwał w wierze. 14 czerwca 1851 przyjął święcenia kapłańskie, i rozpoczął posługę duszpasterską w swej rodzinnej miejscowości.
18 czerwca 1852 został przeniesiony do Três Pontas, gdzie tam napotkał się z niechęcią wiernych, jednak dzięki swej modlitwie i pokorze w swoim kapłaństwie zdołał to przezwyciężyć. Później ci wierni zaczęli go darzyć wielkim szacunkiem i uwielbieniem. Będąc w Três Pontas pomagał innym, żyjąc sam w ubóstwie.
Zmarł 23 września 1905 w opinii świętości. Przez trzy dni jego ciało było wystawione w zbudowanym dzięki niemu kościele. Następnie zostało złożone w miejscowej krypcie. Został beatyfikowany 14 listopada 2015 przez kardynała Angela Amato w imieniu papieża Franciszka.

</doc>
<doc id="3578431" url="https://pl.wikipedia.org/wiki?curid=3578431" title="Sadzawka Ezechiasza">
Sadzawka Ezechiasza

Sadzawka Ezechiasza (hebr. בריכת חזקיהו, "Berechat Chizkijjahu"; arab. بركة البطرك, "Birkat al-Batrak") – zbiornik wody zlokalizowany w Jerozolimie w dzielnicy chrześcijańskiej na terenie Starego Miasta.
Sadzawka stanowiła część starożytnego systemu dostarczającego wodę dla mieszkańców miasta. Odniesienie w nazwie do Ezechiasza, króla Judy w latach 722 p.n.e. - 699 p.n.e., jest fikcyjne. U Józefa Flawiusza nazwana "Amygdalon" (gr. migdałowiec), co może być zniekształceniem hebrajskiego "migdal" (מגדל wieża), w odniesieniu do pobliskiej Wieży Dawida. Mierzy 76 x 45 m. Pierwotnie była 17 metrów dłuższa. Jest wykuta w litej skale. Dno znajduje się na głębokości 3 m poniżej poziomu ulicy. Istnieje spór o prawo własności pomiędzy władzami miasta i wspólnotą koptyjską, mającą w pobliżu własne zabudowania.

</doc>
<doc id="3578432" url="https://pl.wikipedia.org/wiki?curid=3578432" title="Kiedy spełniają się życzenia">
Kiedy spełniają się życzenia

Kiedy spełniają się życzenia / Spełnione życzenia (ros. Исполнение желаний, "Ispołnienije żełanij" ang. "When Wishes Come True") – radziecki film animowany z 1957 roku w reżyserii Walentiny i Zinaidy Brumberg. Na podstawie bajki Édouarda René Lefebvre de Laboulaye. Film opowiada o drwalu, który spełniwszy dobry uczynek, otrzymuje to, czego pragnie.
Fabuła.
W królestwie zwanym Salerno, żył drwal o imieniu Antonio. Nie miał on przyjaciół, ani ochoty na towarzystwo, ponieważ cenił sobie spokój. Za sprawą czarów jego życzenia zaczynają się spełniać i choć niczego nie potrzebuje, to okazuje się, że brakuje mu miłości.
Animatorzy.
Faina Jepifanowa, Nikołaj Fiodorow, Boris Butakow, Jelizawieta Komowa, Marija Motruk, Igor Podgorski, Wadim Dołgich, Jelena Chłudowa, Władimir Bałaszow
Wersja polska.
Wersja wydana na DVD w serii: Michaił Barysznikow - bajki z mojego dzieciństwa: Kiedy spełniają się życzenia (odcinek 9).

</doc>
<doc id="3578434" url="https://pl.wikipedia.org/wiki?curid=3578434" title="Smużka kaukaska">
Smużka kaukaska

Smużka kaukaska ("Sicista caucasica") – gatunek ssaka z rodziny smużek (Sminthidae).
Zasięg występowania.
Smużka kaukaska występuje w zachodnim Wielkim Kaukazie w Rosji i Gruzji, na północnych stokach od rzeki Pszisz na wschód do północnego obszaru rzeki Kizgicz oraz na południowych zboczach w Abchazji; być może w przylegających terenach w Rosji. Doniesienia o występowaniu w Turcji, w górach nad Morzem Czarnym, przypuszczalnie dotyczą mylnie zidentyfikowanej smużki armeńskiej ("S. armenica"). 
Taksonomia.
Gatunek po raz pierwszy naukowo opisał w 1925 rosyjski zoolog Boris Winogradow nadając mu nazwę "Sicista caucasica". Holotyp pochodził z okolic Majkopu, na Kaukazie Północnym w Rosji.
"S. caucasica" należy do zachodnio-górskiej grupy gatunkowej. Największe podobieństwo genetyczne występuje między "S. caucasica" i "S. kluchorica". Ponieważ są one praktycznie nie do odróżnienia na podstawie wyglądu zewnętrznego i morfologii czaszki, trudno jest dokładnie określić zasięg geograficzny i wysokościowy. Gatunek ten wyróżnia spośród innych smużek liczba chromosomów (2n=32). Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 43,6–68,9 mm, długość ogona 84–105,8 mm, długość ucha 9,2–12,8 mm, długość tylnej stopy 17,4–22 mm; masa ciała 5,8–7,2 g. Jest to niewielki ssak podobny z wyglądu do myszy o długim ogonie. Wierzch ciała od jasnobrązowego do ochrowo-brązowego z ciemną pręgą, brzuch biały lub żółtawy; także ogon z wierzchu jest ciemniejszy.
Ekologia.
Gryzoń ten jest spotykany w górach na wysokościach od 1400 do 2200 m n.p.m., na łąkach piętra subalpejskiego porośniętych wysoką trawą, rzadko w lasach. Optymalne środowisko znajduje na wysokości 1500 m n.p.m..
Smużka kaukaska jest aktywna tylko przez 3–3,5 miesiąca w roku, przez resztę czasu hibernuje. Szczyt aktywności przypada na przełom czerwca i lipca. Prowadzi naziemny tryb życia. W niewoli zjada owady, nasiona i jagody. W miocie rodzi się 4–6 młodych.
Populacja.
W rosyjskiej części zasięgu 25% drobnych gryzoni łapanych powyżej wysokości 1500 m n.p.m. to smużki kaukaskie; na 100 dołów-pułapek przypada od 1 do 24 smużek. W Abchazji gęstość populacji jest niższa. Nadmierny wypas trzód stanowi zagrożenie dla tego gatunku, w niektórych obszarach zagrożeniem jest także wycinanie wysokich traw. Ocenia się, że sprzyjające tym gryzoniom środowisko będzie się w dalszym ciągu kurczyło. Smużka kaukaska jest uznawana za gatunek narażony.

</doc>
<doc id="3578435" url="https://pl.wikipedia.org/wiki?curid=3578435" title="Sicista caucasica">
Sicista caucasica



</doc>
<doc id="3578437" url="https://pl.wikipedia.org/wiki?curid=3578437" title="Diecezja trebinjsko-mrkanska">
Diecezja trebinjsko-mrkanska

Diecezja trebinjsko-mrkanska (łac.: "Dioecesis Tribuniensis-Marcanensis", bośn. i chorw. "Trebinjsko-mrkanska biskupija") – katolicka diecezja bośniacka położona w południowej części kraju. Siedziba biskupa znajduje się w Katedrze Narodzenia Najświętszej Maryi Panny w Trebinje.

</doc>
<doc id="3578442" url="https://pl.wikipedia.org/wiki?curid=3578442" title="Władysław Dziduszko">
Władysław Dziduszko

Władysław Dziduszko (ur. 1 lutego 1899 w Gródku Jagiellońskim, zm. 17 lutego 1972 w Sanoku) – polski nauczyciel, organizator oraz pierwszy dyrektor szkół mechanicznych przy Fabryce Wagonów w Sanoku.
Życiorys.
Urodzony 1 lutego 1899 w Gródku Jagiellońskim, gdzie ukończył szkołę podstawową a następnie gimnazjum. W 1918 powołany do c.k. armii, walczył na froncie włoskim, gdzie dostał się do niewoli. Po odzyskaniu przez Polskę niepodległości w 1920 brał udział w wojnie polsko-rosyjskiej. Po jej zakończeniu uczęszczał na Wyższy Kurs Nauczycielski we Lwowie oraz rozpoczął studia zaoczne na Wydziale Prawa Uniwersytetu Jana Kazimierza. Pracował w szkołach podstawowych w Gródku Jagiellońskim, Haliczanowie, Putiatyczach i 7-klasowej Szkole im. Józefa Piłsudskiego w Ustrzykach Dolnych w latach 1933–1939, której był dyrektorem.
Podczas mobilizacji w sierpniu 1939 nie otrzymał żadnego przydziału w 2 pułku Strzelców Podhalańskich i powrócił do Ustrzyk Dolnych zajętych 17 września 1939 po agresji ZSRR na Polskę. Po nastaniu okupacji sowieckiej ziem polskich został mianowany przez nowe władze na dyrektora sowieckiej szkoły w Ustrzykach, a następnie awansował na inspektora szkolnego wszystkich szkół w rejonie ustrzyckim 1939-1941, obwodu drohobyckiego.
Po zajęciu Ustrzyk przez oddziały niemiecko-słowackie został usunięty ze stanowiska dyrektora i wydalony ze szkoły.
W swoim życiorysie Władysław Dziduszko napisał, że w 1943 będąc pracownikiem miejscowej rafinerii ropy nawiązał kontakt z kapitanem WP o pseudonimie „Irka”, dzięki któremu wstąpił do zakonspirowanego plutonu Armii Krajowej podległego dowództwu w Polanie, ten zaś miał podlegać dowództwu batalionu AK w Fabryce Wagonów w Sanoku.
Po przejściu frontu wschodniego w 1944 z polecenia władz sowieckich organizował na nowo szkołę podstawową w Ustrzykach Dolnych. Do Polski powrócił 15 lipca 1945 (Ustrzyki pod okupacją sowiecką pozostały jeszcze do 1951). Po przyjeździe do Polski przeprowadził w Inspektoracie Szkolnym w Sanoku "weryfikację" wszystkich dotychczasowych nauczycieli w powiecie sanockim, która trwała od 1945 do 1946. Po jej zakończeniu w 1946 Władysław Dziduszko zgłosił się do ówczesnego dyrektora miejscowej fabryki wagonów Filipa Schneidera i wyraził chęć podjęcia się organizacji przyfabrycznej szkoły zawodowej. Od 1 września 1946 Władysław Dziduszko z nadania Zjednoczenia Przemysłu Taboru i Sprzętu Kolejowego „Tasko” pełnił obowiązki dyrektora Szkoły Przemysłowej przy Fabryce Wagonów do 1952. Za jego kadencji rozpoczęła się budowa nowego gmachu szkoły przy ulicy Stróżowskiej dzielnicy Posada. W marcu 1952 Dziduszko został odwołany ze stanowiska dyrektora i odtąd pracował jako etatowy nauczyciel matematyki i fizyki aż do 1968. Po przejściu na emeryturę jako nauczyciel dochodzący pracował w szkole do 1971.
Zmarł 17 lutego 1972 w Sanoku. Został pochowany w grobowcu rodzinnym na cmentarzu przy ul. Rymanowskiej w Sanoku.
Jego żoną była Zofia z domu Strutyńska (1904-1951). Miał synów Andrzeja (1929-1944) i Janusza (1938, inżynier architekt mieszkający w Tarnowie, artysta tworzący w oryginalnej, nie spotykanej technice malowania kredkami szkolnymi na papierze ściernym).

</doc>
<doc id="3578450" url="https://pl.wikipedia.org/wiki?curid=3578450" title="Xu (cesarzowa)">
Xu (cesarzowa)

Xu (chiń. 許皇后; zm. 8 p.n.e.) – pierwsza żona i kuzynka cesarza Chin Chenga, odsunięta od władzy na skutek machinacji jej następczyni, cesarzowej Zhao Feiyan i jej spisku z kuzynem cesarza Chunyu Zhangiem (淳于長).
Pochodzenie i małżeństwo.
Przyszła cesarzowa Xu była córką Xu Jia, markiza Ping’en i brata pierwszej żony cesarza Xuana, cesarzowej Xu Pingjun matki cesarza Yuana. W ramach miłości do babki, cesarz Yuan postanowił ożenić się z jej bratanicą, a swoją kuzynkę ze swoim synem – następcą tronu, księciem Liu Ao. Wiadomo, że młodzi małżonkowie bardzo się kochali, jednak nie mieli dzieci – powodem tego był przedwczesny poród syna, który nie przeżył i skutkiem tego, młoda żona następcy tronu nie była już w stanie zajść w ciążę. Kronikarze opisując ją przede wszystkim podkreślają doskonałe wykształcenie, które było wtedy rzadkością nawet wśród szlachetnie urodzonych kobiet na dworze. Xu miała podobno zainteresowania literackie i sama pisała wiersze miłosne do swojego męża.
Cesarzowa.
W 33 roku p.n.e. teść konkubiny Xu, cesarz Yuan zmarł, a jej mąż objął po nim tron i był znany jako cesarz Cheng. W 31 roku p.n.e. nadał Xu tytuł cesarzowej i wiadomo, że był wobec niej niezwykle czuły, jednak w tym czasie jego serce należało do innej kobiety – konkubiny Ban, która również nie dała mu tak upragnionego syna. Zatroskana bezdzietnością syna cesarzowa wdowa Wang Zhengjun nakazała mu sprowadzić na dwór więcej konkubin w nadziei, że któraś z nich urodzi potomka, co jednak się nie stało.
Ponieważ wysoki status cesarzowej Xu zazwyczaj wiązał się z urodzeniem przynajmniej jednego syna, chińscy uczeniu konfucjańscy doradzili cesarzowi spędzanie większości czasu z innymi konkubinami, redukcję budżetu dworu cesarzowej na co ten przystał. W tym czasie uczucia cesarza Chenga wobec żony znacznie się ochłodziły – nie sypiali już ze sobą i rzadko się odwiedzali, poza tym rozpustny cesarz znudził się już małżonką.
Jednakże dopiero w dziesięć lat później nadszedł kolejny cios, który pozbawił ją resztek miłości i zaufania męża. Około 19 roku p.n.e., kiedy cesarz Cheng odwiedzał swoją siostrę, księżniczkę Yang, zakochał się dwóch tańczących na przyjęciu dziewczynach – Zhao Feiyan i jej siostrze Zhao Hede, po czym mianował je cesarskimi konkubinami i zaczął wynosić je ponad cesarzową Xu i konkubinę Ban. W 18 roku p.n.e. siostry Zhao fałszywie oskarżyły cesarzową i konkubinę o stosowanie czarów w celu odzyskania miłości cesarza i urodzenia mu potomka. Cesarzowa Xu została odsunięta, a konkubina Ban popełniła samobójstwo.
Usunięcie z dworu i śmierć.
Cesarzowa Xu prawdopodobnie wciąż była traktowana jak nakazywała tradycja, ale przerażała ją utrata statusu i wolności. Około 10 roku p.n.e. próbowała poprawić swoją sytuację – w tym czasie jej siostra Xu Mi po śmierci swojego męża, Han Bao, markiza Longe, rozpoczęła romans z ulubionym i cieszącym się największym zaufaniem kuzynem cesarza Chenga, Chunyu Zhang, który miał zostać następcą Wang Gena na stanowisku dowódcy gwardii cesarskiej. Cesarzowa Xu poprosiła siostrę o skontaktowanie jej z Chunyu, któremu już od jakiegoś czasu przesyłała kosztowne dary – miało to na celu zdobycie poparcia Chunyu w jej sprawie. Xu chciała odzyskać wolność i utraconą pozycję cesarzowej, który to tytuł teraz należał do Zhao Feiyan.
Sam Chunyu miał swoje kłopoty, jednakże w 8 roku p.n.e. zachorował Wang Gen, przez co zaczęto się interesować tym, czy Chunyu go zastąpi; również bratanek Wang Gena, Wang Mang miał ochotę na tak lukratywną posadę. By ją zdobyć posunął się do doniesienia cesarzowej wdowie Wang o korupcji Chunyu i swoich podejrzeniach co do choroby stryja. Cesarzowa wdowa Wang zażądała wygnania Chunyu z dworu i stolicy. Zanim jednak udał się na wygnanie miał podarować swoje wspaniałe konie i komplet wspaniałych kart do gry kuzynowi Wang Manga, Wang Rongowi, który zadowolony z wspaniałego prezentu napisał do cesarza prosząc go o łaskę dla Chunyu. Ten jednak nakazał aresztować Wang Ronga, któremu ojciec kazał popełnić samobójstwo – co sprawiło, że cesarz stał się znacznie bardziej podejrzliwy – nakazał aresztować Chunyu i kiedy ten wyznał prawdę o swoich kontaktach z wygnaną cesarzową, został ścięty. Sama cesarzowa Xu została zmuszona przez męża do samobójstwa.

</doc>
<doc id="3578454" url="https://pl.wikipedia.org/wiki?curid=3578454" title="Panamint Range">
Panamint Range

Panamint Range – małe pasmo górskie na północnym skraju pustyni Mojave, w granicach Parku Narodowego Doliny Śmierci, w Hrabstwie Inyo, w Kalifornii. Pasmo rozciąga się z północy na południe przez około 160 km w Hrabstwie Inyo, tworząc zachodnią ścianę Doliny Śmierci i oddzielając ją od Panamint Valley.
Najwyższym szczytem jest Telescope Peak 3368 m n.p.m.

</doc>
<doc id="3578455" url="https://pl.wikipedia.org/wiki?curid=3578455" title="Katedra Narodzenia Najświętszej Maryi Panny w Trebinju">
Katedra Narodzenia Najświętszej Maryi Panny w Trebinju

Katedra Narodzenia Najświętszej Maryi Panny (bośn./chorw. Katedrala Rođenja Male Gospe) – rzymskokatolicka katedra diecezji trebinjsko-mrkanskiej. Znajduje się w Trebinju, w Bośni i Hercegowinie, na terenie Republiki Serbskiej.
Historia.
Budowa obecnego kościoła katolickiego w Trebinje została rozpoczęta w 1880 roku, a pierwsze nabożeństwo, zostało odprawione w dniu 7 czerwca 1884, kiedy to świątynia została konsekrowana. Świątynia jest poświęcona Narodzeniu Najświętszej Maryi Panny; to święto znane w lokalnym języku, jako Mala Gospa. W tym samym czasie, co kościół został zbudowany dom parafialny. W 1904 roku, dwie przybudówki lub zakrystie zostały wzniesione obok prezbiterium kościoła. W czasie I wojny światowej kościół był w bardzo złym stanie, a remonty zostały przeprowadzone w 1917 roku. W tym samym czasie został sporządzony projekt dwóch dzwonnic. Miały zostać zbudowane od strony wschodniej kościoła, przy elewacji wejściowej. Dzisiejsza dzwonnica, która jest mniejszej wielkości i znajduje się na dziedzińcu między kościołem a domem parafialnym, została zbudowana w 1928 roku. W 1984 roku, na mocy decyzji Stolicy Apostolskiej, kościół – który do tej pory był świątynią parafilną parafii Trebinje – został mianowany kościołem katedralnym diecezji trebinjsko-mrkanskiej z siedzibą w Trebinju, z okazji 1000-lecia diecezji Trebinje.

</doc>
<doc id="3578456" url="https://pl.wikipedia.org/wiki?curid=3578456" title="Koziarnia">
Koziarnia



</doc>
<doc id="3578458" url="https://pl.wikipedia.org/wiki?curid=3578458" title="Reprezentacja Kosowa w koszykówce mężczyzn">
Reprezentacja Kosowa w koszykówce mężczyzn

Reprezentacja Kosowa w koszykówce mężczyzn – drużyna, która reprezentuje Kosowo w koszykówce mężczyzn. Za jej funkcjonowanie odpowiedzialna jest krajowa federacja koszykówki ("Kosovo Basketball Federation"). Dotąd nigdy nie występowała w igrzyskach olimpijskich, mistrzostwach świata, czy mistrzostwach Europy.
Kosowska federacja starała się o uzyskanie członkostwa w Międzynarodowej Federacji Koszykówki (Fédération Internationale de Basketball, w skrócie FIBA) od początku XXI wieku, jednak jej wnioski w tej sprawie wielokrotnie były odrzucane wskutek protestów Serbii, mimo faktu, iż koszykówka była w tym czasie najpopularniejszym sportem w Kosowie, a kraj dopuszczany był do rywalizacji międzynarodowej w innych dyscyplinach. Mimo tego, że FIBA nie uznawała Kosowa, w okresie tym istniała jego koszykarska reprezentacja, w barwach której występował między innymi Dardan Berisha.
Ostatecznie po tym, jak w 2014 roku Kosowo zostało przyjęte do Międzynarodowego Komitetu Olimpijskiego, otrzymało pełne członkostwo w Fédération Internationale de Basketball w marcu 2015 roku (jako 215. federacja w historii), a tym samym koszykarskie reprezentacje tego kraju (zarówno seniorskie, jak i juniorskie) zostały dopuszczone do udziału w międzynarodowej rywalizacji. Męska kadra seniorów planuje w nich zadebiutować w eliminacjach do Mistrzostw Europy w Koszykówce Mężczyzn 2017.

</doc>
<doc id="3578460" url="https://pl.wikipedia.org/wiki?curid=3578460" title="Fu (cesarzowa)">
Fu (cesarzowa)

Fu (chiń. 傅皇后; 1 p.n.e.) – znana również jako "cesarzowa Xiao’ai" (孝哀皇后). Jedyna żona cesarza Chin Ai
Życiorys.
Przyszła cesarzowa Fu była córką kuzyna babki swojego męża, konkubiny Fu, Fu Yana. Została żoną Liu Ai, księcia Dingtao na długo zanim został najpierw następcą tronu a później cesarzem. Po śmierci jego wuja, cesarza Chenga w 6 roku p.n.e. wstąpił na tron jako cesarz Ai i nadał Fu tytuł konkubiny w tym samym roku. Jej ojciec został mianowany markizem Kongxiang.
Małżeństwo to prawdopodobnie nigdy nie zostało skonsumowane – cesarz był homoseksualistą i wiadomo, że utrzymywał harem pełen chłopców i miewał faworytów, których obsypywał zaszczytami i bogactwem.
Kiedy cesarz zmarł po niespełna pięciu latach panowania, główna sojuszniczka cesarzowej, konkubina Fu już nie żyła od dwóch lat i nieoczekiwanie pozbawiono ją wsparcia rodziny – Wang Mang odebrał tytuły i pozycje jej ojca i krewnych. Fu nigdy też nie została cesarzową wdową – wkrótce odebrano jej tytuł cesarzowej i zdegradowano do rangi pospólstwa. Tego samego dnia popełniła samobójstwo.

</doc>
<doc id="3578461" url="https://pl.wikipedia.org/wiki?curid=3578461" title="Cerkiew św. Aleksandra Newskiego w Benderach">
Cerkiew św. Aleksandra Newskiego w Benderach

Cerkiew św. Aleksandra Newskiego – prawosławna cerkiew w Benderach, na terenie kompleksu twierdzy w Benderach, w dekanacie benderskim eparchii tyraspolskiej i dubosarskiej Mołdawskiego Kościoła Prawosławnego.
Historia.
Cerkiew została wyświęcona w 1833 jako świątynia wojskowa na terenie twierdzy w Benderach, w obecności cara Mikołaja I. W 1877 budowlę odwiedził car Aleksander II, a po 1894 także car Mikołaj II z rodziną. W sąsiedztwie świątyni, oprócz domu służącego w niej duchownego, znajdował się pawilon gościnny przeznaczony dla cara. Duchowieństwo cerkwi św. Aleksandra Newskiego opiekowało się także kaplicą na cmentarzu wojskowym w Benderach. 
Cerkiew została zamknięta po 1940. Jej budynek zamieniono na klub żołnierski. Podczas II wojny światowej świątynię na krótko przywrócono do użytku liturgicznego. Po powtórnym zamknięciu cerkiew nie była użytkowana i popadła w niemal całkowitą ruinę. Na początku XXI w. z obiektu pozostały jedynie ściany. Władze Naddniestrza postanowiły ją odbudować w 2007, gdy podjęto prace nad urządzeniem centrum historyczno-turystycznego na terenie twierdzy w Benderach.
Prace przy budowie świątyni ukończono w 2011. 6 lipca 2011 w cerkwi odprawiono pierwszą po remoncie Świętą Liturgię, a na centralnej kopule ustawiono krzyż. Na uroczystości obecny był prezydent Naddniestrza Igor Smirnow oraz minister spraw wewnętrznych nieuznawanej republiki Wadim Krasnosielski. Ołtarz w świątyni konsekrował 12 września tego samego roku biskup tyraspolski Sawa. W 2013, po zakończeniu wykonywania malowideł ściennych w cerkwi, w uroczystości w świątyni brał udział kolejny prezydent Naddniestrza Jewgienij Szewczuk.
Architektura.
Cerkiew jest murowana. Została wzniesiona na planie krzyża z dobudowaną od frontu dzwonnicą, w stylu nawiązującym do architektury bizantyńskiej. W nabożeństwie w niej równocześnie może brać udział 600 osób.

</doc>
<doc id="3578474" url="https://pl.wikipedia.org/wiki?curid=3578474" title="Wang (Ping)">
Wang (Ping)

Wang (chiń. 王皇后; ur. 8 p.n.e., zm. 23) – znana jako "cesarzowa Xiaoping" (孝平皇后), "księżna wdowa Ding’an" (定安太后) i "księżniczka Huanghuang" (黃皇室主). Ostatnia cesarzowa zachodniej dynastii Han, córka założyciela dynastii Zhou Wang Manga i jego żony (a także późniejszej cesarzowej) Wang. Żona cesarza Chin Pinga. Przez większość klasycznych chińskich historyków uważana była za tragiczną figurę, ofiarę splotu wydarzeń, które doprowadziły do upadku dynastii Han, do końca wierną mężowi i rodowi cesarskiemu Han.
Pochodzenie.
Wang urodziła się w 8 roku p.n.e. jako córka Wang Manga i jego żony pani Wang, córki Wang Xiana, markiza Yichun. Mniej więcej w czasie narodzin córki Wang Mang zrezygnował ze swojej pozycji dowódcy cesarskiej armii, jaką pełnił za rządów cesarzy Chenga i Ai. Ojciec cesarzowej Wang był znienawidzony przez babkę cesarza Ai - wielką cesarzową wdowę Fu, jednakże w 1 roku p.n.e. po śmierci cesarza to Wang Mang odebrał stanowisko i władzę potężnemu faworytowi (być może kochankowi) zmarłego cesarza, Dong Xianowi i zaczął służyć jako regent młodemu cesarzowi Ping.
Małżeństwo.
Kiedy Wang Mang został regentem, stworzył wokół siebie i swojej rodziny otoczkę legend i opowieści, które sprawiły, że był postrzegany jako wybawca dynastii Han i zyskał na popularności. W 2 roku postanowił wzmocnić swoją pozycję poprzez małżeństwo swej córki z cesarzem. Miał ogłosić publicznie, że zgodnie z oglądami Konfucjusza i licznych pisarzy starożytnych cesarz powinien mieć jedną żonę i co najmniej jedenaście konkubin, więc wkrótce rozpoczął poszukiwanie odpowiednich szlachetnie urodzonych młodych kobiet. Złożył też prośbę na ręce swej ciotki, wielkiej cesarzowej wdowy Wang o to by jego córka nie była brana pod uwagę jako jedna z kandydatek. Wkrótce do pałacu dotarły setki listów od książąt, ministrów i najwyższych urzędników proszące o to by córkę zasłużonego regenta uczynić cesarzową. Wkrótce po tym wielka cesarzowa wdowa Wang w ramach wdzięczności za dokonania wojskowe, pomoc przy przewrotach pałacowych i sprawowanie regencji, nakazała cesarzowi poślubić córkę Wang Manga i wkrótce nadała jej tytuł cesarzowej. 
Cesarzowa wdowa i powstanie dynastii Xin.
Około 5 roku młody cesarz Ping zapadł na ciężką chorobę serca objawiającą się dotkliwym bólem, postanowił zemścić się na Wang Mangu za egzekucję jego wujów w 3 roku p.n.e. i dlatego nie pozwolił swojej matce na odwiedzenie go w stolicy. Regent postanowił rozwiązać problem skrytobójczym morderstwem cesarza i pod koniec zimy tego samego roku wysłał mu zatrute wino pieprzowe (uważane za najlepsze lekarstwo na wpływ złych duchów). Kiedy trzynastoletni cesarz zaczął mieć pierwsze objawy zatrucia, chcąc zrzucić z siebie podejrzenie Wang Mang w czasie publicznej ceremonii poprosił bogów, by wzięli jego życie w zamian za życie cesarza. Kronikarze widzą dwa zasadnicze powody, dla których regent miałby zamordować cesarza – chęć usunięcia nienawidzącego go cesarza, który wkrótce przejąłby pełnię władzy i pragnienie dalszej regencji. Po kilku dniach wypełnionych cierpieniem cesarz zmarł, zostawiając swoją czternastoletnią żonę. Po śmierci cesarza, Wang Mang otrzymał nigdy jeszcze nikomu nieprzyznany tytuł niepanującego cesarza.
W 6 roku Wang Mang wybrał na kolejnego władcę Chin wnuka cesarza Xuana dwuletniego Liu Yinga, znanego od tej pory jako cesarza Ruzi. Mimo tego nie zrzekł się tytułu cesarza, nadając chłopcu tytuł następcy tronu, a swojej córce tytuł cesarzowej wdowy.
Wang Mang obiecał zwrócić tron Liu Yingowi, jednak wkrótce okazało się, że jego ambicja sięga dalej – w 8 roku ogłosił powstanie dynastii Zhou, a w 9 roku cesarz Ruzi otrzymał tytuł księcia Ding’an, a cesarzowa wdowa Wang została księżną wdową Ding’an.
Pod rządami Wang Manga.
Chińskie kroniki z tego okresu ukazują cesarzową Wang jako nieszczęśliwą wdowę wciąż lojalną wobec dynastii Han i nienawidzącą ojca. Miała udawać, że powalają ją ataki nieznanej choroby za każdym razem gdy w cesarskim pałacu odbywały się jakieś uroczystości. Cesarz Wang Mang, wierząc w to, że rozwiązaniem tej sytuacji może być ponowne małżeństwo, nadał jej w 10 roku tytuł księżniczki Huanghuang (nadawanie córkom tytułów książęcych przed małżeństwem było tradycją dynastii Han). Cesarz chciał, by Wang wyszła za syna jednego z jego najlepszych dowódców Sun Jiana. Nakazał przyszłemu zięciowi ubrać się odpowiednio i w otoczeniu lekarzy udać się z wizytą do swojej córki. Była cesarzowa uznała to za obrazę i odmówiła przyjmowania u siebie kogokolwiek z cesarskiego dworu.
Również w 10 roku kolejny potencjalny kandydat na męża księżniczki Huanghuang wpędził się w kłopoty, gdy próbował ją poślubić. Zhen Xun namiestnik Chang’anu i syn bliskiego przyjaciela Wang Manga Zhen Fenga próbował zdobyć rękę byłej cesarzowej. Ponieważ Wang Mang przykładał wielką wagę do tworzenia i „odnajdywania” kolejnych proroctw mówiących o prawomocności jego panowania, Zhen Feng chciał stworzyć własne przepowiednie, w których bogowie życzą sobie podzielenia cesarstwa na dwie części zarządzane przez wicekrólów pod jurysdykcją cesarza. Jednym z nich miał być Zhen Feng, a drugim równie bliski Wang Mangowi minister Ping Yan. Ten plan nie mógł się spodobać Wang Mangowi, który wszakże postanowił jeszcze nie reagować. Wkrótce powstało kolejne proroctwo nakazujące wyjść księżniczce Huanghuang za syna wicekróla. Wang Mang uznał, że to już zbyt wiele i aresztował Zhen Xuna, Zhen Feng popełnił samobójstwo, a Oing Yan został wygnany.
Śmierć.
W dziełach historyków nie ma żadnej wzmianki o cesarzowej Wang do roku 23, w którym zmarła. W tym czasie dynastia Zhou i rządy jej ojca chyliły się ku upadkowi – w całym kraju wybuchały co rusz to nowe bunty i rebelie, aż w końcu ostatnia z nich, dowodzona przez dalekiego potomka dynastii Han, księcia Liu Xuana, opanowała stolicę, której zbuntowani mieszkańcy podpalili cesarski pałac. Ogień szybko się rozprzestrzeniał w kierunku tej części pałacu, w której mieszkała cesarzowa Wang. Podobno przed śmiercią miała westchnąć i powiedzieć: "Jak mam teraz stanąć twarzą w twarz z mym małżonkiem i jego rodziną?" Po czym zrzuciła się w ogień i zmarła w wyniku poparzeń.

</doc>
<doc id="3578476" url="https://pl.wikipedia.org/wiki?curid=3578476" title="Retimno (gmina)">
Retimno (gmina)

Retimno (gr. Δήμος Ρεθύμνης, "Dimos Retimnis") – gmina w Grecji, na Krecie, w administracji zdecentralizowanej Kreta, w regionie Kreta, w jednostce regionalnej Retimno. Siedzibą gminy jest Retimno. W 2011 roku liczyła 55 525 mieszkańców. Powstała 1 stycznia 2011 roku w wyniku połączenia dotychczasowych gmin: Arkadi, Lapa, Nikiforos Fokas i Retimno.

</doc>
<doc id="3578477" url="https://pl.wikipedia.org/wiki?curid=3578477" title="Wang (żona Wang Manga)">
Wang (żona Wang Manga)

Wang (chiń. 王皇后; zm. 21) – znana jako "cesarzowa Xiaomu" (孝睦皇后). Pierwsza żona cesarza Chin Wang Manga i matka cesarzowej Wang.
Życiorys.
Przyszła cesarzowa Wang urodziła się jako córka Wang Xiana, markiza Yichun, który był wnukiem pierwszego ministra Wang Xina. Wyszła za mąż za Wang Manga w wieku 15 lat i od początku wspierała go w dążeniach do zdobycia większej władzy i znaczenia. Urodziła swojemu mężowi pięcioro dzieci – synów: Wang Yu, Wang Huo, Wang An i Wang Lin oraz córkę Wang, która została żoną cesarza Pinga i po objęciu władzy przez ojca otrzymała tytuł Huanghuang.
Wang Mang był znany ze swojego bogactwa i na dworze uważano go za niezwykle przywiązanego do żony męża – podobno nie utrzymywał nawet dla pozorów konkubin, będąc jej oddanym. Wiadomo jednak, że miał dzieci ze służącymi swojej córki, cesarzowej Wang.
W krótkim czasie Wang straciła dwóch synów, którzy zginęli na rozkaz ojca – Wang Huo został zmuszony do popełnienia samobójstwa w 5 p.n.e. po zabiciu służącego, a Wang Yu został zmuszony do popełnienia samobójstwa w 3 roku po upadku spisku wujów cesarza Pinga i wzmocnieniu władzy regenta. Mimo tych tragedii, Wang pozostała oddaną żoną opłakując synów w ciszy jednego z należących do niej domów na prowincji.
W 9 roku po tym jak Wang Mang zagarnął tron i ogłosił założenie nowej dynastii Zhou, jego żona została cesarzową. Z ich dwóch pozostałych przy życiu synów – młodszy Wang Lin miał okazać się godnym zostania następcą tronu, podczas gdy Wang An otrzymał tytuł pana Xinjia.
Cesarzowa Wang zmarła w 21 roku po trwającym dwanaście lat życiu u boku męża. Po jej śmierci jej synom nie dane było dożyć następnego roku – Wang Lin popełnił samobójstwo rzucając się na miecz po odkryciu spisku dążącego do obalenia cesarza (który wiedział o jego romansie z damą dworu jego siostry), a Wang An zmarł z powodów naturalnych. Mąż Wang i jej jedyna córka zmarli w 23 roku po upadku dynastii Zhen w wyniku rebelii.

</doc>
<doc id="3578478" url="https://pl.wikipedia.org/wiki?curid=3578478" title="Kryptonim U.N.C.L.E.">
Kryptonim U.N.C.L.E.

Kryptonim U.N.C.L.E. (ang. "The Man from U.N.C.L.E.") – amerykańsko-brytyjski film akcji z 2015 roku, nakręcony na podstawie serialu telewizyjnego wytwórni MGM z 1964 roku o tym samym tytule. Wyreżyserowany przez Guya Ritchiego, w którym główne role zagrali: Henry Cavill, Armie Hammer, Alicia Vikander, Elizabeth Debicki. W polskich kinach ukazał się 21 sierpnia 2015.

</doc>
<doc id="3578480" url="https://pl.wikipedia.org/wiki?curid=3578480" title="Shi (cesarzowa)">
Shi (cesarzowa)

Shi (chiń. 史皇后) – druga żona cesarza Chin Wang Manga.
Przyszła cesarzowa Shi była córką urzędnika Shi Chena.
Shi wyszła za mąż za cesarza Wang Manga około wiosny 23 roku, kiedy wiadomo było, że założona przez niego dynastia Zhao upadnie. Małżeństwo cesarza było ostatnim z szeregu aktów propagandowych, które miały na celu pokazać pewność jego panowania.
Na jesień tego samego roku chłopi należący do rebelii zdobyli stolicę i przywrócili panowanie dynastii Han. Cesarz zmarł w czasie bitwy w płonącym pałacu Weiyang. Nie wiadomo co się stało z jego żoną.

</doc>
<doc id="3578481" url="https://pl.wikipedia.org/wiki?curid=3578481" title="Etap (hotele)">
Etap (hotele)



</doc>
<doc id="3578484" url="https://pl.wikipedia.org/wiki?curid=3578484" title="Total Club Manager 2005">
Total Club Manager 2005

TCM 2005 (pełna nazwa: Total Club Manager 2005) – gra komputerowa z gatunku symulatora piłki nożnej wyprodukowana przez EA Sports i wydana przez Electronic Arts 22 października 2004.
Rozgrywka.
Podobnie jak w innych częściach serii, gracze wcielają się trenera zespołu piłkarskiego i prowadzą jego drużynę do zwycięstwa, Mają wpływ na prawie każdy aspekt działania zespołu. Odpowiada się za skład drużyny, taktykę, system treningowy, transfery, i wiele innych elementów. Ponadto względem poprzedniej edycji dokonali szeregu udoskonaleń, przykładowo wprowadzono nowy system umiejętności zawodników.
Odbiór gry.
Gra spotkała się z przeciętnymi ocenami. Średnia ocen w serwisie GameRankings wynosi 71.17%, w przypadku wersji na PC, 65.80% na PS2, a wersja na Xboxa otrzymała 70.17%. Ronan Jennings z serwisu Eurogamer wystawił grze ocenę 8/10.

</doc>
<doc id="3578486" url="https://pl.wikipedia.org/wiki?curid=3578486" title="Al Attles">
Al Attles

 
Alvin Austin Attles Jr (ur. 7 listopada 1936 w Newark) – amerykański koszykarz, występujący na pozycji rozgrywającego, po zakończeniu kariery zawodniczej trener koszykarski.

</doc>
<doc id="3578487" url="https://pl.wikipedia.org/wiki?curid=3578487" title="Bayezid">
Bayezid

Bayezid, Bajazyd osm. لأمير بايزيد (ur. 1525 w Konstantynopolu, zm. 25 września 1561 w Kazwinie) – książę ("şehzade") osmański, syn Sulejmana Wspaniałego i sułtanki Hürrem. Brat sułtana Selima.
Był gubernatorem prowincji, kolejno: Anatolia, potem Rumelia, Kütahya, a następnie Amasyi.
Życiorys.
Bayezid był synem sułtana Sulejmana Wspaniałego (1494–1566) i jego ulubionej nałożnicy, a potem żony, Roksolany (1505–1558).
Zasadą na dworze było, że książęta osmańscy wyznaczani byli do zarządzania jedną z prowincji w celu zdobycia doświadczenia w administracji. Bayezid został gubernatorem prowincji Anatolia. Jednak w 1553 roku, w czasie dwunastej wyprawy do Nachiczewanu, części obecnego Azerbejdżanu, powierzono mu, na czas nieobecności ojca, rządy w Edirne, będącym stolicą europejskiej części imperium osmańskiego – Rumelii. W czasie wyprawy wojennej starszy brat Bayezida, Mustafa, został stracony na rozkaz sułtana. Wieści o egzekucji spowodowały niepokoje we wszystkich częściach imperium, a oszust, twierdzący że on jest straconym Mustafą, wywołał w Rumelii bunt przeciwko Sulejmanowi. Mimo że bunt został stłumiony (przez wezyra Rüstem Paszę Opukovicia) Sulejman uważał, że jego syn Bayezid, reagował zbyt wolno.
Bunt.
Sulejman miał pięciu synów. Jego drugi syn Mehmed zmarł w 1543 roku. Po egzekucji następcy tronu Mustafy w 1553 roku i śmierci młodszego Cihangira, który był słabego zdrowia, zostało dwóch pretendentów do tronu: Selim, późniejszy Selim II, i Bayezid. Selim był gubernatorem Manisy, a Bayezid gubernatorem Kütahyi – obie te prowincje leżały w prawie jednakowej odległości od Stambułu.
Sulejman ukończył 60 lat i współzawodnictwo między braćmi było już widoczne. Sulejman skarcił synów i zdecydował, by przenieść ich do odleglejszych prowincji – Selimowi powierzono władzę w Konyi, a Bayezidowi w Amasyi. Selim od razu posłuchał rozkazu. Bayezid natomiast poczuł się upokorzony, jako że Amasya była prowincją jego straconego brata Mustafy. Rozgniewany Sulejman oskarżył go o bunt i wspomógł starszego syna Selima w walce z nieposłusznym Bayezidem. Selim wraz z Sokollu Mehmedem Paszą, późniejszym wielkim wezyrem, pokonał brata w bitwie pod Konyą 29 maja 1559 roku.
Po buncie.
Bayezid powrócił do Amasyi, a następnie z synami i niewielką armią uciekł do safawidzkiej Persji. Według dziennikarza i badacza Murata Bardakçıego Sokollu Mehmed Pasza wysłał za nim wojsko, ale zostało ono pobite przez siły Bayezida. Chociaż szach Tahmasp I początkowo przyjął Bayezida, później uwięził go na żądanie Sulejmana. Zarówno Sulejman, jak i Selim słali do Persji posłów, by przekonać szacha do stracenia uciekiniera. W końcu 25 września 1561 roku Bayezid wraz z czterema synami zostali straceni w Persji przez osmańskich katów.
Rodzina.
Miał liczne rodzeństwo: siostrę, sułtankę Mihrimah oraz braci Abdullaha, Mehmeda, Selima II i Cihangira, jak również braci przyrodnich, w tym księcia Mustafę.
Kultura masowa.
Bayezid jest ważną postacią w tureckim serialu telewizyjnym "Wspaniałe stulecie". Jako że akcja dzieje się na przestrzeni wielu lat, zagrało go kilku aktorów w różnym wieku, m.in. Aras Bulut İynemli (w sezonie czwartym).

</doc>
<doc id="3578492" url="https://pl.wikipedia.org/wiki?curid=3578492" title="Guo Shengtong">
Guo Shengtong

Guo Shengtong (chiń. 郭聖通; zm. 52) – pierwsza cesarzowa cesarza Guangwu (25 - 57), założyciela Wschodniej dynastii Han.
Pochodzenie i małżeństwo.
Guo Shengtong pochodziła z bogatej i wpływowej rodziny – jej ojciec, Guo Chang, był właścicielem wielkich posiadłości ziemskich w północnej części współczesnej prowincji Hebei. Matka przyszłej cesarzowej była córką Liu Pu, księcia ("Wang") Gong na Zhending, który był potomkiem cesarza Jinga w szóstym pokoleniu. Po śmierci dziadka ze strony matki w 7 roku wuj dziewczyny, Liu Yang, odziedziczył księstwo, ale kiedy Wang Mang objął tron, odebrał mu tytuł (tak jak zrobił to ze wszystkimi książętami dynastii Han) i przeniósł go do grupy plebejuszy.
Kiedy w 23 roku wszystko wskazywało na to, że dynastia Xin założona przez Wang Manga nie przetrwa, Liu Xuan wszczął rebelię, szybko zdobył poparcie prostej ludności swojej prowincji i stolicy, po czym przyjął imię cesarza Gengshi. Kiedy jeden z pretendentów, Wang Lang, twierdzący, że jest synem cesarza Chenga (miał nosić imię Liu Ziyu), wyruszył przeciwko Gengshidi, książę Liu Yang poparł jego roszczenia. Gdy w następnym roku Liu Xiu przybył by w imieniu Gengshidi walczyć z Wang Langiem zaproponował Yangowi sojusz i poślubienie jego siostrzenicy Guo (Liu Xiu był już żonaty z Yin Lihua). Liu Yang przystał na tę propozycję i tym samym przeszedł na stronę Gengshidi, zaś Gou Shengtong została oficjalną konkubiną Liu Xiu.
W 25 roku Liu Xiu ogłosił się cesarzem przywróconej na tron dynastii Han (jako cesarz Guangwu). Guo Shengtong została cesarską konkubiną i jeszcze w tym samym roku urodziła mu syna, pierwsze dziecko nowego cesarza - księcia Liu Jianga. Jej pozycja jednak nie zmieniła się, mimo upadku jej wuja, Liu Yanga podejrzewanego o próbę zawiązania spisku i straconego w 26 roku naszej ery. Mimo tego incydentu cesarz wyniósł syna Liu Yanga (będącego zarazem kuzynem Guo) Liu De czyniąc go księciem Zhending, chociaż w 37 roku zmniejszył rangę tego tytułu, czyniąc go markizatem w ramach reorganizacji tytułów szlacheckich.
Również w 26 roku cesarz Guangwu zastanawiał się nad nadaniem którejś z konkubin tytułu cesarzowej. Wciąż był zakochany w swojej pierwszej miłości, konkubinie Yin, która jednak nie urodziła mu syna i zdecydował nadać ten tytuł konkubinie Guo, jednocześnie czyniąc jej syna następcą tronu.
Cesarzowa.
Cesarzowa Guo była jedną z tych cesarzowych, które urodziły najwięcej synów w historii Chin bo aż pięciu. Jednakże w czasie gdy ona była w ciąży i rodziła kolejne dzieci, jej mąż nadal szaleńczo zakochany w konkubinie Yin spędzał z nią większość nocy. Jedynym co zrobił dla rodziny swojej żony było wyniesienie jej brata, Guo Kuanga do rangi ministra. Cesarzowa miała się często skarżyć na swój los co z kolei rozwścieczało jej męża. Ostatecznie odebrał jej tytuł w 41 roku, mianując na jej miejsce ukochaną konkubinę Yin.
Osunięta cesarzowa nie podzieliła losu swych poprzedniczek dla których istniały dwie możliwości – dożywotnie więzienie w jednym z mniejszych pałaców lub śmierć. Cesarz wdzięczny za urodzenie mu pięciu synów, którzy zostali mianowani przez niego książętami, nadał jej tytuł księżnej wdowy Zhongshan – który to tytuł nigdy wcześniej ani później nie był noszony przez żonę lub konkubinę cesarza.
Księżna wdowa.
Cesarz nie odwrócił się jednak od jej rodziny – jej brat, Guo Kuang będący już markizem, otrzymał wielkie połacie ziemi, ogromny majątek, tak że jego rezydencja w stolicy była nazywana „kopalnią złota”. Jego kuzyni Guo Jing i Gup Kuang w podzięce za dokonaną przez nich reformę administracji, otrzymali tytuły markizów.
W 44 roku, księstwo księcia Liu Fu zostało zamienione na Pei i jego matka wyruszyła razem z nim.
W 50 roku naszej ery matka księżnej wdowy Guo zmarła, a oddany jej cesarz Guangwu miał ją publicznie opłakiwać i urządzić jej pogrzeb na koszt państwa, nadając jej pośmiertnie tytuł księżnej Guo Chang.
W 52 roku, księżna wdowa Guo Shengtong zmarła i została pochowana ze wszelkimi honorami należnymi cesarzowej, jednak nie w grobowcu swojego męża.

</doc>
<doc id="3578496" url="https://pl.wikipedia.org/wiki?curid=3578496" title="Ajos Nikolaos (gmina)">
Ajos Nikolaos (gmina)

Ajos Nikolaos (gr. Δήμος Αγίου Νικολάου, "Dimos Ajiu Nikolau") – gmina w Grecji, na Krecie, w administracji zdecentralizowanej Kreta, w regionie Kreta, w jednostce regionalnej Lasiti. Siedzibą gminy jest Ajos Nikolaos, a siedzibą historyczną jest Neapoli. W 2011 roku liczyła 27 074 mieszkańców. Powstała 1 stycznia 2011 roku w wyniku połączenia dotychczasowych gmin Ajos Nikolaos i Neapoli oraz wspólnoty Wrachasi.

</doc>
<doc id="3578497" url="https://pl.wikipedia.org/wiki?curid=3578497" title="Aleksandra Czechówna">
Aleksandra Czechówna

Aleksandra Apolonia Tekla Wiktoria Czechówna, ps. „Zofia spod Karpat” (ur. 28 października 1839 w Krakowie, zm. 3 października 1923 tamże) – krakowska pamiętnikarka. 
Była córką Tomasza Czecha i Aleksandry z Zielińskich i bratanicą Józefa Czecha, krakowskiego księgarza i wydawcy. Była także spowinowacona z Józefem Kremerem i Lucjanem Rydlem. Uczyła się najpierw na pensji Zuzanny Szawłowskiej, a później w domu. Dużo czytała i brała udział w życiu kulturalnym miasta, sama także pisała powieści i dramaty, publikując je pod pseudonimem „Zofia spod Karpat”.
Swój dziennik zaczęła prowadzić 1 października 1856 r. w wieku 17 lat. Pisała go nieprzerwania niemal do śmierci, opisując wydarzenia z życia swojego i ówczesnego Krakowa. Na dziennik składają się 44 zeszyty, które w 1925 r. przekazała do Archiwum Aktów Dawnych w Krakowie (obecnie: Archiwum Narodowe w Krakowie) Michalina Janoszanka. Zapiski Czechówny nie zostały wydane w całości drukiem; ukazały się jedynie ich fragmenty, opracowywane głównie przez Bożenę Lesiak-Przybył.

</doc>
<doc id="3578498" url="https://pl.wikipedia.org/wiki?curid=3578498" title="Pedro Ríos">
Pedro Ríos

Pedro Ríos Maestre (ur. 12 grudnia 1981 w Jerez de la Frontera) – hiszpański piłkarz występujący na pozycji pomocnika w Córdobie.

</doc>
<doc id="3578499" url="https://pl.wikipedia.org/wiki?curid=3578499" title="Carter Cruise">
Carter Cruise

Carter Cruise (ur. 24 kwietnia 1991 w Atlancie) – amerykańska aktorka pornograficzna, DJ i modelka. 
Życiorys.
Wczesne lata.
Urodziła się w Atlancie w stanie Georgia w rodzinie pochodzenia czirokezko-walijskiego. Wychowywała się w Greenville w Karolinie Południowej. Odbyła edukację domową, a następnie uczęszczała do Cary High School. W 2009 podjęła studia na wydziale psychologii i prawa na East Carolina University. Dorabiała w Hooters jako ratowniczka. W wieku 22 lat rozczarowana perspektywą edukacji i kariery zawodowej jako psycholog i główny przedsiębiorca, porzuciła studia dla kariery w branży pornograficznej. 
Kariera.
Pracowała jako modelka erotyczna, zanim w sierpniu 2013 podpisała kontrakt z agencją East Coast Talents z Florydy i wybrała pseudonim artystyczny Carter Cruise. W 2014 przeprowadziła się do Los Angeles i w czerwcu podpisała kontrakt z agencją Spiegler Girls. 
Pojawiła się w produkcjach takich jak "Strip Dodgeball" (2013), "Fine Ass Lesbos" (2013), "Footjob Addict 12" (2013), "Caught!" (2014) z Asą Akirą, "Meet Carter" (2014) z Tonim Ribasem i Ramónem Nomarem, "Our Father" (2014) ze Stevenem St. Croix, "Anal Cuties 1" (2014) z Erikiem Everhardem, "Wet Asses 4" (2014) z Manuelem Ferrarą, "Cruise Control" (2016) z Tommym Gunnem i Steve’em Holmesem czy "My DP 2" (2016) z Jeanem Valjeanem. Wystąpiła w roli Pani Polito w parodii "American Hustle" – "American Hustle XXX od Smash Pictures", jako przyrodnia siostra w "Kopciuszku" – "Cinderella XXX: An Axel Braun Parody" (2014) oraz grała rolę Supergirl w "Batman v Superman XXX: An Axel Braun Parody" (2015) i "Supergirl XXX: An Axel Braun Parody" (2016).
W 2015 została drugą w historii aktorką, która w jednym roku zdobyła nagrodę w kategorii „Najlepszy debiut” i „Najlepsza aktorka” (jako pierwsza w 1996 dokonała tego Jenna Jameson). W 2017 jej zdjęcie pojawiło się na łamach magazynu „FourTwoNine”.

</doc>
<doc id="3578500" url="https://pl.wikipedia.org/wiki?curid=3578500" title="Józef Czech">
Józef Czech



</doc>
<doc id="3578504" url="https://pl.wikipedia.org/wiki?curid=3578504" title="Aphredoderidae">
Aphredoderidae

Aphredoderidae – rodzina małych, słodkowodnych ryb okonkokształtnych (Percopsiformes) obejmująca 1 gatunek żyjący współcześnie – okoniopirat ("Aphredoderus sayanus") – oraz 2 lub 3 gatunki wymarłe, znane z zapisu kopalnego. Aphredoderidae uważane są za blisko spokrewnione z Amblyopsidae i Percopsidae.
Występowanie.
Słodkie wody wschodniej części Stanów Zjednoczonych Ameryki Północnej.
Charakterystyka.
Ciało – włącznie z bokami głowy – osłonięte łuską ktenoidalną. W pojedynczej płetwie grzbietowej występuje 3–5 kolców i 9–12 promieni miękkich. W płetwie odbytowej 2–3 kolców i 5–7 promieni miękkich. Pęcherz pławny występuje, ale ma prostą budowę. Linia boczna zwykle niepełna, z 35–60 łuskami. Nie występuje płetwa tłuszczowa. Otwór odbytowy młodych osobników znajduje się w pozycji typowej dla większości ryb, przed płetwą odbytową. W miarę wzrostu ryby otwór odbytowy przesuwa się ku przodowi ciała, w okolice płetw brzusznych.
Systematyka.
Współcześnie żyjący gatunek został zaliczony do rodzaju:
Gatunki kopalne klasyfikowane są w rodzaju:

</doc>
<doc id="3578507" url="https://pl.wikipedia.org/wiki?curid=3578507" title="Sitia (gmina)">
Sitia (gmina)

Sitia (gr. Δήμος Σητείας, "Dimos Sitias") – gmina w Grecji, na Krecie, w administracji zdecentralizowanej Kreta, w regionie Kreta, w jednostce regionalnej Lasiti. Siedzibą gminy jest Sitia. W 2011 roku liczyła 18 318 mieszkańców. Powstała 1 stycznia 2011 roku w wyniku połączenia dotychczasowych gmin: Itanos, Lefki i Sitia.

</doc>
<doc id="3578510" url="https://pl.wikipedia.org/wiki?curid=3578510" title="Raúl de Tomás">
Raúl de Tomás

Raúl de Tomás Gómez (ur. 17 października 1994 w Madrycie) – hiszpański piłkarz, występujący na pozycji napastnika w hiszpańskim klubie Rayo Vallecano oraz w reprezentacji Hiszpanii.

</doc>
<doc id="3578511" url="https://pl.wikipedia.org/wiki?curid=3578511" title="Pierre Jouguet">
Pierre Jouguet

Pierre Jouguet (ur. 14 maja 1869, zm. 9 lipca 1949) – francuski egiptolog i filolog klasyczny.
Studiował w École Normale Supérieure w Paryżu. Został profesorem Uniwersytetu Paryskiego i Uniwersytetu Kairskiego. Był dyrektorem Francuskiego Instytutu Archeologii Wschodniej w Kairze.
Przypisy.
 

</doc>
<doc id="3578512" url="https://pl.wikipedia.org/wiki?curid=3578512" title="Mury obronne Bardejowa">
Mury obronne Bardejowa

Mury obronne Bardejowa – zespół murowanych obiektów obronnych, budowanych w wiekach XIV-XVI, składający się z murów obwodowych wzmocnionych basztami, obronnymi bramami oraz barbakanami i uzupełniony mokrą fosą, otaczający średniowieczne centrum miasta Bardejów w północno-wschodniej Słowacji.
Historia budowy.
Budowę murów miejskich Bardejowa, wznoszonych zapewne w miejsce starszych umocnień drewnianych, rozpoczęto w 1352 r. z polecenia króla Węgier Ludwika I.
Budowa umocnień przebiegała w trzech etapach. Zasadniczy system obronny Bardejowa, wzniesiony na mocy polecenia królewskiego, składał się z kamiennych murów obronnych z trzema bramami, wzmocnionych szeregiem baszt i otoczonych fosą. Pochodzi on z drugiej połowy XIV w. Drugi etap, realizowany na początku XV w., obejmował budowę zewnętrznego parkanu oraz kilku kolejnych baszt. W trzecim etapie, realizowanym od połowy XVI w., przystosowano system obronny miasta do wymogów nowej broni – artylerii. W oparciu o rysunek Kaspra Caspara z 1560 r. możemy stwierdzić, że oprócz muru głównego istniał również niższy mur zewnętrzny, a całość była otoczona fosą. Na północnym odcinku murów dodatkowy rów z wodą biegł również w pasie międzymurza. Istniały wówczas trzy bramy (północno-wschodnia, południowa i zachodnia) oraz północna furta koło kościoła św. Idziego. Bramy północno-wschodnia oraz zachodnia posiadały wówczas świeżo dobudowane, koliste barbakany, połączone z przedmieściami mostami zwodzonymi. Mniejszy barbakan bez mostu zwodzonego istniał również przed wspomnianą furtą. Brama południowa zamiast barbakanu posiadała łukowo zagiętą „szyję” z dodatkową wieżą i również mostem zwodzonym. Ostatnie prace związane z rozbudową umocnień miejskich przypadły na pierwszą połowę XVII w., lecz wówczas, w związku z rozwojem artylerii, zaczęły już one tracić swe walory obronne.
Cały system obronny Bardejowa w okresie swojego rozkwitu liczył 23 baszty, z których do naszych czasów zachowało się 12. Zrekonstruowano 9 baszt, barbakan przy bramie północno-wschodniej oraz liczne odcinki murów. Pozostałe elementy zanikły zupełnie lub zachowały się z nich jedynie ślady w terenie (np. Baszta Narożna, słow. "Nárožná bašta"). Niektóre budowle zanikły jeszcze około połowy XIX w., inne musiały ustąpić nowej zabudowie już w wieku XX. Pomimo szeregu braków i nieciągłości, powstałych na skutek wyburzeń w ciągu ostatnich 200 lat, system ten jest uznawany za najbardziej reprezentatywny przykład średniowiecznych umocnień miejskich na Słowacji.
System obrony.
Do obrony poszczególnych baszt przeznaczona była określona liczba mężczyzn. Zwykle byli to przedstawiciele jednego z cechów rzemieślniczych, którymi dowodził jeden z członków Rady Miejskiej. Ten dysponował kluczami do baszty, w której była złożona niezbędna broń z zapasem kul i prochu. Według zapisów archiwalnych w 1536 r. miasto miało 480 sztuk broni strzeleckiej (słow. "pušiek"), 89 kusz, 609 mieczy, 390 włóczni i 160 halabard. Liczba armat nie została podana (może mieściła się ona w puli owych 480 pušiek). Wiadomo jednak, że w mieście przebywali najemni artylerzyści (czyli „puszkarze”), którzy byli wówczas najlepiej wynagradzanymi żołnierzami. Bardejów był zawsze dobrze uzbrojony. Pracowali tu płatnerze i rusznikarze, produkowano również proch. Węgierscy panujący nie wahali się zwracać do miasta z prośbą o użyczenie broni, amunicji, a nawet doświadczonych artylerzystów. Zachował się spis broni i uzbrojenia, które miasto w 1673 r. wypożyczyło do obrony Koszyc.

</doc>
<doc id="3578513" url="https://pl.wikipedia.org/wiki?curid=3578513" title="Concurrent engineering">
Concurrent engineering



</doc>
<doc id="3578514" url="https://pl.wikipedia.org/wiki?curid=3578514" title="Dolna Brama w Bardejowie">
Dolna Brama w Bardejowie

Dolna Brama (słow. "Dolná brána") – dawna brama miejska usytuowana w północno-wschodniej części miejskich murów obronnych miasta Bardejów na Słowacji.
Dolną Bramę zbudowano w II połowie XIV w. w formie przechodniej wieży na rzucie zbliżonym do kwadratu. W latach 1426-27 została ona rozbudowana o prostokątne przedbramie z mostem zwodzonym. Po wzniesieniu w połowie XVI w. w osi bramy kolistego barbakanu ze strzelnicami, otoczonego fosą, powstał zachowany do dziś zespół obronny. Była pospolicie znana jako "Obručnícka brána" (niem. "Reuffertor"). W 1821 roku bramę zburzono, a most zwodzony zastąpiono pięciołukowym, stałym mostem murowanym z kamienia. Obecnie cały kompleks wraz z barbakanem jest w dużym stopniu zrekonstruowany i stanowi interesujący przykład późnośredniowiecznej architektury obronnej.

</doc>
<doc id="3578518" url="https://pl.wikipedia.org/wiki?curid=3578518" title="Kaczuszka australijska">
Kaczuszka australijska

Kaczuszka australijska ("Nettapus pulchellus") – gatunek średniej wielkości ptaka z rodziny kaczkowatych (Anatidae). Występuje w północnej części Australii oraz na Nowej Gwinei. Nie jest zagrożony wyginięciem.
Taksonomia.
Po raz pierwszy gatunek opisał John Gould w 1842. Przydzielił mu nazwę "Nettapus pulchellus". Nazwa ta jest obecnie (2020) akceptowana przez Międzynarodowy Komitet Ornitologiczny (IOC). Holotyp kaczuszki australijskiej pochodził z nieistniejącej już osady Port Essington (półwysep Cobourg, płn. Terytorium Północne). Gatunek monotypowy.
Morfologia.
Długość ciała wynosi blisko 30–36 cm. Masa ciała samców to 300–430 g, samic – 245–340 g; rozpiętość skrzydeł 48–60 cm. Przykładowe wymiary szczegółowe: długość skrzydła 168 mm, ogona – 70 mm, skoku – 26 mm. Występuje dymorfizm płciowy objawiający się różnicami w upierzeniu głowy. U samca pod okiem znajduje biała plama, sięgająca kawałek w tył. Z wierzchu głowę porastają brązowe pióra, na ciemieniu poprzecznie zielono prążkowane. Broda brązowa. U samicy natomiast wierzch głowy jest w całości brązowy, a boki głowy i gardło porastają pióra białe. Poza tym obie płcie nie różnią się, także w kwestii wymiarów. Szyja w całości przybiera połyskującą, zielonawą barwę, także ze śladami niebieskiej opalizacji. Podobnie ubarwiony jest grzbiet, barkówki oraz pokrywy skrzydłowe. Na lotkach II rzędu można dostrzec wyraźne, białe lusterko. Niższą część szyi, wyższą część piersi oraz boki ciała pokrywają białe pióra, ozdobione brązowymi pasami o kształcie półksiężyca. Dalsza część spodu ciała biała. Zarówno pokrywy podogonowe, jak i sterówki są czarne.
Zasięg występowania.
Kaczuszka australijska zamieszkuje południową połowę Nowej Gwinei oraz północną część Australii. Najbardziej na zachód wysunięta lokalizacja, z której wykazany został "N. pulchellus", to okolice Gorontalo (Celebes), gdzie Riedel odłowił pojedynczego ptaka. Kilka ptaków obserwowano też na Seram oraz w południowych Molukach (dokładniej na Buru); status niepewny. Kaczuszka australijska rzadko zapuszcza się w interior kontynentu australijskiego i najbardziej zdaje się jej odpowiadać północno-wschodnie wybrzeże.
Ekologia.
Środowiskiem życia "N. pulchellus" są bagna, laguny, głębokie jeziora, rzadko także rzeki. Przeważnie kaczki tego gatunku przebywają blisko wybrzeża, cofając się w głąb lądu podczas pory lęgowej. Kaczuszka australijska jest płochliwa względem człowieka. Wykazuje zwinność podczas nurkowania. Głos przez ornitologów z początku XX wieku został określony jako "dość głośny gwizd" lub "osobliwy płacz", które wydają z siebie zaniepokojone osobniki. "N. pulchellus" zjada głównie pokarm roślinny – nasiona, liście, kwiaty, pąki i łodygi roślin wodnych. Australijski ornitolog Mathews odnotował, że w trzech zbadanych przez niego żołądkach odnalazł nasiona oraz żwirek.
Lęgi.
Pora lęgów przypada na listopad–kwiecień (w Australii). Kaczuszka australijska może zakładać gniazdo zarówno na ziemi, jak i na drzewie, w dziupli. Gniazdo wewnątrz wyściełane jest pierzem. Przeciętne zniesienie to 9–10 jaj, jednak może ich składać 8–12. Cechuje je połyskliwa, gładka, kremowobiała skorupka, o wymiarach około 43–45 na 33,8–36 mm. W niewoli okres inkubacji wynosi 26–28 dni.
Status zagrożenia.
IUCN uznaje kaczuszkę australijską za gatunek najmniejszej troski (LC, Least Concern) nieprzerwanie od 1988 (stan w 2016). BirdLife International wymienia dwie ostoje ptaków IBA, gdzie występuje "N. pulchella": Alligator Rivers Floodplains i jezioro Argyle.

</doc>
<doc id="3578519" url="https://pl.wikipedia.org/wiki?curid=3578519" title="Deçan (gmina)">
Deçan (gmina)

Deçan (alb. "Deçan"; serb. Дечани, tur. "Deçan") − gmina w Kosowie, należąca do statystycznego regionu Gjakova. Siedzibą władz gminy jest miasto o tej samej nazwie.
Geografia.
Miasto Deçan położone jest w regionie gór północnoalbańskich, otoczone górą Beleg.
Lista wiosek i osiedli.
Lista wiosek i osiedli gminy Deçan:
Demografia.
W 2011 roku ludność gminy liczyła 38 984 mieszkańców, w 2014 roku zaś, 40 847 mieszkańców.
Kultura.
Kultura w gminie Deçan, jak i w okolicznych gminach jest bardzo bogata i unikalna. Jest to głównie kultura związana z Albanią, gdyż to oni stanowią większość mieszkańców. Na współczesny kształt kultury tego regionu ma wpływ zarówno nurt tradycyjnych elementów, począwszy od starożytnych i pogańskich wierzeń, ale także spotkać w niej można elementy współczesne połączone z tradycją chrześcijańską.
Stroje ludowe.
Ubrania ludowe stanowią istotny element kultury Albańczyków. Ludzie w tym kraju do czasów współczesnych doceniają wartość tego elementu kultury i stanowią ich domenę. Niemal każda "strefa etnograficzna" Kosowa ma swoje specyficzne stroje ludowe, a zdarza się także że różnią się one nawet w obrębie jednej strefy (czasem zdarza się, że stroje ludowe dwóch sąsiednich wiosek różnią się niewielkimi elementami). Stroje ludowe były noszone w latach 50. XX wieku, obecnie zaś jedynie osoby starsze (zwłaszcza mężczyźni) noszą je na co dzień. Wspomnieć należy, że w wioskach nie tylko starsze, ale i młode kobiety noszą sukienki będące elementem stroju ludowego, przy czym sukienki młodszych kobiet są znacznie skromniejsze.
Potrawy.
Najbardziej popularne w tym regionie są dania mięsne, a także wiele dań z ryb słodkowodnych. Popularne są tutaj takie dania jak: baklava, börek, czy llokuma.
Specjalności regionu:
Napoje krajowe:

</doc>
<doc id="3578520" url="https://pl.wikipedia.org/wiki?curid=3578520" title="Aphredodeiridae">
Aphredodeiridae



</doc>
<doc id="3578521" url="https://pl.wikipedia.org/wiki?curid=3578521" title="Aphredodeirini">
Aphredodeirini



</doc>
<doc id="3578523" url="https://pl.wikipedia.org/wiki?curid=3578523" title="Brama Górna w Bardejowie">
Brama Górna w Bardejowie

Brama Górna (słow. "Horná brána") – nieistniejąca brama miejska w południowej części murów obronnych miasta Bardejów na Słowacji.
Pierwotna brama, pochodząca jeszcze z XIV w., istniała zapewne ok. 40 lat. Bramę tę majster Maciej z Norymbergi przebudował w l. 1405-1407 na punkt poboru trzycatku (słow. "tridsiatkový hrad"). Budynek bramny, wymurowany na rzucie prostokąta i nakryty czterospadowym dachem, wznosił się w osi dzisiejszej ulicy Rhodyho w półkolistym wysunięciu muru poza jego normalny obieg. Pod bramą, a następnie po drewnianym, zwodzonym moście przechodzono do kolistego barbakanu (wg panelu informacyjnego znajdującego się koło Baszty Prochowej - 2015 r.) lub w łukowo wygiętą ku zachodowi, chronioną murami szyję (wg weduty miasta Kaspra Caspara z 1560 r. ), a stąd przez drugą wieżę bramną i kolejny most zwodzony na tzw. Drogę Preszowską (słow. "Prešovská cesta"). Ten drugi most zwodzony zastąpiono w 1770 r. pięcioprzęsłowym mostem kamiennym, pod którym znajduje się obecnie amfiteatr miejski. Aktualnie (wrzesień 2015 r.) w areale Bramy Górnej trwają szeroko zakrojone prace archeologiczne i rekonstrukcyjne całego zespołu.

</doc>
<doc id="3578526" url="https://pl.wikipedia.org/wiki?curid=3578526" title="Brama Zachodnia w Bardejowie">
Brama Zachodnia w Bardejowie

Brama Zachodnia (słow. "Západná brána") – nieistniejąca już brama w miejskich murach obronnych miasta Bardejów na Słowacji. Pomimo tego, że nie istnieje już od ponad 100 lat, jest najlepiej udokumentowaną bramą Bardejowa.
Została zbudowana już w II połowie XIV w., lecz prace przy niej trwały jeszcze w wieku XV. Nazywano ją Starą Bramą (słow. "Stará brána") lub Wallową Bramą (niem. "Wallentor") od znajdującego się w pobliżu domu mieszczanina Szymona Walla. Miała postać czworobocznej, murowanej wieży o dwóch kondygnacjach z przelotową bramą w przyziemiu. Od początku XVI w. była dodatkowo chroniona fosą, nad którą znajdował się zwodzony most oraz barbakanem ze strzelnicami. Później budynek bramny podwyższono o kolejną kondygnację, a w 1725 r. zainstalowano na niej zegar, dlatego powszechnie nazywano ją Wieżą Zegarową. Nakryta była wysokim, czterospadowym dachem z obiegającym ją galeryjką strażniczą. Znacznie zniszczona w pożarze miasta z 1878 r., została rozebrana w 1902 r. Zarys rzutu bramy wraz z barbakanem wyróżniono w bruku u wylotu dzisiejszej ul. Hviezdoslava.

</doc>
<doc id="3578527" url="https://pl.wikipedia.org/wiki?curid=3578527" title="Anoja">
Anoja

Anoja (gr. Ανώγεια) – miejscowość w Grecji, na Krecie, w administracji zdecentralizowanej Kreta, w regionie Kreta, w jednostce regionalnej Retimno. Siedziba gminy Anoja, którą tworzy wraz z miejscowością Sisarcha. W 2011 roku liczyła 2319 mieszkańców.

</doc>
<doc id="3578529" url="https://pl.wikipedia.org/wiki?curid=3578529" title="Łącznik tyrystorowy">
Łącznik tyrystorowy

Łącznik tyrystorowy – łącznik bezzestykowy niskiego napięcia, półprzewodnikowy.
Zasada działania.
Mechanizm zestyków spełnia tyrystor. Załączenie łącznika, a więc wprowadzanie tyrystora w stan przewodzenia, odbywa się przez przepływ prądu w obwodzie bramki. Po zmniejszeniu prądu roboczego poniżej wartości prądu wyłączania, tyrystor przechodzi w stan zaporowy i następuje wyłączenie łącznika. W obwodach prądu przemiennego łączniki tyrystorowe wyłącza się wykorzystując zjawisko komutacji sieciowej. 
Parametry.
Łączniki tyrystorowe charakteryzują się trwałością łączeniową (do 107 łączeń) i dużą częstością pracy (ok. 120 łączeń na godzinę), jednak są wrażliwe na zwarcia i przeciążenia, co powoduje konieczność stosowania specjalnych układów zabezpieczających. Ze względu na spadek napięcia na tyrystorze rzędu od 1 do 2 V i wydzielaniu się ciepła w stanie pracy wymagane jest stosowanie radiatorów. Łączniki tyrystorowe mogą ulegać samozałączeniu pod wpływem zakłóceń. Nie zapewniają separacji galwanicznej w stanie wyłączenia.

</doc>
<doc id="3578530" url="https://pl.wikipedia.org/wiki?curid=3578530" title="Sisarcha">
Sisarcha

Sisarcha (gr. Σίσαρχα) – miejscowość w Grecji, na Krecie, w administracji zdecentralizowanej Kreta, w regionie Kreta, w jednostce regionalnej Retimno. Leży w gminie Anoja, którą tworzy wraz z miejscowością Anoja. W 2011 roku liczyła 60 mieszkańców.

</doc>
<doc id="3578534" url="https://pl.wikipedia.org/wiki?curid=3578534" title="Ocean's Thirteen">
Ocean's Thirteen



</doc>
<doc id="3578540" url="https://pl.wikipedia.org/wiki?curid=3578540" title="Smalltown Boy">
Smalltown Boy

Smalltown Boy – singel brytyjskiego zespołu Bronski Beat, wydany w czerwcu 1984 roku nakładem wytwórni fonograficznej London Records. Singel został wydany w celach promujących album "The Age of Consent".
Utwór ten, poruszający temat homoseksualizmu i opowiadający o trudach życia w nietolerancyjnym społeczeństwie, stał się dużym hitem i w Wielkiej Brytanii dotarł do miejsca 3. Singel był popularny również poza rodzinnym krajem muzyków osiągając 1 miejsce w Holandii i Belgii oraz docierając do top 10 w Australii, Kanadzie, Francji i Szwajcarii.
Teledysk.
Oficjalny teledysk został nakręcony oraz wydany pod koniec 1984 roku. W teledysku główną rolę zagrał Jimmy Somerville przedstawiony jako chłopiec, który doświadczył problemów opisanych w tekście piosenki. Widzimy go podczas jazdy pociągiem, gdy wspomina wydarzenia z dzieciństwa, które spowodowały, że musiał opuścić dom.

</doc>
<doc id="3578548" url="https://pl.wikipedia.org/wiki?curid=3578548" title="Wszechrosyjska Federacja Lekkoatletyczna">
Wszechrosyjska Federacja Lekkoatletyczna



</doc>
<doc id="3578549" url="https://pl.wikipedia.org/wiki?curid=3578549" title="All-Russia Athletic Federation">
All-Russia Athletic Federation



</doc>
<doc id="3578555" url="https://pl.wikipedia.org/wiki?curid=3578555" title="Romani ite domum">
Romani ite domum

Romani ite domum („Rzymianie do domu”, dosłownie „Rzymianie idźcie do domu”) – łacińskie graffiti odgrywające kluczową rolę w jednej ze scen filmu Żywot Briana grupy Monty Python. Od pierwotnej, błędnej wersji inskrypcji scena ta jest znana również jako Romanes eunt domus.
W scenie tej Brian Cohen, główny bohater filmu, maluje na murze wywrotowe hasło, jednak zostaje złapany przez przechodzącego obok centuriona. Ten, zamiast aresztować Briana, zmusza go do poprawienia napisanego z błędami sloganu, a następnie do napisania go sto razy, by utrwalił sobie znajomość łacińskich deklinacji i koniugacji.
Skecz stanowiący podstawę sceny pojawił się w filmie z 1979 roku, a w 2001 został opublikowany w wydaniu książkowym scenariusza.
Treść sceny i zawarty w niej komizm.
W scenie występują John Cleese w roli rzymskiego centuriona oraz Graham Chapman jako Brian Cohen, aspirujący członek organizacji Ludowy Front Wyzwolenia Judei. By dowieść, że jest dość odważny by dołączyć do organizacji, Brian ma pod osłoną nocy nabazgrać antyrzymski napis na murze pałacu rzymskiego namiestnika Poncjusza Piłata w Jeruzalem. Łamaną łaciną pisze słowa „"Romanes eunt domus"” mające w jego mniemaniu znaczyć „Rzymianie, wracajcie skąd przyszliście”, lecz natychmiast zostaje złapany przez przechodzącego centuriona. Brian spodziewa się, że zostanie na miejscu zabity lub przynajmniej aresztowany, jednak grany przez Cleese'a centurion przypomina wybuchowego nauczyciela łaciny raczej niż złego policjanta, i koncentruje się na formie komunikatu, a nie przekazywanej przezeń wywrotowej treści. Ciągnąc Briana za uszy, grożąc mu mieczem i naprowadzając go na właściwe odpowiedzi zmusza go do poprawienia błędów w gramatyce łacińskiej.
„Co to ma znaczyć? "Romanes eunt domus"? Ludzie Romanes idą dom?!” – piekli się centurion i zmusza Briana do przypomnienia sobie właściwych deklinacji i koniugacji łacińskich, słowo po słowie, jakby ten był opornym uczniem. Gdy z mozołem Brian odnajduje poprawną liczbę mnogą słowa "Romanus", poprawnie odmienia czasownik "ire", znajduje dla niego właściwą formę trybu rozkazującego, a dla rzeczownika "domus" przypomina sobie formę biernika, centurion wreszcie jest usatysfakcjonowany. „No, to teraz napisz to sto razy. Jak nie skończysz przed wschodem słońca, utnę ci jaja” – mówi do Briana i odchodzi. Ten faktycznie wypisuje poprawioną sentencję sto razy na murze pałacu i zostaje uznany za bohatera. W kolejnych scenach filmu w tle pojawiają się rzymscy żołnierze próbujący zamalować wywrotowy napis.
Komizm sytuacji potęguje gra aktorska Cleese'a, którego centurion, zamiast spodziewanego przez widzów tonu wojskowego służbisty, operuje tonem, gestykulacją i doborem środków leksykalnych typowych dla nauczyciela. Znaczenie ma także fakt, że grany przez Chapmana Brian instynktownie wchodzi w rolę karconego ucznia, zwraca się do centuriona z pełnym szacunkiem, podczas gdy ten mówi do niego „chłopcze”. W eseju "The Church of England's «Life of Python» - or 'What the Bishop Saw" („Żywot Pytona” kościoła anglikańskiego, albo „Co też biskup widział”) na temat recepcji Żywota Briana przez hierarchów kościelnych i osoby wierzące Richard Burridge, profesor King’s College i członek Synodu Generalnego Kościoła Anglii zauważa, że humor zawarty w scenie z "Romanes eunt domus" był o wiele łatwiej zrozumiały w latach 70. XX wieku. Jego zdaniem duże znaczenie dla zrozumienia humoru sytuacyjnego zawartego w dialogu między centurionem a Brianem ma fakt, że w latach 70. o wiele większy odsetek Brytyjczyków uczył się łaciny w szkole, powszechniejsza była także znajomość historii antycznej.
Deklinacja i koniugacja.
Pojawiający się w scenie wywód gramatyczny dotyczący podstaw łaciny klasycznej jest w pełni poprawny, z wyjątkiem kwestii, w której centurion przekonuje Briana, że słowo „dom” powinno występować w miejscowniku. W rzeczywistości w łacinie narzędnik i miejscownik zanikły, a ich funkcje przejęły inne przypadki. W tym konkretnie przypadku znaczenie „do domu” wyraża "accusativus" i brak przyimka.
Część błędów popełnionych przez Briana faktycznie była rozpowszechniona w starożytności. Na murach Pompejów zachował się napis, którego anonimowy autor używa ablatywu "domi" (dosł. „w domu”) w miejsce poprawnego dla łaciny wysokiej biernika "domum". Jak twierdzi Peter Kruschwitz jest możliwe, że takie użycie było powszechne wśród posługujących się łaciną potoczną.
W kulturze i nauce.
Zarówno sama treść graffito, jak i cała scena wymiany zdań pomiędzy Brianem a centurionem bywały wielokrotnie wykorzystywane w kulturze, a także w tekstach naukowych i jako slogan zachęcający do nauki łaciny. W czerwcu 2003 anonimowy wandal opatrzył słowami "Romani ite domum" cokół nowo wybudowanego pomnika cesarza Nerwy w Gloucester w Wielkiej Brytanii. 
W zbiorze "Cognitive Linguistics and Humor Research" (Lingwistyka poznawcza a badania nad humorem) dialog pojawia się jako przykład typowego dyskursu między uczniem a nauczycielem, jego struktury i jako wzór właściwego prowadzenia przez nauczyciela pracy w klasie. 
Z kolei w publikacji "The Pragmatic Translator" (Tłumacz pragmatyczny) traktującej o teorii przekładu, Massimiliano Morini używa włoskiego tłumaczenia sceny z Żywota Briana jako przykładu na problemy wynikające z różnic w rozumieniu tekstów humorystycznych w różnych kulturach, i wynikających z tego faktu trudnościach w przekładzie i dubbingu filmów.
Skecz bywa także wykorzystywany jako przykład w tekstach dotyczących historii antycznej, archeologii i epigrafiki. Przykładowo Peter Kruschwitz w tekście opublikowanym w zbiorze "The Language of the Papyri" (Język papirusów) wykorzystuje treść rozmowy Briana z centurionem do ukazania trudności, jakie nastręcza odczytywanie i interpretacja graffiti znajdowanych na ścianach Pompejów i Herkulanum, dwóch antycznych miast pogrzebanych przez wybuch Wezuwiusza w roku 79 n.e.

</doc>
<doc id="3578559" url="https://pl.wikipedia.org/wiki?curid=3578559" title="Zjednoczony Kościół Metodystyczny w Liberii">
Zjednoczony Kościół Metodystyczny w Liberii

Zjednoczony Kościół Metodystyczny w Liberii (ang. "United Methodist Church in Liberia") – Kościół wchodzący w skład ogólnoświatowego Zjednoczonego Kościoła Metodystycznego w Liberii. Został zapoczątkowany w 1833 roku przez wyzwolonych afroamerykańskich niewolników, którzy z USA wrócili do Afryki. Według danych "Operation World" z 2010 roku liczy 170 tysięcy wiernych, co czyni go największym Kościołem protestanckim w kraju. Jest członkiem Rady Kościołów Liberii i Ogólnoafrykańskiej Konferencji Kościołów. 
Kościół prowadzi szkoły, w tym uniwersytet, siedem szkół ponadgimnazjalnych, dziewięć gimnazjów i dwadzieścia jeden szkół podstawowych. Zapewnia również dotacje dla 80 innych szkół prowadzonych przez lokalne zgromadzenia zjednoczonych metodystów. Prowadzi szpital w Ganta i siedem przychodni lekarskich. Zjednoczony Kościół Metodystyczny współpracuje z Kościołem Luterańskim przy Projekcie Szpitala Phebe w hrabstwie Bong.

</doc>
<doc id="3578561" url="https://pl.wikipedia.org/wiki?curid=3578561" title="Margines chirurgiczny">
Margines chirurgiczny

Margines chirurgiczny – jest to pasmo zdrowych tkanek wyciętych wraz z usuwanym fragmentem nieprawidłowych, zmienionych chorobowo tkanek. W chirurgii onkologicznej oznacza usunięcie guza w obrębie zdrowych tkanek wolnych od nacieku nowotworowego, co warunkuje doszczętność onkologiczną zabiegu.
Uzyskanie ujemnego marginesu chirurgicznego jest bardzo ważnym czynnikiem rokowniczym dla wielu nowotworów. Ocena marginesu chirurgicznego jest elementem badania histopatologicznego preparatu po operacji.
W zależności od stopnia uzyskanej doszczętności resekcji zmiany margines jest klasyfikowany:

</doc>
<doc id="3578562" url="https://pl.wikipedia.org/wiki?curid=3578562" title="Pomnik Polaków poległych za wierność swojemu monarsze">
Pomnik Polaków poległych za wierność swojemu monarsze



</doc>
<doc id="3578563" url="https://pl.wikipedia.org/wiki?curid=3578563" title="Videosex">
Videosex

Videosex – jugosłowiański zespół synth popowy, założony w 1983 roku w Lublanie. Największe przeboje zespołu to: „Vozi me vlak v daljave”, „Kako bih volio da si tu”, „Ljubi in sovraži”, „Moja mama” (cover piosenki o tym samym tytule zespołu Kuzle), „Ana”, „Detektivska priča”.
Zespół został założony w 1983 roku przez Anję Rupel i Matjaža Kosi’ego. Nazwę zespołu wymyślił Dejan Knez (związany z zespołem Laibach). W pierwszym składzie zespołu znaleźli się: Anja Rupel (śpiew), Nina Sever (instrumenty klawiszowe), Matjaž Kosi (instrumenty klawiszowe), Janez Križaj (gitara basowa) i Iztok Turk (perkusja). W 1984 roku ukazał się debiutancki album zespołu pt. "Videosex". Zespół zakończył działalność w 1992 roku, po wydaniu czwartego albumu muzycznego pt. "Ljubi In Sovraži". Po rozwiązaniu zespołu Anja Rupel rozpoczęła karierę solową, Matjaž Kosi założył zespół Moulin Rouge a Iztok Turk został producentem muzycznym.

</doc>
<doc id="3578564" url="https://pl.wikipedia.org/wiki?curid=3578564" title="Barclays ATP World Tour Finals 2015">
Barclays ATP World Tour Finals 2015

Barclays ATP World Tour Finals 2015 – tenisowy turniej ATP kategorii ATP World Tour Finals w sezonie 2015 zamykający sezon rozgrywek męskich rozgrywany w dniach 15–22 listopada 2015 roku w Londynie na kortach twardych w hali o puli nagród wynoszącej 7 000 000 dolarów amerykańskich.
W zawodach singlowych brało udział ośmiu najlepszych zawodników świata według klasyfikacji "Race to London", podsumowującej występy tenisistów w danym sezonie. Rywalizacja toczyła się w dwóch grupach po cztery osoby. Dwóch najlepszych zawodników z każdej grupy awansowało do półfinałów. W zawodach deblowych tak jak w singlu, tenisiści rywalizowali w dwóch grupach po cztery zespoły.

</doc>
<doc id="3578570" url="https://pl.wikipedia.org/wiki?curid=3578570" title="Meksyk na Zimowej Uniwersjadzie 2013">
Meksyk na Zimowej Uniwersjadzie 2013

Meksyk na Zimowej Uniwersjadzie 2013 reprezentowały 2 zawodniczki - Priscila Alavez i Mary Ro Reyes.
Reprezentanci.
Łyżwiarstwo figurowe.
Kobiety

</doc>
<doc id="3578572" url="https://pl.wikipedia.org/wiki?curid=3578572" title="Kapitał obrotowy brutto">
Kapitał obrotowy brutto

Kapitał obrotowy brutto – kapitał zaangażowany w finansowanie całkowitej wartości aktywów obrotowych przedsiębiorstwa, tj. finansowania działalności bieżącej przedsiębiorstwa. Wartość kapitału obrotowego brutto stanowią następujące aktywa obrotowe:

</doc>
<doc id="3578577" url="https://pl.wikipedia.org/wiki?curid=3578577" title="Manfred von Clary-Aldringen">
Manfred von Clary-Aldringen

Manfred von Clary-Aldringen, właśc. Manfred Graf von Clary und Aldringen (ur. 30 maja 1852 w Wiedniu, zm. 12 lutego 1928 w Salzburgu) – austriacki polityk, długoletni namiestnik Styrii, premier Przedlitawii od 2 października do 21 grudnia 1899.

</doc>
<doc id="3578580" url="https://pl.wikipedia.org/wiki?curid=3578580" title="Książę Bajazyd">
Książę Bajazyd



</doc>
<doc id="3578582" url="https://pl.wikipedia.org/wiki?curid=3578582" title="King's Tamerton">
King's Tamerton



</doc>
<doc id="3578584" url="https://pl.wikipedia.org/wiki?curid=3578584" title="Tomasz Grzechowiak">
Tomasz Grzechowiak

 
Tomasz Grzechowiak (ur. 14 stycznia 1971 we Wrocławiu) – polski koszykarz występujący na pozycji obrońcy.

</doc>
<doc id="3578586" url="https://pl.wikipedia.org/wiki?curid=3578586" title="Multikolorowanie grafu">
Multikolorowanie grafu

Multikolorowanie grafu jest uogólnieniem pojęcia kolorowania grafu. Polega ono na przypisaniu każdemu z wierzchołków grafu ważonego tylu kolorów, ile wynosi waga danego wierzchołka. Multikolorowanie nazywa się poprawnym (dopuszczalnym, legalnym) jeżeli dwa wierzchołki połączone krawędzią nie posiadają tego samego koloru.
Multikolorowanie grafu ważonego z wagami wierzchołków równymi 1 jest tym samym, co zwykłe kolorowanie tego grafu.
Problem multikolorowania można przetransportować na problem klasycznego kolorowania grafów. Multikolorowanie grafu ważonego formula_1 jest tym samym, co zwykłe kolorowanie grafu formula_2 powstałego z formula_1 przez zastąpienie każdego wierzchołka formula_4 kliką formula_5 o rozmiarze formula_6 oraz utworzenie krawędzi pomiędzy każdymi dwoma wierzchołkami klik formula_5 i formula_8 wtedy i tylko wtedy, gdy wierzchołki formula_9 i formula_10 były połączone krawędzią w formula_1.
Najmniejszą liczbę kolorów niezbędną do legalnego pokolorowania grafu ważonego formula_1 nazywa się liczbą multichromatyczną lub ważoną liczbą chromatyczną. Oznacza się ją w różny sposób, między innymi przez formula_13 przy czym indeksy formula_14 i formula_15 bywają zamieniane na inne lub, jeżeli fakt, iż chodzi o liczbę multichromatyczną grafu ważonego wynika z kontekstu – pomijane.
Definicja formalna.
Multikolorowaniem grafu ważonego formula_16 (zwanym także kolorowaniem ważonym lub formula_15-kolorowaniem) nazywa się funkcję formula_18 która dla pewnego zbioru kolorów formula_19 każdemu wierzchołkowi przypisuje pewien podzbiór tego zbioru formula_20 w taki sposób, aby zachowane były następujące warunki:

</doc>
<doc id="3578587" url="https://pl.wikipedia.org/wiki?curid=3578587" title="Siódmy krzyż (książka)">
Siódmy krzyż (książka)



</doc>
<doc id="3578588" url="https://pl.wikipedia.org/wiki?curid=3578588" title="Cour d'honneur">
Cour d'honneur



</doc>
<doc id="3578590" url="https://pl.wikipedia.org/wiki?curid=3578590" title="Never Forget You (singel Zary Larsson i MNEK-a)">
Never Forget You (singel Zary Larsson i MNEK-a)

Never Forget You – singel Zary Larsson i MNEK-a, wydany 11 września 2015, pochodzący z albumu "So Good". Utwór napisali i skomponowali sami wokaliści we współpracy z Astronomyy.
Przebój był notowany na listach sprzedaży w wielu krajach m.in. w Szwecji, gdzie trafił na 1. miejsce i pokrył się pięciokrotną platyną oraz w Wielkiej Brytanii, w której osiągnął 5. miejsce i za swoją sprzedaż zdobył platynowy certyfikat.

</doc>
<doc id="3578596" url="https://pl.wikipedia.org/wiki?curid=3578596" title="Leningradzki Instytut Planowania">
Leningradzki Instytut Planowania

Leningradzki Instytut Planowania () – radziecka placówka dydaktyczna istniejąca w latach 1930 - 1954.
Uczelnię utworzono postanowieniem Rady Komisarzy Ludowych ZSRR z 16 grudnia 1930 jako Ekonomiczny Instytut Planowania, w 1931 przemianowany na Instytut Planowania. Podporządkowany był w latach 1930 - 1946 Państwowej Komisji Planowania RFSRR, w latach 1946 - 1953 Ministerstwu Wyższego Wykształcenia ZSRR, od 1953 Ministerstwu Kultury ZSRR. 
Rozporządzeniem Ministerstwa Wyższego Wykształcenia ZSRR z 14 lipca 1954 został połączony z Leningradzkim Instytutem Finansowo-Ekonomicznym.

</doc>
<doc id="3578598" url="https://pl.wikipedia.org/wiki?curid=3578598" title="Beef Wellington">
Beef Wellington

Beef Wellington – potrawa kuchni brytyjskiej w postaci polędwicy wołowej, otoczonej warstwą pasztetu (np. "foie gras") lub farszu grzybowego (często obiema), zapiekanej w cieście francuskim. Mięso często doprawiane jest maderą.
W obiegowej opinii potrawa nazwana została na cześć księcia Wellington, generała, zwycięzcy bitwy pod Waterloo (1815). W rzeczywistości jednak pochodzenie nazwy nie jest jasne. Nie pojawia się ona bowiem w XIX-wiecznych książkach kucharskich. Najwcześniejsze jej użycie "Oxford English Dictionary" odnotowuje w przewodniku po nowojorskich restauracjach z 1939 roku. Wśród alternatywnych teorii funkcjonuje również taka, że potrawa zawdzięcza ją wyglądowi, mającemu przypominać kalosze (ang. "wellingtons").
Podobna potrawa, "bœuf en croûte" występuje w kuchni francuskiej.

</doc>
<doc id="3578599" url="https://pl.wikipedia.org/wiki?curid=3578599" title="Liczba multichromatyczna">
Liczba multichromatyczna

Liczba multichromatyczna (inaczej: ważona liczba chromatyczna) – najmniejsza liczba kolorów (najmniejsza moc zbioru kolorów formula_1) niezbędna do legalnego pokolorowania grafu ważonego formula_2. Oznacza się ją w różny sposób, między innymi przez formula_3 przy czym indeksy formula_4 i formula_5 bywają zamieniane na inne lub, jeżeli fakt, iż chodzi o liczbę multichromatyczną grafu ważonego wynika z kontekstu – są pomijane.
Jeżeli wszystkie wagi wierzchołków w grafie są równe 1, wtedy liczba multichromatyczna jest liczbą chromatyczną tego grafu.
Wartość dla dowolnego grafu.
Oszacowanie z dołu.
formula_6 gdzie formula_7 oznacza ważoną liczbę klikową grafu formula_8 (tj. największą wagę kliki spośród wszystkich klik w formula_8). Nierówność ta jest prawdziwa dla każdego grafu, gdyż w każdej klice do multikolorowania trzeba użyć co najmniej tylu kolorów, ile wynosi suma wag jej wierzchołków.
Oszacowanie z góry.
Mimo istnienia prac na temat multikolorowania szczególnych rodzajów grafów, nie są znane dobre oszacowania liczby multichromatycznej z góry w przypadku ogólnym.
Wykorzystując wartość zwykłej liczby chromatycznej i wiedząc, że graf formula_10-kolorowalny w sensie zwykłym, da się podzielić na formula_10 zbiorów niezależnych, można oszacować liczbę multichromatyczną z góry przez formula_10-krotność wagi najcięższego wierzchołka w grafie. W danym zbiorze niezależnym można legalnie pokolorować wierzchołki stosując dla każdego te same kolory; potrzeba do tego najwyżej tyle barw, ile wynosi waga najcięższego wierzchołka w grafie formula_13 Podobnie postępujemy dla każdego z formula_10 zbiorów niezależnych, kolorując je na różne zestawy kolorów. Stąd formula_15.
Powyższe oszacowanie ulepsza się na dwa sposoby. Pierwszym jest zastąpienie największej wagi w całym grafie największymi wagami wierzchołków w poszczególnych zbiorach niezależnych (oznaczanych formula_16 gdzie formula_17). Stąd oszacowanie formula_18
Drugi sposób wykorzystuje twierdzenie Brooks’a (mówiące, że dla każdego grafu prostego zachodzi formula_19). Zastępując formula_10 jego oszacowaniem, otrzymuje się następujące oszacowanie liczby multichromatycznej: formula_21.
Nie są znane inne oszacowania w przypadku ogólnym.
Wartość dla szczególnych klas grafów.
Dla grafów dwudzielnych i doskonałych.
Dla grafów dwudzielnych znana jest dokładna wartość liczby multichromatycznej. Dla każdego ważonego grafu dwudzielnego formula_8 zachodzi równość formula_23.
Powyższa równość jest prawdziwa także dla grafów doskonałych.
Dla cykli.
Dla każdego ważonego cyklu formula_24 o wierzchołkach formula_25 z funkcją wagi formula_5 zachodzi równość: formula_27.
Dla grafów planarnych.
Dla każdego grafu planarnego formula_8 zachodzi nierówność formula_29.

</doc>
<doc id="3578601" url="https://pl.wikipedia.org/wiki?curid=3578601" title="David Karp">
David Karp

David Karp (ur. 6 lipca 1986 w Nowym Jorku) – amerykański twórca stron internetowych, przedsiębiorca, założyciel oraz CEO strony internetowej Tumblr. Według magazynu Forbes wartość netto Karpa wynosi 200 mln $, a Tumblr został wyceniony na 800 mln $. 20 maja 2013 ogłoszono, że Yahoo! i Tumblr osiągnęły porozumienie dla nabycia Tumblr przez Yahoo! za 1,1 mld $. Karp pozostał CEO firmy.
Wczesne życie.
Urodzony w Nowym Jorku, Karp dorastał na Upper West Side na Manhattanie. Jego rodzicami są Barbara Ackerman, nauczycielka z San Anselmo, Kalifornia, i Michael D. Karp, kompozytor filmowy i telewizyjny. David Karp ma młodszego brata o imieniu Kevin. Jego rodzice rozeszli się gdy miał 17 lat. Karp uczęszczał do szkoły Calhoun, gdzie uczyła jego matka. Zaczął uczyć się HTML-a, i wkrótce projektować strony internetowe dla firm. Karp chodził do The Bronx High School of Science przez rok zanim porzucił szkołę w wieku 15 lat i zaczął naukę w domu. W tym czasie Karp miał aspiracje, aby dostać się do college w Nowym Jorku albo na MIT. Ostatecznie, żadnych studiów nie ukończył.
Kariera.
Karp rozpoczął staż w wieku 14 lat dla producenta animacji Freda Seiberta, założyciela Frederator Studios. Matka Karpa uczyła dzieci Seiberta w Szkole Calhoun i zaprzyjaźniła się z jego żoną. Karp był zafascynowany pracą inżynierów komputerowych i jego wizyty stały się regularne. Po tym jak zaczął naukę w domu, Karp zaczął również brać lekcje języka japońskiego i widywał się z korepetytorem z matematyki, z którym pracował nad oprogramowaniem dla wygrywania w blackjack i poker. Gdy przedsiębiorca John Maloney szukał pomocy technicznej z UrbanBaby, forum o rodzicielstwie, pracownik Frederator polecił mu Karpa do pracy. Karp zakończył projekt który miał być skończony w kilka dni, w cztery godziny. Maloney uczynił go głową UrbanBaby i dał mu niewielką ilość kapitału własnego. W wieku 17 lat, wciąż pracując dla UrbanBaby, Karp przeniósł się samotnie do Tokio na 5 miesięcy. Dopiero po 3 miesiącach po przeprowadzce UrbanBaby odkryło, że Karp nie jest w Nowym Jorku.
Karp opuścił UrbanBaby po tym jak zostało sprzedane do CNet w 2006. Korzystając z pieniędzy ze sprzedaży swoich akcji, Karp założył własną firmę doradzającą w zakresie oprogramowania, Davidville. Marco Arment dołączył do firmy jako inżynier po odpowiedzeniu na reklamę na Craigslist. Karp był zainteresowany mikroblogami (rodzaj dziennika internetowego) przez jakiś czas i czekał aż jedna z blogowych platform przedstawi swój własny mikroblog. Jako że po roku nikt nadal tego nie zrobił, Karp i Arment zaczęli pracować nad własnym mikroblogiem podczas dwutygodniowej przerwy między kontraktami w 2006. Tumblr został uruchomiony w 2007 i w ciągu 2 tygodni serwis uzyskał 75 tysięcy użytkowników.
W październiku 2007 Karp zamknął swoją firmę doradzającą, ponieważ praca z Tumblr zabierała mu zbyt dużo czasu. Na 1 listopada 2015 Tumblr przechowywał ponad 261 mln blogów.
Życie osobiste.
Od 2009 roku partnerką Karpa była Rachel Eakley. Jednakże para rozstała się w 2014. Para mieszkała razem w Williamsburg z ich psem, Clarkiem.

</doc>
<doc id="3578603" url="https://pl.wikipedia.org/wiki?curid=3578603" title="Dub mac Maíl Coluim">
Dub mac Maíl Coluim



</doc>
<doc id="3578604" url="https://pl.wikipedia.org/wiki?curid=3578604" title="Oddziałowa Komisja Ścigania Zbrodni Przeciwko Narodowi Polskiemu">
Oddziałowa Komisja Ścigania Zbrodni Przeciwko Narodowi Polskiemu



</doc>
<doc id="3578606" url="https://pl.wikipedia.org/wiki?curid=3578606" title="Pieśń o małym rycerzu">
Pieśń o małym rycerzu



</doc>
<doc id="3578609" url="https://pl.wikipedia.org/wiki?curid=3578609" title="Mieczysław Kowalski">
Mieczysław Kowalski



</doc>
<doc id="3578611" url="https://pl.wikipedia.org/wiki?curid=3578611" title="Zapasy z aligatorami">
Zapasy z aligatorami

Zapasy z aligatorami – atrakcja, a później również sport, zapoczątkowana wyprawami myśliwskimi rdzennych Amerykanów.
Rdzenni Amerykanie.
Rdzenni mieszkańcy południowego wschodu Ameryki Północnej polowali na aligatory w celu zdobycia pokarmu przez tysiące lat. Na początku XX wieku pokazywanie tych zwierząt jako przydrożnej atrakcji turystycznej dawało aborygenom amerykańskim dochód. Długo przed przybyciem pierwszych Europejczyków na Florydę i Everglades walczono z aligatorami. Dla członków plemion Seminole i Miccosukee nauka postępowania z krokodylami była częścią ich istnienia.
Obecnie.
Aligator amerykański stał się w kulturze popularnej znanym symbolem Florydy i częścią jej kultury, od atrakcji turystycznej i zapasów z aligatorami do kart pocztowych i maskotek zespołów sportowych. Farma krokodyli St. Augustine Alligator Farm należy do najwcześniejszych tematycznych atrakcji turystycznych, biznes rozpoczęto w 1893. Można tam obejrzeć zapasy z krokodylami pośród innych atrakcji dla turystów, jak hipnotyzowanie aligatora.

</doc>
<doc id="3578612" url="https://pl.wikipedia.org/wiki?curid=3578612" title="Tylmanowska Góra">
Tylmanowska Góra

Tylmanowska Góra (603 m) lub Koziarnia – szczyt w Gorcach, znajdujący się w zakończeniu długiego, wschodniego grzbietu Gorca, który poprzez Lelonka, przełęcz Wierchmłynne, Zdzar, Goły Wierch, Tworogi, Tylmanowską Górę i Wietrznice ciągnie się aż do Dunajca. Grzbiet ten oddziela dolinę Kamienicy od doliny Ochotnicy.
Szczyt Tylmanowskiej Góry i stoki częściowo porasta las, częściowo zajęte są przez pola uprawne należące do dwóch miejscowości: Tylmanowa (stoki południowe) i Zabrzeż (stoki północne). Pola i pojedyncze zabudowania gospodarstw osiedla Zarębki znajdują się również na samym dość płaskim grzbiecie Koziarni. Dzięki otwartym przestrzeniom pól rozciąga się stąd szeroka panorama widokowa na Beskid Sądecki, Pasmo Lubania i dolinę Kamienicy. Brak znakowanego szlaku turystycznego, można jednak dojść tutaj dobrą drogą bez znaków z osiedla Rzeka w Tylmanowej. Po wschodniej stronie Koziarni znajduje się wieża przekaźników telekomunikacyjnych.

</doc>
<doc id="3578613" url="https://pl.wikipedia.org/wiki?curid=3578613" title="Powiat kamionecki">
Powiat kamionecki



</doc>
<doc id="3578617" url="https://pl.wikipedia.org/wiki?curid=3578617" title="Bolesław Kołtoński">
Bolesław Kołtoński

Bolesław Tomasz Kołtoński (ur. 20 lutego 1845, zm. 31 marca 1937) – polski urzędnik, powstaniec styczniowy.
Życiorys.
Był synem Tomasza i Julii z domu Nowickiej. Brał udział w powstaniu styczniowym 1863. Przystąpił do walk z grupą uczniów nauczyciela gimnazjalnego w Pińczowie, Adolfa Pieńkowskiego. Walczył w szeregach oddziału gen. Mariana Langiewicza. Po upadku powstania przez rok przebywał w Czechach i w Wiedniu.
W późniejszym czasie zamieszkał w Kielcach. Był zatrudniony jako urzędnik.
Po odzyskaniu przez Polskę niepodległości (1918) w okresie II Rzeczypospolitej został awansowany do stopnia podporucznika weterana Wojska Polskiego. Jako weteran powstania w ewidencji Wojska Polskiego był przypisany do Kielc w 1928, 1932.
Zmarł w 1937 i 2 kwietnia 1937 został pochowany na Cmentarzu Starym w Kielcach. Był ostatnim żyjącym weteranem powstania styczniowego z Kielc.
Jego żona została Maria z rodziny Otasków. Miał synów Stanisława (1875-1944, chemik), Bolesława Janusza Kołtońskiego (1875-1927, rejent, sędzia), Janusza (1881-, weterynarz).

</doc>
<doc id="3578618" url="https://pl.wikipedia.org/wiki?curid=3578618" title="Egliseneuve-des-Liards">
Egliseneuve-des-Liards



</doc>
<doc id="3578620" url="https://pl.wikipedia.org/wiki?curid=3578620" title="Margot Bailet">
Margot Bailet

Margot Bailet (ur. 25 lipca 1990 w Nicei) − francuska narciarka alpejska, specjalizująca się w konkurencjach szybkościowych.
Kariera.
Na arenie międzynarodowej Margot Bailet po raz pierwszy pojawiła się 13 grudnia 2005 roku w Bormio, gdzie w zawodach Citizen Race w gigancie zajęła 7. miejsce. W 2008 roku wystartowała na mistrzostwach świata juniorów w Formigal, gdzie zajęła 22. miejsce w zjeździe i 51. miejsce w supergigancie. Jeszcze dwukrotnie startowała na imprezach tego cyklu, najlepszy wynik osiągając podczas mistrzostwach świata juniorów w Regionie Mont Blanc, gdzie była siódma w zjeździe.
W zawodach Pucharu Świata zadebiutowała 20 lutego 2009 roku w Tarvisio, zajmując 42. miejsce w superkombinacji. Pierwsze pucharowe punkty wywalczyła 18 grudnia 2009 roku w Val d’Isère, zajmując 24. miejsce w tej samej konkurencji. Najlepsze wyniki osiągała w sezonie 2014/2015, kiedy zajęła 47. miejsce w klasyfikacji generalnej, a w klasyfikacji superkombinacji była czwarta.
W 2011 roku wystartowała na mistrzostwach świata w Garmisch-Partenkirchen, gdzie zajęła 14. miejsce w superkombinacji oraz 25. miejsce w supergigancie. Podczas rozgrywanych cztery lata później mistrzostw świata w Vail/Beaver Creek, gdzie jej najlepszym wynikiem było 10. miejsce w superkombinacji.
Osiągnięcia.
Puchar Świata.
Miejsca na podium.
Jak dotąd Bailet nie stanęła na podium zawodów PŚ.

</doc>
<doc id="3578621" url="https://pl.wikipedia.org/wiki?curid=3578621" title="Eurosport, a Discovery Company">
Eurosport, a Discovery Company



</doc>
<doc id="3578623" url="https://pl.wikipedia.org/wiki?curid=3578623" title="Holly Holm">
Holly Holm

Holly Holm (ur. 17 października 1981 w Albuquerque) – amerykańska bokserka, kickbokserka oraz zawodniczka mieszanych sztuk walki (MMA). Wielokrotna mistrzyni w boksie zawodowym m.in. federacji IBA, WBA oraz WBC. Od listopada 2015 do 5 marca 2016 mistrzyni UFC w kategorii koguciej.
Kariera bokserska.
Od 2002 rozpoczęła profesjonalną karierę bokserską. 10 grudnia 2004 pokonała Terri Blair zdobywając swój pierwszy zawodowy tytuł mistrzowski w wadze lekkopółśredniej (IBA). 10 czerwca 2006 została mistrzynią WBA w wadze półśredniej. 22 lutego 2007 po pokonaniu Ann Saccurato została mistrzynią m.in. WBC w wadze półśredniej kobiet.
W latach 2011–2012 dwukrotnie walczyła z gwiazdą boksu kobiecego, wielokrotną mistrzynią, Francuzką Anne Sophie Mathis, z którą w pierwszym pojedynku przegrała przez nokaut (2 lutego 2011), zaś w rewanżu (15 czerwca 2012) pokonała ją na punkty i odebrała jej tytuły WBF Female, IBA Female oraz WBAN. Oba pojedynki zostały uznane jako „walki roku” odpowiednio 2011 oraz 2012.
Po zwycięstwie nad Mary McGee 11 maja 2013 i obronie mistrzowskich tytułów IBA i WBF zakończyła karierę bokserską i skupiła się na mieszanych sztuk walki. W sumie zdobyła aż 15 mistrzowskich tytułów w trzech kategoriach wagowych.
Kariera MMA.
W MMA zadebiutowała w 2011. 28 lutego 2013 pokonała Katie Merrill na gali Bellator 91. W latach 2013-2014 walczyła dla organizacji Legacy FC gdzie zdobyła tytuł mistrzyni wagi koguciej nokautując Juliane Werner. 28 lutego 2015 zadebiutowała w UFC pokonując Raquel Pennington na punkty. 14 listopada 2015 na UFC 193 nieoczekiwanie pokonała faworyzowaną mistrzynię Ronde Rousey. Holm znokautowała obrończynię tytułu na oczach prawie 70 tys. widowni zgromadzonej na Stadion Docklands wysokim kopnięciem w głowę odbierając jej pas mistrzowski wagi koguciej który dzierżyła od lutego 2013 czyli od momentu utworzenia dywizji koguciej kobiet w UFC. Tytuł straciła już w pierwszej obronie 5 marca 2016 na rzecz byłej dwukrotnej rywalki Rousey, Mieshy Tate, która poddała ją w 5. rundzie duszeniem zza pleców.
23 lipca 2016 uległa jednogłośnie na punkty Kirgizce Walentinie Szewczenko. Po tej porażce zmieniła kategorię wagową na wyższą, tocząc 11 lutego 2017 walkę o inauguracyjne mistrzostwo UFC wagi piórkowej kobiet z Holenderką Germaine de Randamie. Walkę tę przegrała jednogłośną decyzją sędziów na punkty, notując trzecią porażkę z rzędu. 17 czerwca 2017 podczas UFC Fight Night w Singapurze przełamała zwycięską niemoc nokautując wysokim kopnięciem Brazylijkę Bethe Correię w trzeciej rundzie.
30 grudnia 2017 na ostatniej gali w roku UFC 219 ponownie stanęła do walki o mistrzostwo wagi piórkowej, tym razem z Brazylijką Cristiane Justino, która zdobyła zwakowany wcześniej przez de Randamie pas. Holm przegrała pojedynek jednogłośnie na punkty.

</doc>
<doc id="3578625" url="https://pl.wikipedia.org/wiki?curid=3578625" title="Jan Budzyński">
Jan Budzyński



</doc>
<doc id="3578626" url="https://pl.wikipedia.org/wiki?curid=3578626" title="Jan Budzyński (aktor)">
Jan Budzyński (aktor)

Jan Bronisław Budzyński (ur. 28 marca 1899 w Warszawie, zm. 5 września 1971 w Voiron) – polski aktor.
Życiorys.
Został aktorem w II Rzeczypospolitej. Od 1923 był kierownikiem Teatru im. Dietricha w Żyrardowie. Później występował w teatrach w Warszawie, Lublinie, Wilnie. Ponadto pracował w radio i publikował w prasie. Kierował Wileńskim Teatrem Objazdowym. Od 1935 do 1937 był kierownikiem administracyjnym Teatrów Miejskich we Lwowie.
Po wybuchu II wojny światowej i agresji ZSRR na Polskę z 17 września 1939 przedostał się przez Rumunię na Zachód. Działał w formach teatralnych we Francji w 1940. Został żołnierzem Wojska Polskiego we Francji.
Po zakończeniu wojny pozostał na emigracji we Francji, gdzie zmarł w 1971.

</doc>
<doc id="3578627" url="https://pl.wikipedia.org/wiki?curid=3578627" title="Tadeusz Mossor">
Tadeusz Mossor

Tadeusz Wiktor Mossor (ur. 6 maja 1898 w Tarnopolu, zm. 28 kwietnia 1929 w Pińsku) – kapitan artylerii Wojska Polskiego, młodszy brat generała dywizji Stefana Mossora.
Życiorys.
W 1916 ukończył C. K. Gimnazjum w Jarosławiu. Następnie został zmobilizowany do armii austriackiej. Służył w artylerii. Musiał posiadać własnego wyposażonego konia. Został mianowany oficerem. 
1 czerwca 1921 pełnił służbę w 3 pułku artylerii polowej. 3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku i 302. lokatą w korpusie oficerów artylerii, a jego oddziałem macierzystym był nadal 3 pap. W następnym roku nadal pełnił służbę w 3 pap w Zamościu, a od 1924 roku w 5 pułku artylerii polowej we Lwowie. 1 grudnia 1924 został awansowany do stopnia kapitana ze starszeństwem z dniem 15 sierpnia 1924 roku i 110. lokatą w korpusie oficerów artylerii. 26 kwietnia 1928 został przeniesiony do kadry oficerów artylerii z równoczesnym przydziałem do dowództwa Flotylli Pińskiej w Pińsku na stanowisko oficera taktycznego (etat Sztabu Generalnego). Zmarł 28 kwietnia 1929 w Pińsku. Został pochowany na Cmentarzu Łyczakowskim we Lwowie. W jego grobowcu został pochowany także prawnik Wiktoryn Mańkowski.

</doc>
<doc id="3578628" url="https://pl.wikipedia.org/wiki?curid=3578628" title="Adolf Nasz">
Adolf Nasz

Adolf Jan Nasz (ur. 6 sierpnia 1916 w Ustroniu, zm. 7 kwietnia 1973 we Wrocławiu) – polski etnograf i archeolog, docent Uniwersytetu Wrocławskiego, badacz tradycji kultury ludowej na Śląsku.
Życiorys.
W roku 1934 ukończył Gimnazjum im. A. Osuchowskiego w Cieszynie. W latach 1934–1939 studiował etnologię i archeologię na Uniwersytecie Jagiellońskim. Studia ukończył pisząc pracę magisterską pt. "Prehistoryczne żarna na ziemiach polskich", jednak ze względu na wybuch wojny i okupację egzamin dyplomowy zdał dopiero w roku 1945. Rok później przeniósł się do Wrocławia i rozpoczął pracę na Uniwersytecie Wrocławskim. Początkowo zatrudniony był w tutejszym Zakładzie Prehistorii, był także kustoszem w Muzeum Archeologicznym noszącym wówczas nazwę Muzeum Prehistorycznego. Brał udział w badaniach archeologicznych na Ostrowie Tumskim we Wrocławiu, na Ostrówku w Opolu i w Sobótce. Od roku 1950 stale był związany z Katedrą Etnografii, a po jej podziale w roku 1960 został kierownikiem Katedry Etnografii Polskiej i pełnił tę funkcję do roku 1969. Od roku 1954 zatrudniony był na uniwersytecie na stanowisku docenta. W latach 1957–1969 wykładał również na Wyższej Szkole Pedagogicznej w Opolu. Współpracował też z Instytutem Śląskim. Od roku 1969 był wiceprezesem Polskiego Towarzystwa Ludoznawczego, a od roku 1970 prezesem jego oddziału wrocławskiego.
W pracy naukowej interesował się kulturą ludową Śląska, jego sztuką i rzemiosłem ludowym, łowiectwem, rybołówstwem i obrzędowością, a także przemianami kulturowo-społecznymi współczesnej wsi śląskiej. Do najważniejszych jego prac zalicza się: "Z badań nad dolnośląską sztuką ludową" (1960), "Tradycyjna kultura wsi powiatu opolskiego i jej współczesne relikty" (1969), "Przemiany kulturowo-społeczne we wsi dolnośląskiej po drugiej wojnie światowej" (1970).
Pochowany na Cmentarzu Grabiszyńskim we Wrocławiu.

</doc>
<doc id="3578632" url="https://pl.wikipedia.org/wiki?curid=3578632" title="Jeździec bez głowy ścigający Ichaboda Crane′a">
Jeździec bez głowy ścigający Ichaboda Crane′a



</doc>
<doc id="3578634" url="https://pl.wikipedia.org/wiki?curid=3578634" title="Marek Szewalski">
Marek Szewalski

Marek Zygmunt (Stiessel) Szewalski (ur. 1 grudnia 1863, zm. 21 marca 1937 we Lwowie) – tytularny pułkownik administracji Wojska Polskiego.
Życiorys.
Urodził się 1 grudnia 1863. Był oficerem c. i k. armii. Równolegle na początku XX wieku działał w polskim ruchu sokolim. U kresu I wojny światowej w październiku 1918 współorganizował armię polską. Po odzyskaniu przez Polskę niepodległości w 1918 został przyjęty do Wojska Polskiego i zweryfikowany jako podpułkownik gospodarczy. Wziął udział w wojnie polsko-bolszewickiej, służąc w szeregach 6 Armii wraz ze swoimi synami. Później jako tytularny pułkownik przeniesiony w stan spoczynku zamieszkiwał we Lwowie. 26 października 1923 roku Prezydent RP Stanisław Wojciechowski zatwierdził go w stopniu tytularnego pułkownika gospodarczego. W 1934 roku pozostawał w ewidencji Powiatowej Komendy Uzupełnień Lwów Miasto. Zajmował wówczas 2. lokatę na liście starszeństwa tytularnych pułkowników stanu spoczynku administracji (starszeństwo z dniem 1 czerwca 1919 roku).
Zmarł 21 marca 1937 we Lwowie.
Jego żoną została Barbara Maria z domu Sellburger. Ich synami byli Stanisław (1902–1984), oficer artylerii), Stefan (major dyplomowany, doktor praw), Robert (1903–1993, żołnierz, uczony).

</doc>
<doc id="3578636" url="https://pl.wikipedia.org/wiki?curid=3578636" title="Heinrich Lanz (przedsiębiorstwo)">
Heinrich Lanz (przedsiębiorstwo)

Heinrich Lanz AG – były niemiecki producent maszyn rolniczych z siedzibą w Mannheim.
Historia.
W 1859 roku młody kupiec Heinrich Lanz zakłada firmę spedycyjną J.P. Lanz &amp; Co. w Mannheim.
W 1921 roku inżynier Fritz Huber opracował ciągnik rolniczy Lanz Bulldog HL-12.
W 1956 roku spółka została przejęta przez amerykańskiego producenta maszyn rolniczych John Deere. Od tej pory przez kilka lat produkty fabryki były sprzedawane pod nazwą John Deere-Lanz. W 1960 roku spółka zmieniła nazwę z Heinrich Lanz AG Mannheim na John Deere-Lanz AG. W 1967 roku nazwa John Deere Lanz AG zostaje zmieniona na John Deere Werke Mannheim, Zweigniederlassung der Deere &amp; Company.

</doc>
<doc id="3578637" url="https://pl.wikipedia.org/wiki?curid=3578637" title="Ballingdon">
Ballingdon

Ballingdon – osada w Anglii, w Suffolk. W 1951 roku civil parish liczyła 458 mieszkańców. Ballingdon jest wspomniana w Domesday Book (1086) jako "Belindune".

</doc>
<doc id="3578639" url="https://pl.wikipedia.org/wiki?curid=3578639" title="Żdżar (Gorce)">
Żdżar (Gorce)



</doc>
<doc id="3578640" url="https://pl.wikipedia.org/wiki?curid=3578640" title="Ferizaj (rejon statystyczny Kosowa)">
Ferizaj (rejon statystyczny Kosowa)

Ferizaj (alb.: "Rajonii Ferizajit"; serb.: "Урошевачки округ, Uroševački okrug") − jeden z siedmiu rejonów statystycznych w Kosowie którego siedzibą jest miasto o tej samej nazwie.
Podział administracyjny.
W rejonie tym znajduje się 5 miast będących jednocześnie siedzibami gmin, oraz 126 wsi i osiedli:
Grupy etniczne.
Według danych spisu statystycznego z 2011 roku, w kosowskim rejonie statystycznym Ferizaj większość mieszkańców była z pochodzenia Albańczykami. W gminie Ferizaj stanowili oni 95,9% wszystkich mieszkańców, w gminie Kaçanik - 96,8%, zaś w gminie Hani i Elezit - 99,5%. Gminę Štrpce zamieszkuje ludność o bardziej zróżnicowanej narodowości, bowiem zamieszkują ją zarówno Albańczycy, jak i Serbowie, jednakże Albańczycy także i tutaj stanowią większość (54,1%).
Grupy etniczne zamieszkujące rejon statystyczny Ferizaj:

</doc>
<doc id="3578641" url="https://pl.wikipedia.org/wiki?curid=3578641" title="Śnieżynka (film 1969)">
Śnieżynka (film 1969)

Śnieżynka (ros. Снегурка, "Sniegurka" ang. "The Snow Girl") – radziecki film animowany z 1969 roku w reżyserii Władimira Diegtiariowa powstały na podstawie scenariusza Nikołaja Erdmana. Na motywach rosyjskiej bajki ludowej.
Fabuła.
Śnieżynka jest dziewczynką ulepioną ze śniegu przez parę bezdzietnych staruszków. Dziewczynka jest dobra i wesoła. Niestety z chwilą nadejścia wiosny, Śnieżynka zaczyna się roztapiać.
Animatorzy.
Antonina Aloszina, Jelizawieta Komowa, Władimir Zarubin, Nikołaj Fiodorow, Marina Rogowa, Boris Butakow, Oleg Komarow, Władimir Krumin
Wersja polska.
Wersja wydana na DVD w serii: Michaił Barysznikow – bajki z mojego dzieciństwa: Dwanaście miesięcy i Śnieżynka (odcinek 7)

</doc>
<doc id="3578647" url="https://pl.wikipedia.org/wiki?curid=3578647" title="Michał Chaberek">
Michał Chaberek



</doc>
<doc id="3578650" url="https://pl.wikipedia.org/wiki?curid=3578650" title="South Brent (Somerset)">
South Brent (Somerset)



</doc>
<doc id="3578652" url="https://pl.wikipedia.org/wiki?curid=3578652" title="Luszniewo">
Luszniewo

Luszniewo (, , hist. "Luszniew, Łuszniewo") – wieś na Białorusi, w rejonie baranowickim obwodu brzeskiego, u źródeł rzeki Issy, około 22 km na północny zachód od Baranowicz.
Siedziba parafii prawosławnej pw. Zaśnięcia Matki Bożej.
Historia.
Najstarsza znana dziś wzmianka o Luszniewie pochodzi z 1510 roku. Należała wtedy do Sanguszków herbu Pogoń Litewska. W II połowie XVI wieku właścicielem wsi był Aleksander Sanguszko, syna Andrzeja (zm. w 1560 roku) i Anny z Chreptowiczów (zm. w 1545 roku). Po jego śmierci w 1565 roku własność majątku przeszła na drugą żonę jego ojca, Bohdanę Mścisławską (1478–1565), a po jej rychłej śmierci, na jej córkę, przyrodnią siostrę Aleksandra, Annę Sanguszkównę (zm. w 1570 roku), żonę Mikołaja Sapiehy. Po śmierci Mikołaja w 1599 roku dobra Luszniewa przeszły w ręce rodziny Wołłowiczów, najprawdopodobniej drogą spadku: córka Mikołaja z drugiego małżeństwa, z Anną Wiśniowiecką (1556–1595), Halszka Sapieżanka wyszła za Samuela Wołłowicza (1566–1626), kasztelana nowogródzkiego. Majątek ten pozostawał w rękach rodziny Wołłowiczów przez kolejne około 340 lat. Córka ostatnich z tej linii, Kazimierza i Elżbiety z Dowgiałłów, Maria Wołłowiczówna wyszła w 1936 roku za Jana Domańskiego. Byli to ostatni właściciele tych okrojonych już dóbr (w drugiej połowie XIX wieku liczyły one 2203 dziesięciny).
Przed rozbiorami wieś szlachecka Luszniewo leżała w powiecie słonimskim województwa nowogródzkiego Rzeczypospolitej. Po II rozbiorze Polski znalazło się na terenie ujezdu słonimskiego, należącego do guberni słonimskiej (1796), litewskiej (1797–1801), a później grodzieńskiej Imperium Rosyjskiego. Po ustabilizowaniu się granicy polsko-radzieckiej w 1921 roku Luszniewo wróciło do Polski, stało się centrum (ale siedzibą została Mołczadź) gminy Łuszniewo, w powiecie słonimskim województwa nowogródzkiego. We wrześniu 1921 roku gminę Łuszniewo przemianowano na gminę Mołczadź, od 1945 roku wieś znajduje się na terenie w ZSRR, od 1991 roku – na terenie Republiki Białorusi. Do 1962 roku była siedzibą sielsowietu, później, do 2013 roku należała do sielsowietu Cieszewla, obecnie – do sielsowietu Nowa Mysz.
W pobliżu dworu w XIX wieku stała kaplica katolicka, od 1867 (1865, 1870) roku istniała we wsi również cerkiew prawosławna pw. Zaśnięcia NMP. Losy kaplicy są nieznane, możliwe, że została przekształcona w tę cerkiew. W czasach sowieckich, dzięki oporowi lokalnych mieszkańców, cerkiew nie została zburzona, miała zostać przekształcona na muzeum lub teatr. Ponieważ nie została przekształcona, w 1961 roku zamknięto ją i przekształcono na magazyn. Część wyposażenia cerkwi została ukryta przez lokalną ludność. Obecnie cerkiew jest odrestaurowana.
W 1886 roku, oprócz cerkwi, we wsi istniała szkoła powszechna (otworzona w 1863 roku), młyn, tartak i karczma. We wsi mieszkało 572 mieszkańców. W 1901 roku w szkole uczyło się 80 dzieci. W 1921 roku w folwarku było 9 budynków, mieszkało w nim 72 osób (w całej wsi – 332 mieszkańców). W 2009 roku Luszniewo liczyło 293 mieszkańców.
Obecnie we wsi działają warsztaty mechaniczne, zakład weterynaryjny, poczta, dwa sklepy, szkoła podstawowa, klub, biblioteka, przedszkole i punkt felczersko-akuszerski.
We wsi stoi pomnik poległych radzieckich żołnierzy i partyzantów. Niedaleko wsi (1800 m na południowy wschód od jej centrum) stoi kurhan, prawdopodobnie średniowieczny.
Dawny dwór.
Pierwszy dwór istniał we wsi już w 1599 roku. W XVII wieku Wołłowiczowie wybudowali tu nowy, piękny, wielki dwór. Był to budynek na planie szerokiego prostokąta, jedenastoosiowy, z trójosiową częścią środkową podwyższoną o facjatę, z balkonem, pod którym znajdował się ryzalit, którego kolumienki wspierały balkon. 
Elewacja ogrodowa miała podobną formę. Do środkowego ryzalitu przylegał taras. Dwór był przykryty bardzo wysokim, łamanym dachem gontowym, z czterema symetrycznie rozmieszczonymi kominami. Od lewej strony do dworu przylegał całkowicie oszklony ogród zimowy, którego sufit i dach były dźwigane przez dwie kolumny. Wnętrze dworu było dwutraktowe, amfiladowe. 
Stojąca obok oficyna miała podobny wygląd do domu mieszkalnego. Dwór stał wśród rozległego parku, poprzedzielanego alejami lipowymi. W parku stała altana, park przechodził w duży ogród warzywny z cieplarnią. W ramach skomplikowanego systemu melioracyjnego były stawy rybne i młyn wodny.
Dwór w prawie pierwotnym kształcie zachował się do XX wieku. Spłonął w 1936 roku, pozostałe zabudowania zostały zniszczone w późniejszym czasie. Dziś po zabudowaniach nie ma śladu, pozostały resztki parku.
Majątek w Luszniewie jest opisany w 2. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="3578657" url="https://pl.wikipedia.org/wiki?curid=3578657" title="Siergiej Parchomienko">
Siergiej Parchomienko

Siergiej Borisowicz Parchomienko (ros. Серге́й Бори́сович Пархо́менко; ur. 13 marca 1964 w Moskwie) – rosyjski dziennikarz i komentator polityczny.
Życiorys.
Syn dziennikarza i pianistki. Ukończył studia dziennikarskie na Uniwersytecie Moskiewskim. W latach 90. XX w. pracował w dziennikach "Niezawisimaja gazieta" i "Siewodnia".
W 1996 założył magazyn "Itogi", wydawany we współpracy z Newsweekiem. W latach 1996-2001 był redaktorem naczelnym pisma, ale nowy właściciel zdecydował o jego usunięciu z redakcji. Parchomienko założył nowe pismo opinii "Jeżedniewnyj żurnał" i kierował nim do 2003. W latach 2004-2009 kierował kilkoma wydawnictwami (Inostranka, CoLibri, Atticus i Korpus). W latach 2009-2011 kierował wydawnictwem "Wokrug swieta", który wydawał reprinty najstarszych rosyjskich czasopism podróżniczych.
Od 2003 Parchomienko prowadzi talk show o tematyce politycznej "Sut´ sobytij" (Суть событий), emitowany przez rozgłośnię radiową Echo Moskwy.
Działalność opozycyjna.
Dziennikarz jest znany z zaangażowania w różne inicjatywy obywatelskie. W 1994 należał do grona założycieli Moskiewskiej Karty Dziennikarzy. W 2004 znalazł się komitecie, który działał na rzecz utworzenia "alternatywy demokratycznej" w obliczu nadchodzących wyborów prezydenckich w 2008. Wiosną 2010 Parchomienko organizował pierwsze publiczne wystąpienia Towarzystwa Niebieskich Wiader, które próbowało się przeciwstawić uprzywilejowanej pozycji w ruchu drogowym samochodów należących do elity politycznej.
W latach 2011-2013 Parchomienko należał do grona organizatorów protestów obywatelskich. W 2012 został wybrany członkiem Rady Koordynacyjnej Opozycji Rosyjskiej. Założona przez niego Liga Głosujących zasłynęła z akcji składania pozwów sądowych przeciwko nadużyciom wyborczym władz rosyjskich.
Wspólnie z Andriejem Rostowcewem, Andriejem Zajakinem i Michaiłem Gielfandem zakładał internetową społeczność Dissernet, która zajmuje się ujawnianiem plagiatów w nauce rosyjskiej, które stały się podstawą do nadania stopni naukowych. Był także współtwórcą projektu Ostatni Adres (nawiązującego do projektu Stolperstein), którego celem jest upamiętnienie ofiar prześladowań z czasów ZSRR poprzez umieszczanie tabliczek na ścianach domów, gdzie mieszkały osoby prześladowane przed aresztowaniem.
W 2014 Siergiej Parchomienko zaangażował się w prace działającego w Kijowie Kongresu Dialogu Ukraina-Rosja.
Życie prywatne.
Jest żonaty (żona Warwara Gornostajewa), ma trzech synów (Lew, Piotr, Matwiej).

</doc>
<doc id="3578659" url="https://pl.wikipedia.org/wiki?curid=3578659" title="Newton in Bowland">
Newton in Bowland



</doc>
<doc id="3578661" url="https://pl.wikipedia.org/wiki?curid=3578661" title="Hala &quot;Energia&quot;">
Hala &quot;Energia&quot;



</doc>
<doc id="3578663" url="https://pl.wikipedia.org/wiki?curid=3578663" title="Northenden">
Northenden

Northenden – osada w Anglii, w hrabstwie Wielki Manchester, w dystrykcie metropolitalnym Manchester. W 2011 miejscowość liczyła 14 771 mieszkańców. Northenden jest wspomniana w Domesday Book (1086) jako "Norwardine".

</doc>
<doc id="3578667" url="https://pl.wikipedia.org/wiki?curid=3578667" title="Daniel Puchalski">
Daniel Puchalski

Daniel Puchalski (ur. 12 października 1972 w Bystrzycy Kłodzkiej) – polski koszykarz występujący na pozycjach skrzydłowego oraz środkowego, po zakończeniu kariery zawodniczej trener koszykarski grup młodzieżowych i seniorów. 
W 2000 roku zagrał epizod w filmie 6 dni strusia, jako koszykarz zespołu Azbestów Pomorze.
W 2001 roku wziął udział w programie telewizyjnym typu reality show – Ekspedycja, którego został zwycięzcą. W nagrodę otrzymał samochód Subaru Forester GL, o wartości wówczas – 120 tysięcy złotych.
Od 2004 roku ratownik Tatrzańskiego Ochotniczego Pogotowia Ratunkowego.
Jest też instruktorem narciarstwa zjazdowego i biegowego PZN, narciarstwa wysokogórskiego oraz wspinaczki skalnej.

</doc>
<doc id="3578668" url="https://pl.wikipedia.org/wiki?curid=3578668" title="West Didsbury">
West Didsbury

West Didsbury lub Didsbury West – dzielnica w Manchesterze w Anglii, w hrabstwie Wielki Manchester, w dystrykcie (unitary authority) Manchester. W 2011 dzielnica liczyła 12 455 mieszkańców.

</doc>
<doc id="3578669" url="https://pl.wikipedia.org/wiki?curid=3578669" title="Didsbury West">
Didsbury West



</doc>
<doc id="3578672" url="https://pl.wikipedia.org/wiki?curid=3578672" title="East Didsbury">
East Didsbury

East Didsbury lub Didsbury East – dzielnica w Manchesterze w Anglii, w hrabstwie Wielki Manchester, w dystrykcie (unitary authority) Manchester. W 2011 dzielnica liczyła 14 333 mieszkańców.

</doc>
<doc id="3578673" url="https://pl.wikipedia.org/wiki?curid=3578673" title="Didsbury East">
Didsbury East



</doc>
<doc id="3578674" url="https://pl.wikipedia.org/wiki?curid=3578674" title="I Am (singel Leony Lewis)">
I Am (singel Leony Lewis)

I Am – drugi singel brytyjskiej piosenkarki Leony Lewis z jej piątego albumu studyjnego o tym samym tytule. Wydany został 17 lipca 2015 roku w Wielkiej Brytanii. Twórcami tekstu są Leona Lewis, Toby Gad oraz Eg White.
Kompozycja.
"I Am" to piosenka soul z elementami rytmicznej muzyki. Niektórzy krytycy uważają, że tekst nawiązuje do emocji i uczuć Lewis po jej odejściu z Syco i Simona Cowella, szefa jej byłej wytwórni i przyjaciela. Dziennikarz Digital Spy Lewis Corner czuł, że tytułowy utwór ma bardzo niewiele barier, na przykładzie tekstu "I am, with or without you / I am, breathing without you / I am, somebody without you."("Jestem, z tobą lub bez ciebie / jestem, oddycham bez ciebie / jestem, kimś bez ciebie.") Lewis śpiewa wspierana instrumentalnie przez "porywające" instrumenty smyczkowe i zmieniający się rytm. Gdy śpiewa "I won't change for you"("I nie zmienię się dla Ciebie"), ciężki rytm bębna i okazjonalne kuranty fortepianowe przypominają piosenki Avril Lavigne.
Recenzje.
"I Am" spotkał się z pozytywnym przyjęciem większości krytyków muzycznych. Kathy Iandoli z serwisu "Idolator" opisała piosenkę jako wspaniały przykład możliwości wokalnych Lewis. Brad O'Mance z Popjustice porównał utwór do piosenki zespołu Massive Attack – "Unfinished Sympathy"

</doc>
<doc id="3578676" url="https://pl.wikipedia.org/wiki?curid=3578676" title="Janina Domaszewicz">
Janina Domaszewicz

Janina Domaszewicz z domu Montwiłł (ur. 1895 w Kijowie, zm. 12 marca 1937 we Lwowie) – polska działaczka niepodległościowa, urzędniczka.
Życiorys.
Urodziła się w 1895 w Kijowie, gdzie ukończyła szkołę średnią. Następnie studiowała na Uniwersytecie Petersburskim i na Uniwersytecie Kijowskim. Prowadziła tajne nauczanie. Podczas I wojny światowej wstąpiła do Polskiej Organizacji Wojskowej i została kurierką organizacji. Odbyła m.in. pod zmienioną tożsamością pracownicy krawieckiej pieszo drogę przez Polesie do Naczelnego Dowództwa w Warszawie, przekazując raporty. Później pracowała w służbie sanitarnej (zachorowała wówczas na tyfus plamisty, którego konsekwencją była astma oskrzelowa).
Po odzyskaniu przez Polskę niepodległości w okresie II Rzeczypospolitej pracowała w Krajowym Towarzystwie Naftowym. Działała na polu społecznym i charytatywnym. We Lwowie pełniła funkcję wiceprzewodniczącej koła Unii Polskich Obrończyń Ojczyzny oraz zasiadła w zarządzie Oddziału Strzeleckiego im. Michaliny Mościckiej.
Została odznaczona Krzyżem Niepodległości.
Zmarła 12 marca 1937 we Lwowie i została pochowana na tamtejszym Cmentarzu Łyczakowskim we Lwowie (spoczął tam także Aleksander Domaszewicz).

</doc>
<doc id="3578677" url="https://pl.wikipedia.org/wiki?curid=3578677" title="Didsbury">
Didsbury

Didsbury – dzielnica w Manchesterze w Anglii, w hrabstwie Wielki Manchester, w dystrykcie (unitary authority) Manchester. W 2011 dzielnica liczyła 26 788 mieszkańców.

</doc>
<doc id="3578680" url="https://pl.wikipedia.org/wiki?curid=3578680" title="You Ching">
You Ching

You Ching (ur. 20 marca 1942) – tajwański polityk i prawnik.
Studiował w RFN, ukończył studia prawnicze na Uniwersytecie w Heidelbergu. W 1979 roku, po stłumionym przez władze wiecu opozycji (tzw. incydent Kaohsiung), był adwokatem Shih Ming-teha. W latach 1980-1986 zasiadał w Yuanie Kontrolnym, później związał się z nowo powstałą Demokratyczną Partią Postępową. W latach 1986-1989 był deputowanym do Yuanu Ustawodawczego, zaś w latach 1989-1997 szefem władz wykonawczych powiatu Tajpej.
W wyborach w 1998 roku bezskutecznie ubiegał się o ponowny mandat do Yuanu Ustawodawczego. W latach 2000-2001 pełnił funkcję doradcy prezydenta. W 2002 roku został wybrany deputowanym do Yuanu Ustawodawczego, w którym zasiadał do 2007 roku. W latach 2007-2008 był szefem tajwańskiego przedstawicielstwa w Niemczech. W 2010 roku ubiegał się o funkcję przewodniczącego DPP, przegrywając jednak z Tsai Ing-wen.

</doc>
<doc id="3578686" url="https://pl.wikipedia.org/wiki?curid=3578686" title="Krasnodarska Wyższa Wojskowa Lotnicza Szkoła Pilotów">
Krasnodarska Wyższa Wojskowa Lotnicza Szkoła Pilotów

Krasnodarska Wyższa Wojskowa Lotnicza Szkoła Pilotów () – radziecka i rosyjska szkoła wyższa, kształcąca oficerów-pilotów w specjalnościach lotniczych na potrzeby sił zbrojnych, istniejąca od 19 sierpnia 1938.
W ramach naboru na I rok szkolenia w 2015 przyjęto 533 podchorążych, w tym 21 z Republiki Krymu.
Historia szkoły.
We wrześniu 1938 w pobliżu Czyty postawiono drewniane baraki dla kadry 30 Wojskowej Szkoły Pilotów. W marcu 1939 rozpoczęły się pierwsze zajęcia i loty ćwiczebne.
Rozkazem Ludowego Komisariatu Obrony ZSRR nr 120 z 22 czerwca 1939 szkole nadano imię pilota myśliwskiego, kombriga, uczestnika wojny w Hiszpanii, Bohatera Związku Radzieckiego Anatolija Sierowa. Za dzień utworzenia szkoły, zgodnie z rozkazem Ministerstwa Obrony ZSRR nr 005 z 23 kwietnia 1963 przyjęto 5 listopada 1938, jest to corocznie obchodzone tego dnia święto szkoły.
W związku z niesprzyjającym klimatem i związanym z tym brakiem możliwości całorocznego szkolenia, szkołę w październiku 1939 przebazowano na Północny Kaukaz, do Batajska - w oparciu o rozformowaną Batajską Pierwszą Szkołę Cywilnej Floty Powietrznej im. W. Baranowa, odznaczonej Orderem Czerwonego Sztandaru.
28 grudnia 1939 rozkazem Ludowego Komisarza Obrony ZSRR nr 0234 szkoła została przemianowana na Batajską Szkołę Lotniczą Pilotów im. A. Sierowa. Szkoła posiadała ponad 300 samolotów, szkolenie prowadzone było bardzo intensywnie - po 10-12 godzin dziennie. W czerwcu 1940 miała miejsce pierwsza promocja 542 pilotów myśliwskich. Do napaści Niemiec na ZSRR wyszkolono 1414 pilotów myśliwskich na samolotach I-5, I-15, I-16.
Zbliżający się do Rostowa nad Donem front spowodował przebazowanie szkoły w październiku 1941 do Jewłachu w Azerbejdżanie, gdzie znajdowała się do maja 1944. Do zakończenia wojny wyszkolono tam ponad 2500 pilotów myśliwskich.
Wychowankowie szkoły piloci myśliwscy S. Edorowcew i P. Charitonow zastosowali taran powietrzny i jako pierwsi uzyskali tytuł Bohatera Związku Radzieckiego. Do legendy urosły wyczyny Bohatera Związku Radzieckiego, absolwenta szkoły Aleksieja Mariesjewa, pierwowzoru bohatera powieści Borysa Polewoja Opowieść o prawdziwym człowieku. W czasie wojny wykonał 87 lotów bojowych, stoczył 26 walk powietrznych, strącił 11 samolotów przeciwnika - w tym 7 po amputacji nóg.
Absolwentem szkoły był również dwukrotny Bohater Związku Radzieckiego Witalij Popkow - w filmie «В бой идут одни старики» pokazany jako dowódca eskadry kpt. Titarienko. W czasie wojny odbył 418 lotów bojowych, wygrał 107 walk powietrznych i strącił 41 samolotów wroga.
Michaił Szołochow w powieści Los człowieka za kanwę wziął losy kolejnego wychowanka szkoły Grigorija Dolnikowa. W czasie wojny odbył 150 lotów bojowych, stoczył 42 walki powietrzne i strącił 15 samolotów.
Dwukrotny Bohater Związku Radzieckiego, marszałek lotnictwa Nikołaj Skomorochow ukończył szkołę w 1942. W czasie wojny odbył 605 lotów bojowych, stoczył 143 walki powietrzne, strącił osobiście 46 i w walkach grupowych 8 samolotów wroga.
Za działania frontowe 115 absolwentów szkoły otrzymało tytuł Bohatera Związku Radzieckiego, trzech z nich (Popkow, Skomorochow i Stiepanian) dwukrotnie. W sumie piloci - absolwenci wykonali 207825 lotów bojowych, strącili osobiście 1150 i grupowo 211 samolotów wroga. Zniszczyli na ziemi 128 samolotów, 307 czołgów, 260 dział i armat, 182 wagony kolejowe, 914 pojazdów. Przeprowadzili 20 taranów powietrznych.
Uchwałą Prezydium Rady Najwyższej ZSRR z 19 października 1944 w dniu 18 sierpnia 1945 szkoła otrzymała sztandar i dyplom uznania Prezydium.
1 października 1945 szkołę przemianowano na Batajską Wojskową Szkołę Lotniczą Pilotów im. A. Sierowa.
W latach 1946-1959 szkolenie odbywano na samolotach Ła-7, Ła-9, Jak-11, Jak-12, Jak-18, a od 1952 na odrzutowcach myśliwskich Mig-15bis, na lotniskach Batajsk, Azow, Ziernowoj, Nowoczerkask, Biczurij, Kuszczowska. Wyszkolono w tym czasie 2447 pilotów myśliwskich.
Absolwent szkoły z 1959 kpt. Gennadij Jelisiejew 23 listopada 1973 zaatakował naruszający granicę ZSRR samolot - po nieudanym ostrzelaniu zbił go pierwszym w historii walk powietrznych taranem powietrznym z użyciem odrzutowca, sam przy tym ginąc. Za ten czyn 14 grudnia 1973 przyznano mu pośmiertnie tytuł Bohatera Związku Radzieckiego.
Wśród pilotów-oblatywaczy było 28 absolwentów szkoły, w tym Bohaterowie Związku Radzieckiego S. Antonow, A. Bieżewiec, W. Galicki, N. Goriainow, W. Kołoszenko, A. Starikow i W. Czeczulin.
Od 18 kwietnia do 1 czerwca 1960 szkoła została zreorganizowana - powstała Krasnodarska Wojskowa Połączona Lotniczo-techniczna Szkoła im. Bohatera Związku Radzieckiego A. Sierowa odznaczona Orderem Przyjaźni Narodów, przeniesiona do Krasnodaru (na bazie Krasnodarskiej Wyższej Oficerskiej Szkoły Nawigatorów Wojskowych Sił Powietrznych) i przeznaczona do szkolenia podchorążych i słuchaczy najpierw z krajów Europy Wschodniej - Albanii, Bułgarii i Węgier, następnie także z innych krajów, także Azji, Afryki i Ameryki Południowej. Szkolenie prowadzono w oparciu o lotniska Krasnodar, Primorsko-Achtarsk i Kuszczowska, na 18 typach samolotów. Absolwentami szkoły byli piloci uczestniczący później w lotach bojowych nad Angolą, Afganistanem, Wietnamem, Kubą i na Bliskim Wschodzie.
13 absolwentów za walki nad Wietnamem zostało nagrodzonych tytułem Bohater Wietnamskiej Armii Ludowej. Jeden z nich Fam Tuan w walkach z amerykańskimi pilotami zniszczył latającą fortecę - bombowiec strategiczny B-52.
23 października 1965 na podstawie Dyrektywy Sztabu Głównego Wojskowych Sił Powietrznych nr 606501 szkołę przemianowano w Krasnodarską Połączoną Lotniczo-Techniczną Szkołę Wojskową, a rozkazem ministra obrony ZSRR nr 0230 z 5 listopada 1967 szkole nadano imię Bohatera Związku Radzieckiego A. Sierowa.
Absolwentami szkoły byli pierwsi kosmonauci: Władimir Komarow, Jewgienij Chrunow, Wiktor Gorbatko, Gieorgij Szonin, Bertałan Farkasz, Fam Tuan, Abdul Achad Momand.
Od 1991 obok szkoleń dla podchorążych i słuchaczy zagranicznych prowadzone jest szkolenie dla podchorążych - techników we wszystkich specjalnościach lotniczych, a od 1993 - także lotniczego i technicznego personelu Wspólnoty Niepodległych Państw.
W styczniu i lutym 1995 personel szkoły brał udział w likwidacji zbrojnych grup w Republice Czeczeńskiej, 9 oficerów zostało za to nagrodzonych orderami i medalami Federacji Rosyjskiej.
Rozporządzeniem Rządu Federacji Rosyjskiej nr 1009 z 29 sierpnia 1998 szkołę przekształcono w Krasnodarski Wojskowy Instytut Lotniczy, a rozporządzeniem z 10 maja 2001 i rozkazem ministra obrony nr 278 z 23 czerwca 2001 Instytut został jedyną główną uczelnią Wojskowych Sił Powietrznych przygotowującą pilotów wojskowych. Przyłączono do niego wojskowe instytuty lotnicze Armawirski i Bałaszowski.
1 września 2001, po 40 letniej przerwie, Instytut rozpoczął szkolenie podchorążych - pilotów dla Wojskowych Sił Powietrznych Federacji Rosyjskiej.
Zgodnie z rozporządzeniem nr 937-R Rządu Federacji Rosyjskiej z 09 lipca 2004 instytut przemianowano na Krasnodarską Wyższą Wojskową Szkołę Lotniczą Pilotów (Instytut Wojskowy) im. Bohatera Związku Radzieckiego A. Sierowa.
W listopadzie 2010 w szkole odbyły się uroczystości z okazji 100 lecia powstania Kaczyńskiej Wyższej Wojskowej Szkoły Lotniczej dla Pilotów z udziałem m.in. dwukrotnego Bohatera Związku Radzieckiego pilota - kosmonauty Władimira Szatałowa. Krasnodarskiej szkole, jako pełnoprawnej następczyni kaczyńskiej szkoły, przekazano w depozyt sztandar Kaczyńskiej Szkoły Wojskowej.
Fakultet specjalny.
Filia szkoły w Krasnodarze od 14 maja 1960 przygotowuje narodowe kadry lotnictwa wojskowego dla zagranicy. Szkolenie odbywa się w oparciu o lotniska Krasnodar, Kuszczowska, Primorsko-Achtarsk, Nowominska, Budionnowsk, na samolotach 18 typów, w tym Mig-29 i Su-27.
W 2002 na potrzeby szkolenia zagranicznych pilotów utworzono s szkole VIII Fakultet Specjalny. Do tej pory w ramach fakultetu przeszkolono ponad 700 specjalistów lotniczych z 20 państw (Algieria, Armenia, Wietnam, Gwinea, Indonezja, Iran, Kazachstan, Kirgistan, Chiny, Laos, Mali, Mjanma, Mongolia, Nikaragua, Peru, Tadżykistan, Turkmenistan, Uzbekistan, Sri Lanka, Etiopia. Szkolenie odbywane jest także poza fakultetem na bazie specjalnego oddziału Bałaszowskiej Szkolnej Bazy Lotniczej, praktykę letnią podchorążowie i słuchacze odbywają na lotniskach Kuszczowska i Bałaszow.
Pierwszym szefem Fakultetu Specjalnego był płk Nikołaj Tomaszewicz, od 2005 do 2010 fakultetem kierował płk Igor Niekipiełow, obecnie szefem jest płk Jurij Gutin.

</doc>
<doc id="3578688" url="https://pl.wikipedia.org/wiki?curid=3578688" title="Murton (York)">
Murton (York)



</doc>
<doc id="3578691" url="https://pl.wikipedia.org/wiki?curid=3578691" title="Action (album B'z)">
Action (album B'z)



</doc>
<doc id="3578692" url="https://pl.wikipedia.org/wiki?curid=3578692" title="B'z (album)">
B'z (album)



</doc>
<doc id="3578693" url="https://pl.wikipedia.org/wiki?curid=3578693" title="Brotherhood (album B'z)">
Brotherhood (album B'z)



</doc>
<doc id="3578694" url="https://pl.wikipedia.org/wiki?curid=3578694" title="The Circle (album B'z)">
The Circle (album B'z)



</doc>
<doc id="3578695" url="https://pl.wikipedia.org/wiki?curid=3578695" title="C'mon">
C'mon



</doc>
<doc id="3578696" url="https://pl.wikipedia.org/wiki?curid=3578696" title="Green (album B'z)">
Green (album B'z)



</doc>
<doc id="3578697" url="https://pl.wikipedia.org/wiki?curid=3578697" title="Loose (album B'z)">
Loose (album B'z)



</doc>
<doc id="3578698" url="https://pl.wikipedia.org/wiki?curid=3578698" title="Run (album B'z)">
Run (album B'z)



</doc>
<doc id="3578699" url="https://pl.wikipedia.org/wiki?curid=3578699" title="Monster (album B'z)">
Monster (album B'z)



</doc>
<doc id="3578700" url="https://pl.wikipedia.org/wiki?curid=3578700" title="Magic (album B'z)">
Magic (album B'z)



</doc>
<doc id="3578701" url="https://pl.wikipedia.org/wiki?curid=3578701" title="Mars (minialbum B'z)">
Mars (minialbum B'z)



</doc>
<doc id="3578702" url="https://pl.wikipedia.org/wiki?curid=3578702" title="Friends (minialbum B'z)">
Friends (minialbum B'z)



</doc>
<doc id="3578705" url="https://pl.wikipedia.org/wiki?curid=3578705" title="Knapton (York)">
Knapton (York)



</doc>
<doc id="3578706" url="https://pl.wikipedia.org/wiki?curid=3578706" title="Alone (singel B'z)">
Alone (singel B'z)



</doc>
<doc id="3578707" url="https://pl.wikipedia.org/wiki?curid=3578707" title="Banzai (singel B'z)">
Banzai (singel B'z)



</doc>
<doc id="3578708" url="https://pl.wikipedia.org/wiki?curid=3578708" title="Blowin'">
Blowin'



</doc>
<doc id="3578709" url="https://pl.wikipedia.org/wiki?curid=3578709" title="Don't Leave Me">
Don't Leave Me



</doc>
<doc id="3578710" url="https://pl.wikipedia.org/wiki?curid=3578710" title="Towthorpe (York)">
Towthorpe (York)



</doc>
<doc id="3578711" url="https://pl.wikipedia.org/wiki?curid=3578711" title="Don't Wanna Lie">
Don't Wanna Lie



</doc>
<doc id="3578712" url="https://pl.wikipedia.org/wiki?curid=3578712" title="Fireball (singel B'z)">
Fireball (singel B'z)



</doc>
<doc id="3578713" url="https://pl.wikipedia.org/wiki?curid=3578713" title="Ti ho voluto bene veramente">
Ti ho voluto bene veramente

Ti ho voluto bene veramente – singiel włoskiego piosenkarza Marco Mengoniego, wydany 16 października 2015 roku.
Singiel zadebiutował na pierwszym miejscu włoskiej listy przebojów.
Premiera teledysku do piosenki odbyła się w dniu wydania singla, a wyreżyserowali go Niccolò Celaia oraz Antonio Usbergo.
Lista utworów.
Digital download

</doc>
<doc id="3578714" url="https://pl.wikipedia.org/wiki?curid=3578714" title="Gold (singel B'z)">
Gold (singel B'z)



</doc>
<doc id="3578715" url="https://pl.wikipedia.org/wiki?curid=3578715" title="Home (singel B'z)">
Home (singel B'z)



</doc>
<doc id="3578716" url="https://pl.wikipedia.org/wiki?curid=3578716" title="It's Showtime!!">
It's Showtime!!



</doc>
<doc id="3578718" url="https://pl.wikipedia.org/wiki?curid=3578718" title="Juice (singel B'z)">
Juice (singel B'z)



</doc>
<doc id="3578720" url="https://pl.wikipedia.org/wiki?curid=3578720" title="Skelton (North Yorkshire)">
Skelton (North Yorkshire)



</doc>
<doc id="3578721" url="https://pl.wikipedia.org/wiki?curid=3578721" title="May (singel B'z)">
May (singel B'z)



</doc>
<doc id="3578722" url="https://pl.wikipedia.org/wiki?curid=3578722" title="Motel (singel B'z)">
Motel (singel B'z)



</doc>
<doc id="3578723" url="https://pl.wikipedia.org/wiki?curid=3578723" title="Zero (singel B'z)">
Zero (singel B'z)



</doc>
<doc id="3578724" url="https://pl.wikipedia.org/wiki?curid=3578724" title="B'z The „Mixture”">
B'z The „Mixture”



</doc>
<doc id="3578725" url="https://pl.wikipedia.org/wiki?curid=3578725" title="B'z The Best „Pleasure II”">
B'z The Best „Pleasure II”



</doc>
<doc id="3578726" url="https://pl.wikipedia.org/wiki?curid=3578726" title="Skelton (Redcar and Cleveland)">
Skelton (Redcar and Cleveland)



</doc>
<doc id="3578727" url="https://pl.wikipedia.org/wiki?curid=3578727" title="B'z The Best „Pleasure”">
B'z The Best „Pleasure”



</doc>
<doc id="3578728" url="https://pl.wikipedia.org/wiki?curid=3578728" title="B'z The Best „Treasure”">
B'z The Best „Treasure”



</doc>
<doc id="3578729" url="https://pl.wikipedia.org/wiki?curid=3578729" title="Skelton in Cleveland">
Skelton in Cleveland



</doc>
<doc id="3578730" url="https://pl.wikipedia.org/wiki?curid=3578730" title="B'z The Best „ULTRA Pleasure”">
B'z The Best „ULTRA Pleasure”



</doc>
<doc id="3578731" url="https://pl.wikipedia.org/wiki?curid=3578731" title="B'z The Best „ULTRA Treasure”">
B'z The Best „ULTRA Treasure”



</doc>
<doc id="3578732" url="https://pl.wikipedia.org/wiki?curid=3578732" title="B'z The Best XXV 1988-1998">
B'z The Best XXV 1988-1998



</doc>
<doc id="3578733" url="https://pl.wikipedia.org/wiki?curid=3578733" title="B'z The Best XXV 1999-2012">
B'z The Best XXV 1999-2012



</doc>
<doc id="3578734" url="https://pl.wikipedia.org/wiki?curid=3578734" title="B'z TV STYLE II Songless Version">
B'z TV STYLE II Songless Version



</doc>
<doc id="3578735" url="https://pl.wikipedia.org/wiki?curid=3578735" title="B'z TV Style Songless Version">
B'z TV Style Songless Version



</doc>
<doc id="3578736" url="https://pl.wikipedia.org/wiki?curid=3578736" title="The Ballads ~Love &amp; B'z~">
The Ballads ~Love &amp; B'z~



</doc>
<doc id="3578737" url="https://pl.wikipedia.org/wiki?curid=3578737" title="Akaniaceae">
Akaniaceae

Akaniaceae – rodzina drzew z rzędu kapustowców ("Brassicales"). Obejmuje dwa monotypowe rodzaje z gatunkami "Akania bidwillii" i "Bretschneidera sinensis". Pierwszy występuje we wschodniej Australii, a drugi w północnym Wietnamie, południowo-wschodnich Chinach i na Tajwanie. Ślady kopalne dowodzą występowania roślin z tej rodziny także w Patagonii w eocenie – 52 miliony lat temu oraz w Nowej Zelandii we wczesnym miocenie. Rośliny z tej rodziny nie mają udokumentowanej użyteczności ekonomicznej.
Systematyka.
Rodzina siostrzana w stosunku do nasturcjowatych ("Tropaeolaceae") w obrębie rzędu kapustowców. W systemie APG II z 2003 akceptowane było zaliczanie obu należących tu rodzajów do odrębnych rodziny ("Akaniaceae" i "Bretschneideraceae " Engler &amp; Gilg).

</doc>
<doc id="3578738" url="https://pl.wikipedia.org/wiki?curid=3578738" title="Dyskografia B'z">
Dyskografia B'z



</doc>
<doc id="3578739" url="https://pl.wikipedia.org/wiki?curid=3578739" title="Ring (singel B'z)">
Ring (singel B'z)



</doc>
<doc id="3578740" url="https://pl.wikipedia.org/wiki?curid=3578740" title="Negai (singel B'z)">
Negai (singel B'z)



</doc>
<doc id="3578741" url="https://pl.wikipedia.org/wiki?curid=3578741" title="TPS (raper)">
TPS (raper)

TPS, właściwie Wojciech Walkiewicz (ur. 17 października 1986 w Radomiu), znany również jako Tuptuś – polski raper. Członek zespołów ZDRPK, ZDR, Banda Unikat oraz kolektywu Ciemna Strefa. TPS współpracował ponadto z takimi wykonawcami jak: Boro, Tytuz, DDK RPK, Kali, Kizo, Rewiz, Kubi, Nietoperz, Nizioł, Syndykat, Wola i Peją.
21 kwietnia 2017 odbyła się premiera czwartego albumu pt. "Obraz jak żywy". Płyta była promowana singlem „Uwolnij mnie” do którego powstał teledysk.

</doc>
<doc id="3578743" url="https://pl.wikipedia.org/wiki?curid=3578743" title="Bretschneideraceae">
Bretschneideraceae



</doc>
<doc id="3578744" url="https://pl.wikipedia.org/wiki?curid=3578744" title="Wietrznice">
Wietrznice

Wietrznice (534 m) – szczyt w Gorcach, znajdujący się w zakończeniu długiego, wschodniego grzbietu Gorca, który poprzez Lelonek, przełęcz Wierchmłynne, Zdzar, Goły Wierch, Kopiec, Konia, Tworogi i Wietrznice ciągnie się aż do Dunajca.
Znajdujące się w zakończeniu grzbietu Wietrznice z trzech stron opływane są przez rzeki: od południa jest to Ochotnica, od północy Kamienica, od wschodu Dunajec, który w tym miejscu dokonał swojego kolejnego przełomu między Gorcami (Wietrznice) a Beskidem Sądeckim (Sobel Zarzecki). Między zachodnim podnóżem Wietrznic a Dunajcem prowadzi droga wojewódzka nr 969. Stoki i grzbiet Wietrznic częściowo porośnięte są lasem, częściowo pokryte polami uprawnymi i zabudowaniami. Nie prowadzi przez nie żaden szlak turystyczny.
Wietrznice znajdują się w granicach wsi Zabrzeż w województwie małopolskim, w powiecie nowosądeckim, w gminie Łącko.

</doc>
<doc id="3578746" url="https://pl.wikipedia.org/wiki?curid=3578746" title="Barton (West Lancashire)">
Barton (West Lancashire)

Barton – przysiółek w Anglii, w Lancashire. Barton jest wspomniana w Domesday Book (1086) jako "Bartune".

</doc>
<doc id="3578751" url="https://pl.wikipedia.org/wiki?curid=3578751" title="Tunstall (Stafford)">
Tunstall (Stafford)

Tunstall – przysiółek w Anglii, w Staffordshire. W latach 1870–1872 osada liczyła 72 mieszkańców. Tunstall jest wspomniana w Domesday Book (1086) jako "Tunestal".

</doc>
<doc id="3578752" url="https://pl.wikipedia.org/wiki?curid=3578752" title="Tunstall (Staffordshire)">
Tunstall (Staffordshire)



</doc>
<doc id="3578755" url="https://pl.wikipedia.org/wiki?curid=3578755" title="Karel Rais">
Karel Rais

Karel Rais (ur. 14 października 1949 w Brnie) – czeski inżynier, nauczyciel akademicki i polityk, w latach 2006–2014 rektor Uniwersytetu Technicznego w Brnie (VUT), parlamentarzysta.
Życiorys.
W 1975 ukończył studia na wydziale elektrotechnicznym Uniwersytetu Technicznego w Brnie. W 1995 uzyskał dyplom MBA na Nottingham Trent University. Zawodowo związany z macierzystą uczelnią, od 2005 na stanowisku profesora zwyczajnego. Był dziekanem wydziału zarządzania (1996–2002), prorektorem VUT (2002–2006) i następnie od 2006 do 2014 rektorem tego uniwersytetu. Równocześnie od lat 90. prowadził działalność gospodarczą jako dyrektor zarządzający i współwłaściciel prywatnych przedsiębiorstw.
W 2012 bez powodzenia kandydował do Senatu z ramienia TOP 09. Zaangażował się następnie w działalność ruchu społecznego i partii politycznej ANO 2011. Z listy tego ugrupowania w 2013, 2017 i 2021 był wybierany na deputowanego do Izby Poselskiej.

</doc>
<doc id="3578758" url="https://pl.wikipedia.org/wiki?curid=3578758" title="Natrium">
Natrium



</doc>
<doc id="3578760" url="https://pl.wikipedia.org/wiki?curid=3578760" title="Między nami dobrze jest (film)">
Między nami dobrze jest (film)

Między nami dobrze jest – polski film fabularny w reżyserii Grzegorza Jarzyny na podstawie powieści Doroty Masłowskiej o tym samym tytule. Premiera odbyła się 9 stycznia 2015.

</doc>
<doc id="3578761" url="https://pl.wikipedia.org/wiki?curid=3578761" title="Tunstall (Stoke-on-Trent)">
Tunstall (Stoke-on-Trent)

Tunstall – dzielnica miasta Stoke-on-Trent, w Anglii, w Staffordshire, w dystrykcie (unitary authority) Stoke-on-Trent. W 2011 miejscowość liczyła 6232 mieszkańców.

</doc>
<doc id="3578764" url="https://pl.wikipedia.org/wiki?curid=3578764" title="Dzielny zając">
Dzielny zając

Dzielny zając / Odważny zając (ros. Храбрый заяц, "Chrabryj zajac") – radziecki krótkometrażowy film animowany z 1955 roku w reżyserii Iwana Iwanowa-Wano oparty na utworze Dmitrija Mamina-Sibiriaka "O zającu chwalipięcie" ("Сказка про храброго Зайца - длинные уши, косые глаза, короткий хвост").
Animatorzy.
Faina Jepifanowa, Boris Czani, Boris Miejerowicz, Wiaczesław Kotionoczkin, Roman Dawydow, Tatjana Fiodorowa, Fiodor Chitruk, Władimir Popow, Konstantin Małyszew, Lidija Riezcowa

</doc>
<doc id="3578767" url="https://pl.wikipedia.org/wiki?curid=3578767" title="Never Forget You">
Never Forget You



</doc>
<doc id="3578768" url="https://pl.wikipedia.org/wiki?curid=3578768" title="Uległość">
Uległość



</doc>
<doc id="3578769" url="https://pl.wikipedia.org/wiki?curid=3578769" title="Kołakowska">
Kołakowska



</doc>
<doc id="3578770" url="https://pl.wikipedia.org/wiki?curid=3578770" title="Jasionik">
Jasionik

Jasionik (776 m) – szczyt w grupie Zbludzkich Wierchów w Beskidzie Wyspowym. Znajduje się w obrębie miejscowości Zalesie. Jego wschodnie stoki opadają do doliny potoku Zbludza, zachodnie – do doliny potoku Szczawa. Nie prowadzi przez niego żaden szlak turystyczny. Jest w większości porośnięty lasem, ale na jego stokach są polany, a stoki wschodnie są w dużym stopniu bezleśne, zajęte przez pola miejscowości Zalesie.

</doc>
<doc id="3578772" url="https://pl.wikipedia.org/wiki?curid=3578772" title="Uległość (powieść)">
Uległość (powieść)

Uległość (fran. "Soumission") – futurystyczna powieść autorstwa francuskiego pisarza Michela Houellebecqa z elementami fikcji politycznej, wydana w 2015 roku w dniu zamachu na redakcję „Charlie Hebdo” w Paryżu, przedstawiająca wizję przyszłości autora.
Fabuła.
Akcja powieści toczy się w 2022 roku, gdzie prezydentem zostaje muzułmanin Mohammed Ben Abbes należący do Bractwa Muzułmańskiego, który zamienia Francję w kraj wyznaniowy.
Krytyka.
Książka była krytykowana jeszcze przed publikacją za uczestniczenie w tworzeniu klimatu islamofobii. Data jej premiery zbiegła się w czasie z zamachem na redakcję Charlie Hebdo w Paryżu. W zamachu tym zginął przyjaciel Houellebecqa, ekonomista Bernard Maris, który opublikował kilka miesięcy wcześniej esej "Houellebecq économiste". Wydarzenia te sprawiły, że Houellebecq zrezygnował z promocji najnowszej książki i opuścił Paryż.

</doc>
<doc id="3578774" url="https://pl.wikipedia.org/wiki?curid=3578774" title="Ivo Nesrovnal">
Ivo Nesrovnal

Ivo Nesrovnal (ur. 19 maja 1964 w Bratysławie) – słowacki prawnik i samorządowiec, od 2014 do 2018 burmistrz Bratysławy.
Życiorys.
W 1986 ukończył studia prawnicze na Uniwersytecie Komeńskiego w Bratysławie. Na początku lat 90. kształcił się na uczelniach we Francji, Niemczech i USA, m.in. na George Washington University, gdzie uzyskał dyplom LL.M. Początkowo pracował w Słowackiej Akademii Nauk, był również prawnikiem w kancelarii prezydenta Václava Havla. W 1992 podjął praktykę w zawodzie adwokata.
W 2009 został radnym Bratysławy i kraju bratysławskiego. Był działaczem SDKÚ-DS, z której wystąpił w 2014. W tym samym roku jako kandydat niezależny został wybrany na urząd burmistrza Bratysławy. Nie uzyskał reelekcji w wyborach w 2018.

</doc>
<doc id="3578777" url="https://pl.wikipedia.org/wiki?curid=3578777" title="Piłka ręczna na Letnich Igrzyskach Olimpijskich 1980 – finał mężczyzn">
Piłka ręczna na Letnich Igrzyskach Olimpijskich 1980 – finał mężczyzn

Mecz o złoty medal Letnich Igrzysk Olimpijskich 1980 w piłce ręcznej mężczyzn NRD – ZSRR odbył się 30 lipca w Pałacu Sportu Sokolniki w Moskwie. Po bardzo wyrównanym spotkaniu Niemcy sensacyjnie (Sowieci bronili złota z Montrealu) zwyciężyli po dogrywce 23:22. Dla reprezentacji NRD był to największy sukces sportowy w historii wschodnioniemieckiej piłki ręcznej bowiem wywalczony złoty medal olimpijski był jedynym jaki szczypiorniści NRD zdobyli na igrzyskach olimpijskich.
W reprezentacji ZSRR wystąpił Litwin narodowości polskiej (zobacz Polacy na Litwie) Voldemaras Novickis. 

</doc>
<doc id="3578781" url="https://pl.wikipedia.org/wiki?curid=3578781" title="Sandford Hill">
Sandford Hill

Sandford Hill – dzielnica miasta Stoke-on-Trent, w Anglii, w Staffordshire, w dystrykcie (unitary authority) Stoke-on-Trent. W 2011 miejscowość liczyła 6378 mieszkańców.

</doc>
<doc id="3578784" url="https://pl.wikipedia.org/wiki?curid=3578784" title="Pomnik Powstańców Wielkopolskich w Terespotockiem">
Pomnik Powstańców Wielkopolskich w Terespotockiem

Pomnik Powstańców Wielkopolskich w Terespotockiem – pomnik powstańców wielkopolskich z odsłonięty w 1999 r. we wsi Terespotockie, w gminie Opalenica. Stoi na miejscu pomnika niepodległościowego z 1921 r., który został zniszczony w czasie okupacji hitlerowskiej. Inicjatywa budowy obecnego monumentu zrodziła się po artykule na ten temat lokalnego regionalisty Bogumiła Wojcieszaka w "Echach Opalenickich". Pomnik z kamieni polnych w kształcie ostrosłupa wznosi się na cokole, na marmurowej tablicy poniżej umieszczono napis: "Powstańcom wielkopolskim mieszkańcom wsi Terespotockie poległym w walce o niepodległą Polskę w 80-rocznicę wybuchu Powstania Wielkopolskiego. Społeczeństwo ziemi opalenickiej." 

</doc>
<doc id="3578787" url="https://pl.wikipedia.org/wiki?curid=3578787" title="Hydrargyrum">
Hydrargyrum



</doc>
<doc id="3578790" url="https://pl.wikipedia.org/wiki?curid=3578790" title="Weston Coyney">
Weston Coyney

Weston Coyney – dzielnica miasta Stoke-on-Trent, w Anglii, w Staffordshire, w dystrykcie (unitary authority) Stoke-on-Trent. W 2011 miejscowość liczyła 5073 mieszkańców. Weston Coyney jest wspomniana w Domesday Book (1086) jako "Westone".

</doc>
<doc id="3578792" url="https://pl.wikipedia.org/wiki?curid=3578792" title="Sneyd Green">
Sneyd Green

Sneyd Green – dzielnica miasta Stoke-on-Trent, w Anglii, w Staffordshire, w dystrykcie (unitary authority) Stoke-on-Trent. W 2011 miejscowość liczyła 5342 mieszkańców.

</doc>
<doc id="3578793" url="https://pl.wikipedia.org/wiki?curid=3578793" title="Bystra Góra">
Bystra Góra

Bystra Góra (670 m) – najdalej na południe wysunięty szczyt w grupie Zbludzkich Wierchów w Beskidzie Wyspowym. Znajduje się w zakończeniu ich grzbietu, opadającego w widły rzeki Kamienica i jej dopływu – potoku Zbludza. Należy do miejscowości Kamienica i Zbludza. Zachodnie, opadające do Kamienicy stoki są bardzo strome i całkowicie porośnięte lasem Stoki wschodnie są znacznie bardziej łagodne, a ich dolna część, opadająca do doliny potoku Zbludza, jest bezleśna, zajęta przez pola i zabudowania miejscowości Zbludza. Przez Bystrą Górę nie prowadzi żaden szlak turystyczny.

</doc>
<doc id="3578795" url="https://pl.wikipedia.org/wiki?curid=3578795" title="The God Who Wasn't There">
The God Who Wasn't There



</doc>
<doc id="3578798" url="https://pl.wikipedia.org/wiki?curid=3578798" title="Yemi Gadri-Nicholson">
Yemi Gadri-Nicholson

 
Bertengeh O. „Yemi” Gadri-Nicholson (ur. 7 czerwca 1983 w Corvallis) – amerykański koszykarz nigeryjskiego pochodzenia, występujący na pozycjach skrzydłowego oraz środkowego.

</doc>
<doc id="3578799" url="https://pl.wikipedia.org/wiki?curid=3578799" title="Singapore">
Singapore



</doc>
<doc id="3578800" url="https://pl.wikipedia.org/wiki?curid=3578800" title="Yemi Nicholson">
Yemi Nicholson



</doc>
<doc id="3578801" url="https://pl.wikipedia.org/wiki?curid=3578801" title="Bertengeh Gadri-Nicholson">
Bertengeh Gadri-Nicholson



</doc>
<doc id="3578802" url="https://pl.wikipedia.org/wiki?curid=3578802" title="Bertengeh Nicholson">
Bertengeh Nicholson



</doc>
<doc id="3578803" url="https://pl.wikipedia.org/wiki?curid=3578803" title="PLMMA">
PLMMA



</doc>
<doc id="3578804" url="https://pl.wikipedia.org/wiki?curid=3578804" title="Deyna">
Deyna



</doc>
<doc id="3578805" url="https://pl.wikipedia.org/wiki?curid=3578805" title="Parafia św. Stanisława Kostki w Coventry">
Parafia św. Stanisława Kostki w Coventry

Parafia św. Stanisława Kostki w Coventry – polska parafia rzymskokatolicka w Coventry w Wielkiej Brytanii. Początkowo służyła kombatantom Polskich Sił Zbrojnych na Zachodzie a nabożeństwa odbywały się w kościołach angielskich. Polska wspólnota katolicka w Coventry własnej świątyni doczekała się w 1961 roku. Jej konsekracji dokonał 9 grudnia 1961 arcybiskup Birmingham Francis Grimshaw.

</doc>
<doc id="3578806" url="https://pl.wikipedia.org/wiki?curid=3578806" title="Adriana Krnáčová">
Adriana Krnáčová

Adriana Krnáčová (ur. 26 września 1960 w Bratysławie) – czeska polityk i menedżer słowackiego pochodzenia, w 2014 wiceminister spraw wewnętrznych, od 2014 do 2018 prezydent Pragi.
Życiorys.
Pochodzi ze Słowacji. Z wykształcenia filolog, ukończyła studia na Uniwersytecie Komeńskiego w Bratysławie. Uzyskała dyplom MBA na DePaul University w Chicago. Od 1991 do 1995 była dyrektorką Soros Center for Contemporary Arts w Bratysławie. W 1995 wyjechała na stałe do Czech, motywując to sprzeciwem wobec rządów Vladimíra Mečiara. Uzyskała następnie czeskie obywatelstwo. Była współwłaścicielką galerii, następnie konsultantką, a od 2001 do 2007 dyrektorem wykonawczym oddziału Transparency International w Czechach. Później zatrudniona m.in. w koncernie Johnson &amp; Johnson. W 2008 została przewodniczącą czeskiego forum zdrowia.
W 2014 z rekomendacji ANO 2011 objęła stanowisko wiceministra spraw wewnętrznych. W tym samym roku wybrano ją do rady miejskiej Pragi. W listopadzie 2014 rada miejska powołała ją na urząd prezydenta czeskiej stolicy. Zakończyła urzędowanie w listopadzie 2018.

</doc>
<doc id="3578814" url="https://pl.wikipedia.org/wiki?curid=3578814" title="Witold Kuczewski">
Witold Kuczewski



</doc>
<doc id="3578815" url="https://pl.wikipedia.org/wiki?curid=3578815" title="Witold Kuczewski (działacz gospodarczy)">
Witold Kuczewski (działacz gospodarczy)

Witold Kuczewski, także Witold Poraj-Kuczewski herbu Poraj (ur. ok. 1900 w Tyflisie, zm. 11 marca 1937 w Warszawie) – działacz gospodarczy w II Rzeczypospolitej.
Życiorys.
Do niepodległej II Rzeczypospolitej przybył w 1919 wraz z polskimi oddziałami z Odessy. Podjął studia na Uniwersytecie Poznańskim. W 1920 brał udział w wojnie polsko-bolszewickiej. Od 1921 kontynuował i ukończył studia, uzyskując dwa dyplomy: prawa i nauk ekonomiczno-politycznych. Dokształcał się zagranicą, po czym podjął pracę zawodową w sferze organizacji spółdzielczych. Został zatrudniony w Związku Spółdzielni Polskich, gdzie był rewidentem-inspektorem spółdzielni kredytowych, kierownikiem wydziału kredytowego i zastępcą dyrektora. W 1928 został sekretarzem generalnym Unii Związków Spółdzielczych w Polsce. Pod koniec 1929 został wicedyrektorem Izby Przemysłowo-Handlowej w Warszawie. Równolegle od 1933 był ławnikiem w Wojewódzkim Urzędzie Rozjemczym do spraw Kredytowych Właścicieli Gospodarstw Rolnych w Warszawie, od 1934 delegatem Ministra Przemysłu i Handlu do Komisji Oszczędnościowo-Oddłużeniowej dla Samorządu przy Urzędzie Wojewódzkim w Warszawie. Był członkiem polskich delegacji na międzynarodowe kongresy rolnicze i kongresy międzynarodowej Izby Handlowej.
Zmarł 11 marca 1937 w wieku 37 lat.

</doc>
<doc id="3578816" url="https://pl.wikipedia.org/wiki?curid=3578816" title="Witold Kuczewski (podpułkownik)">
Witold Kuczewski (podpułkownik)

Witold Kuczewski, także Witold Poraj-Kuczewski lub Witold Kuczewski-Poraj, herbu Poraj (ur. 14 maja 1876, zm. 1953) – podpułkownik artylerii Wojska Polskiego.
Życiorys.
Był oficerem cesarskiej i królewskiej armii. Po zakończeniu I wojny światowej i odzyskaniu przez Polskę niepodległości dekretem Wodza Naczelnego Józefa Piłsudskiego z 5 marca 1919 został przyjęty do Wojska Polskiego w stopniu majora ze starszeństwem z dniem 1 maja 1917. W czerwcu 1919 roku został dowódcą 4 dywizjonu artylerii konnej. Brał udział w wojnie polsko-bolszewickiej. Od 29 sierpnia 1920 roku był okręgowym inspektorem artylerii przy Dowództwie Okręgu Generalnego „Kielce”. 
19 marca 1921 roku został przeniesiony do 2 pułku artylerii konnej we Lwowie na stanowisko dowódcy. . W kwietniu 1922 roku został organizatorem i pierwszym dowódcą 10 dywizjonu artylerii konnej w Jarosławiu. 3 maja 1922 roku został zweryfikowany w stopniu podpułkownika ze starszeństwem z dniem 1 czerwca 1919 i 1. lokatą w korpusie oficerów artylerii. W 1924 roku był komendantem Komendy Uzupełnień Koni nr 20 w Gnieźnie, pozostając oficerem nadetatowym 10 dak. Z dniem 15 czerwca 1925 roku został przeniesiony do 8 pułku artylerii polowej w Płocku na stanowisko zastępcy dowódcy pułku z jednoczesnym pozostawieniem na kursie dowódców pułków w Szkole Strzelania Artylerii w Toruniu do 1 października. Od 21 października 1926 do stycznia 1927 ponownie został dowódcą 4 dywizjonu artylerii konnej, stacjonującego w garnizonie Suwałki. Później został przeniesiony w stan spoczynku. W 1928, jako emerytowany oficer zamieszkiwał w Płocku.

</doc>
<doc id="3578818" url="https://pl.wikipedia.org/wiki?curid=3578818" title="The Daily Mail">
The Daily Mail



</doc>
<doc id="3578821" url="https://pl.wikipedia.org/wiki?curid=3578821" title="Mossley Hill">
Mossley Hill

Mossley Hill – dzielnica w Liverpoolu, w Anglii, w Merseyside, w dystrykcie Liverpool. W 2011 miejscowość liczyła 13 816 mieszkańców.

</doc>
<doc id="3578822" url="https://pl.wikipedia.org/wiki?curid=3578822" title="Antyislamizm">
Antyislamizm



</doc>
<doc id="3578823" url="https://pl.wikipedia.org/wiki?curid=3578823" title="Kaplica Czaszek w Czermnej">
Kaplica Czaszek w Czermnej



</doc>
<doc id="3578825" url="https://pl.wikipedia.org/wiki?curid=3578825" title="West Derby">
West Derby

West Derby – dzielnica w Liverpoolu, w Anglii, w Merseyside, w dystrykcie Liverpool. W 2011 miejscowość liczyła 14 382 mieszkańców. West Derby jest wspomniana w Domesday Book (1086) jako "Derbei"/"Derberie".

</doc>
<doc id="3578829" url="https://pl.wikipedia.org/wiki?curid=3578829" title="Everton (Merseyside)">
Everton (Merseyside)



</doc>
<doc id="3578830" url="https://pl.wikipedia.org/wiki?curid=3578830" title="St Helens, Merseyside">
St Helens, Merseyside



</doc>
<doc id="3578833" url="https://pl.wikipedia.org/wiki?curid=3578833" title="Knotty Ash">
Knotty Ash

Knotty Ash – dzielnica w Liverpoolu, w Anglii, w Merseyside, w dystrykcie Liverpool. W 2011 miejscowość liczyła 13 312 mieszkańców.

</doc>
<doc id="3578834" url="https://pl.wikipedia.org/wiki?curid=3578834" title="Ratusz w Gdańsku">
Ratusz w Gdańsku



</doc>
<doc id="3578839" url="https://pl.wikipedia.org/wiki?curid=3578839" title="O dziewczynie skaczącej przez czas">
O dziewczynie skaczącej przez czas

 – japoński film animowany z 2006 roku, z gatunku science fiction, wyprodukowany przez studio Madhouse. Film wyreżyserował Mamoru Hosoda, a scenariusz napisała Satoko Okudera. Film ten jest luźno oparty na motywach powieści wydanej w 1967 roku, napisanej przez Yasutakę Tsutsui pt. . Pomimo iż główna bohaterka powieści, Kazuko Yoshiyama, również w filmie występuje, film przedstawia inny zestaw bohaterów i historię, będąc pewnego rodzaju sequelem powieści. Młoda dziewczyna o imieniu Makoto Konno pewnego dnia zyskuje umiejętność podróży w czasie, ale wykorzystuje ją do rozwiązywania trywialnych problemów dnia codziennego.
Film ten miał swoją premierę 15 lipca 2006 roku i otrzymał pozytywne opinie krytyków. "O dziewczynie skaczącej przez czas" zdobył również kilka nagród na festiwalach, między innymi nagrodę Japońskiej Akademii Filmowej w kategorii "animacja filmowa roku". W Polsce film został wydany przez Anime Virtual dnia 18 października 2007 roku na DVD.
Fabuła.
Makoto Konno mieszka z rodzicami i młodszą siostrą Miyuki w Tokio w Japonii. Jej ciotka, Kazuko Yoshiyama, pracuje w muzeum jako konserwator zabytków.
Pewnego dnia w szkole upada w jednej z sal prosto na dziwny obiekt w kształcie orzeszka, natomiast w drodze powrotnej do domu, próbując zatrzymać rower przed zamkniętym przejazdem kolejowo-drogowym, odkrywa, że nie działają jej hamulce. W momencie, gdy już ma wpaść pod pociąg, orientuje się, że nagle znalazła się w czasie chwilę przed wypadkiem i jest tym razem w stanie zatrzymać rower. Kazuko wyjaśnia Makoto, że zyskała umiejętność skakania w czasie. Na początku Makoto wykorzystuje tę umiejętność do trywialnych rzeczy - by uniknąć spóźnienia, podwyższyć swoje stopnie, śpiewać na karaoke przez godziny czy uniknąć zawstydzającego wyznania miłosnego jej przyjaciela Chiakiego. Wkrótce jednak odkrywa, że jej działania mają nieprzewidziane skutki i jej zachcianki wpływają także na ludzi z jej otoczenia.
Makoto odkrywa w końcu numeryczny tatuaż na swoim przedramieniu, który okazuje się odliczać liczbę skoków przez czas, które może wykonać. Wykorzystując ostatnie skoki Makoto próbuje naprawić wszystkie wyrządzone szkody, jakie wyrządziła. Gdy jednak Chiaki dzwoni do Makoto z pytaniem, czy wie o skokach w czasie, wykorzystuje swój ostatni skok, by zapobiec przeprowadzonej z nim rozmowie. Makoto próbuje później powstrzymać jej znajomego, Kōsuke, oraz jego dziewczynę, Kaho, od pożyczenia sobie jej uszkodzonego roweru, ale nie zdąża na czas i może tylko bezczynnie patrzeć, jak para wpada prosto pod koła pociągu.
W tym momencie jednak czas zastyga za sprawą Chiakiego, który wyjawia Makoto, że przybywa z przyszłości, a ów obiekt w kształcie orzeszka jest urządzeniem do podróży w czasie i wykorzystał go, mając nadzieję zobaczyć pewien obraz, który obecnie jest odrestaurowywany przez Kazuko, a który w przyszłości nie istnieje. Mówi również, że wykorzystał swój ostatni skok, by zapobiec śmierci Kōsuke, lecz teraz nie jest w stanie powrócić do swojej oryginalnej linii czasowej i musi odejść.
Zgodnie ze swoimi słowami, Chiaki znika. Początkowo Makoto jest zrozpaczona jego odejściem, lecz wkrótce odkrywa, że skok przez czas Chiakiego przywrócił jej wcześniej wykorzystany skok, jako że czas został cofnięty do momentu przed jego wykorzystaniem. Makoto wykorzystuje tym razem skok, by wrócić do momentu tuż po tym, jak zyskała swoją umiejętność, a w którym Chiaki wciąż posiadał swój. Zabiera ze sobą urządzenie w kształcie orzeszka i opowiada wszystko Chiakiemu, przekazując mu urządzenie, następnie przyrzekając, że zapewni istnienie obrazu w jego czasie. Chiaki odchodzi, ale obiecuje jej, że będzie na nią czekał w przyszłości.
Ścieżka dźwiękowa.
Wszystkie utwory zostały napisane przez Kiyoshi Yoshidę, chyba że podano inaczej. Na pianinie gra Haruki Mino.
Piosenkami przewodnimi filmu jest oraz . Obie piosenki zostały napisane, skomponowane i wykonane przez Hanako Oku. „Garnet” został zaaranżowany przez Juna Satō, a „Kawaranai mono” przez Yoshidę.
Manga.
Na podstawie filmu powstała także manga zatytułowana , której autorem jest Ranmaru Kotone. Manga została wydana w pojedynczym tomie 26 lipca 2006 roku przez Kadokawa Shoten. W Polsce manga ta została wydana 26 czerwca 2018 roku przez wydawnictwo Waneko.

</doc>
<doc id="3578840" url="https://pl.wikipedia.org/wiki?curid=3578840" title="Andrzej Kujawski">
Andrzej Kujawski



</doc>
<doc id="3578841" url="https://pl.wikipedia.org/wiki?curid=3578841" title="Andrzej Kujawski (powstaniec styczniowy)">
Andrzej Kujawski (powstaniec styczniowy)

Andrzej Kujawski (ur. 1841, zm. 2 marca 1937 w Gorlicach) – powstaniec styczniowy, mistrz powroźniczy.
Życiorys.
Pochodził z Gorlic. Jako mieszkaniec tego miasta brał udział w powstaniu styczniowym 1863 wraz z ochotnikami z rodzinnych stron. Uczestniczył w walkach na ziemi sandomierskiej oraz w bitwa pod Komorowem 20 czerwca 1863, gdzie został ranny w nogę. Dostał się do niewoli i był uwięziony przez Rosjan.
W późniejszym czasie powrócił do Gorlic. Był mistrzem powroźniczym. W czasie walk I wojny światowej został zraniony w klatkę piersiową odłamkiem, który trafił do jego domu.
Po odzyskaniu przez Polskę niepodległości (1918) w okresie II Rzeczypospolitej został awansowany do stopnia podporucznika weterana Wojska Polskiego.
Został odznaczony Krzyżem Siedemdziesięciolecia Powstania Styczniowego i Krzyżem na Śląskiej Wstędze Waleczności i Zasługi.
Zmarł 2 marca 1937 jako ostatni żyjący weteran powstania styczniowego na ziemi gorlickiej.

</doc>
<doc id="3578848" url="https://pl.wikipedia.org/wiki?curid=3578848" title="Pak Nam Ki">
Pak Nam Ki



</doc>
<doc id="3578850" url="https://pl.wikipedia.org/wiki?curid=3578850" title="Szpryca cukiernicza">
Szpryca cukiernicza

Szpryca cukiernicza (dekorator, strzykawka dekoracyjna) – ręczny przyrząd kuchenny; rodzaj dużej strzykawki służącej do wyciskania półpłynnej masy.
Za pomocą szprycy możliwe jest zdobienie (wykańczanie) wyrobów cukierniczych (tortów, mazurków, kruchych babeczek, deserów i in.) tworząc zdobienia oraz małe detale z przeciśniętego, gęstego lukru, kremu lub innej masy ciastkarskiej. Narzędzia tego można używać także do nadawania estetycznych i dekoracyjnych kształtów majonezowi dekoracyjnemu oraz rozmaitym wytrawnym pastom, np. masom na jajka faszerowane, pastom kanapkowym, oraz innym przeznaczonym do dekoracji przystawek, sałatek, galaret itd.
Posługując się szprycą można formować ciasto na drobne wypieki (np. groszek ptysiowy, drobne ciasteczka), elementy dekoracyjne mazurków (kratki, rozetki) itp. Narzędzie to służy także do nadziewania wypieków takich jak pączki, babeczki.
Szpryca zwykle wyposażona jest w kilka wymiennych końcówek (dyfuzorów), dobieranych w zależności od tego, jaką grubość i jaki kształt (wzór) ma przybrać strumień przeciśniętej masy. Do nadziewania wypieków przeznaczone są specjalne, długie końcówki.

</doc>
<doc id="3578852" url="https://pl.wikipedia.org/wiki?curid=3578852" title="Pak Nam-Ki">
Pak Nam-Ki



</doc>
<doc id="3578853" url="https://pl.wikipedia.org/wiki?curid=3578853" title="Hans Leu (starszy)">
Hans Leu (starszy)

Hans Leu starszy ( lub "Hans Leuw", "Hans Löw der Ältere") (ur. 1460 Baden; zm. 1507 Zurych) – szwajcarski malarz.
Prawdopodobnie urodził się w szwajcarskim Baden. W 1488 roku, po śmierci ojca, wyjechał do Zurychu. W 1492 roku otrzymał obywatelstwo Zurychu.
W tym mieście otrzymał wiele istotnych zamówień, między innymi namalował obraz przedstawiający Górę Oliwną dla opactwa Fraumünsterabtei, a w 1504 roku otrzymał zlecenie na dekorację Festplatz.
Pomiędzy 1497 und 1501 rokiem nastąpiła przebudowa grobów patronów miasta, świętych Eksuperancjusza, Feliksa i Reguli w kościele Grossmünster. Hans Leu stworzył wówczas w "Kaplicy 12 Apostołów" wieloczęściowe malowidło obrazujące męczeństwo patronów. W tle przedstawienia znajdowały się precyzyjnie przedstawione widoki Zurychu. Po jego śmierci w 1507 roku warsztat prowadziła żona Anna Frick, a następnie jego syn Hans Leu (młodszy).
Przypisywane prace.
Jedną z jego pierwszych prac było wykonanie obrazu "Góra Oliwna" dla kościoła Fraumünster w Zurichu. W 1504 roku otrzymał od miasta zlecenie dekoracji Festplatzu. W jego pracach, głównie w obrazach ołtarzowych z 1497 roku, ukazywał w tle widoki Zurychu; stosował przezroczyste barwy.

</doc>
<doc id="3578855" url="https://pl.wikipedia.org/wiki?curid=3578855" title="Toad in the hole">
Toad in the hole

Toad in the hole – potrawa kuchni angielskiej, kiełbaski zapiekane w cieście podobnym do "Yorkshire pudding".
Najwcześniejsze wzmianki o potrawie pochodzą z XVIII wieku. Pojawia się ona m.in. w dzienniku sklepikarza Thomasa Turnera z 1757 roku. W wydanej w 1747 roku książce "The Art of Cookery", autorstwa Hannah Glasse, znajduje się podobny przepis na "pigeon in a hole" (gołąb zapiekany w cieście). Pierwsze odnotowane użycie nazwy "toad in the hole" pochodzi natomiast z 1787 roku. Nazwa ta (z ang. dosł. „ropucha w dziurce”) prawdopodobnie nawiązuje do wyglądu potrawy.
W XVIII i XIX wieku potrawę zwykle przyrządzano nie z wykorzystaniem kiełbasy, lecz kawałków dowolnego mięsa, często wołowiny. Wiele przepisów z tego okresu sugerowało wykorzystanie najtańszych dostępnych rodzajów mięsa ("Plain Cookery Book for the Working Classes" Charlesa Francatelliego z 1852 roku) oraz resztek ("The Modern Housewife" Alexisa Soyera z 1850 roku). Dzięki swojej przystępności potrawa zyskała popularność wśród niezamożnej części społeczeństwa. Nie spotkała się jednak z uznaniem klas wyższych, trafiając do ówczesnych słowników wulgaryzmów.

</doc>
<doc id="3578858" url="https://pl.wikipedia.org/wiki?curid=3578858" title="Okręg wyborczy Ballarat">
Okręg wyborczy Ballarat

Okręg wyborczy Ballarat () – jednomandatowy okręg wyborczy do Izby Reprezentantów Australii, czerpiący swoją nazwę od miasta Ballarat, które jest najważniejszą miejscowością na jego obszarze. Powstał w 1901 jako jeden z 75 pierwotnych okręgów, utworzonych przed pierwszymi wyborami do parlamentu zjednoczonej Australii. 
Lista posłów.
źródło: 

</doc>
<doc id="3578862" url="https://pl.wikipedia.org/wiki?curid=3578862" title="National Women’s Soccer League">
National Women’s Soccer League

National Women’s Soccer League (NWSL) – amerykańska profesjonalna liga piłki nożnej kobiet, utworzona przez Amerykańską Federację Piłki Nożnej, będąca najwyższą ligą kraju. Została utworzona w 2012 roku jako następca ligi Women’s Professional Soccer (2007–2012). Pierwszy sezon rozgrywek rozpoczął się w 2013 roku, brało w nim udział osiem drużyn; cztery z nich należały wcześniej do ligi WPS. Obecnie po dołączeniu klubów z Houston i Orlando w lidze gra 10 drużyn z całych Stanów Zjednoczonych.
Forma rozgrywek.
Sezon regularny NWSL trwa od kwietnia do sierpnia, gdy zespoły rozgrywają 24 mecze – po 12 u siebie i na wyjeździe. W sezonie 2015 rozegranych zostało 20 meczów: po 10 u siebie i na wyjeździe, z powodu rozgrywanych w czerwcu i lipcu Mistrzostw Świata w Piłce Nożnej Kobiet. Na koniec sezonu regularnego, drużyna z największą liczbą punktów zdobywa tytuł mistrza sezonu regularnego. Cztery kluby z największą liczbą punktów kwalifikują się do fazy play-off, która składa się z dwóch półfinałów (1 miejsce w tabeli gra z 4; 2 gra z 3). Zwycięzcy półfinałów spotykają się w finale rozgrywanym na stadionie klubu z największą liczbą punktów zdobytych podczas sezonu regularnego.
Drużyny.
Dziesięć drużyn biorących udział w rozgrywkach NWSL rozsianych jest po całym kraju. Podczas trwania sezonu każdy klub ma prawo do minimum 18 oraz maksymalnie 20 zawodniczek. Początkowo roster każdego klubu obejmuje: do trzech przydzielonych zawodniczek reprezentacji narodowej USA, do dwóch zawodniczek reprezentacji Meksyku, oraz do dwóch zawodniczek reprezentacji Kanady w ramach programu Alokacji Zawodniczek NWSL oraz kolejnych transakcji. Dodatkowo każda drużyna ma miejsca dla trzech zawodniczek z innych krajów. Pozostałe miejsca na liście muszą być wypełnione zawodniczkami ze Stanów Zjednoczonych. Kluby wypełniają swoje listy podczas draftów oraz w ramach 4-6 kontraktów dla nowych odkryć.

</doc>
<doc id="3578864" url="https://pl.wikipedia.org/wiki?curid=3578864" title="Polska Narodowa &quot;Spójnia&quot; w Ameryce">
Polska Narodowa &quot;Spójnia&quot; w Ameryce



</doc>
<doc id="3578865" url="https://pl.wikipedia.org/wiki?curid=3578865" title="Greg Holmes (rugbysta)">
Greg Holmes (rugbysta)

Greg Holmes (ur. 11 czerwca 1983 w Warwick) – australijski rugbysta przez całą karierę występujący na pozycji w zespole Reds, zwycięzca Super Rugby w sezonie 2011. Reprezentant kraju, triumfator The Rugby Championship 2015, uczestnik dwóch Pucharów Świata, srebrny medalista z edycji 2015. W młodości lekkoatleta, srebrny medalista igrzysk Wspólnoty Narodów młodzieży w roku 2000.
Lekkoatletyka.
Uczęszczał do Allora State School i Downlands College, gdzie uprawiał lekkoatletykę w konkurencjach rzutowych. Ustanowił długo utrzymujące się szkolne i stanowe rekordy. Otrzymywał lokalne wyróżnienia za osiągnięcia w sporcie, zdobywał także medale mistrzostw kraju w juniorskich kategoriach wiekowych.
Znalazł się w australijskiej reprezentacji na Igrzyska Wspólnoty Narodów Młodzieży 2000, gdzie zdobył srebrny medal w pchnięciu kulą.
Kariera klubowa.
Grał w juniorskiej drużynie rugby league "Wattles Warriors" w Allora, a do szesnastego roku życia nie grał w pierwszej linii formacji młyna w rugby union.
W 2001 roku dołączył do klubu Sunnybank, gdzie w pierwszych dwóch sezonach grał w zespołach juniorskich, w drugim z nich otrzymując wyróżnienie dla najlepszego młodego zawodnika w stanie. Od 2003 roku występował w zespole seniorskim w rozgrywkach Queensland Premier Rugby triumfując w latach 2005, 2007 i 2011.
W latach 2003–2004 był członkiem Akademii Reds, następnie podpisywał z zespołem zawodowe kontrakty z ważnością ostatniego upływającą na koniec sezonu 2016. W rozgrywkach Super 12 zadebiutował w roku 2005 i przez ponad dekadę był stałym punktem stanowej drużyny. Pięćdziesiąty pojedynek w jej barwach rozegrał w 2010 roku, rok później triumfował z nią w rozgrywkach Super Rugby wyróżniwszy się w tym spotkaniu w opinii ówczesnego trenera Reds Ewena McKenzie. W roku 2013 później zaliczył setny występ w jego barwach, za cel stawiając sobie wówczas pobicie wynoszącego 148 meczów rekordu Seana Hardmana.
W inauguracyjnej edycji National Rugby Championship został przydzielony do zespołu Queensland Country zaliczając cztery spotkania. W jego składzie został także wymieniony rok później, nie zagrał jednak w żadnym spotkaniu z uwagi na obowiązki w kadrze.
Kariera reprezentacyjna.
Był stypendystą "Queensland Academy of Sport" i występował w stanowym zespole U-19. W 2004 roku został powołany do kadry U-21 na mistrzostwa świata w tej kategorii wiekowej. W tym turnieju wystąpił we wszystkich pięciu spotkaniach, a jego zespół uplasował się ostatecznie na czwartej pozycji.
W roku 2005 trzykrotnie wystąpił w kadrze A, zaliczył także debiut dla "Wallabies". Rok później wystąpił w ośmiu testmeczach, pierwsze przyłożenie w kadrze zdobywając ponadpięćdziesięciometrowym sprintem przeciwko Irlandii. Pomimo kontuzji, która wyeliminowała go z pierwszej części sezonu reprezentacyjnego znalazł się w trzydziestce na Puchar Świata w Rugby 2007. Zagrał w nim w dwóch meczach, a jego zespół odpadł w ćwierćfinale. W kolejnych latach Holmes nie był powoływany do reprezentacji wskutek kontuzji bądź też braku uznania u selekcjonerów.
Do kadry powrócił po blisko ośmiu latach formą imponując podczas sezonu ligowego. Po występie z ławki rezerwowych z Argentyną wyszedł na boisko w wyjściowej piętnastce przeciw "Springboks", a The Rugby Championship 2015 zakończyło się triumfem Australijczyków po zwycięstwie nad Nową Zelandią. Został następnie wymieniony w składzie na Puchar Świata w Rugby 2015, podczas którego zagrał w sześciu meczach, a Australijczycy w finale ulegli "All Blacks".

</doc>
<doc id="3578866" url="https://pl.wikipedia.org/wiki?curid=3578866" title="Okoniopirat">
Okoniopirat

Okoniopirat ("Aphredoderus sayanus") – gatunek małej, słodkowodnej ryby okonkokształtnej (Percopsiformes), jedyny współcześnie żyjący przedstawiciel rodziny Aphredoderidae. Nazwa zwyczajowa nawiązuje do dawnego przekonania, że okoniopirat żywi się głównie rybami. Epitet gatunkowy "sayanus" nawiązuje do nazwiska amerykańskiego entomologa Thomasa Saya. 
Gatunek bez znaczenia gospodarczego.
Występowanie.
Słodkie wody wschodniej i środkowej części Stanów Zjednoczonych Ameryki Północnej – w strefie klimatu umiarkowanego – strumienie, rzeki i jeziora wzdłuż wybrzeża Oceanu Atlantyckiego po Nowy Jork oraz w dorzeczu Missisipi i dopływach Wielkich Jezior. Występuje licznie i w wielu populacjach.
Systematyka.
W obrębie tego taksonu wyróżniono 2 podgatunki:
Charakterystyka.
Okoniopirat osiąga przeciętnie ok. 10 cm, a maksymalnie 14 cm długości całkowitej. Żeruje nocą. Żywi się owadami wodnymi, małymi skorupiakami i rybami, w tym własnymi młodymi. Tarło odbywa się zimą lub wiosną, w zależności od regionu. Ikra jest składana do gniazd i chroniona przez oboje rodziców.

</doc>
<doc id="3578867" url="https://pl.wikipedia.org/wiki?curid=3578867" title="Aphredoderus">
Aphredoderus



</doc>
<doc id="3578868" url="https://pl.wikipedia.org/wiki?curid=3578868" title="Aphredoderus sayanus">
Aphredoderus sayanus



</doc>
<doc id="3578869" url="https://pl.wikipedia.org/wiki?curid=3578869" title="Kolonia robotnicza Borsigwerke">
Kolonia robotnicza Borsigwerke



</doc>
<doc id="3578870" url="https://pl.wikipedia.org/wiki?curid=3578870" title="Scolopsis sayanus">
Scolopsis sayanus



</doc>
<doc id="3578871" url="https://pl.wikipedia.org/wiki?curid=3578871" title="Aphredoderus gibbosus">
Aphredoderus gibbosus



</doc>
<doc id="3578872" url="https://pl.wikipedia.org/wiki?curid=3578872" title="Sternotremia isolepis">
Sternotremia isolepis



</doc>
<doc id="3578873" url="https://pl.wikipedia.org/wiki?curid=3578873" title="Aphrodedirus cookianus">
Aphrodedirus cookianus



</doc>
<doc id="3578874" url="https://pl.wikipedia.org/wiki?curid=3578874" title="Jason Clare">
Jason Clare

Jason Clare (ur. 22 marca 1972 w Sydney) – australijski polityk, członek Australijskiej Partii Pracy (ALP). Od 2007 poseł od Izby Reprezentantów, w latach 2011–2013 federalny minister spraw wewnętrznych i jednocześnie minister sprawiedliwości.
Życiorys.
Kariera zawodowa.
Jest absolwentem studiów prawniczych na Uniwersytecie Nowej Południowej Walii. W latach 1995-1999 był doradcą stanowego ministra policji Nowej Południowej Walii, zaś od 1999 do 2003 doradzał premierowi Nowej Południowej Walii Bobowi Carrowi. W latach 2003-2007 pracował w sektorze prywatnym, a dokładniej w firmie Transurban, zajmującej się zarządzaniem drogowym poborem opłat.
Kariera polityczna.
W 2007 został wybrany do Izby Reprezentantów jako kandydat ALP w okręgu wyborczym Blaxland. W latach 2009-2013 pełnił szereg stanowisk rządowych: wiceministra zatrudnienia (2009-2010), wiceministra obrony (2010-2011 i ponownie 2012-2013), ministra sprawiedliwości (2011–2013), ministra spraw wewnętrznych (2011–2013) i sekretarza gabinetu (2013). W latach 2011–2013 był członkiem drugiego gabinetu Julii Gillard. W okresie urzędowania drugiego gabinetu Kevina Rudda (lipiec - wrzesień 2013) zachował stanowiska ministerialne, ale stracił rangę członka gabinetu.
Od października 2013, po przejściu ALP do opozycji, jest członkiem gabinetu cieni kierowanego przez Billa Shortena, gdzie odpowiada za kwestie komunikacji.

</doc>
<doc id="3578875" url="https://pl.wikipedia.org/wiki?curid=3578875" title="Asternotremia mesotrema">
Asternotremia mesotrema



</doc>
<doc id="3578876" url="https://pl.wikipedia.org/wiki?curid=3578876" title="Rui Rio">
Rui Rio

Rui Fernando da Silva Rio (ur. 6 sierpnia 1957 w Porto) – portugalski polityk, ekonomista i samorządowiec, poseł do Zgromadzenia Republiki, w latach 1996–1997 sekretarz generalny Partii Socjaldemokratycznej, a od 2018 do 2022 przewodniczący tego ugrupowania, w latach 2002–2013 burmistrz Porto.
Życiorys.
Kształcił się w szkole niemieckiej Colégio Alemão do Porto, po czym ukończył ekonomię na Uniwersytecie w Porto. Był prezesem jednego ze zrzeszeń studenckich. Od 1982 pracował jako doradca z zakresu administracji i finansów, odbył służbę wojskową, był następnie konsultantem przedsiębiorstwa przemysłu metalurgicznego, później zatrudniony jako ekonomista w Banco Comercial Português.
Zaangażował się w działalność polityczną w ramach centroprawicowej Partii Socjaldemokratycznej. Był wiceprzewodniczącym jej organizacji młodzieżowej JSD, później członkiem władz krajowych PSD. Od 1991 do 2002 sprawował mandat deputowanego do Zgromadzenia Republiki VI, VII i VIII kadencji. Pełnił funkcję sekretarza generalnego socjaldemokratów, wiceprzewodniczącego klubu poselskiego i wiceprezesa swojego ugrupowania.
W 2002 po raz pierwszy wybrany na burmistrza Porto. Reelekcję uzyskiwał w 2005 i 2009. Zakończył urzędowanie w 2013. W 2018 zwyciężył w partyjnych wyborach na przewodniczącego PSD, pokonując w głosowaniu Pedra Santanę Lopesa. W 2019 kierowana przez niego partia przegrała wybory krajowe z socjalistami; Rui Rio uzyskał wówczas mandat posła do portugalskiego parlamentu.
W 2022 odbyły się kolejne wybory parlamentarne, w których z powodzeniem ubiegał się o reelekcję. Socjaldemokraci ponownie przegrali z Partią Socjalistyczną, która uzyskała większość bezwzględną w Zgromadzeniu Republiki. W tym samym roku na nowego przewodniczącego PSD został wybrany Luís Montenegro.
Odznaczenia.
Odznaczony m.in. Krzyżem Wielkim Orderu Infanta Henryka, watykańskim Krzyżem Wielkim Orderu Świętego Grzegorza Wielkiego, węgierskim Krzyżem Wielkim Orderu Zasługi, polskim Krzyżem Komandorskim Orderu Zasługi RP, estońskim Orderem Gwiazdy Białej I klasy.

</doc>
<doc id="3578879" url="https://pl.wikipedia.org/wiki?curid=3578879" title="Nikołaj Koriukin">
Nikołaj Koriukin

Nikołaj Iwanowicz Koriukin (ros. Николай Иванович Корюкин, ur. 1915, zm. 1982) – radziecki dyplomata.
Członek WKP(b), 1940 ukończył Gorkowski Instytut Pedagogiczny, później pracował w Ludowym Komisariacie/Ministerstwie Spraw Zagranicznych ZSRR, 1948-1949 był zastępcą kierownika Wydziału I Europejskiego MSZ ZSRR. 1949-1952 radca Misji ZSRR we Francji, 1952-1953 radca Ambasady ZSRR w Szwajcarii, 1953-1957 zastępca kierownika Zarządu Kadr MSZ ZSRR, 1957-1959 radca-pełnomocnik Ambasady ZSRR we Francji. Od 10 stycznia 1959 do 10 czerwca 1960 ambasador nadzwyczajny i pełnomocny ZSRR w Szwajcarii, od maja 1960 do stycznia 1962 zastępca kierownika Wydziału I Europejskiego MSZ ZSRR, od 5 stycznia 1962 do 31 maja 1968 ambasador nadzwyczajny i pełnomocny ZSRR w Grecji.

</doc>
<doc id="3578883" url="https://pl.wikipedia.org/wiki?curid=3578883" title="Łuszniewo">
Łuszniewo

Łuszniewo (, , hist. ) – nieistniejąca wieś na Białorusi, w rejonie brasławskim obwodu witebskiego, około 19 km na zachód od Brasławia.
Historia.
Słownik geograficzny Królestwa Polskiego (tom 5., wydany w 1884 roku) ujmuje historię tego majątku tak: były to "dobra królewskie l.[itweskie] nadane r. 1600 Zynkowi po Krogulickiej, 1622 od Zynki przeszły do Adama Judyckiego. 1627 przywilejem króla Zygmunta III nadane Janowi Judyckiemu. R. 1663 Jan Kazimierz nadaje Denisewiczowi; po śmierci ojca jego dożywotnio nadane r. 1664 Salmonowiczowi. R. 1711 August II nadaje Chmielnickiemu, 1713 Mikołajowi Kopciowi, 1735 po śmierci Kopcia August III nadaje Gujskiemu; potem znów przechodzi do Kopciów, aż nareszcie cesarz Aleksander I w r. 1817 nadał na lat 50 Józefowi Kopciowi; później przeszło na syna jego Józefa, a po wyjściu lat 50 dostało się skarbowi. Dziś nadane starowiercom". Majątek był w rękach rodziny Kopciów do 1867 roku. Został odebrany w ramach represji popowstaniowych.
Przed rozbiorami, do 1793 roku Luszniew był wsią lenną i leżał w starostwie opeskim powiatu brasławskiego województwa wileńskiego Rzeczypospolitej. W latach 1793–1795 wchodził w skład województwa brasławskiego. Po III rozbiorze Polski znalazł się na terenie guberni wileńskiej, a od 1842 roku w powiecie (ujeździe) nowoaleksandrowskim (jezioroskim) guberni kowieńskiej Imperium Rosyjskiego. Po ustabilizowaniu się granicy polsko-radzieckiej w 1921 roku Łuszniewo wróciło do Polski, weszło w skład gminy Dryświaty, w powiecie brasławskim, który początkowo był w województwie nowogródzkim, później (w latach 1922–1926) wchodził w skład Ziemi Wileńskiej, a od 1926 roku był w województwie wileńskim. Od 1945 roku wieś (lub miejsce po niej) znajdowała się na terenie w ZSRR, od 1991 roku – na terenie Republiki Białorusi.
W XIX wieku istniała we wsi kaplica grobowa, w której był pochowany Józef Kopeć.
Już na początku lat. 30 XX wieku we wsi mieszkało jedynie kilkunastu mieszkańców. Dziś nie ma po niej śladu.
Demografia.
Według Powszechnego Spisu Ludności z 1921 roku zamieszkiwało tu 79 osób, 2 były wyznania rzymskokatolickiego a 77 prawosławnego. Jednocześnie 3 mieszkańców zadeklarowało polską przynależność narodową, 75 białoruska a 1 rosyjską. Było tu 13 budynków mieszkalnych. W 1938 roku w 15 domach zamieszkiwało 80 osób.
Miejscowość należała do parafii rzymskokatolickiej i prawosławnej w Dryświatach. W 1933 roku podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="3578887" url="https://pl.wikipedia.org/wiki?curid=3578887" title="National Women's Soccer League">
National Women's Soccer League



</doc>
<doc id="3578888" url="https://pl.wikipedia.org/wiki?curid=3578888" title="Women's Professional Soccer">
Women's Professional Soccer



</doc>
<doc id="3578890" url="https://pl.wikipedia.org/wiki?curid=3578890" title="Aleksandr Łoszczakow">
Aleksandr Łoszczakow

Aleksandr Iwanowicz Łoszczakow (ros. Александр Иванович Лощаков, ur. 23 listopada 1910 w Moskwie, zm. 2010) – radziecki dyplomata.
Należał do WKP(b), odbył służbę w Armii Czerwonej, od 1942 pracownik Ludowego Komisariatu/Ministerstwa Spraw Zagranicznych ZSRR, 1947-1949 pomocnik wiceministra spraw zagranicznych ZSRR. Od lipca 1954 do 1956 radca Ambasady ZSRR na Węgrzech, 1956 radca Wydziału V Europejskiego MSZ ZSRR, od 17 grudnia 1960 do 26 grudnia 1962 ambasador nadzwyczajny i pełnomocny ZSRR w Mali, od 29 lutego 1963 do 22 grudnia 1965 ambasador nadzwyczajny i pełnomocny ZSRR w Szwajcarii.

</doc>
<doc id="3578891" url="https://pl.wikipedia.org/wiki?curid=3578891" title="Giennadij Kisielow">
Giennadij Kisielow

Giennadij Aleksiejewicz Kisielow (ros. Геннадий Алексеевич Киселёв, ur. 12 września 1916) – radziecki dyplomata, działacz partyjny.
Członek WKP(b), 1952 II sekretarz Komitetu Obwodowego WKP(b)/KPZR we Włodzimierzu, 1955-1958 radca Ambasady ZSRR w Polsce, 1958-1960 radca-pełnomocnik Ambasady ZSRR w Polsce. W 1959 chargé d'affaires ZSRR w Polsce, 1960-1965 pracownik centrali Ministerstwa Spraw Zagranicznych ZSRR, od 22 grudnia 1965 do 24 września 1968 ambasador nadzwyczajny i pełnomocny ZSRR w Szwajcarii.

</doc>
<doc id="3578892" url="https://pl.wikipedia.org/wiki?curid=3578892" title="Ruchoma szopka w Bieruniu">
Ruchoma szopka w Bieruniu

Ruchoma szopka w Bieruniu – ruchoma szopka bożonarodzeniowa budowana corocznie od 1955 r. w kościele św. Bartłomieja Apostoła w Bieruniu.
Historia.
Promotorem budowy ruchomej szopki w kościele św. Bartłomieja Apostoła w Bieruniu był ks. proboszcz Jan Trocha, który podczas wizyty duszpasterskiej u bieruńskiej rodziny Wieczorków, zobaczył małą ruchomą szopkę bożonarodzeniową, którą zrobili bracia – Teofil i Jan, wzorując się na ruchomej szopce w Wambierzycach. Zaproponował, aby podobną zbudować w kościele parafialnym. Na święta Bożego Narodzenia w 1955 r. pojawiła się w kościele ruchoma szopka, w której budowę zaangażowało się wielu parafian. Początkowo szopka składała się z kilku ruchomych figur. Stopniowo była rozbudowywana o kolejne elementy, a do jej budowy dołączało coraz więcej osób z całego Bierunia.
W 2015 r. twórcy szopki zostali odznaczeni przez arcybiskupa Wiktora Skworca medalem „Pro Christi Regno” za "zasługi w dziele budowania królestwa bożego w archidiecezji katowickiej".
Forma.
Szopka ma powierzchnię 40 m², wykończona jest różnego rodzaju materiałami, nad nią rozciąga się 6,5 metrowe tło przedstawiające panoramę Jerozolimy. Szopka liczy ponad 100 figur, z czego większość to figury ruchome; w szopce zostały umiejscowione figury różnych postaci – oprócz tych, które tradycyjnie sytuowane są w szopkach, umieszczono także figury związane z zawodami (m.in. górnik, kowale), stanami (świeccy, kapłani, siostra zakonna) oraz figury postaci z historii Polski i Kościoła (m.in. papież Jan Paweł II, Edmund Bojanowski). Do działania konstrukcji wykorzystane zostały mechanizmy pionowe i poziome, dzięki którym podłączone do nich figury zmierzają w stronę żłobka.
Dostępność.
Jest to najdłużej dostępna ruchoma szopka w Polsce; można ją oglądać od świąt Bożego Narodzenia do 14 lutego, kiedy to obchodzony jest odpust ku czci św. Walentego – patrona Bierunia.

</doc>
<doc id="3578894" url="https://pl.wikipedia.org/wiki?curid=3578894" title="Anatolij Czistiakow">
Anatolij Czistiakow

Anatolij Siemionowicz Czistiakow (ros. Анатолий Семёнович Чистяков, ur. 1908, zm. 1996) – radziecki dyplomata.
Członek WKP(b), 1947-1954 zastępca kierownika Wydziału Ekonomicznego Ministerstwa Spraw Zagranicznych ZSRR, 1954-1956 zastępca kierownika Wydziału Organizacji Międzynarodowych MSZ ZSRR, 1956-1962 stały przedstawiciel ZSRR przy Europejskim Oddziale ONZ w Genewie. 1962-1966 kierownik Wydziału Azji Południowo-Wschodniej MSZ ZSRR, od 1966 do września 1968 kierownik Wydziału Międzynarodowych Organizacji Ekonomicznych MSZ ZSRR, od 24 września 1968 do 29 marca 1973 ambasador nadzwyczajny i pełnomocny ZSRR w Szwajcarii.

</doc>
<doc id="3578896" url="https://pl.wikipedia.org/wiki?curid=3578896" title="Szopka w Bieruniu">
Szopka w Bieruniu



</doc>
<doc id="3578897" url="https://pl.wikipedia.org/wiki?curid=3578897" title="Ruchoma szopka w Bieruniu Starym">
Ruchoma szopka w Bieruniu Starym



</doc>
<doc id="3578898" url="https://pl.wikipedia.org/wiki?curid=3578898" title="Szopka w Bieruniu Starym">
Szopka w Bieruniu Starym



</doc>
<doc id="3578902" url="https://pl.wikipedia.org/wiki?curid=3578902" title="Michaił Silin">
Michaił Silin

Michaił Aleksandrowicz Silin (ros. Михаи́л Алекса́ндрович Си́лин, ur. 1904, zm. 1980) – radziecki dyplomata i działacz partyjny.
Członek WKP(b), kierownik Sektora Kadr Zagranicznych KC WKP(b), 1943-1945 kierownik Wydziału Kadr i członek Kolegium Ludowego Komisariatu Spraw Zagranicznych ZSRR, 1945-1948 kierownik Zarządu Kadr i członek Kolegium Ludowego Komisariatu/Ministerstwa Spraw Zagranicznych ZSRR. Od 7 marca 1948 do 26 października 1951 ambasador nadzwyczajny i pełnomocny ZSRR w Czechosłowacji, od października 1951 do grudnia 1960 dyrektor Wyższej Szkoły Dyplomatycznej MSZ ZSRR, od 20 grudnia 1960 do 29 czerwca 1963 ambasador nadzwyczajny i pełnomocny ZSRR w Sudanie.

</doc>
<doc id="3578904" url="https://pl.wikipedia.org/wiki?curid=3578904" title="Fazakerley">
Fazakerley

Fazakerley – dzielnica w Liverpoolu, w Anglii, w Merseyside, w dystrykcie Liverpool. W 2011 miejscowość liczyła 16 786 mieszkańców.

</doc>
<doc id="3578905" url="https://pl.wikipedia.org/wiki?curid=3578905" title="Włodzimierz Krynicki (major)">
Włodzimierz Krynicki (major)

Włodzimierz Krynicki (ur. 13 lutego 1869 w Samborze, zm. ?) – major piechoty Wojska Polskiego, kawaler Orderu Virtuti Militari.
Życiorys.
Urodził się 13 lutego 1869 w Samborze, ówczesnym mieście powiatowym Królestwa Galicji i Lodomerii, w rodzinie Lucjana. 
Od 25 lutego 1915 służył w polu w II baonie 3 Pułku Piechoty Legionów Polskich. 20 stycznia 1916, po 11 miesiąch spędzonych na froncie zachorował na malarię. Po rekonwalescencji został przeniesiony do 6 Pułku Piechoty. W kwietniu był odnotowany w Stacji Zbornej LP w Budapeszcie i przedstawiony do odznaczenia austriackim Krzyżem Wojskowym Karola.
Po odzyskaniu przez Polskę niepodległości został przyjęty do Wojska Polskiego. Podczas obrony Lwowa w trakcie wojny polsko-ukraińskiej w stopniu porucznika był komendantem dzielnicy IV Miejskiej Straży Obywatelskiej we Lwowie. Został awansowany do stopnia majora rezerwy piechoty ze starszeństwem z dniem 1 czerwca 1919. Został przydzielony do 26 pułku piechoty w garnizonie Lwów; w 1923 jako oficer rezerwowy, w 1924 jako oficer pospolitego ruszenia. W marcu 1930 został zwolniony od powszechnego obowiązku wojskowego.
W 1930 był przewodniczącym komitetu wykonawczego Komitetu Obywatelskiego Obchodu XII-tej Rocznicy Obrony Lwowa. Był wiceprezesem zarządu koła Związku Oficerów Rezerwy RP we Lwowie.
5 listopada 1940 został aresztowany przez funkcjonariuszy NKWD i uwięziony we Lwowie. 29 marca 1941 został skazany na karę 5 lat łagrów, a następnie zesłany na terytorium Uzbeckiej Socjalistycznej Republiki Radzieckiej. 

</doc>
<doc id="3578906" url="https://pl.wikipedia.org/wiki?curid=3578906" title="Włodzimierz Krynicki (pułkownik)">
Włodzimierz Krynicki (pułkownik)

Włodzimierz Krynicki (ur. 15 listopada 1885, zm. 8 maja 1972) – pułkownik piechoty Wojska Polskiego.
Życiorys.
Urodził się 15 listopada 1885. Był zawodowym oficerem cesarskiej i królewskiej Armii. Służbę rozpoczął jesienią 1904 w Galicyjskim Pułku Piechoty Nr 10 w Jarosławiu w stopniu kadeta-zastępcy oficera ze starszeństwem z 1 września 1904. W 1908 został przeniesiony do 2 Tyrolskiego Pułku Strzelców Cesarskich w Bolzano. W czasie I wojny światowej jego oddziałem macierzystym był Batalion Strzelców Polnych Nr 27. W czasie służby w c. i k. Armii awansował na kolejne stopnie w korpusie oficerów piechoty: porucznika (starszeństwo z 1 maja 1906), nadporucznika (starszeństwo z 1 maja 1912) i kapitana (starszeństwo z 1 lipca 1915).
Po odzyskaniu przez Polskę niepodległości został przyjęty do Wojska Polskiego. 11 czerwca 1920 roku został zatwierdzony z dniem 1 kwietnia 1920 roku w stopniu podpułkownika, w piechocie, w grupie oficerów byłej armii austriacko-węgierskiej. Pełnił wówczas służbę w Biurze Prezydialnym Ministerstwa Spraw Wojskowych. 1 czerwca 1921 roku pełnił służbę w Oddziale V Sztabu MSWojsk., a jego oddziałem macierzystym był 13 Pułk Piechoty. 3 maja 1922 roku został zweryfikowany w stopniu pułkownika ze starszeństwem z 1 czerwca 1919 roku i 124. lokatą w korpusie oficerów piechoty, a jego oddziałem macierzystym był nadal 13 Pułk Piechoty. Od 1923 roku był dowódcą 63 pułku piechoty w Toruniu. 21 sierpnia 1926 roku został przydzielony do 30 Dywizji Piechoty na stanowisko oficera sztabowego ds. Przysposobienia Wojskowego.
We wrześniu 1927 został przydzielony do Powiatowej Komendy Uzupełnień Kraśnik na stanowisko komendanta. W marcu 1929 został zwolniony z zajmowanego stanowiska i pozostawiony bez przynależności służbowej z równoczesnym oddaniem do dyspozycji dowódcy Okręgu Korpusu Nr II. Z dniem 30 czerwca 1929 został przeniesiony w stan spoczynku. W 1934 jako pułkownik w stanie spoczynku był przydzielony do Oficerskiej Kadry Okręgowej nr VII jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Poznań Miasto. Mieszkał w Przeźmierowie.
Zmarł 8 maja 1972 i został pochowany na Cmentarzu Junikowo w Poznaniu (pole 9-5-15-572).

</doc>
<doc id="3578907" url="https://pl.wikipedia.org/wiki?curid=3578907" title="Osman Örek">
Osman Örek

Osman Nuri Örek (ur. 1925 w Nikozji, zm. 24 marca 1999 w Londynie) – cypryjski prawnik, polityk i dyplomata pochodzenia tureckiego, związany z Partią Jedności Narodowej, w latach 1959–1964 pierwszy minister obrony Republiki Cypru, w 1978 przez kilka miesięcy premier Cypru Północnego.
Życiorys.
Urodził się w rodzinie cypryjskich Turków w 1925 roku w Nikozji na będącym wówczas brytyjską kolonią Cyprze.
W 1949 ukończył studia prawnicze na Uniwersytecie Stambulskim, a w 1952 w Londynie został przyjęty do zawodu barristera w Middle Temple. W latach 1952–1959 pracował na Cyprze jako adwokat.
Od 1955 był członkiem zespołu prawnego cypryjskich Turków, który pod przywództwem Fazıla Küçüka negocjował nową konstytucję wyspy z gubernatorem Johnem Hardingiem. W 1959 wraz z Fazılem Küçükiem i Raufem Denktaşem, brał udział w negocjacjach ustanawiających Republikę Cypryjską. 5 kwietnia 1959 wszedł w skład rządu cypryjskiego – podległego jeszcze brytyjskim władzom kolonialnym, reprezentowanym przez Hugh Foota – jako minister obrony. Pozostał na stanowisku po uzyskaniu przez Cypr niepodległości i powstaniu rządu, na którego czele stanął nowo wybrany prezydent – arcybiskup Makarios III. Został wybrany do parlamentu z okręgu Nikozji.
Po zamieszkach na wyspie na przełomie 1963 i 1964 roku i przejęciu pełni władzy przez grecką większość Örek został przedstawicielem cypryjskich Turków przy Organizacji Narodów Zjednoczonych. Urząd ministra obrony formalnie sprawował do 1 lipca 1964. Jego obowiązki przejął minister spraw wewnętrznych Polikarpos Georkiadis. Przedstawicielem przy ONZ pozostawał po zamachu stanu na Cyprze, tureckiej inwazji na wyspę (1974) i proklamowaniu Tureckiego Federalnego Państwa Cypru (1975). Do aktywnej polityki powrócił w 1976 kiedy jako kandydat Partii Jedności Narodowej (UBP) został posłem, a 3 lipca przewodniczącym północno-cypryjskiego parlamentu. 21 kwietnia 1978 objął urząd premiera Cypru Północnego, zastąpując na stanowisku Nejata Konuka. Na stanowisku pozostawał przez 8 miesięcy do 12 grudnia 1978, a jego następcą został Mustafa Çağatay również polityk UBP. Pozostał członkiem parlamentu, a po proklamowaniu w 1983 Tureckiej Republiki Cypru Północnego był jednym z autorów jej konstytucji.
Po zakończeniu kariery politycznej był profesorem prawa na Eastern Mediterranean University w Famaguście. Zmarł 24 marca 1999 roku w Londynie.

</doc>
<doc id="3578909" url="https://pl.wikipedia.org/wiki?curid=3578909" title="Mustafa Çağatay">
Mustafa Çağatay

Mustafa Çağatay (ur. 1937, zm. 3 kwietnia 1989) – cypryjski polityk pochodzenia tureckiego, związany z Partią Jedności Narodowej, premier Cypru Północnego w latach 1978–1983.
Życiorys.
Urodził się w 1937 roku.
Sprawował urząd premiera Cypru Północnego od 12 grudnia 1978, kiedy to zastąpił na stanowisku Osmana Öreka, przez pięć lat do 13 grudnia 1983. Jego następcą został Nejat Konuk.
Mustafa Çağatay zmarł 3 kwietnia 1989 roku.

</doc>
<doc id="3578910" url="https://pl.wikipedia.org/wiki?curid=3578910" title="Yin Lihua">
Yin Lihua

Yin Lihua (chiń. 陰麗華; ur. 5 – zm. 64) – znana również jako "cesarzowa Guanglie" (光烈皇后). Druga żona i cesarzowa cesarza Chin Guangwu.
Pochodzenie i małżeństwo.
Yin Lihua urodziła się i dorastała w mieście Nanyang – tym samym z którego pochodził jej mąż. Kiedy miała zaledwie trzynaście lat, zakochany w niej książę Liu Xiu miał według Księgi Późniejszych Hanów powiedzieć: "Jeśli kiedykolwiek chciałem coś zrobić, jeśli kiedykolwiek chciałem mieć żonę to musi nią być Yin Lihua!"
Ojciec Yin zmarł wcześnie, kiedy miała sześć lat a jego imię nie przetrwało do naszych czasów. Jej matka pochodziła z rodu Deng. Przyszła cesarzowa miała czterech braci: jednego z poprzedniej żony ojca – Yin Shi i trzech urodzonych z jej matki: Yin Xinga, Yin Jiu i Yin Xina. Zgodnie z Księgą Późniejszych Hanów rodzina Yin pochodziła od znanego ministra z Okresu Wiosen i Jesieni Guan Zhonga.
W 23 roku, kiedy Liu Xuan przywrócił panowanie dynastii Han, przyjmując imię cesarza Gengshi, Liu Xiu poślubił Yin Lihua. Wkrótce Liu Xiu zerwał z cesarzem Gengshi i ogłosił się cesarzem Guangwu oraz przeniósł stolicę do Luoyang. W tym czasie poślubił też Guo Shengtong, siostrzenicę miejscowego władcy Liu Yanga, księcia Zhending, która jeszcze w tym samym roku urodziła mu syna, księcia Liu Jianga.
Cesarska konkubina.
W 26 roku cesarz postanowił uczynić z jednej ze swoich konkubin cesarzową i chociaż wciąż był zakochany w bezdzietnej do tej pory konkubinie Yin, to cesarzową została konkubina Guo, której syn, Liu Jiang został następcą tronu. W 28 roku konkubina urodziła swoje pierwszego syna, księcia Liu Yanga. W 33 jej matka, pani Deng i Yin Xin zostali zabici przez złodzieja, który włamał się do ich pałacu. Cesarz opłakiwał tragiczną śmierć bliskich ukochanej i chcąc wspomóc rodzinę ukochanej nadał Yinowi Jiu i Yinowi Xing tytuły markizów. Jednak obaj bracia nakazali konkubinie Yin by przede wszystkim dbała o cesarza i dynastię Han, oraz nie szukała zaszczytów dla rodziny. Wiadomo, że konkubina wzięła sobie radę braci do serca.
Jako cesarska konkubina Yin nie będąc cesarzową wciąż była uwielbiana przez cesarza Guangwu jako jego pierwsza miłość. Podobnie jak cesarzowa Guo urodziła mu pięciu synów.
W 41 roku cesarzowa straciła resztkę uczuć męża i próbując go odzyskać jeszcze bardziej go rozwścieczała. W tym samym roku została pozbawiona tytułu i w przeciwieństwie do odrzuconych poprzedniczek nie została otruta ani uwięziona – otrzymała tytuł księżnej wdowy Zhongshan, utworzony od książęcego tytułu jej syna.
Cesarzowa.
Nie chcąc zrazić do siebie poprzedniej cesarzowej cesarz postanowił pozostawić syna Guo, następcę tronu księcia Liu Jinga na pozycji dziedzica. Jednakże książę wyrzekł się tego zaszczytu jako zbyt wielkiego jak na jego siły i poprosił by cesarz wskazał jednego z synów cesarzowej Yin na swoje miejsce. Guangwu początkowo odmówił, ale wreszcie w 43 roku zgodził się uczynić nowym następcą tronu księcia Liu Yanga, najstarszego syna cesarzowej.
Cesarzowa Yin nie jest od tego czasu zbyt często wymieniana w kronikach – prawdopodobnie dlatego, że nie próbowała zwiększyć swojego wpływu na politykę. Jednakże jej trzej bracia byli markizami i wysokimi urzędnikami, mimo próśb siostry o nie wywyższanie jej rodziny. Wiadomo, że obdarzała macierzyńskim uczuciem wszystkie dzieci cesarza, ale jej ulubieńcem był najmłodszy syn jej poprzedniczki, Liu Yan, książę Zhongshan i po śmierci jego matki w 52 roku cesarzowa Yin traktowała go jak własnego syna i poprosiła cesarza by pozwolił jej go adoptować.
Cesarzowa wdowa.
Cesarz Guangwu zmarł w 57 roku i jego następcą został książę Liu Yang, przyjmując imię cesarza Minga (57 - 75). Wkrótce też nadał jej tytuł cesarzowej wdowy. Miała ona spory wpływ na swojego syna, ale nie tak wielki jak w przypadku wcześniejszych cesarzowych wdów.
59 rok przyniósł rodzinie cesarzowej wdowy tragedię, która podzieliła ją na dwa zwalczające się obozy. Syn jej brata Yina Jiu, markiza Xinyang, Yin Feng poślubił córkę Liu Xiu Liu Shou, księżniczkę Liyi. Liu Shou była zazdrosna i arogancka, czym tak rozwścieczała męża, że ten pewnego dnia ją zabił i został za to stracony. Yin Jiu i jego żona popełnili samobójstwo.
W 60 roku cesarzowa wdowa Yin zgodziła się na prośbę cesarza Minga o nadanie konkubinie Ma tytułu cesarzowej. Cesarzowa Ma była córka Ma Yuana, bliskiego przyjaciela cesarzowej wdowy i jej męża, cenionego za dobroć i całkowity brak zazdrości.
W tym samym roku cesarz i jego matka odwiedzili dom, w którym mieszkał przyszły cesarz Guangwu i konkubina Yin w Nanyangu gdzie gościnnie przyjęli ich dalecy krewni.
Cesarzowa wdowa Yin zmarła w 64 roku i została pochowana obok swojego męża, cesarza Guangwu.

</doc>
<doc id="3578911" url="https://pl.wikipedia.org/wiki?curid=3578911" title="Anatolij Ławrientjew">
Anatolij Ławrientjew

Anatolij Iosifowicz Ławrientjew (ros. Анатолий Иосифович Лаврентьев, ur. 1904, zm. 1984) – radziecki dyplomata i polityk, wiceminister spraw zagranicznych ZSRR (1949-1951).
Życiorys.
Członek WKP(b), 1939 kierownik Wydziału Zachodnioeuropejskiego Ludowego Komisariatu Spraw Zagranicznych ZSRR, od 30 września 1939 do 14 czerwca 1940 ambasador ZSRR w Bułgarii, od 14 czerwca 1940 do 22 czerwca 1941 pełnomocny przedstawiciel/ambasador nadzwyczajny i pełnomocny ZSRR w Rumunii. Odwołany ze stanowiska po zerwaniu stosunków dyplomatycznych ZSRR z Rumunią, 1941-1943 pracował w Agencji Telegraficznej ZSRR, 1943 kierował Wydziałem I Europejskim Ludowego Komisariatu Spraw Zagranicznych ZSRR, a 1943-1944 Wydziałem Bliskowschodnim tego komisariatu. Od 8 marca 1944 do 13 marca 1946 ludowy komisarz spraw zagranicznych RFSRR, od 14 marca 1946 do 16 sierpnia 1949 ambasador nadzwyczajny i pełnomocny ZSRR w Jugosławii, od sierpnia 1949 do października 1951 zastępca ministra spraw zagranicznych ZSRR, od 26 października 1951 do 7 lipca 1952 ambasador nadzwyczajny i pełnomocny ZSRR w Czechosłowacji. Od 7 lipca 1952 do 17 lipca 1953 ambasador nadzwyczajny i pełnomocny ZSRR w Rumunii, od 17 lipca 1953 do 19 sierpnia 1956 ambasador nadzwyczajny i pełnomocny ZSRR w Iranie, następnie ekspert-konsultant Komisji ds. Publikacji Dokumentów Dyplomatycznych MSZ ZSRR.

</doc>
<doc id="3578913" url="https://pl.wikipedia.org/wiki?curid=3578913" title="Moje córki krowy">
Moje córki krowy

Moje córki krowy – polski film tragikomiczny w reżyserii Kingi Dębskiej, inspirowany własnymi doświadczeniami. Tytułowe role zagrały Agata Kulesza i Gabriela Muskała. Film kręcono od 12 sierpnia do 12 września 2014 roku w Warszawie i Modlinie.
Film uzyskał 89% pozytywnych recenzji i ocenę 7,3/10 w serwisie "Mediakrytyk".
Fabuła.
Film jest historią dwóch sióstr: 42-letniej Marty, despotycznej gwiazdy serialowej, która ma dorosłą córkę, i młodszej od niej o rok Kasi, będącej wrażliwą nauczycielką, która niezbyt szczęśliwie wyszła za mąż i urodziła syna Filipa. Skłócone od lat siostry w obliczu śmierci matki i choroby ojca muszą pogodzić się i współdziałać, co prowadzi do wielu tragikomicznych zdarzeń.

</doc>
<doc id="3578915" url="https://pl.wikipedia.org/wiki?curid=3578915" title="Marcelo Rebelo de Sousa">
Marcelo Rebelo de Sousa

Marcelo Nuno Duarte Rebelo de Sousa (wym. [], ur. 12 grudnia 1948 w Lizbonie) – portugalski polityk, prawnik, nauczyciel akademicki, dziennikarz i komentator polityczny, członek konstytuanty, minister, w latach 1996–1999 przewodniczący Partii Socjaldemokratycznej, od 2016 prezydent Portugalii.
Życiorys.
W młodości związany z ruchami katolickimi, działał w Akcji Katolickiej. Ukończył studia prawnicze na Uniwersytecie Lizbońskim, po czym pozostał pracownikiem naukowym tej uczelni. W 1984 obronił doktorat z zakresu nauk prawnych i politycznych, w 1989 objął stanowisko profesora na wydziale prawa Uniwersytecie Lizbońskim, od 1992 powołany na stanowisko profesora na czas nieokreślony. Wykładał także jako profesor prawa na Katolickim Uniwersytecie Portugalii. Pełnił różne funkcje w ramach swojej uczelni, w tym w 2004 został dyrektorem Instytutu Nauk Prawnych i Politycznych.
Od pierwszej połowy lat 70. związany także z dziennikarstwem. Był jednym z współpracowników Francisca Pinto Balsemão przy zakładaniu czasopisma „Expresso”, był m.in. jego dyrektorem zarządzającym. Stworzył także gazetę „Semanário”. Wieloletni analityk i komentator polityczny, prowadził swój program publicystyczny w radiu TSF, podejmował współpracę z portugalskim radiem i telewizją (Rádio e Televisão de Portugal).
W 1974 wstąpił do nowo powstałej centroprawicowej Partii Socjaldemokratycznej. W 1975 wybrany na posła do Zgromadzenia Konstytucyjnego, które w 1976 przygotowało nową Konstytucję Portugalii. Od 1979 do 1982 był przewodniczącym zgromadzenia gminnego w Cascais. Od 1981 był sekretarzem stanu, a następnie w latach 1982–1983 ministrem ds. kontaktów z parlamentem w gabinecie, którym kierował Francisco Pinto Balsemão. W 1989 bez powodzenia ubiegał się o urząd burmistrza Lizbony, przegrywając z Jorge Sampaio. Został natomiast stołecznym radnym miejskim (do 1997), po czym wybrano go na przewodniczącego zgromadzenia gminnego w Celorico de Basto.
Pełnił różne funkcje w strukturze partyjnej PSD, w tym od 29 marca 1996 do 1 maja 1999 był przewodniczącym tego ugrupowania i jednocześnie liderem opozycji.
W 2016 wystartował w wyborach prezydenckich jako kandydat Partii Socjaldemokratycznej i Partii Ludowej. Zwyciężył w pierwszej turze głosowania z 24 stycznia 2016, otrzymując 52% głosów. Urząd prezydenta Portugalii objął 9 marca 2016. W wyborach prezydenckich w 2021 ubiegał się o reelekcję z poparciem PSD i ludowców. Ponownie wygrał w pierwszej turze głosowania (przeprowadzonej 24 stycznia 2021), uzyskując wówczas blisko 61% głosów.

</doc>
<doc id="3578916" url="https://pl.wikipedia.org/wiki?curid=3578916" title="Anfield (Merseyside)">
Anfield (Merseyside)

Anfield – dzielnica w Liverpoolu, w Anglii, w Merseyside, w dystrykcie Liverpool. W 2011 miejscowość liczyła 14 510 mieszkańców.

</doc>
<doc id="3578918" url="https://pl.wikipedia.org/wiki?curid=3578918" title="Anfield (miejscowość)">
Anfield (miejscowość)



</doc>
<doc id="3578921" url="https://pl.wikipedia.org/wiki?curid=3578921" title="Andrei Pleșu">
Andrei Pleșu

Andrei Gabriel Pleșu (ur. 23 sierpnia 1948 w Bukareszcie) – rumuński polityk, filozof, dziennikarz i krytyk sztuki. Minister kultury (1989–1991), minister spraw zagranicznych (1997–1999).
Życiorys.
Wykształcenie i działalność zawodowa.
Syn chirurga Radu Pleșu i Zoe (z d. Rădulescu). Ukończył z wyróżnieniem prestiżowe liceum Spiru Haret w Bukareszcie. Studia z zakresu historii sztuki na Uniwersytecie w Bukareszcie ukończył w 1971. Pracę licencjacką napisał pod kierunkiem profesora Iona Frunzettiego. Po studiach podjął pracę w Instytucie Historii Sztuki Rumuńskiej Akademii Nauk. W 1975 uzyskał stypendium Fundacji Alexandra von Humboldta, dzięki któremu mógł studiować w Bonn i Heidelbergu. W 1980 obronił pracę doktorską pt. "Sentimentul naturii în cultura europeană".
W latach 1978-1982 uczestniczył w nielegalnych wykładach prowadzonych przez Constantina Noicę. W 1980 rozpoczął pracę jako wykładowca Uniwersytetu w Bukareszcie, ale dwa lata później z powodów politycznych otrzymał zakaz prowadzenia zajęć ze studentami. W latach 1983-1984 otrzymał po raz drugi stypendium Fundacji Humboldta i powrócił do Instytutu Historii Sztuki. Pracę tę stracił w kwietniu 1989, kiedy otwarcie poparł Mirceę Dinescu, sprzeciwiającego się reżimowi komunistycznemu w Rumunii. Został zesłany do wsi Tescani, w okręgu Bacău i otrzymał zakaz publikowania. Po rewolucji rumuńskiej w grudniu 1989 współtworzył New Europe College i czasopismo Dilema. Powrócił też na Uniwersytet Bukareszteński, na stanowisko profesora. Prowadził wykłady z zakresu historii sztuki i filozofii religii. Jego dorobek twórczy obejmuje prace z zakresu historii i teorii sztuki, a także antropologii kultury i filozofii.
Działalność polityczna.
W czasach studenckich wstąpił do Rumuńskiej Partii Komunistycznej, ale w maju 1982 został z niej usunięty
W grudniu 1989 objął stanowisko ministra kultury, które sprawował do 1991. W latach 1997-1999 kierował resortem spraw zagranicznych. W latach 2000-2004 był członkiem Narodowego Kolegium d.s. Badania Archiwów Securitate, ale zrezygnował z tego stanowiska w proteście przeciwko naciskom politycznym na członków Kolegium. W 2004 został doradcą d.s. polityki zagranicznej prezydenta Traiana Băsescu. Zrezygnował z tej funkcji w 2005, z powodów zdrowotnych.
Życie prywatne.
W 1971 poślubił Catrinel Marię Petrulian, z którą ma dwóch synów (Matei, Mihai).
Nagrody i wyróżnienia.
W 1990 został wyróżniony przez Francję Orderem Sztuki i Literatury. Jest także doktorem h.c. uniwersytetu we Fryburgu.

</doc>
<doc id="3578924" url="https://pl.wikipedia.org/wiki?curid=3578924" title="Plamica kropkowata">
Plamica kropkowata

Plamica kropkowata ("Arthonia punctiformis" Ach.) – gatunek grzybów z rodziny plamicowatych ("Arthoniaceae"). Z powodu współżycia z glonami zaliczany jest także do porostów.
Systematyka i nazewnictwo.
Pozycja w klasyfikacji według Index Fungorum: "Arthonia, Arthoniaceae, Arthoniales, Arthoniomycetidae, Arthoniomycetes, Pezizomycotina, Ascomycota, Fungii".
Niektóre synonimy naukowe:
Nazwa polska według "Krytycznej listy porostów i grzybów naporostowych Polski".
Morfologia.
Porost skorupiasty o plesze bardzo cienkiej, zanurzonej w podłożu. Na powierzchni plecha widoczna jest w postaci jaśniejszych od kory plam o barwie białawej, jasnoszarej lub jasnobrązowej Apotecja w postaci rozrzuconych w plesze czarnych plamek. Mają nieregularne kształty; mogą być gwiaździste, okrągławe, eliptyczne, ale także w postaci prostej lub rozgałęzionej linii. Są bardzo małe – mogą mieć średnicę nawet 0,2 mm. Nigdy nie są oprószone, Czasami mają brzegi podwinięte do tyłu.
Fotobiontem są glony z rodzaju "Trentepohlia". Zarodniki dwukomórkowe, bezbarwne, o wydłużonym, eliptycznym kształcie i rozmiarach 5-23 × 5–7 μm.
Reakcje barwne: brak. Nie stwierdzono obecności kwasów porostowych.
Występowanie i siedlisko.
Stwierdzono występowanie plamicy kropkowanej w Ameryce Północnej, Europie, Azji i Afryce. W Europie jest szeroko rozprzestrzeniona, występuje nawet na Grenlandii, w Islandii i północnych rejonach Półwyspu Skandynawskiego. W polskim piśmiennictwie mykologicznym opisano występowanie w wielu regionach kraju.
Rośnie głównie na korze drzew. W Polsce obserwowano występowanie na klonach, olchach, leszczynie, buku, jesionach, topolach, śliwie, ale również na gałązkach borówki bagiennej. Jest jednym z pierwszych porostów kolonizujących korę drzew. Unika miejsc bezpośrednio nasłonecznionych.
Gatunki podobne.
Okazy z gwiaździstymi apotecjami są podobne do plamicy promienistej ("Arthonia radiata"), która zazwyczaj ma gwiaździste apotecja (ale większe).

</doc>
<doc id="3578925" url="https://pl.wikipedia.org/wiki?curid=3578925" title="Linia kolejowa Falkenberg – Beeskow">
Linia kolejowa Falkenberg – Beeskow

Niederlausitzer Eisenbahn – lokalna linia kolejowa w Niemczech, w kraju związkowym Brandenburgia o długości 113 km. Biegnie w południowej Brandenburgii od węzła kolejowego Falkenberg/Elster na północny wschód do Beeskow. Tam łączy się z linią Königs Wusterhausen–Grunow, która dalej prowadzi do Frankfurtu nad Odrą. Przecina powiaty Elbe-Elster, Dahme-Spreewald i Oder-Spree. Dziś jest używana tylko do ruchu towarowego i jest własnością DRE.

</doc>
<doc id="3578926" url="https://pl.wikipedia.org/wiki?curid=3578926" title="Arthonia punctiformis">
Arthonia punctiformis



</doc>
<doc id="3578928" url="https://pl.wikipedia.org/wiki?curid=3578928" title="Ägerisee">
Ägerisee

Ägerisee (fr. "lac d'Ägeri") – jezioro polodowcowe na północnym skraju Alp w kantonie Zug w Szwajcarii.
Leży w dolinie Ägeri, w dorzeczu rzeki Reuss (docelowo: Renu). Jego powierzchnia wynosi 7,3 km², a lustro wody leży na wysokości 724 m n.p.m. Jest zasilane przez kilka niewielkich rzeczek i potoków, z których największą jest Hüribach. Wypływa z niego jedyna rzeka – Lorze.
Jezioro pojawia się w historii na przełomie X i XI w. Zapiski te dotyczą m.in. donacji prawa połowu ryb w jeziorze na rzecz klasztoru w Einsiedeln. Klasztor Fraumünster z Zurychu pobierał z nich czynsz w postaci określonej ilości ryb zwanych tu „rougets” (palia alpejska ("Salvelinus alpinus salvelinus")). Po reformacji aż do 1838 r. danina ta trafiała do mieszczącej się w Zurychu kasy dla dawnych klasztorów katolickich.
W 1315 r. u południowo-wschodnich brzegów jeziora miała miejsce bitwa pod Morgarten.
Zachowany dokument z 1431 r., który regulował prawa połowu ryb w jeziorze, pokazuje jednocześnie, że mieszkańcy doliny Ägeri dysponowali pełnią praw gospodarczego wykorzystywania jego wód. W 1798 r. dolina podzieliła się na dwie gminy: Oberägeri i Unterägeri, jednak jezioro, wykorzystywane do połowu ryb i transportu drewna, pozostało dobrem wspólnym. Przeprowadzone w 1857 r. pogłębienie koryta wypływającej z jeziora rzeki Lorze spowodowało obniżenie lustra wody w jeziorze. Ok. 1900 r. zostały sprecyzowane prawa i obowiązki, jakie w stosunku do jeziora posiadają obie gminy, a jakie władze kantonu. W 1972 r. obie gminy przystąpiły do stowarzyszenia działającego na rzecz ochrony jakości wód w regionie i podjęły prace nad uporządkowaniem gospodarki ściekowej. Pozwoliło to zatrzymać eutrofizację wód jeziora do tego stopnia, że od 1992 r. jest ono wykorzystywane jako rezerwuar wody pitnej.
W 1890 r. pojawił się na jeziorze pierwszy statek parowy i od tego czasu datuje się tu żegluga turystyczna. Aktualnie (2016 r.) organizuje ją firma "Ägerisee Schifffahrt AG" z siedzibą w Zug. W sezonie letnim statki pływają 2-3 razy dziennie na okrężnej trasie: Unterägeri – Oberägeri – Ländli – Eierhals Hotel – Morgarten Denkmal – Morgarten Hotel – Naas – Unterägeri, zaś poza tym realizują specjalne rejsy wycieczkowe. Do dziś pływa tu m.in. zwodowany w 1919 r. i pieczołowicie odrestaurowany, drewniany MS "Morgarten".

</doc>
<doc id="3578931" url="https://pl.wikipedia.org/wiki?curid=3578931" title="Stanisław Sumiński">
Stanisław Sumiński

Stanisław Michał Sumiński (ur. 8 maja 1891 w Bolesławiu, zm. 11 marca 1943 w Lublinie – obozie koncentracyjnym na Majdanku) – polski zoolog, entomolog, herpetolog.
Życiorys.
Po ukończeniu warszawskiego gimnazjum Emiliana Konopczyńskiego wyjechał do Krakowa, gdzie studiował nauki przyrodnicze na Wydziale Filozoficznym Uniwersytetu Jagiellońskiego. Od 1913 był asystentem w kierowanej przez Henryka Hoyera Katedrze Anatomii Porównawczej, w 1914 ukończył studia, a dwa lata później ponownie wyjechał do Warszawy, gdzie otrzymał etat asystenta prof. Jana Tura w Pracowni Zoologicznej Towarzystwa Naukowego Warszawskiego. Od 1917 był nauczycielem przyrody w warszawskich gimnazjach, w 1918 rozpoczął współpracę z Komisją Fizjograficzną Towarzystwa Naukowego Warszawskiego, rok później uzyskał tytuł doktora nauk. W 1920 został współpracownikiem Instytutu im. Nenckiego, wstąpił też do Ligi Morskiej i Kolonialnej, a od 1924 był członkiem Polskiej Akademii Umiejętności. W 1930 otrzymał propozycję poprowadzenia na antenie radiowej pogadanek dotyczących przyrody o charakterze popularnonaukowym, jego gawędy spotkały się z życzliwym odbiorem i sympatią słuchaczy, którzy masowo słuchali prowadzonych przez Stanisława Sumińskiego audycji. Przez dziewięć lat poprowadził ich ponad pięćset, tematy często podsuwali słuchacze pisząc do przyrodnika setki listów. Po wybuchu II wojny światowej zaangażował się w tajne nauczanie, po aresztowaniu został uwięziony na Pawiaku, a następnie w obozie koncentracyjnym na Majdanku, gdzie zmarł 11 marca 1943.
Dorobek naukowy.
Stanisław Sumiński prowadził badania nad ważkami ("Odonata") i prostoskrzydłymi ("Orthoptera"), ich owocem jest kilkadziesiąt publikacji o charakterze naukowym i popularnonaukowym. Za najważniejsze uznaje się „Materiały do fauny ważek ("Odonata") ziem polskich” i „Podręcznik biologii”. Razem z Szymonem Tenenbaumem opublikował „Przewodnik zoologiczny po okolicach Warszawy”.
Został odznaczony Złotym Krzyżem Zasługi.
Jego synem był Michał Sumiński.

</doc>
<doc id="3578933" url="https://pl.wikipedia.org/wiki?curid=3578933" title="Maria de Belém Roseira">
Maria de Belém Roseira

Maria de Belém Roseira Martins Coelho Henriques de Pina (ur. 28 lipca 1949 w Porto) – portugalska polityk i prawniczka, posłanka do Zgromadzenia Republiki, minister, od 2011 do 2014 przewodnicząca Partii Socjalistycznej.
Życiorys.
Absolwentka prawa na Uniwersytecie w Coimbrze, kształciła się także w Instytucie Obrony Narodowej. Jako prawniczka od 1973 pracowała w administracji rządowej m.in. w Ministerstwie Pracy i Solidarności. W latach 1984–1985 była szefem gabinetu politycznego ministra zdrowia, od 1986 do 1987 zarządzała publicznym nadawcą telewizyjnym w Makau, po czym pracowała w lizbońskiej administracji regionalnej.
Zaangażowała się w działalność polityczną w ramach Partii Socjalistycznej. Od 1995 do 1999 była ministrem zdrowia, następnie do 2000 ministrem ds. równouprawnienia w rządach, na czele których stał António Guterres. W 1999 została posłanką do Zgromadzenia Republiki, zasiadała w parlamencie do 2015 jako deputowana VIII, IX, X, XI i XII kadencji, zajmując m.in. stanowisko wiceprzewodniczącej klubu poselskiego PS. Kierowała także parlamentarną komisją zdrowia, wywołując publiczne kontrowersje co do konfliktu interesów, gdy w 2006 została jednocześnie konsultantką prywatnego przedsiębiorcy branży medycznej.
W 2011 objęła honorową funkcję przewodniczącej Partii Socjalistycznej, pełniła ją do 2014. Od września do listopada 2014 czasowo wykonywała obowiązki sekretarza generalnego socjalistów.
W 2016 wystartowała w wyborach prezydenckich jako kandydatka niezależna, popierana przez część działaczy Partii Socjalistycznej. W głosowaniu z 24 stycznia 2016 zajęła 4. miejsce wśród 10 kandydatów, otrzymując około 4% głosów.
Odznaczona Krzyżem Wielkim Orderu Chrystusa.

</doc>
<doc id="3578935" url="https://pl.wikipedia.org/wiki?curid=3578935" title="Mateusz (Andriejew)">
Mateusz (Andriejew)

Mateusz, imię świeckie Giennadij Lwowicz Andriejew (ur. 18 maja 1971 w Tambowie) – rosyjski biskup prawosławny.
Życiorys.
Ukończył studia na Wydziale Języków Obcych Państwowego Instytutu Pedagogicznego w Tambowie w zakresie języków angielskiego i francuskiego. Od 1993 do 2009 był nauczycielem obydwu tych języków w szkole średniej w Bokinie (rejon tambowski). Od 1991 do 1998 służył jako hipodiakon w soborze Opieki Matki Bożej w Tambowie. 1 marca 1998 arcybiskup tambowski i miczuryński Eugeniusz wyświęcił go na diakona, zaś 4 października tego samego roku – na kapłana. Ks. Andriejew został po święceniach proboszczem parafii św. Mikołaja w Bokinie, którym pozostawał do 2005. Równocześnie od 1998 do 2009 kierował eparchialnym wydziałem wykształcenia religijnego, katechizacji i działalności misyjnej. 
Od 2005 do 2008 służył w monasterze Kazańskiej Ikony Matki Bożej w Tambowie, zaś od 2008 do 2009 – w soborze Opieki Matki Bożej w Tambowie. Równocześnie, w latach 2000–2005, uczył się zaocznie w seminarium duchownym w Moskwie. Od 2005 do 2008 był asystentem prorektora seminarium duchownego w Tambowie, zaś od 2008 do 2009 – jego prorektorem. W 2008 otrzymał godność protojereja. W tym samym roku podjął zaoczne studia na Moskiewskiej Akademii Duchownej. 
Od 2009 do 2010 był proboszczem parafii św. Kentigerna w Glasgow oraz dziekanem dekanatów Szkocji i Anglii Północnej eparchii suroskiej. Od 2010 do 2015 służył w stauropigialnej parafii Opieki Matki Bożej w Manchesterze, kierował służbą misyjną eparchii suroskiej oraz dekanatami Anglii Północnej i Walii. 
22 października 2015 Święty Synod Rosyjskiego Kościoła Prawosławnego nominował go na biskupa skopińskiego i szackiego. W związku z tą decyzją został postrzyżony na mnicha przez ihumena Paramona, przełożonego monastyru Dońskiego w Moskwie. Otrzymał imię zakonne Mateusz na cześć świętego Mateusza Ewangelisty. 27 października metropolita petersburski i ładoski Warsonofiusz nadał mu godność archimandryty. Jego chirotonia biskupia odbyła się 15 listopada 2015 w soborze Chrystusa Zbawiciela w Kaliningradzie pod przewodnictwem patriarchy moskiewskiego i całej Rusi Cyryla.
W 2017 r. został skierowany do pracy duszpasterskiej we Włoszech. Powierzono mu zarządzanie wszystkimi parafiami Patriarchatu Moskiewskiego w tym kraju, nadano tytuł biskupa bogorodzkiego, wikariusza eparchii moskiewskiej i probostwo w stauropigialnej cerkwi św. Katarzyny w Rzymie. W tym samym roku został przeniesiony na katedrę suroską. W 2018 r. powierzono mu dodatkowo nadzór nad patriarszymi parafiami w Kanadzie oraz czasowo nad patriarszymi parafiami w USA.

</doc>
<doc id="3578937" url="https://pl.wikipedia.org/wiki?curid=3578937" title="Eparchia błagowieszczeńska i tyndyńska">
Eparchia błagowieszczeńska i tyndyńska

Eparchia błagowieszczeńska i tyndyńska – jedna z eparchii Rosyjskiego Kościoła Prawosławnego, z siedzibą w Błagowieszczeńsku. Obejmuje terytorium obwodu amurskiego.
Historia.
Eparchia powstała w 1899 w wyniku podziału eparchii kamczackiej. W latach 30. XX w. działalność administratury zamarła wskutek represji komunistycznych (ostatni ordynariusz eparchii z tego okresu, biskup German (Kokkiel), został uwięziony w 1933 i rozstrzelany cztery lata później). W 1946 terytorium eparchii błagowieszczeńskiej zostało włączone do eparchii chabarowskiej, w latach 1949–1988 wchodziło w skład eparchii irkuckiej i czyckiej, a później ponownie znalazło się w eparchii chabarowskiej. 28 grudnia 1993 postanowieniem Świętego Synodu Rosyjskiego Kościoła Prawosławnego eparchia została reaktywowana pod nazwą "błagowieszczeńska i tyndyńska". Obecną katedrę eparchii (sobór Zwiastowania w Błagowieszczeńsku) zbudowano w latach 1997–2002, w miejscu zburzonej w 1930 cerkwi Opieki Matki Bożej.
Dekanaty.
W skład eparchii wchodzi 6 dekanatów:
W 2015 w obrębie eparchii działało 66 parafii, obsługiwanych przez 49 kapłanów.
Monastery.
Na terenie eparchii działają 3 monastery:

</doc>
<doc id="3578938" url="https://pl.wikipedia.org/wiki?curid=3578938" title="Charlotte Mary Brame">
Charlotte Mary Brame

Charlotte Mary Brame (ur. 1 listopada 1836 w Hinckley, zm. 25 listopada 1884) – angielska powieściopisarka.
Urodziła się jako córka Benjamina i Charlotte Agnes Law, obydwoje wyznania rzymskokatolickiego. Uczęszczała do szkół w Bristolu i Preston a następnie w Paryżu. W 1859 roku przerwała edukację z powodu śmierci ojca i powróciła do Hinckley, by pomóc matce.
Pierwsze opowiadanie opublikowała mając 17 lat.
W 1863 roku poślubiła o cztery lata młodszego od siebie Phillipa Edwarda Brame i przeprowadziła się do Londynu. Mieli dziewięcioro dzieci, z których jedynie czworo dożyło dorosłości. Phillip nadużywał alkoholu a prowadzona przez niego firma zbankrutowała w 1866 roku. Wówczas Charlotte przejęła zadanie utrzymania rodziny, poprzez pisanie książek. Jej romanse były popularne, jednakże zyski z ich sprzedaży były mniejsze od spodziewanych, z powodu piractwa. Zwłaszcza w USA były wydawane bez poszanowania praw autorskich.
Małżeństwo Brame'ów przeprowadziło się do Manchesteru, następnie w 1877 do Brighton, by w 1879 powrócić do Hinckley.
Charlotte zmarła z powodu problemów z sercem 25 listopada 1885. Została pochowana na cmentarzu przy Ashby Road. Phillip, mający problemy z alkoholem i ze zdrowiem psychicznym, popełnił samobójstwo przez utopienie, osierocając czworo dzieci.
Jest autorką ponad 200 powieści, głównie romansów, popularnych zwłaszcza wśród ówczesnych klas niższych. Większość z nich doczekała się wydań książkowych już po jej śmierci. W Stanach Zjednoczonych publikowano je pod pseudonimami Bertha M.Clay oraz Caroline M.Barton. 

</doc>
<doc id="3578940" url="https://pl.wikipedia.org/wiki?curid=3578940" title="Edward Czerny (pułkownik)">
Edward Czerny (pułkownik)

Edward Czerny (ur. 4 listopada 1887 w Kujavach, zm. 6 czerwca 1958 w Gdańsku) – podpułkownik artylerii Wojska Polskiego, kawaler Orderu Virtuti Militari.
Życiorys.
Edward Czerny urodził się 4 listopada 1887 w Kujavach. Po odzyskaniu przez Polskę niepodległości został przyjęty do Wojska Polskiego. 1 czerwca 1921 pełnił służbę w załodze pociągu pancernego „Śmiały”, a jego oddziałem macierzystym był 17 Pułk Piechoty w Rzeszowie. Został zweryfikowany w stopniu majora ze starszeństwem z dniem 1 czerwca 1919 w korpusie oficerów rezerwowych artylerii. W 1923, jako oficer rezerwowy zatrzymany w służbie czynnej, był odkomenderowany do pociągu pancernego nr 4. 1 lipca 1924 został przemianowany na oficera zawodowego w stopniu majora ze starszeństwem z dniem 1 lipca 1919 roku i 5. lokatą w korpusie oficerów artylerii oraz przydzielony do 24 pułku artylerii polowej w Jarosławiu. Następnie został wyznaczony na dowódcy Dywizjonu Ćwiczebnego Pociągów Pancernych w Jabłonnie, pozostając oficerem nadetatowym 24 pap. 31 października 1927 został przeniesiony do 9 pułku artylerii ciężkiej w Siedlcach na stanowisko dowódcy III dywizjonu. 5 listopada 1928 został przesunięty na stanowisko kwatermistrza pułku. 27 kwietnia 1929 został wyznaczony na stanowisko zastępcy dowódcy 9 pac. 24 grudnia 1929 został awansowany do stopnia podpułkownika ze starszeństwem z dniem 1 stycznia 1930 roku i 8. lokatą w korpusie oficerów artylerii. 15 listopada 1932 został zwolniony z zajmowanego stanowiska, pozostawiony bez przynależności służbowej i równocześnie oddany do dyspozycji dowódcy Okręgu Korpusu Nr IX. Z dniem 30 kwietnia 1933 został przeniesiony w stan spoczynku. W 1934 pozostawał w ewidencji Powiatowej Komendy Uzupełnień Lwów Miasto. Posiadał przydział do Oficerskiej Kadry Okręgowej Nr VI. Był wówczas „przewidziany do użycia w czasie wojny”.
W latach 1936–1939 był prezesem klubu sportowego LKS Lechia Lwów
25 lutego 1937 roku został wybrany wiceprezesem zarządu koła Związku Oficerów Rezerwy we Lwowie.
W kampanii wrześniowej został powołany do służby czynnej i wyznaczony na stanowisko dowódcy artylerii Grupy Operacyjnej „Grodno”. Na podstawie rozkazu Naczelnego Wodza z 11 września 1939 nakazującego przetransportowanie koleją wojsk GO „Grodno” do Lwowa wyjechał z Grodna. 17 września 1939, w rejonie Sarn, wyładował się z częścią wojsk GO „Grodno”, nad którą objął dowództwo. W skład tego zgrupowania wchodził dywizjon artylerii majora stanu spoczynku Stefana Piotra Czernika, improwizowany w Ośrodku Zapasowym Artylerii Lekkiej Nr 3 w Wilnie. Maszerując na zachód 22 września 1939, w rejonie Rafałówki, objął dowództwo nad Zgrupowaniem „Małyńsk”, w skład którego obok wspomnianego już dywizjonu artylerii wchodził także batalion KOP „Małyńsk” i szwadron kawalerii KOP „Bystrzyce”. Następnego dnia dowodzone przez niego zgrupowanie podporządkował sobie dowódca Korpusu Ochrony Pogranicza, generał brygady Wilhelm Orlik-Rückemann i nakazał marsz w kierunku Kamienia Koszyrskiego. Następnie zgrupowanie maszerowało po osi Maniewicze – Rudka i 25 września rano osiągnęło miejscowość Huta. Tego samego dnia generał Orlik-Rückemann powierzył mu dowództwo nad batalionem sztabowym złożonym z dwóch kompanii policyjnych i jednej kompanii złożonej z różnych żołnierzy, w tym około 80 uczniów Szkoły Mechaników Lotnictwa. 1 października generał Orlik-Rückemann podjął decyzję o oderwaniu się od nieprzyjaciela pod przykryciem lasu i rozproszeniu oddziałów. W swoim sprawozdaniu generał Orlik-Rückemann ocenił, że wysiłek marszowy Zgrupowania „Małyńsk” w ciągu 13 dni marszu wyniósł 420 km. Na 13 dni marszowych w okresie od 17 do 30 września, wypadło 6 do 7 marszów nocnych. Według dowódcy KOP Zgrupowanie „Małyńsk” w dniach 18, 19 i 20 września stoczyło trzy walki. 
Zarówno przed jak i po wojnie uprawiał myślistwo. Po 1945 działał we władzach Polskiego Związku Łowieckiego w Jeleniej Górze i w 1951 roku został wyróżniony „Honorowym Żetonem Zasługi” – „Złom”. 
Po przyjeździe do Gdańska pracował w Rejonowej Hurtowni Artykułów Metalowych. Zmarł w Gdańsku 6 czerwca 1958 roku. Pochowany na cmentarzu Srebrzysko (rejon IX, kwatera KW I - przy głównej alei, rząd 1, numer grobu 5).

</doc>
<doc id="3578941" url="https://pl.wikipedia.org/wiki?curid=3578941" title="Edward Czerny">
Edward Czerny



</doc>
<doc id="3578948" url="https://pl.wikipedia.org/wiki?curid=3578948" title="Gjakova (rejon statystyczny Kosowa)">
Gjakova (rejon statystyczny Kosowa)

Gjakova (alb.: "Rajoni i Gjakovës"; serb.: "Ђаковички округ, Đakovički okrug"; tur.: "Yakova İli") – jeden z siedmiu rejonów statystycznych w Kosowie którego siedzibą jest miasto o tej samej nazwie.
Podział administracyjny.
W rejonie tym znajduje się 4 miasta będące jednocześnie siedzibami gmin, oraz 170 wsi i osiedli:

</doc>
<doc id="3578949" url="https://pl.wikipedia.org/wiki?curid=3578949" title="Gazociąg Nabucco">
Gazociąg Nabucco



</doc>
<doc id="3578951" url="https://pl.wikipedia.org/wiki?curid=3578951" title="64. Turniej Czterech Skoczni">
64. Turniej Czterech Skoczni

64. Turniej Czterech Skoczni (niem. "64. Vierschanzentournee") – edycja Turnieju Czterech Skoczni, przeprowadzona w sezonie 2015/2016 na skoczniach w Niemczech i Austrii, w ramach Pucharu Świata w skokach narciarskich.
Turniej rozpoczął się 28 grudnia 2015, kiedy zostały rozegrane kwalifikacje do konkursu w Oberstdorfie. 1 stycznia 2016 został przeprowadzony konkurs w Garmisch-Partenkirchen, natomiast 2 dni później odbyły się zawody w Innsbrucku. Ostatni z konkursów rozegrano 6 stycznia 2016 w Bischofshofen. Zwycięskiego tytułu bronił Austriak Stefan Kraft.
W Turnieju Czterech Skoczni rywalizacja w pierwszej serii toczy się systemem KO, a w drugiej serii zawodnicy rywalizują tak, jak podczas innych zawodów Pucharu Świata.
Zwycięzcą turnieju został Peter Prevc, łamiąc passę Austriaków, którzy wygrywali imprezę od sezonu 2008/2009.
Skocznie.
Corocznie konkursy Turnieju Czterech Skoczni rozgrywane są na dwóch obiektach w Niemczech, tj. w Oberstdorfie i Garmisch-Partenkirchen oraz na dwóch w Austrii, tj. w Innsbrucku i Bischofshofen. Wszystkie cztery obiekty to duże skocznie – punkt konstrukcyjny skoczni w Oberstdorfie i Innsbrucku usytuowany jest na 120 metrze, a obiektów w Bischofshofen i Ga-Pa – na 125 metrze.
Przed Turniejem.
Przygotowanie skoczni.
Z uwagi na wysokie temperatury w Europie, powodujące brak śniegu m.in. w Alpach, istniały obawy co do przeprowadzenia turnieju. 11 dni przed pierwszym konkursem przewodniczący komitetu organizacyjnego zawodów w Garmisch-Partenkirchen, Michael Maurer ogłosił jednak, że skocznie będą przygotowane. Wszystkie obiekty zostały ostatecznie sztucznie naśnieżone.
Sponsorzy.
Głównym sponsorem 64. Turnieju Czterech Skoczni została firma Audi, która jest dodatkowo sponsorem zawodów Pucharu Świata w skokach narciarskich. Ponadto wśród sponsorów znalazły się firmy Bauhaus, Generali, Veltins oraz Intersport.
Klasyfikacja Pucharu Świata i Pucharu Narodów przed rozpoczęciem turnieju.
Przed rozpoczęciem turnieju rozegrano siedem indywidualnych i jeden drużynowy konkurs Pucharu Świata, w których najwięcej punktów uzbierał Peter Prevc (zwyciężył w 3 konkursach – raz w Niżnym Tagile oraz dwukrotnie w Engelbergu), wyprzedzając o 165 punktów drugiego w zestawieniu Severina Freunda (wygrał dwukrotnie – w Lillehammer i również w Rosji) i o 194 Kennetha Gangnesa (zwycięstwo w Lillehammer).
Poniższa tabela przedstawia zawodników sklasyfikowanych w Pucharze Świata przed rozpoczęciem 64. Turnieju Czterech Skoczni.
Zasady.
Nieprzerwanie od sezonu 1996/1997 Turniej Czterech Skoczni rozgrywany jest według systemu KO. Zawodnicy, na podstawie miejsc uzyskanych w kwalifikacjach byli dobierani w pary, w taki sposób, że zwycięzca kwalifikacji startował z zawodnikiem, który zajął 50. miejsce, drugi zawodnik kwalifikacji z 49. zawodnikiem itd., aż do pary, w której znaleźli się zawodnicy z miejsc 26. i 25. Podczas konkursu, zawodnik, który uzyskał lepszą notę od rywala, bezpośrednio awansował do serii finałowej. Spośród przegranych, wyłonionych zostało pięciu tzw. "lucky losers", którzy mimo przegranego pojedynku awansowali do drugiej serii dzięki wysokiej nocie punktowej. Podczas serii finałowej obowiązują takie same zasady, jak podczas indywidualnych zawodów Pucharu Świata.
Dziesięciu najlepszych zawodników klasyfikacji Pucharu Świata miało zapewniony udział w konkursie głównym, w wyniku czego nie musieli startować w serii kwalifikacyjnej, np. w przypadku rezygnacji lidera PŚ (w kwalifikacjach konkursu, w których występuje) ze startu w kwalifikacjach bądź w przypadku zajęcia przez niego miejsca poza pierwszą pięćdziesiątką, zostanie on sklasyfikowany na ostatnim miejscu dającym kwalifikację (50.).
Trzydziestu zawodników, którzy awansowali do serii finałowej, zdobyło punkty do klasyfikacji Pucharu Świata według identycznych zasad jak w pozostałych konkursach tej rangi. Wszyscy zawodnicy, którzy wystartowali w konkursie głównym, otrzymali także punkty do klasyfikacji generalnej Turnieju Czterech Skoczni. Do klasyfikacji tej zaliczane były noty punktowe zdobyte przez zawodników podczas konkursów.
Skoki oceniane były w taki sam sposób, jak podczas pozostałych zawodów Pucharu Świata. Za osiągnięcie odległości równej punktowi konstrukcyjnemu zawodnik otrzymywał 60 punktów, a za każdy dodatkowy metr uzyskiwał dodatkowo 1,8 punktu. Ponadto, styl skoku i lądowania podlegał ocenie przez pięciu sędziów wybranych przez FIS, którzy mogli przyznać maksymalnie po 20 punktów. Dwie skrajne noty (najwyższa i najniższa) nie wliczane były do noty zawodnika.
Jury.
Głównym dyrektorem konkursów w ramach 64. Turnieju Czterech Skoczni jest Walter Hofer, a jego asystentem – Miran Tepeš.
Przebieg zawodów.
Oberstdorf.
Trening oraz kwalifikacje.
28 grudnia 2015 na skoczni Schattenbergschanze w Oberstdorfie rozpoczął się 64. Turniej Czterech Skoczni. Pierwszym wydarzeniem miały być dwie serie treningowe. Rywalizację rozpoczęto o 15:15, jednak 35 minut później pierwszą serię wstrzymano z powodu zwarcia w przewodach elektrycznych miasta, powodując brak prądu na skoczni. Do tego czasu skoki oddało 25 zawodników. Z powodu 40 minutowej przerwy spowodowanej oczekiwaniem na naprawę problemu, odwołano druga serię. Trening wygrał Peter Prevc po skoku na 137,5m, drugi był jego brat Domen Prevc, który wylądował dwa metry wcześniej, zaś trzeci był Michael Hayböck, który skoczył 134,0m w trudnych warunkach. Najlepszy z Polaków – Maciej Kot – zajął 9. miejsce, po skoku na 132,0m.
Kwalifikacje, które powinny rozpocząć się o 17:15, zostały opóźnione początkowo do 18:00, jednak ostateczny rozpoczęły się o 17:30. Średnia wartość wiatru wynosiła 0,32 m/s, wiało w plecy skoczków. Niebo było czyste, a temperatura powietrza wahała się między 1,7 °C a 2,1 °C, zaś śniegu wynosiła –9 °C. Wystartowało 69 zawodników, a wygrał je Peter Prevc, po lądowaniu na 136,5m. Drugi był reprezentant gospodarzy Severin Freund, zaś trzeci był Johann André Forfang. Z zawodników którzy musieli się kwalifikować najlepszy wynik miał Noriaki Kasai – 131,5m. Do konkursu awansowali wszyscy zgłoszeni Austriacy (5), Japończycy (6), Norwegowie (7) oraz jedyny Włoch. Niemcy, jako gospodarze, skorzystali z możliwości wystawienia grupy narodowej, wobec czego w zgłoszono 13 skoczków z tego kraju. Kwalifikacje przebrnęło 10 z nich. Dodatkowo awansowało czterech Polaków (Stefan Hula, Maciej Kot, Kamil Stoch oraz Piotr Żyła, nie awansował Klemens Murańka), po trzech Czechów oraz Rosjan, Fin, Francuz i Amerykanin. Michael Glasder w kwalifikacjach był ex aequo 50, razem z Piotrem Żyłą, jednak nie awansował z powodu niższego numeru startowego oraz przeprowadzenia konkursu systemem KO (w konkursie musiało znaleźć się 50 zawodników).
Konkurs.
90 minut przed konkursem na skoczni odbyła się seria próbna. W niej najlepszy wynik miał, po raz kolejny, Peter Prevc, który wylądował na 131,0m. Drugie miejsce zajął Richard Freitag (130,0 m), a trzeci był Johann André Forfang (128,5 m).
Pierwsza seria konkursowa rozpoczęła się o 17:15. Średnia wartość wiatru wynosiła 0,76 m/s, wiało w plecy skoczków. Niebo było czyste, a temperatura powietrza wahała się między 2,3 °C a 3,2 °C, zaś śniegu wynosiła –6 °C. Rywalizację rozpoczęto z czternastej belki startowej. W pierwszej parze wystartowali Junshirō Kobayashi oraz Karl Geiger. Pojedynek wygrał Niemiec, pokonując rywala o 14,5 punktu. W następnej wystąpił pierwszy Polak, Maciej Kot, lecz przegrał ze swoim rywalem Manuelem Fettnerem o 0,1 pkt. W czwartej parze Stefan Hula skoczył 111,0m, jednak jego rywal Robert Kranjec skoczył 114,0m, co oznaczało przegraną. W kolejnym pojedynku wygrał Vincent Descombes Sevoie, a skok na 117,0m wystarczył, aby Francuz objął prowadzenie, jednak dwa skoki później na tej pozycji zastąpił go Roman Koudelka. Czech wylądował bowiem na 122,5m. On z kolei został zastąpiony po następnej parze, w której daleki skok na 133,0m oddał Daniel-André Tande. Prowadził z dużą przewaga, wynoszącą 19,3pkt.
W ósmej parze wystąpił Kamil Stoch. Skoczył 121,0m, lecz Andreas Wank pokonał go o 0,9pkt. Mimo tego Stoch miał szanse na awans do drugiej serii – po swoim skoku był bowiem najlepszym ze „szczęśliwych przegranych”. Stefan Hula odpadł po następnej parze, kiedy wypadł z tej grupki. Następny dobry skok oddał Simon Ammann, który lądował na 123,5m, lecz tracił ponad 10 punktów do prowadzącego Norwega. Kolejni zawodnicy nie byli w stanie skoczyć dalej od Norwega, wobec tego ten ciągle pozostawał na pierwszym miejscu. Dopiero Anders Fannemel nawiązał z nim walkę – skoczył 130,5m, lecz w trudniejszych warunkach i przegrał z liderem wyłącznie o 1,2pkt. Wkrótce lepszy okazał się Stefan Kraft, gdyż on tracił 1,1pkt do Tandego.
W dwudziestej czwartej parze wystąpił Piotr Żyła, lecz skoczył wyłącznie 105,5m, co dało ostatecznie 48. miejsce. Jego rywal, Severin Freund, lądował na 126,0m, jednak większe punkty za wiatr pozwoliły mu awansować na 4. miejsce. Lider Pucharu Świata oraz zwycięzca kwalifikacji, Prevc, skoczył 129,5m, lecz oddał skok w trudnych warunkach. Dodatkowe punkty za wiatr pozwoliły mu objąć prowadzenie po pierwszej serii. Drugie miejsce zajął Tande, ze stratą 4.9pkt, a trzeci Kraft tracił 5,0pkt. Z Polaków awansował wyłącznie Kamil Stoch, gdyż pozostał w gronie „szczęśliwych przegranych” i zajął 23. miejsce.
Druga seria rozpoczęła się o 18:30. Belkę startową ustawiono na piętnastym progu, wobec czego spodziewano się dłuższych skoków. Pierwszy skok oddał Pius Paschke, lądując na 112,5m. Wkrótce liderem został jednak Jewgienij Klimow, który lądował pięć metrów dalej, którego na stanowisku lidera zastąpił Manuel Fettner, gdyż ten lądował na 126,5m. Kamil Stoch skoczył 123,5m, co dało mu po jego skoku drugie miejsce. Tuż po nim startował Andreas Wellinger, który po pierwszej rundzie miał taką samą notę jak Polak. Niemiec lądował na 130,0m. Następny był jego rodak Andreas Wank, który lądował pół metra dalej w trudniejszych warunkach, wobec czego został liderem. Kolejni zawodnicy oddali krótsze skoki, w związku z czym Niemiec pozostawał na pierwszym miejscu przez dziesięć kolejnych skoków. Na stanowisku lidera zastąpił go Richard Freitag, który osiągnął 130,0m, lecz miał dużą przewagę nad Wankiem.
Po skoku Joachima Hauera belka została obniżona o dwa stopnie, na 13 pozycję. Johann André Forfang osiągnął trzy metry mniej, lecz został liderem z powodu przewagi po pierwszej serii oraz dodatkowych 7,3pkt za skrócony rozbieg. Noriaki Kasai z kolei lądował na 133,5m, co dało mu prowadzenie, lecz dłuższy skok oddał Kenneth Gangnes, lądując na 135,5m. Norweg miał jednak punkty odjęte za wiatr, co oznaczało, że zaczął wiać pod narty. Z tego powodu belka została ponownie obniżona, tym razem na 10 stopień. Mimo tego Michael Hayböck doleciał do 139,0m, co dało mu prowadzenie z przewagą 13,6 punktu nad Japończykiem. Rozbieg ponownie skrócono, na 9 pozycję. Piąty po pierwszej serii Severin Freund doleciał do 137,5m, i dzięki mniejszej ilości punktów odjędtych za wiatr objął prowadzenie. Czwarty po pierwszej serii Anders Fannemel skoczył 129,0m. Po jego skoku belkę podniesiono do 12 pozycji. Z niej jako pierwszy skakał Stefan Kraft, który lądował półtora metra wcześniej niż Norweg. Drugi po pierwszej serii Daniel-André Tande zepsuł swój skok, lądując na 119,0m. Ostatni skakał Prevc. Skok na 130,0m oraz niższe noty dały mu jednak dopiero trzecie miejsce.
Tym samym pierwszy konkurs wygrał Severin Freund. Drugi był Michael Hayböck, który przegrał o równe trzy punkty, zaś trzeci Prevc stracił 7,3pkt. Freund został również liderem klasyfikacji Turnieju Czterech Skoczni. Najlepszy z Polaków, Kamil Stoch, zajął 23. miejsce.
Garmisch-Partenkirchen.
Trening oraz kwalifikacje.
Kolejnym przystankiem na trasie 64. Turnieju Czterech Skoczni był noworoczny konkurs na olimpijskiej skoczni w Garmisch-Partenkirchen. W "sylwestra", dzień przed konkursem, odbyły się dwie sesje treningowe oraz kwalifikacje. W pierwszej wygrał Peter Prevc, drugi był Severin Freund, a trzeci – Kenneth Gangnes. Najlepszy Polak – Maciej Kot, zajął 8. miejsce. W drugiej najlepszy był Freund przed Prevcem, a trzeci był Anders Fannemel. Tym razem najlepszym Polakiem był Dawid Kubacki, występujący zamiast Piotra Żyły. Polak był 15.
Kwalifikacje rozpoczęły się punktualnie o 14:00. Średnia wartość wiatru wynosiła 0,24 m/s, wiało w plecy skoczków. Niebo było zachmurzone, a temperatura powietrza wahała się między 5,6 °C a 5,7 °C, zaś śniegu wynosiła –6 °C. Wystartowało 70 zawodników, a najlepszy okazał się Peter Prevc. Skok na 139 metrów zapewnił mu zwycięstwo. Drugie miejsce zajął Stefan Kraft, który lądował 3,5 metra wcześniej, zaś trzecie miejsce zajął Johann André Forfang, po skoku na 133 metry. W czołowej szóstce znaleźli się wyłącznie zawodnicy którzy kwalifikację mieli zapewnioną z powodu obecności w pierwszej dziesiątce Pucharu Świata. Z tych, którzy musieli się kwalifikować, najlepszy wynik mieli ex aequo Roman Koudelka oraz Anders Fannemel. Do konkursu awansowali wszyscy zgłoszeni Austriacy (5), Czesi (4), Francuzi (2), Norwegowie (7) oraz Bułgar i Kanadyjczyk, którzy byli jedynymi zgłoszonymi ze swojej kadry. Po raz drugi (i ostatni w sezonie) Niemcy wystawili grupę narodową, i zgłosili 13 skoczków. Tak jak w Oberstdorfie, kwalifikację otrzymało 10 z nich. Dodatkowo awansowało czterech Polaków (Stefan Hula, Maciej Kot, Kamil Stoch oraz Dawid Kubacki, nie awansował Klemens Murańka), po pięciu Japończyków i Słoweńców, trzech Szwajcarów, dwóch Rosjan oraz jeden Fin.
Innsbruck.
Trening oraz kwalifikacje.
Dzień po zawodach w Garmisch-Partenkirchen odbyły się dwie serie treningowe oraz kwalifikacje na olimpijskiej skoczni Bergisel w Innsbrucku. W pierwszym treningu najlepszy wynik miał Severin Freund, który skoczył 126,0m. Drugi był Peter Prevc, który lądował trzy metry bliżej, zaś trzecie miejsce zajął Stefan Kraft, po skoku o takiej samej długości jak zwycięzcy, lecz oddanym w lepszych warunkach. Najlepszy z Polaków, Dawid Kubacki, był 18. W drugiej serii wygrał Michael Hayböck, po skoku na 126,5m. Drugie miejsce zajął Freund, który wylądował metr dalej, lecz w lepszych warunkach, a trzeci – Kraft, który osiągnął 127,0m, lecz również miał dobre warunki. Tym razem najlepszym z Polaków był Maciej Kot, zajmując 13. miejsce.
Kwalifikacje rozpoczęły się o 14:00. Średnia wartość wiatru wynosiła 0,26 m/s, wiało pod narty skoczków. Niebo było lekko zachmurzone, a temperatura powietrza wahała się między 3,8 °C a 3,9 °C, zaś śniegu wynosiła –7 °C. Wystartowało 65 na 67 zgłoszonych zawodników, gdyż ze skoków zrezygnowali Jurij Tepeš, który wycofał się w celu odbycia treningu w Planicy, oraz lider Pucharu Świata Peter Prevc, który kwalifikacje „odpuścił” ze względu na prekwalifikacje. Najlepszy okazał się Michael Hayböck, któremu zwycięstwo dał skok na 127,0m. Metr bliżej lądował młodszy z braci Prevc, Domen, co dało mu miejsce drugie. Trzeci Anders Fannemel skoczył 130,5m, jednak skakał z wyższej platformy startowej oraz miał korzystniejsze warunki. Fannemel miał najlepszy wynik z zawodników którzy musieli się kwalifikować do konkursu. Kwalifikację uzyskali wszyscy zgłoszeni Czesi (4), Francuzi (2), Japończycy (6), Niemcy (7), Norwegowie (7) oraz jedyny Bułgar. Tym razem Austriacy zgłosili do zawodów grupę narodową, wobec czego w kwalifiacjach wystąpiło ich 11. Do konkursu zakwalifikowało się 8 z nich. Dodatkowo awansowało czterech Polaków (Stefan Hula, Maciej Kot, Kamil Stoch oraz Dawid Kubacki, nie awansował zastępujący Klemensa Murańkę Andrzej Stękała), czterech Słoweńców, trzech Szwajcarów, dwóch Rosjan, oraz po jednym reprezentancie Finlandii oraz Stanów Zjednoczonych.
Składy reprezentacji.
Poniższa tabela zawiera składy wszystkich osiemnastu reprezentacji, które wzięły udział w 64. Turnieju Czterech Skoczni. W nawiasie obok nazwy kraju podana została liczba zawodników z poszczególnych państw, którzy przynajmniej raz zostali zgłoszeni do serii kwalifikacyjnej. W tabeli przedstawiono także wyniki zajmowane przez zawodników we wszystkich czterech konkursach.
Legenda:
Klasyfikacje po zakończeniu turnieju.
Najwięcej punktów w trakcie turnieju zdobył Peter Prevc (360), który wygrał trzy z czterech konkursów, będąc blisko powtórzenia wyczynu Svena Hannawalda z sezonu 2001/02, kiedy wygrał wszystkie cztery konkursy. Jego największy konkurent w walce o zwycięstwo w całym cyklu, Severin Freund zdobył ich o 40 mniej, co spowodowało powiększenie jego straty do Słoweńca do 205 punktów. Trzeci w 64. TCS Michael Hayböck we wszystkich konkursach uzbierał łącznie 230 punktów, dzięki czemu awansował na 4. miejsce w klasyfikacji generalnej. Z polskich skoczków największy dorobek punktowy uzyskał Kamil Stoch (35). W klasyfikacji Pucharu Narodów prowadzenie obronili Niemcy, z 42-punktową przewagą nad Norwegami.
Upadki.
Podczas serii próbnej przed zawodami w Innsbrucku upadek zaliczył Severin Freund. Niemiec nie odnotował jednak kontuzji i wystartował w konkursie, jednak potem odpuścił treningi, jak i kwalifikacje w Bischofshofen.
W pozostałych startach podczas 64. Turnieju Czterech Skoczni nie odnotowano żadnego upadku.

</doc>
<doc id="3578952" url="https://pl.wikipedia.org/wiki?curid=3578952" title="Hakkı Atun">
Hakkı Atun

Hakkı Atun (ur. 1935) – cypryjski polityk pochodzenia tureckiego, związany z Partią Jedności Narodowej, a następnie z Partią Demokratyczną premier Cypru Północnego w latach 1994–1996, w 1990 czasowo sprawujący funkcję prezydenta tego państwa.
Życiorys.
Urodził się w 1935 roku.
W 1990 będąc politykiem rządzącej Partii Jedności Narodowej, czasowo pełnił funkcję prezydenta, pomiędzy dwoma kadencjami Raufa Denktaşa.
Już jako polityk Partii Demokratycznej sprawował urząd premiera Cypru Północnego od 1 stycznia 1994, kiedy to zastąpił na stanowisku Dervişa Eroğlu, przez dwa i pół roku do 16 sierpnia 1996. Jego następcą został ponownie Derviş Eroğlu.

</doc>
<doc id="3578954" url="https://pl.wikipedia.org/wiki?curid=3578954" title="Aplauz, aplauz!">
Aplauz, aplauz!

Aplauz, aplauz! – polski talent show prowadzony przez Agnieszkę Woźniak-Starak i emitowany na antenie TVN od 6 września do 8 listopada 2015, oparty na hiszpańskim formacie "Levantate".
Po trzech odcinkach program cieszył się oglądalnością na poziomie 2,5 mln widzów. Taki poziom utrzymał się do ostatniego odcinka, co dawało mu drugie miejsce wśród najchętniej oglądanych programów w niedziele.
Program został zdjęty z anteny z powodu wprowadzenia do ramówki TVN programu "Azja Express", również prowadzonego przez Agnieszkę Woźniak-Starak.
Charakterystyka programu.
W programie występują duety składające się z dziecka (w wieku 6–17 lat) i rodzica (niekiedy babci czy opiekuna). Podczas występu liczą się owacje na stojąco, do których na koniec odcinka każdy juror przyznaje 50 punktów wybranemu duetowi. Duet z najmniejszą liczbą owacji odpada z programu. Podczas występu członkowie jury są „zamknięci” w tzw. music boksie, aby nie sugerować się opinią publiczności.

</doc>
<doc id="3578957" url="https://pl.wikipedia.org/wiki?curid=3578957" title="Charles King (historyk)">
Charles King (historyk)

Charles King (ur. 1967) – amerykański historyk, profesor w Szkole Służb Zagranicznych Georgetown University. Specjalizuje się w historii Europy Wschodniej i Rosji.

</doc>
<doc id="3578959" url="https://pl.wikipedia.org/wiki?curid=3578959" title="Chersonisos (gmina)">
Chersonisos (gmina)

Chersonisos (gr. Δήμος Χερσονήσου, "Dimos Chersonisou") – gmina w Grecji, na Krecie, w administracji zdecentralizowanej Kreta, w regionie Kreta, w jednostce regionalnej Heraklion. Siedzibą gminy jest Gurnes. W 2011 roku liczyła 26 717 mieszkańców. Powstała 1 stycznia 2011 roku w wyniku połączenia dotychczasowych gmin: Chersonisos, Guwes, Malia i Episkopi.

</doc>
<doc id="3578961" url="https://pl.wikipedia.org/wiki?curid=3578961" title="Puchar Świata w lotach narciarskich 2015/2016">
Puchar Świata w lotach narciarskich 2015/2016

Puchar Świata w lotach narciarskich 2015/2016 odbył się podczas zaplanowanych czterech i dwóch dodanych dodatkowo indywidualnych konkursów lotów narciarskich (oraz jeszcze jednego konkursu, drużynowego, którego nie wlicza się jednak do tej klasyfikacji). Tegoroczną edycję Pucharu Świata w lotach narciarskich zorganizowano na dwóch największych skoczniach na świecie. Konkursy Pucharu Świata w skokach narciarskich 2015/2016 zostały przeprowadzone w dniach 12-14 lutego 2016 w Vikersund na skoczni Vikersundbakken oraz w dniach 17-20 marca 2016 w Planicy na skoczni Letalnica. Zwycięzcą Małej Kryształowej Kuli został Słoweniec Peter Prevc, zdobywając te trofeum po raz trzeci z rzędu.
Klasyfikacja generalna.
Opracowano na podstawie.

</doc>
<doc id="3578962" url="https://pl.wikipedia.org/wiki?curid=3578962" title="Katalog Wolnego Oprogramowania">
Katalog Wolnego Oprogramowania



</doc>
<doc id="3578964" url="https://pl.wikipedia.org/wiki?curid=3578964" title="Osiedle robotnicze Borsigwerk">
Osiedle robotnicze Borsigwerk



</doc>
<doc id="3578966" url="https://pl.wikipedia.org/wiki?curid=3578966" title="Zapora Hardap">
Zapora Hardap

Zapora Hardap (niem. "Hardap-Damm") – betonowa zapora wodna, zbudowana na rzece Fish River w Namibii w Afryce, niedaleko miasta Mariental w regionie Hardap. 
Poprzez budowę długiej na 860 metrów i wysokiej na 40 metrów zapory, rzeka Fish River została spiętrzona na długości około 30 km, tworząc zbiornik wodny o powierzchni ok. 28,7 km². Budowa tamy została ukończona w 1962 roku. Powstały zbiornik zawiera około 294,5 milionów metrów sześciennych wody i zaopatruje okoliczne farmy oraz Mariental w słodką wodę. Zapora ma wielkie znaczenie dla rolnictwa. Zmagazynowana woda pozwala na lepsze zaopatrzenie w wodę farm, co umożliwia uprawę warzyw i owoców na większą skalę. Ponadto utworzono tutaj strefę rekreacyjną Hardap, z kilkoma ośrodkami wypoczynkowymi.

</doc>
<doc id="3578968" url="https://pl.wikipedia.org/wiki?curid=3578968" title="Herb Tyraspola">
Herb Tyraspola



</doc>
<doc id="3578971" url="https://pl.wikipedia.org/wiki?curid=3578971" title="Gary Gray">
Gary Gray

Gary Gray (ur. 30 kwietnia 1958 w Rotherham) – australijski polityk brytyjskiego pochodzenia, członek Australijskiej Partii Pracy (ALP). Od 2007 poseł do Izby Reprezentantów, w latach 2010-2013 członek gabinetu federalnego Australii. 
Życiorys.
Młodość i kariera zawodowa.
Urodził się w północnej Anglii, jego rodzina wyemigrowała do Australii, gdy był ośmioletnim dzieckiem. Ukończył studia ekonomiczne na Australian National University. Od 1986 był etatowym pracownikiem Partii Pracy, zaangażowanym m.in. w jej kampanie wyborcze. W latach 1993-2000 pełnił funkcję federalnego sekretarza generalnego ALP. W latach 2001-2007 pracował w sektorze prywatnym, a dokładniej w branżach medycznej i energetycznej. 
Kariera polityczna.
W 2007 został wybrany do Izby Reprezentantów jako kandydat ALP w okręgu wyborczym Brand w stanie Australia Zachodnia. Przez cały okres pozostawania ALP u władzy w latach 2007-2013 był członkiem rządu, początkowo na poziomie wiceministra, a od 2010 jako członek gabinetu odpowiedzialny za służbę cywilną. Od marca do września 2013 piastował jednocześnie trzy stanowiska ministerialne: ministra zasobów i energii, ministra turystyki oraz ministra małych przedsiębiorstw. Po wyborczej klęsce ALP we wrześniu 2013 wszedł w skład gabinetu cieni, kierowanego przez Billa Shortena. 
Odznaczenia.
W 2003 otrzymał Order Australii klasy Oficer.

</doc>
<doc id="3578972" url="https://pl.wikipedia.org/wiki?curid=3578972" title="Festos">
Festos

Festos (gr. Δήμος Φαιστού, "Dimos Festu") – gmina w Grecji, na Krecie, w administracji zdecentralizowanej Kreta, w regionie Kreta, w jednostce regionalnej Heraklion. Siedzibą gminy jest Mires, a siedzibą historyczną jest Timbaki. W 2011 roku liczyła 24 466 mieszkańców. Powstała 1 stycznia 2011 roku w wyniku połączenia dotychczasowych gmin: Mires, Timbaki i Zaros.

</doc>
<doc id="3578973" url="https://pl.wikipedia.org/wiki?curid=3578973" title="Fajstos (gmina)">
Fajstos (gmina)



</doc>
<doc id="3578975" url="https://pl.wikipedia.org/wiki?curid=3578975" title="Gortyna (gmina)">
Gortyna (gmina)



</doc>
<doc id="3578976" url="https://pl.wikipedia.org/wiki?curid=3578976" title="Książka Historyczna Roku">
Książka Historyczna Roku

„Książka Historyczna Roku” – konkurs o Nagrody im. Oskara Haleckiego służące badaniu i popularyzowaniu dziejów Polski oraz promowaniu czytelnictwa książek historycznych, którego organizatorami i fundatorami nagród są Telewizja Polska S.A., Polskie Radio S.A., Instytut Pamięci Narodowej i od 2016 Narodowe Centrum Kultury.
Laureaci 13. edycji konkursu (2022).
W 2022 nadano nagrody w następujących kategoriach:
„Najlepsza książka naukowa poświęcona dziejom Polski i Polaków w XX wieku”
„Najlepsza książka popularnonaukowa poświęcona historii Polski w XX wieku”
„Najlepsze wydawnictwo źródłowe poświęcone historii Polski i Polaków w XX wieku”
„Najlepsze wspomnienia dotyczące historii Polski i Polaków w XX wieku”
Przyznano również honorowe wyróżnienia:
12. edycja konkursu (2019).
W trakcie trwania edycji KHR w 2019 postanowieniem jury usunięto z konkursu książkę Władysława Studnickiego pt. "Wobec nadchodzącej drugiej wojny światowej". Ponadto decyzją trzech współorganizatorów (Telewizja Polska S.A., Polskie Radio S.A. i Narodowe Centrum Kultury) została wycofana z konkursu książka Piotra Zychowicza pt. "Wołyń zdradzony, czyli jak dowództwo AK porzuciło Polaków na pastwę UPA". W wydanym oświadczeniu Instytut Pamięci Narodowej podał do wiadomości, że ta decyzja nie była uzgodniona z IPN. W związku z decyzją organizatorów Sławomir Cenckiewicz 24 października 2019 zarzucił im brak uprawnień do podjęcia takiej decyzji, użycie fałszywej podstawy prawnej oraz poinformował o rezygnacji z członkostwa w jury konkursu i zaapelował o jego anulowanie w edycji 2019. Nazajutrz czterej organizatorzy konkursu (TVP, PR, IPN, NCK) poinformowali o unieważnieniu konkursu w edycji 2019.
W sprawie wycofania książki P. Zychowicza z konkursu Rzecznik Praw Obywatelskich Adam Bodnar zwrócił się do TVP, PR i NCK z prośbą o wyjaśnienia. W odpowiedzi Jacek Kurski, Andrzej Rogoyski i Rafał Wiśniewski jednomyślnie argumentowali, iż decyzja o wycofaniu miała podstawę w tym, że książka została "wydana po regulaminowym terminie" (według organizatorów w konkursie brały udział publikacje wydane od 1 stycznia 2018 do 30 czerwca 2019, zaś książkę Zychowicza wydano według nich w lipcu 2019, aczkolwiek jej dystrybucja trwała od czerwca 2019.
Laureaci 11. edycji konkursu (2018).
W 2018 nadano nagrody w następujących kategoriach:
„Najlepsza książka naukowa poświęcona dziejom Polski i Polaków w XX wieku”
„Najlepsza książka popularnonaukowa poświęcona historii Polski w XX wieku”
„Najlepsze wydawnictwo źródłowe poświęcone historii Polski i Polaków w XX wieku”
„Najlepsze wspomnienia dotyczące historii Polski i Polaków w XX wieku”
Laureaci 10. edycji konkursu (2017).
W 2017 nadano nagrody w następujących kategoriach:
„Najlepsza książka naukowa poświęcona dziejom Polski i Polaków w XX wieku”
„Najlepsza książka popularnonaukowa poświęcona historii Polski w XX wieku”
„Najlepsze wydawnictwo źródłowe poświęcone historii Polski i Polaków w XX wieku”
„Najlepsze wspomnienia dotyczące historii Polski i Polaków w XX wieku”
W 11 edycji konkursu wręczono wówczas nagrody o łącznej wartości 80 tys. zł.
Laureaci 9. edycji konkursu (2016).
W 2016 nadano nagrody w następujących kategoriach:
„Najlepsza książka naukowa poświęcona dziejom Polski i Polaków w XX wieku”
„Najlepsza książka popularnonaukowa poświęcona historii Polski w XX wieku”
Laureaci 8. edycji konkursu (2015).
W 2015 nadano nagrody w następujących kategoriach:
„Najlepsza książka naukowa poświęcona dziejom Polski i Polaków w XX wieku”
„Najlepsza książka popularnonaukowa poświęcona historii Polski w XX wieku”
Laureaci 7. edycji konkursu (2014).
„Najlepsza książka naukowa poświęcona dziejom Polski i Polaków w XX wieku”
„Najlepsza książka popularnonaukowa poświęcona historii Polski w XX wieku”
Laureaci 6. edycji konkursu (2013).
„Najlepsza książka naukowa poświęcona dziejom Polski i Polaków w XX wieku”
„Najlepsza książka popularnonaukowa poświęcona historii Polski w XX wieku”
Wyróżnienie specjalne
Laureaci 5. edycji konkursu (2012).
„Najlepsza książka naukowa poświęcona dziejom Polski i Polaków w XX wieku”
„Najlepsza książka popularnonaukowa poświęcona historii Polski w XX wieku”
Jury konkursu.
W 2015 jury konkursu posiadało następujący skład:
W latach 2016–2017 jury działało w składzie:
W 2018 jury obradowało w składzie:

</doc>
<doc id="3578979" url="https://pl.wikipedia.org/wiki?curid=3578979" title="Albert Dalmau">
Albert Dalmau

Albert Dalmau Martínez (ur. 16 marca 1992 w Sils) – hiszpański piłkarz występujący na pozycji obrońcy w Sepsi Sfântu Gheorghe.

</doc>
<doc id="3578981" url="https://pl.wikipedia.org/wiki?curid=3578981" title="Tadeusz Abłamowicz">
Tadeusz Abłamowicz

Tadeusz Abłamowicz (ur. 2 lutego 1884 w Krakowie, zm. 1940 w ZSRR) – major rezerwy artylerii Wojska Polskiego, ofiara zbrodni katyńskiej.
Życiorys.
Urodził się 2 lutego 1884 w Krakowie jako syn Stanisława i Marii z Matuszewiczów. Zamieszkując w Nowej Wsi Narodowej uczył się w C. K. Gimnazjum św. Jacka w Krakowie, gdzie w 1902 ukończył VIII klasę i zdał egzamin dojrzałości. Następnie w 1906 ukończył studia na wydziale prawnym Uniwersytetu Jagiellońskiego.
W rezerwie korpusu artylerii fortecznej C. K. Armii został mianowany kadetem z dniem 1 stycznia 1909, następnie awansowany na chorążego 1 stycznia 1909 i na stopień podporucznika z dniem 1 stycznia 1912. Był przydzielony do 2 pułku artylerii fortecznej w Krakowie. Podczas I wojny światowej został awansowany na stopień porucznika w rezerwie artylerii fortecznej z dniem 1 lipca 1915. Podczas wojny pozostawał z przydziałem do macierzystego pułku do 1918. Walczył na frontach rosyjskim i serbskim.
Po odzyskaniu przez Polskę niepodległości został przyjęty do Wojska Polskiego. Uczestniczył w obronie Lwowa. Został awansowany na stopień majora rezerwy artylerii ze starszeństwem z dniem 1 czerwca 1919. W 1923, 1924, jako oficer rezerwowy był przydzielony do 10 pułku artylerii ciężkiej w garnizonie Przemyśl. W 1934 jako rezerwy był przydzielony do Oficerskiej Kadry Okręgowej nr VI jako "oficer po ukończeniu 40 roku życia" i pozostawał wówczas w ewidencji Powiatowej Komendy Uzupełnień Lwów Miasto.
12 lipca 1927 został wybrany prezesem komisji rozjemczej Giełdy Pieniężnej we Lwowie. Pod koniec lat 20. był urzędnikiem bankowym we Lwowie. 25 lutego 1937 został wybrany wiceprezesem zarządu koła Związku Oficerów Rezerwy we Lwowie.
Po wybuchu II wojny światowej i agresji ZSRR na Polskę z 17 września 1939 został aresztowany przez Sowietów. W 1940 został zamordowany przez funkcjonariuszy NKWD. Jego nazwisko znalazło się na tzw. Ukraińskiej Liście Katyńskiej opublikowanej w 1994 (został wymieniony na liście wywózkowej 55/4-46 oznaczony numerem 1). Ofiary tej części zbrodni katyńskiej zostały pochowane na otwartym w 2012 Polskim Cmentarzu Wojennym w Kijowie-Bykowni.

</doc>
<doc id="3578984" url="https://pl.wikipedia.org/wiki?curid=3578984" title="Mark Dreyfus">
Mark Dreyfus

Mark Dreyfus (ur. 3 października 1956 w Perth) – australijski prawnik i polityk, członek Australijskiej Partii Pracy (ALP). Od 2007 poseł do Izby Reprezentantów. W roku 2013 zajmował szereg stanowisk w gabinecie federalnym Australii, m.in. prokuratora generalnego Australii. Ponownie objął ten urząd 1 czerwca 2022 roku.
Życiorys.
Kariera zawodowa.
Jest absolwentem prawa na University of Melbourne. W latach 1979-1981 pracował w administracji lokalnej w Darwin. W latach 1982-1985 praktykował jako radca prawny, zaś w latach 1987-2007 jako adwokat. Od 1985 do 1987 był doradcą stanowego prokuratora generalnego Wiktorii.
Kariera polityczna.
W 2007 został wybrany do Izby Reprezentantów jako kandydat ALP w okręgu wyborczym Isaacs. W latach 2010-2013 był wiceministrem zmian klimatycznych i efektywności energetycznej. Jednocześnie pełnił funkcję sekretarza gabinetu, choć sam nie był jego członkiem. Równolegle w latach 2011–2013 był też wiceministrem przemysłu i innowacji. W lutym 2013 został awansowany do składu gabinetu, gdzie początkowo objął stanowiska prokuratora generalnego i ministra ds. zarządzania kryzysowego, zaś od marca 2013 był równocześnie ministrem ds. służby cywilnej oraz specjalnym ministrem stanu. We wrześniu 2013 wraz z całą swoją partią przeszedł do opozycji, a w kolejnym miesiącu został powołany przez nowego lidera ALP Billa Shortena w skład jego gabinetu cieni.

</doc>
<doc id="3578985" url="https://pl.wikipedia.org/wiki?curid=3578985" title="Bromma (dzielnica)">
Bromma (dzielnica)



</doc>
<doc id="3578987" url="https://pl.wikipedia.org/wiki?curid=3578987" title="Zamach na hotel King David w Jerozolimie">
Zamach na hotel King David w Jerozolimie

Zamach na hotel King David w Jerozolimie – zamach bombowy przeprowadzony 22 lipca 1946 roku o godz. 12:37 czasu lokalnego przez żydowską organizację podziemną Irgun, działającą na terenie Brytyjskiego Mandatu Palestyny. Wysadzono południową część hotelu, w której znajdowała się siedziba brytyjskich władz mandatowych. W wyniku zamachu zginęło 91 osób: 28 Brytyjczyków, 41 Palestyńczyków, 17 Żydów, 2 Ormian oraz Rosjanin, Grek i Egipcjanin.
Hotel King David.
Hotel został wybudowany przez rodzinę Moseri – wpływowych i bogatych Żydów z Kairu i Aleksandrii. W celu pokrycia kosztów jego budowy utworzyli oni spółkę akcyjną, w której skład wchodzili bogaci Egipcjanie oraz Żydzi z całego świata. Siedmiopiętrowy budynek z 200 pokojami oddano do użytku w 1931 roku. W 1938 roku władze Mandatu Palestyny zarekwirowały południowe skrzydło budynku w celu zakwaterowania w nim sztabu wojskowego oraz administracji mandatowej. Budynek wydawał się być łatwy do obrony, a ponadto znajdował się w centrum Jerozolimy. W piwnicach Brytyjczycy stworzyli centrum komunikacyjne. Hotel był również połączony z bazą wojskową, która znajdowała się na południe od budynku.
Tło zamachu.
29 czerwca 1946 miała miejsce tzw. "Czarna Sobota/Czarny Szabat". Służby brytyjskie przeprowadziły operacje w Palestynie (Jerozolima, Hajfa, Ramat Gan, Tel Awiw i Netanja), czego rezultatem było odnalezienie wielu dokumentów mogących ujawnić istnienie Hebrajskiego Ruchu Oporu, w który zaangażowane były Lechi, Irgun i Hagana. Zatrzymano także 2700 osób z władz Jiszuwu i skonfiskowano broń. Agencja Żydowska wraz z dowództwem Hagany stwierdziły, że takie informacje mogłyby ujawnić istnienie podziemia oraz doprowadzić do aresztowania, a nawet stracenia przywódców Jiszuwu. W rezultacie Amichaj Paglin postanowił wysadzić w powietrze sztab wojskowy zlokalizowany w hotelu, w którym miała być składowana część tych dokumentów.
Przygotowania.
Przekonany do tego pomysłu Mosze Sneh – szef sztabu Hagany – poinformował 1 lipca Menachema Begina, że operację wysadzenia hotelu przeprowadzi Irgun. Plan zakładał podwójny zamach w tym samym czasie, jeden na Hotel King David, a drugi na David Brothers Building pod dowództwem Lechi. Sneh uznał, że skoro Brytyjczycy zaatakowali i sparaliżowali władze Jiszuwu, to Jiszuw może dokonać tego samego wobec władz mandatowych.
Po otrzymaniu od dowództwa Hebrajskiego Ruchu Oporu pozwolenia na przeprowadzenia akcji, Begin rozpoczął przygotowania. Za zaplanowanie ataku odpowiedzialny był Paglin. Zapewnił on Begina, że wszystko zostanie ułożone tak, aby uniknąć niepotrzebnych ofiar. Specjalny oddział Irgunu przeprowadził rekonesans w budynku w celu sprawdzenia obstawy, rozkładu najważniejszych pomieszczeń i słabych punktów budynku. Stwierdzono, że King David jest zaopatrywany w mleko u żydowskich i arabskich dostawców. Wobec tego ustalono, że zamachowcy przebrani zostaną za mleczarzy, a ładunki wybuchowe zostaną dostarczone w dzbanach z mlekiem. Irgun chcąc uniknąć ofiar cywilnych zaproponował wcześniejsze ostrzeżenie władz i wojska w celu ewakuacji budynku. Sneh uznał propozycję 45 minut za zbyt długą i ryzykowną. Razem z Paglinem ustalili, że Brytyjczycy otrzymają pół godziny na wyprowadzenie ludzi z budynku. Dodatkowo pojemniki z mlekiem miały zostać opatrzone ostrzeżeniem w języku hebrajskim, arabskim i angielskim.
Przygotowania napotkały jednak na opór władz Jiszuwu i Światowej Organizacji Syjonistycznej. Atak pierwotnie zaplanowany na 19 lipca został dwa dni wcześniej odłożony przez dowódcę Hagany bez podania powodu. Chaim Weizman zagroził, że jeśli Hebrajski Ruch Oporu nie zaniecha swoich działań, to zrezygnuje z bycia prezydentem ŚOS. 19 lipca Sneh ponownie poprosił Begina o opóźnienie ataku. Zirytowany przywódca Irgunu zgodził się na powtórne przełożenie akcji. Uznał jednak, że przywództwo Hagany jest zbyt zachowawcze w walce o niepodległość Izraela. Begin dał Haganie trzy dni i ustalił datę zamachu na 22 lipca. Przywódca Irgunu zignorował kolejne prośby o przełożenie ataku. Podobnie było w przypadku Lechi, która postanowiła przeprowadzić swój własny atak. Zapalniki używane przez Irgun miały zostać ustawione na spowodowanie wybuchu po 35 minutach, ale dla Lechi okazało się niemożliwym skoordynowanie ataku. W związku z tym Begin wraz z Irgunem pozostali jedyną stroną biorącą udział w operacji.
Przeprowadzenie ataku.
22 lipca o godzinie 7.00 bojownicy Irgunu spotkali się w klasie szkoły talmudycznej Bejt Aharon. Nikt z nich nie wiedział wcześniej do jakiej operacji zostali przydzieleni. Po odprawie z dowództwem pierwsza grupa „portierów”, przebrana za Arabów, wyruszyła do hotelu. Ich zadaniem było czekanie przy wejściu na „mleczarzy”, aby pomóc im z transportem pojemników z mlekiem. Druga grupa wyruszyła furgonetką z siedmioma kankami z mlekiem. Każda z nich zawierała 50 kg ładunków wybuchowych. Zapalniki zostały ustawione o godzinie 12.13, tak aby wybuch nastąpił pół godziny później. Po drodze dwie z bomb, które miały odciąć Hotel King Daivid od reszty Jerozolimy, eksplodowały. Wojskowi w hotelu uznali to za właściwy zamach. O 12.22 łączniczka Irgunu poinformowała administrację hotelu o planowanym zamachu jednak brytyjski oficer odwołał alarm ze względu na zbyt częste, fałszywe alarmy bombowe. O 12.31 zatelefonowała do redakcji „The Palestine Post”, aby ta poinformowała o ataku. O godzinie 12.37, sześć minut przed zaplanowanym wybuchem bomba eksplodowała. Jej szkody można było porównać z wybuchem 500 kg bomby lotniczej. Podobno przed wybuchem można było usłyszeć w piwnicy i przy wyjściu z hotelu strzały, które mogły pochodzić od bojowników.
Skutki ataku.
Atak na Hotel King David spowodował wśród Brytyjczyków niechęć wobec syjonistów. Gazety w Wielkiej Brytanii i Stanach Zjednoczonych obarczyły winą za zamach żydowskich przywódców. W rezultacie Agencja Żydowska odcięła się od ataku, uznając go za desperacki atak gangu. Dodatkowo Agencja wezwała do powstania przeciw zamachowcom.
Kolejnym skutkiem było zerwanie współpracy i rozpad Hebrajskiego Ruchu Oporu. Od tej pory Hagana zaprzestała współpracy z Lechi i Irgunem, które rozpoczęły działalność na własną odpowiedzialność.
Dowódca wojsk brytyjskich w Palestynie ogłosił dodatkowo zerwanie współpracy gospodarczej z Żydami. Uznał, że zubożenie społeczności żydowskiej będzie największą karą za zamach.
O godzinie 12.45 policja brytyjska ogłosiła godzinę policyjną w całej Jerozolimie. Patrole pojazdów wojskowych szukały w całym mieście bojowników Irgunu i miejsc, w których mogłyby być podłożone inne ładunki.

</doc>
<doc id="3578990" url="https://pl.wikipedia.org/wiki?curid=3578990" title="Älvsjö (dzielnica)">
Älvsjö (dzielnica)



</doc>
<doc id="3578993" url="https://pl.wikipedia.org/wiki?curid=3578993" title="Gjilan (rejon statystyczny Kosowa)">
Gjilan (rejon statystyczny Kosowa)

Gjilan (alb.: "Rajoni i Gjilanit"; serb.: "Гњилански округ, Gnjilanski okrug") – jeden z siedmiu rejonów statystycznych w Kosowie którego siedzibą jest miasto o tej samej nazwie.
Geografia.
Powierzchnia jaką obejmuje rejon administracyjny Gjilan sąsiaduje z obszarem lokalnie nazywanym Anamorava, który jest postrzegany jako część tego regionu administracyjnego ze względu na bliskość rzeki Morawa. 
Podział administracyjny.
W rejonie tym znajduje się 6 miast będących jednocześnie siedzibami gmin, oraz 126 wsi i osiedli:
Grupy etniczne.
Według danych spisu statystycznego z 1991 roku, w kosowskim rejonie statystycznym Gjilan większość mieszkańców była z pochodzenia Albańczykami. W gminie Gjilan stanowili oni 76,54% wszystkich mieszkańców, w gminie Kamenica - 73,05%, zaś w gminie Vitina - 78,68%.
Według danych spisu statystycznego z 2011 roku, w kosowskim rejonie statystycznym Gjilan większość mieszkańców była z pochodzenia Albańczykami. W gminie Gjilan stanowili oni 97,4%% wszystkich mieszkańców, w gminie Kamenica - 94,7%, w gminie Vitina - 99,9%, a w gminie Klokot - 53,3%. Serbowie zaś stanowili większość mieszkańców w gminie Parteš - 99,9%, oraz w gminie Ranilug - 95,5%. 
Grupy etniczne zamieszkujące rejon statystyczny Gjilan: 

</doc>
<doc id="3578995" url="https://pl.wikipedia.org/wiki?curid=3578995" title="Flaga Tyraspolu">
Flaga Tyraspolu

Flaga Tyraspolu – jeden z symboli miejskich Tyraspolu, stolicy Naddniestrzańskiej Republiki Mołdawskiej.
Flaga Tyraspolu została przyjęta 14 października 2002 roku, w 210. rocznicę założenia miasta. Zaprojektował ją A.W. Narolskij.
Symbolika.
Flaga jest oficjalnym symbolem Tyraspolu. Jest prostokątnego kształtu, jej proporcje wynoszą 2:3. Górną część zajmuje kolor czerwony symbolizujący zaufanie, energię, siłę, odwagę i miłość do życia. Kolor zielony znajdujący się na dole flagi symbolizuje nadzieję, delikatność, miękkość, równowagę i wzrost. Od lewego górnego do prawego dolnego rogu przechodzą białe, niebieskie i jasnożółte (złote) pasy przedstawiające Dniestr. Kolor biały symbolizuje zaufanie i czystość, niebieski prawdę, wiarygodność i rzetelność, a żółty otwartość, innowacyjność i dobrobyt.

</doc>
<doc id="3578996" url="https://pl.wikipedia.org/wiki?curid=3578996" title="Bunt Dziwana Wajsylewica">
Bunt Dziwana Wajsylewica

Bunt Dziwana – bunt możnowładcy Dziwana, syna Wajsyla przeciwko księciu gdańskiemu i świeckiemu Mściwojowi II, który miał miejsce w 1285.
Dziwan pochodził z rodziny pruskich emigrantów, która prawdopodobnie około połowy XIII wieku osiedliła się na Pomorzu Gdańskim, uchodząc przed Krzyżakami z Prus. Ojciec Dziwana, Wajsyl od 1267 piastował godność cześnika gdańskiego. Posiadał dwóch braci: Glabuna i Sadyka. Cała rodzina w wojnie domowej Mściwoja II z księciem gdańskim Warcisławem (1269-1271), poparła Mściwoja, który w konflikcie zwyciężył. Wajsyl został wówczas wojewodą świeckim. W 1275 stanowisko to zostało mu przez Mściwoja cofnięte – otrzymał w zamian analogiczne, w Tczewie, a w 1277 nominowano go na urząd wojewody gdańskiego. Wszystkie te ruchy Wajsyl potraktował jako niełaskę, gdyż centrum życia ówczesnego państwa Mściwoja było Świecie. Funkcję wojewody Wajsyl sprawował do 4 stycznia 1286, kiedy to zastąpił go kasztelan słupski – Święca. Również pozostali członkowie rodziny Wajsylowiców utracili swoje dotychczasowe przywileje. Powyższe było genezą wystąpienia syna Wajsyla – Dziwana przeciwko Mściwojowi II. Stronnictwo Dziwana miało na celu usunięcie z pomorskiego tronu Mściwoja i osadzenie na nim księcia brzeskokujawskiego Władysława Łokietka, którego matka – Eufrozyna, była żoną Mściwoja. Inną motywacją mogło być zapobieżenie przewidzianej umową kępińską sukcesji tronu pomorskiego przez Przemysła II, ugodowego wobec Krzyżaków, nie lubianych przez Prusów, do których należeli Wajsylewice. Jeszcze inną hipotezą, zupełnie nie popartą źródłowo, mogła być reprezentacja przez Dziwana interesów księcia rugijskiego – Wisława II, pretendującego do tronu pomorskiego. O samym buncie nie wiadomo zbyt wiele – wiedza oparta jest na jednym dokumencie Mściwoja z 1292, dotyczącym wsi Witomino. Fragment o buncie ma następujące brzmienie: "My Mściwój, z łaski bożej książę pomorski, wiadomym czynimy tak współczesnym jak i w przyszłości pismo nasze oglądającym, że wieś Witomino z naszej łaski posiadł niegdyś Dziwan syn Wajsyla. Tenże Dziwan w jawnej przeciwko nam zdradzie został odnaleziony i wyrokiem sędziów i baronów wielkopolskich na zawsze pozbawiony został wszystkich dóbr posiadanych w naszym księstwie". 
Dziwan schwytany przez możnowałdców wielkopolskich utracił majątek, ale zachował życie. Mściwój II zmarł w 1294. W 1295 Dziwan próbował zbrojnie odzyskać Rajkowy darowane w międzyczasie cystersom z Oliwy, ale ostatecznie sąd nakazał ich zwrot. Rodzina jeszcze raz próbowała odzyskać dobra w 1298, już za rządów Władysława Łokietka, ponownie bezskutecznie. Dziwan zmarł najpóźniej w 1298.

</doc>
<doc id="3578999" url="https://pl.wikipedia.org/wiki?curid=3578999" title="Skärholmen (dzielnica)">
Skärholmen (dzielnica)



</doc>
<doc id="3579001" url="https://pl.wikipedia.org/wiki?curid=3579001" title="Zamach na Hotel Króla Dawida w Jerozolimie">
Zamach na Hotel Króla Dawida w Jerozolimie



</doc>
<doc id="3579004" url="https://pl.wikipedia.org/wiki?curid=3579004" title="Zamach na Hotel King David w Jerozolimie">
Zamach na Hotel King David w Jerozolimie



</doc>
<doc id="3579006" url="https://pl.wikipedia.org/wiki?curid=3579006" title="Hugo Álvarez">
Hugo Álvarez

Hugo Álvarez Quintas (ur. 21 czerwca 1985 w Vigo) – hiszpański piłkarz, występujący na pozycji obrońcy.

</doc>
<doc id="3579008" url="https://pl.wikipedia.org/wiki?curid=3579008" title="Archanes">
Archanes



</doc>
<doc id="3579010" url="https://pl.wikipedia.org/wiki?curid=3579010" title="We Heart It">
We Heart It

We Heart It – sieć społecznościowa z inspirującymi obrazami. We Heart It określa siebie jako "domem dla twojej inspiracji" i jako miejsce by "organizować i udostępniać rzeczy które kochasz". Użytkownicy mogą kolekcjonować (albo "serduszkować") ich ulubione obrazki aby dzielić się nimi z przyjaciółmi i dodawać do swoich kolekcji. Użytkownicy mogą uzyskać dostęp do strony za pomocą przeglądarki internetowej lub aplikacji na telefon.
Historia.
We Heart It zostało założone w 2008 roku przez Brazylijczyka Fabio Giolito. Założył tę stronę jako projekt poboczny wokół pomysłu "serduszkowania" zdjęć i zapisywaniu ich po to, by udostępnić znajomym. Na początku strona miała być dla niego i jego przyjaciół, jednak stopniowo się rozrastała. Kiedy strona stała się odpowiednio duża, Fabio poprosił współ-fundatora o pomoc w skupieniu się na infrastrukturze. Strona została zarejestrowana w Kalifornii w 2011.
Biznes.
We Heart It została zarejestrowana w USA w 2011. Jej siedziba znajduje się w San Francisco, w 2014 pracowało tam 25 osób.
W lutym 2014 strona zajmowała 754 miejsce w rankingu Alexa.
Właściwości.
We Heart It jest to wizualna platforma obsługująca obrazy, GIF i wideo. Nowi użytkownicy mogą dołączyć przez email, Facebook, Twitter i Google+. Użytkownicy mogą uzyskać dostęp do witryny za pośrednictwem zwykłej przeglądarki internetowej lub za pośrednictwem oficjalnej aplikacji mobilnej iOS app dla iPhone, iPod lub iPad i Android app. Nowa zawartość może być udostępniana przez oficjalny Heart Button bookmarklet albo przez przyciski Heart It na stronie internetowej. Użytkownicy mogą udostępniać treści bezpośrednio na Facebook, Twitter i Tumblr. Można również znaleźć znajomych z Facebooka i Twittera.
We Heart It jest znane ze swojej pozytywnej społeczności, odkąd nie ma opcji aby komentować obraz, użytkownicy czują się bardziej komfortowo udostępniając treści ponieważ nie może ona dostać negatywnych komentarzy tak jak na innych portalach społecznościowych.
W czerwcu 2015 We Heart It został wypuszczony dla Apple Watch.
Wykorzystanie.
W grudniu 2013 roku, We Heart It osiągnęło 25 milionów użytkowników miesięcznie. Cztery na pięć z ponad 25 mln użytkowników są poniżej 24 roku życia, a ponad 70 procent to kobiety. Średni wiek użytkownika We Heart It to 19 lat.
We Heart It zyskuje ponad 1 mln nowych użytkowników każdego miesiąca, z czego 2/3 rejestruje się na urządzeniach mobilnych. Średnio użytkownicy aplikacji otwierają ją 25 razy w miesiącu.
W marcu 2015 roku, We Heart It wprowadziło nową funkcję pocztówki pozwalając jej 30 milionom zarejestrowanych użytkowników na wysyłanie między sobą obrazków.
The Huffington Post określił We Heart It jako jedno z "10 Najszczęśliwszych Miejsc w Internecie".
Danielle Bradbery, zwyciężczyni 4 sezonu The Voice, powiedziała w wywiadzie dla magazynu InStyle, że We Heart It to jej ulubiona aplikacja na IPhone.
We Heart It ma średnią 5 gwiazdek w ITunes App Store.

</doc>
<doc id="3579011" url="https://pl.wikipedia.org/wiki?curid=3579011" title="Armando Lozano">
Armando Lozano

Armando Lozano Sánchez (ur. 16 grudnia 1984 w Motril) – hiszpański piłkarz występujący na pozycji obrońcy w Elche CF.

</doc>
<doc id="3579012" url="https://pl.wikipedia.org/wiki?curid=3579012" title="Operacja „Agatha”">
Operacja „Agatha”

Operacja „Agatha” (nazywana też czarną sobotą/czarnym szabatem) – seria aresztowań przeprowadzonych przez władze Brytyjskiego Mandatu Palestyny w sobotę 29 czerwca 1946.
Brytyjczycy aresztowali 2700 Żydów w odpowiedzi na serię ataków przeprowadzonych przeciwko siłom mandatoryjnym przez działających wspólnie bojowników Hagany, Irgunu oraz Lechi. Znalezione w siedzibie Agencji Żydowskiej materiały, dotyczące żydowskich działań wywiadowczych na terenie państw arabskich, przewiezione zostały do siedziby wydziału kryminalnego w hotelu King David w Jerozolimie. Aresztowano licznych członków kierownictwa Agencji. Zamach na hotel King David w Jerozolimie 22 lipca 1946 uznawany jest w literaturze jako odwet za brytyjską operację „Agatha”. Po zakończeniu operacji uwolnieni zostali przetrzymywani przedstawiciele władz mandatoryjnych, zaś wysoki komisarz Palestyny, Alan Cunningham, skazał członków Irgunu na karę dożywotniego pozbawienia wolności.

</doc>
<doc id="3579013" url="https://pl.wikipedia.org/wiki?curid=3579013" title="Chris Riggi">
Chris Riggi

Chris Riggi (ur. 18 września 1985 w Nowym Jorku) – amerykański aktor.
Życiorys.
Urodził się w Nowym Jorku jako syn filantropów – Michele i Rona Riggiego. Zaczął grać jako dziecko w nowojorskim Home Made Theatre. Następnie studiował aktorstwo w Lee Strasberg Theatre and Film Institute w Nowym Jorku. Posiada czarny pas w taekwondo.
Po raz pierwszy trafił przed kamery jako Brandon Stillman w jednym z odcinków serialu komediowego MTV "Human Giant" (2008) z Azizem Ansari. Zaproponowano mu rolę Ryana Mclouda (ostatecznie zagrał ją Ezra Miller) w komedii romantycznej "Strzeż się Gonza" ("Beware the Gonzo", 2010), ale musiał się zrezygnować z powodu konfliktów w harmonogramie w serialu "Plotkara" (2009), gdzie zagrał Scotta Rossona. W 2012 zadebiutował jako reżyser i producent filmowy dramatu krótkometrażowego "Bazaaro". W 2017 spróbował swoich sił jako scenarzysta i montażysta filmowy komedii krótkometrażowej "Zły dla klaunów". W 2020 po raz pierwszy zrealizował film pełnometrażowy – komediodramat "Good Luck with Everything". W telewizyjnym dreszczowcu Lifetime "Overlook" ("Killer Daddy Issues", 2020) wystąpił jako niesforny Reed.

</doc>
<doc id="3579016" url="https://pl.wikipedia.org/wiki?curid=3579016" title="Patkul">
Patkul

Patkul – pomnik przyrody, głaz narzutowy barwy szarej zlokalizowany na Rynku w Kazimierzu Biskupim.
Głaz początkowo znajdował się na miejscu kaźni generała Jana Reinholda Patkula, na łące pod Kazimierzem, którą nazwano Patkulką. Na Rynek kamień przeniesiono gdy Kopalnia Węgla Brunatnego Konin przesunęła się pod miasto. Patkul, inflancki patriota narodowości łotewskiej, działał w służbie króla polskiego Augusta II przeciw Szwedom. Sasi wydali go Karolowi XII, a ten skazał go na śmierć za zdradę stanu w 1707. Więziony był w lochach klasztornych w Lądzie nad Wartą, a następnie stracono go w Kazimierzu Biskupim – najpierw odcięto mu uszy, palce rąk i nóg, nos i genitalia, następnie łamano go kołem, a ostatecznie ścięto. Porąbane szczątki porozwieszano na okolicznych drzewach ku przestrodze. Narzędzia tortur Patkula oglądać można w Muzeum Regionalnym w Puławach, a dwukilogramową kłódkę w Muzeum Regionalnym w Słupcy.
Wydarzenia powyższe upamiętnia głaz Patkul o regularnym kształcie i obwodzie 285 cm. Posiada wyryty głęboko napis "Patkul 10/X.1707".

</doc>
<doc id="3579018" url="https://pl.wikipedia.org/wiki?curid=3579018" title="Pomnik Powstańców Wielkopolskich w Terespotockich">
Pomnik Powstańców Wielkopolskich w Terespotockich



</doc>
<doc id="3579020" url="https://pl.wikipedia.org/wiki?curid=3579020" title="Chora (Kreta)">
Chora (Kreta)



</doc>
<doc id="3579021" url="https://pl.wikipedia.org/wiki?curid=3579021" title="Kościół św. Anny w Końskowoli">
Kościół św. Anny w Końskowoli

Kościół świętej Anny – rzymskokatolicki kościół filialny należący do parafii Znalezienia Krzyża Świętego i św. Andrzeja Apostoła w Końskowoli. Znajduje się na Szlaku Renesansu Lubelskiego.
Świątynia została zbudowana na początku XVII wieku, konsekrowana w 1613 roku. Kościół został wzniesiony w stylu renesansu lubelskiego. Jest to niewielka, jednonawowa, pozbawiona wieży budowla o smukłych proporcjach, zamknięta węższym półkolistym prezbiterium. Jej trójkątne, dekoracyjnie rozczłonkowane szczyty są zwieńczone typowymi dla renesansu lubelskiego sterczynami. Sklepienie kolebkowe jest pokryte sztukateriami, które tworzą geometryczne wzory uzupełnione płaskorzeźbami. 
W pomieszczeniach nad zakrystią znajduje się cenna polichromia wykonana na początku XVII wieku. Ołtarz główny został wykonany w stylu manierystycznym; znajduje się w nim obraz z XVII wieku przedstawiający świętą Annę Samotrzecią, namalowany przez lubelskiego artystę – Stanisława Szczerbica. Na obrazie w lewym dolnym rogu ołtarza jest przedstawiony duchowny, utożsamiany z księdzem Stanisławem z Zalesia Lisowiczem. Obok wizerunku proboszcza końskowolskiego i prepozyta szpitalnego jest przedstawiony także znak herbowy w kształcie tarczy, na której znajduje się czerwone serce przekłute strzałą. 
Przypuszcza się, że w kościele tym został pochowany ksiądz Stanisław Lisowicz.

</doc>
<doc id="3579023" url="https://pl.wikipedia.org/wiki?curid=3579023" title="Madan Senki Ryūkendō">
Madan Senki Ryūkendō

 – japoński serial z gatunku "tokusatsu". Wyprodukowany został przez firmę Takara Tomy i We've Inc. Był emitowany od 8 stycznia do 31 grudnia 2006 na kanale TV Aichi i liczył 52 odcinki.
Fabuła.
Miasto Akebono żyło w błogim spokoju oraz harmonii, jednak zostały one zakłócone poprzez atak armii demonów Jamanga, której żołnierze zbierają negatywną energię aby wskrzesić swojego przywódcę – Króla Demonów. W mieście działa tajna organizacja SHOT, która walczy z Jamangą przy pomocy magicznych artefaktów i zaklęć. Do miasta przybył uzdolniony w walce mieczem młody policjant Kenji Narukami, który jest świadkiem walki Jamangi i członka SHOT Jūshirō Fudō, który zmienia się w wojownika zwanego Ryugunoh. Kenji wdał się w bój z atakującym cywili potworem, przez co tajemniczy miecz Gekiryuken wybrał go na swojego partnera i przemienił go wbrew jego woli w wojownika o nazwie Ryūkendō. Ostatecznie Kenji dołącza do Fudō i SHOT by walczyć z Jamangą. W trakcie serii pojawia się trzeci wojownik – Ryujinoh, którym jest tajemniczy włóczykij Koichi Shiranami. Chłopak jest żądny zemsty na szefie SHOT Amamim, którego obwinia za śmierć swoich rodziców.

</doc>
<doc id="3579024" url="https://pl.wikipedia.org/wiki?curid=3579024" title="Jarosław W. Kłos">
Jarosław W. Kłos

Jarosław Wojciech Kłos – polski fizyk, doktor habilitowany nauk fizycznych, specjalizuje się w fizyce nanomateriałów, stanach powierzchniowych, kryształach magnonicznych, grafenie oraz ogniwach fotowoltaicznych, nauczyciel akademicki Uniwersytetu im. Adama Mickiewicza w Poznaniu. 
Życiorys.
Naukowo związany z poznańskim Wydziałem Fizyki UAM, gdzie zdobywał kolejne awanse akademickie. Stopień doktorski uzyskał w 2004 na podstawie pracy pod tytułem "Współistnienie stanów powierzchniowych typu Tamma i Shockleya" (promotorem był prof. Henryk Puszkarski). Habilitował się w 2014 na podstawie oceny dorobku naukowego i pracy zatytułowanej "Periodyczne heterostruktury półprzewodnikowe jako aktywne elementy ogniw słonecznych". 
Na macierzystym wydziale pracuje jako adiunkt w Zakładzie Fizyki Nanomateriałów (kierownik Pracowni Elektroniki Cyfrowej). Prowadzi zajęcia z mechaniki klasycznej i relatywistycznej oraz z fizyki kompozytów o periodycznej nanostrukturze. Jest członkiem Polskiego Towarzystwa Fizycznego. Swoje prace publikował m.in. w "Journal of Applied Physics", "Physical Review B" oraz "Advances in Condensed Matter Physics".

</doc>
<doc id="3579025" url="https://pl.wikipedia.org/wiki?curid=3579025" title="Stycznik hybrydowy">
Stycznik hybrydowy

Stycznik hybrydowy – łącznik automatyczny niskiego napięcia.
Człon łączeniowy składa się z elementów mechanicznych (zestyków) i półprzewodnikowych. W styczniku hybrydowym prawie wyeliminowano łuk elektryczny, gdyż łączenie odbywa się przez człon półprzewodnikowy, a w czasie pracy w stanie przewodzenia tyrystora, łącznik ten bocznikowany jest zestykiem mechanicznym, który eliminuje straty mocy na złączu półprzewodnika. Zastosowanie drugiego łącznika mechanicznego, podłączonego szeregowo, zapewnia przerwę galwaniczną w czasie wyłączenia stycznika. W tego typu łącznikach ważna jest kolejność załączania i wyłączania poszczególnych styków. 

</doc>
<doc id="3579026" url="https://pl.wikipedia.org/wiki?curid=3579026" title="Praptaki">
Praptaki

Praptaki (Archaeornithes) – wymarła podgromada obejmująca prymitywne, podobne do gadów ptaki. Stanowią grad ewolucyjny utworzony na podstawie znanych, kopalnych form przejściowych, prymitywnych ptaków o cechach pośrednich pomiędzy dinozaurzymi przodkami ptaków, a ich współczesnymi przedstawicielami.
Skamieniałości praptaków były słabo poznane aż do końca XX wieku. Te znane dzielono na ptaki o dość nowoczesnej budowie ciała, zrośniętej klatce piersiowej oraz mostku z grzebieniem oraz "Urvogels" (archeopteryksy), znane wtedy z "fossillagerstätte" Solnhofen (późna kreda). Morfologiczne i anatomiczne różnice między tymi dwiema grupami były tak wyraziste, że dla ptaków drugiej grupy utworzono podgromadę Archaeornithes.
Wraz z odkryciem kilku dobrze zachowanych skamielin na przełomie XX/XXI wieku znacząco wzrosła wiedza dotycząca ewolucji ptaków. Ewolucja przymiotów ptaków nowoczesnych, takich jak zwarte ciało, skrzydła bez pazurów i obecność skrzydełka, wykazywała cechy gradacji. Archaeornithes dzielą się na nachodzące się nawzajem monofiletyczne grupy, zaś sama nazwa taksonu rzadko bywa używana.
Wśród żyjących przedstawicieli ptaków nowoczesnych pazury na skrzydłach występują np. u hoacyna ("Opisthocomus hoazin"), u których młode wyposażone są w dwa pazury wyrastające ze stawu nadgarstkowego. Przydają im się one podczas wspinaczki. Pazur na skrzydle mają też młode kokoszki ("Gallinula chloropus") oraz np. dorosłe, paleognatyczne nieloty kazuary hełmiaste ("Casuarius casuarius").
Systematyka.
Kladogram Avialae bazujący na badaniach filogenetycznych Lefèvre "et al.", 2014:
W tradycyjnej klasyfikacji wyróżnia się dwie podgromady ptaków; prócz praptaków są to ptaki nowoczesne (Neornithes) o krótkim, bardziej współczesnym ogonie. Tę klasyfikację opracował Hans Friedrich Gadow w 1893, a zastosował ją także Alfred Romer (1933) i inni autorzy XX wieku. Inne mezozoiczne ptaki, jak uzębione, lecz poza tym bardziej „nowoczesne” hesperornisy, włączono do ptaków nowoczesnych, do własnego nadrzędu Odontognathae (ptaki uzębione).
Według Alfreda Romera praptaki charakteryzują się obecnością pazurów na skrzydle, podobną do gadziej klatką piersiową bez grzebienia mostka i obecnością długiego kostnego ogona. Wyróżniano wśród nich wtedy "Archaeopteryx" i "Archaeornis", które są obecnie uznawane za jeden gatunek, "Archaeopteryx lithographica", przy czym nazwa "Archaeornis" odnosiła się do berlińskiego okazu archeopteryksa.
Zarówno Confuciusornithidae, jak i Enantiornithes odkryto około 100 lat po podziale ptaków przez Gadowa. Plasują się między opisem Romera dotyczącym Archaeornithes, a tym opisującym Neornithes; istotnie, miały pazury na skrzydłach, jednak posiadały zredukowane ogony osadzone na pygostylu w kształcie pręta (u Neornithes ma on kształt lemiesza) i niewielki grzebień mostka.
Rzadko używany w paleontologii termin został na nowo wprowadzony w obieg przez ornitologów (Livezey i Zusi) w 2007 jako nazwa dla grupy obejmującej Archaeopterygidae i Confuciusornithidae.

</doc>
<doc id="3579028" url="https://pl.wikipedia.org/wiki?curid=3579028" title="Archaeornithes">
Archaeornithes



</doc>
<doc id="3579030" url="https://pl.wikipedia.org/wiki?curid=3579030" title="Mihrimah">
Mihrimah

Mihrimah, osm. مهر ماه سلطان (ur. 21 marca 1522 w Stambule, zm. 25 stycznia 1578 tamże) – córka sułtana Sulejmana Wspaniałego i jego żony Roksolany znanej też jako Hürrem. Jej imię bywa wymawiane również jako Mihrumah, Mihr-î-Mâh, Mihrî-a-Mâh lub Mehr-î-Mâh. "Mehr-î-Mâh" znaczy „Słońce "(lit. łaskawość, współczucie, czułość, miłość)" i Księżyc”.
Życiorys.
Mihrimah podróżowała po całym Imperium Osmańskim z ojcem, kiedy wizytował swój kraj i kiedy podbijał nowe ziemie. W perskiej literaturze opisano, jak wraz z ojcem ruszała do walki na arabskim ogierze o imieniu Batal podczas bitwy pod Gizą w północnym Egipcie. 26 listopada 1539 roku w Stambule wyszła za mąż za Damata Rüstema Paszę (1505 – 10 lipca 1561), wielkiego wezyra za panowania Sulejmana. Chociaż małżeństwo to nie było szczęśliwe, Mihrimah spełniała się jako patronka sztuki i nadal podróżowała z ojcem aż do śmierci męża. 
To, że Mihrimah zachęcała swojego ojca do ataku na Maltę, obiecując wybudowanie 400 galer na swój koszt, pisała listy do polskiego króla Zygmunta Augusta - tak jak jej matka - oraz że w dniu śmierci Sulejmana pożyczyła swojemu bratu sułtanowi Selimowi II 50 000 złotych suwerenów na pokrycie najpilniejszych wydatków, świadczy o jej politycznym znaczeniu.
Była nie tylko księżniczką, ale sprawowała też funkcję Valide Sultan (stanowisko to zwykle pełniła żyjąca matka panującego sułtana) swojego brata Selima II, panującego w latach 1566 - 1574. W osmańskiej Turcji valide sultan tradycyjnie miała dostęp do dużych środków i często finansowała wielkie projekty architektoniczne. Najbardziej znane fundacje Mihrimah to dwa stambulskie kompleksy meczetowe noszące jej imię, oba zaprojektowane przez głównego architekta jej ojca, Sinana. Meczet Mihrimah Sultan przy bramie Edirne, znajdującej się na zachodnim odcinku murów starego miasta, był jednym z najbardziej pomysłowych projektów Sinana. Używając nowych systemów nośnych i bocznych pomieszczeń, powiększył powierzchnie przeznaczone na okna. Drugim jest meczet Mihrimah Sultan w dzielnicy Üsküdar, znany też jako meczet İskele, będący jednym z najbardziej charakterystycznych obiektów tej dzielnicy. 
Śmierć i miejsce pochówku.
Mihrimah zmarła w Stambule 25 stycznia 1578 i została pochowana w meczecie Sulejmana.
Jej starszy brat Mehmed zmarł w 1543 roku. Miała również czterech młodszych braci: Abdullaha (zm. w 1525 roku), Selima (zm. w 1574 roku), Bajazyda (zm. w 1561 roku) i Cihangira (zm. w 1553 roku). Miała też przyrodniego brata (syna Sulejmana Wspaniałego i jego konkubiny Mâhidevrân) Mustafę (zm. w 1553 roku).
Kultura masowa.
Mihrimah jest ważną postacią w tureckim hicie eksportowym "Wspaniałe stulecie". Zagrały ją kolejno: 

</doc>
<doc id="3579034" url="https://pl.wikipedia.org/wiki?curid=3579034" title="King David Hotel">
King David Hotel

King David Hotel (hebr. מלון המלך דוד; arab. فندق الملك داود) – pięciogwiazdkowy hotel w Jerozolimie, w Izraelu.
Hotel otwarto w 1931. Wzniósł go z różowawego lokalnego wapienia egipski bankier żydowskiego pochodzenia Ezra Moseri. Hotel znajduje się przy King David Street w śródmieściu Jerozolimy. Ze wschodnich okien widoczna jest panorama Starego Miasta oraz Wzgórza Syjońskiego. W 1946 przeprowadzono na jego terenie zamach bombowy.
W hotelu mieszkali zmuszeni do opuszczenia swoich krajów: Alfons XIII Burbon, Hajle Syllasje I oraz Jerzy II Grecki. Wśród znanych osobistości w hotelu zatrzymali się też: Abd Allah I ibn Husajn, Jerzy V, Husajn ibn Talal, kilku prezydentów Stanów Zjednoczonych, Winston Churchill, Margaret Thatcher, książę Walii Karol.

</doc>
<doc id="3579035" url="https://pl.wikipedia.org/wiki?curid=3579035" title="Władimir Piguzow">
Władimir Piguzow

Władimir Aleksandrowicz Piguzow (; ur. ?, zm. w 1986) – sekretarz komitetu partyjnego Instytutu Komitetu Bezpieczeństwa Państwowego ZSRR im. J. Andropowa, zwerbowany przez Centralną Agencję Wywiadowczą. 
Ukończył szkołę suworowską i Wyższą Szkołę Komitetu Bezpieczeństwa Państwowego, pułkownik Pierwszego Zarządu Głównego Komitetu Bezpieczeństwa Państwowego ZSRR. 
Pierwsza próba werbunku Piguzowa miała miejsce w Indonezji w 1974 - zameldował o niej przełożonym. Został odwołany do Moskwy i skierowany do pracy biurowej. Druga, udana próba werbunku miała miejsce podczas delegacji służbowej do USA.
Został wydany przez Aldricha Amesa i rozstrzelany w 1986 zgodnie z wyrokiem Kolegium Wojskowego Sądu Najwyższego ZSRR.

</doc>
<doc id="3579036" url="https://pl.wikipedia.org/wiki?curid=3579036" title="Nikołaj Firiubin">
Nikołaj Firiubin

Nikołaj Pawłowicz Firiubin (ros. Никола́й Па́влович Фирю́бин, ur. 4 kwietnia 1908 w Symbirsku, zm. 12 lutego 1983 w Moskwie) – radziecki polityk, działacz partyjny, dyplomata.
Życiorys.
Od 1929 członek WKP(b), 1935 ukończył Moskiewski Instytut Lotniczy, 1935-1938 pracował w fabryce Renaulta we Francji, później był I sekretarzem Komitetu Miejskiego WKP(b) w Kuncewie (obecnie część Moskwy). 1940-1943 sekretarz Moskiewskiego Komitetu Obwodowego WKP(b), od 1943 do grudnia 1949 sekretarz Komitetu Miejskiego WKP(b) w Moskwie, 1950-1953 szef Zarządu Technicznego Komitetu Wykonawczego Moskiewskiej Rady Miejskiej, 1950-1953 zastępca przewodniczącego Komitetu Wykonawczego Moskiewskiej Rady Miejskiej. Od 1953 do 23 stycznia 1954 radca Ambasady ZSRR w Czechosłowacji, od 23 stycznia 1954 do 23 sierpnia 1955 ambasador nadzwyczajny i pełnomocny ZSRR w Czechosłowacji, od 23 sierpnia 1955 do 1 października 1957 ambasador nadzwyczajny i pełnomocny ZSRR w Jugosławii. Od 25 lutego 1956 do 29 marca 1966 zastępca członka KC KPZR, od października 1957 do śmierci wiceminister spraw zagranicznych ZSRR. Od 4 lutego 1960 do ponad 1978 był sekretarzem generalnym Układu Warszawskiego. Deputowany do Rady Najwyższej ZSRR 2 kadencji. Odznaczony trzema Orderami Lenina. Pochowany na Cmentarzu Nowodziewiczym.
Mąż Jekatieriny Furcewej.

</doc>
<doc id="3579038" url="https://pl.wikipedia.org/wiki?curid=3579038" title="Konstantin Aleksandrow (dyplomata)">
Konstantin Aleksandrow (dyplomata)

Konstantin Iwanowicz Aleksandrow (ros. Константи́н Ива́нович Алекса́ндров, ur. 1912, zm. 1981) – radziecki dyplomata.
Członek WKP(b), od kwietnia 1956 radca, później Ambasady ZSRR w Czechosłowacji. W 1960 chargé d’affaires ZSRR w Czechosłowacji, 1962-1963 pracownik aparatu Ministerstwa Spraw Zagranicznych ZSRR, 1963-1965 poseł-radca Ambasady ZSRR w Jugosławii. Od 8 października 1965 do 11 listopada 1969 ambasador nadzwyczajny i pełnomocny ZSRR w Afganistanie, 1970-1974 pracownik MSZ ZSRR, następnie zwolniony.

</doc>
<doc id="3579041" url="https://pl.wikipedia.org/wiki?curid=3579041" title="Ramon Calliste">
Ramon Calliste

Ramon Calliste (ur. 16 grudnia 1985) – walijski piłkarz występujący na pozycji napastnika. Członek młodzieżowej drużyny Manchesteru United, która sięgnęła po zwycięstwo w młodzieżowym pucharze Anglii w 2003 roku.
Grając dla reprezentacji Walii U-21 wystąpił w 11 meczach kwalifikacji mistrzostw Europy. Nie strzelił żadnego gola, otrzymał 4 żółte kartki.

</doc>
<doc id="3579042" url="https://pl.wikipedia.org/wiki?curid=3579042" title="Mitrovica (rejon statystyczny Kosowa)">
Mitrovica (rejon statystyczny Kosowa)

Mitrovica (alb.: "Rajoni i Mitrovicës"; serb.: "Косовскомитровачки округ") – jeden z siedmiu rejonów statystycznych w Kosowie którego siedzibą jest miasto o tej samej nazwie.
Podział administracyjny.
W rejonie tym znajduje się 6 miast będących jednocześnie siedzibami gmin, oraz 267 wsi i osiedli:
Grupy etniczne.
Grupy etniczne zamieszkujące rejon statystyczny Mitrovica (dane części gmin z roku 2011):
Poniższe gminy (Zveçan, Leposaviç, Zubin Potok i północna część gminy Mitrovica) nie brały udziału w spisie powszechnym w roku 2011, wobec czego dane zamieszczone w tabeli poniżej dotyczą lat 2008-2009.

</doc>
<doc id="3579044" url="https://pl.wikipedia.org/wiki?curid=3579044" title="Stiepan Czerwonienko">
Stiepan Czerwonienko

Stiepan Wasiljewicz Czerwonienko (ros. Степа́н Васи́льевич Черво́ненко, ur. 16 września 1915 we wsi Okip w guberni połtawskiej, zm. 11 lipca 2003 w Moskwie) – radziecki działacz partyjny i dyplomata.
Życiorys.
Urodzony w ukraińskiej rodzinie chłopskiej, 1936 ukończył studia na Wydziale Ekonomicznym Kijowskiego Uniwersytetu Państwowego im. T. Szewczenki, 1936-1937 był ekonomistą Zarządu Statystycznego przy Państwowej Komisji Planowania przy Radzie Komisarzy Ludowych Ukraińskiej SRR, 1937-1941 pracował jako nauczyciel i dyrektor szkoły w Łebedynie. Od 1940 członek WKP(b), 1941-1944 służył w Armii Czerwonej, uczestnik wojny z Niemcami, m.in. forsowania Dniepru w listopadzie 1943, gdzie został ranny i do lipca 1944 przebywał na leczeniu. W latach 1944-1948 wykładowca, kierownik katedry marksizmu-leninizmu i dyrektor Czerkaskiego Instytutu Nauczycielskiego, w 1949 ukończył Akademię Nauk Społecznych przy KC WKP(b) i został kandydatem nauk filozoficznych. Od 1949 kierownik Grupy Lektorskiej KC KP(b)U, później kierownik Wydziału Nauki i Wyższych Instytucji Edukacyjnych KC KPU, od 26 marca 1954 do 17 stycznia 1956 zastępca członka, a od 21 stycznia 1956 do 16 lutego 1960 członek KC KPU. Od 26 czerwca 1956 do 24 października 1959 sekretarz KC KPU, od 4 grudnia 1957 do 24 października 1959 zastępca członka Prezydium KC KPU, od 15 października 1959 do 13 kwietnia 1965 ambasador nadzwyczajny i pełnomocny ZSRR w Chinach, od 31 października 1961 do 25 kwietnia 1989 członek KC KPZR. Od 13 kwietnia 1965 do 27 kwietnia 1973 ambasador nadzwyczajny i pełnomocny ZSRR w Czechosłowacji, od 3 maja 1973 do 20 stycznia 1982 ambasador nadzwyczajny i pełnomocny ZSRR we Francji, jednocześnie od 3 lipca 1973 do 20 marca 1974 ambasador nadzwyczajny i pełnomocny ZSRR na Madagaskarze. Od grudnia 1982 do października 1988 kierownik Wydziału KC KPZR ds. Pracy z Kadrami Zagranicznymi i Wyjazdami za Granicę, 1989-1993 radca Ministerstwa Spraw Zagranicznych ZSRR/Rosji, następnie na emeryturze. Deputowany do Rady Najwyższej ZSRR 5 i 11 kadencji.

</doc>
<doc id="3579046" url="https://pl.wikipedia.org/wiki?curid=3579046" title="Oficjalny plakat Letnich Igrzysk Olimpijskich 1936">
Oficjalny plakat Letnich Igrzysk Olimpijskich 1936

Plakat olimpijski (kolorowa litografia) wybrany w drodze konkursu ogłoszonego przez niemiecki komitet organizacyjny Letnich Igrzysk Olimpijskich 1936 w Berlinie.
Kontekst wyboru plakatu.
W celu wyboru oficjalnego plakatu igrzysk komitet organizacyjny ogłosił konkurs do którego zgłosiło się 49 niemieckich artystów, którzy zaprezentowali 59 projektów plakatu. Żaden z projektów nie spełnił trzech podstawowych wymogów komitetu jakimi były: podkreślenie znaczenia Igrzysk w świadomości społecznej, atrakcyjności Berlina jako organizatora Igrzysk oraz promocji w efektywny i zrozumiały sposób Igrzysk poza granicami Niemiec.
Wobec tego zorganizowano drugi konkurs dla niemieckich artystów który tym razem zakończył się sukcesem. Autorem zwycięskiego plakatu był Werner Würbel.
Opis plakatu.
Würbel umieścił na plakacie kwadrygę znajdującą się na szczycie Bramy Brandenburskiej – symbolu Berlina. W tle widać złotego, umięśnionego atletę z wieńcem laurowym na głowie z wyciągniętą prawą ręką – pozdrowieniem olimpijskim (obecnie niestosowanym) które nawiązywało do salutu rzymskiego. Dodatkowo u dołu plakatu wielkimi literami napisane są: miejsce i data rozgrywania Igrzysk a u góry nad głową atlety pięć kół olimpijskich z flagi olimpijskiej.
Dystrybucja.
243 tysiące kopii plakatu zostało rozdystrybuowanych w 19 językach w 34 państwach.

</doc>
<doc id="3579048" url="https://pl.wikipedia.org/wiki?curid=3579048" title="Johann Koerbecke">
Johann Koerbecke

Johann Koerbecke (ur. ok. 1410/1420 Coesfeld lub w Münster, zm. 13 czerwca 1491) – niemiecki malarz czynny w Westfalii, przedstawiciel westfalskiej szkoły.
Życie i praca.
Od 1442 roku, po śmierci swojego ojca Hinricka Koerbecke'go, zamieszkał w rodzinnym domu matki w Münster. Kilkakrotnie wymieniany jest w archiwach miasta: w latach 1453 i 1484. Około 1460 „Joannes Koerbecke, de Meler” został wymieniony jako członek Bractwa Matki Bożej w kościele Świętego Idzi. Po śmierci jego warsztat prawdopodobnie do 1495 roku prowadziła jego żona Elsa. Miał dwóch synów: Hinricka, który został duchownym i Hermanna, który został malarzem. 
Jego styl kształtował się pod wpływem Konrada z Soes, Stephana Lochnera i sztuki niderlandzkiej. Pierwsze prace powstałe w latach 1440–1450 ("Ołtarz z Langenhorst") posiadają charakterystyczne dla jego sztuki połyskliwe barwy i perspektywiczne ujęcia przestrzeni. Postacie przez niego ukazywane, zwłaszcza głowy są żywo charakteryzowane. Współpracował lub poznał sztukę Mistrza Ołtarza z Schöppingen i Mistrza 1473 roku. Pod koniec swojego życia w jego stylu widoczne są wpływy Mistrza Życia Marii. 
Przypisywane prace.
Prócz głównego dzieła jakim był "Ołtarz z Marienfelde" z prac artysty pozostały jedynie fragmenty innych obrazów. Do nich należą dwa skrzydła z "Ołtarza z Langenhorst" powstałe w latach 1440–1450. 
Ołtarz z Marienfelde.
Ołtarz z Marienfelde powstał w 1457 roku dla klasztoru cysterskiego w Harsewinkela, w rejencji Münster, gdzie znajdował się do 1681 roku. Ołtarz konsekrował biskup pomocniczy Johannes Wennecker, 25 czerwca 1458 roku. Tryptyk ołtarzowy składał się z szesnastu paneli, z czego piętnaście zachowało się do czasów współczesnych. Dzieło rozproszone jest po różnych kolekcjach: 
W Westfalskim Państwowym Muzeum Historii Sztuki i Kultury w Münster znajdują się panele:
Pozostałe panele: 

</doc>
<doc id="3579051" url="https://pl.wikipedia.org/wiki?curid=3579051" title="Żużlowa Liga Mistrzów">
Żużlowa Liga Mistrzów



</doc>
<doc id="3579054" url="https://pl.wikipedia.org/wiki?curid=3579054" title="Sobór Przemienienia Pańskiego w Benderach">
Sobór Przemienienia Pańskiego w Benderach

Sobór Przemienienia Pańskiego – prawosławny sobór w Benderach, w dekanacie benderskim eparchii tyraspolskiej i dubosarskiej Mołdawskiego Kościoła Prawosławnego.
Historia.
Cerkiew została wzniesiona dla upamiętnienia zwycięstwa Rosjan nad Turkami i przyłączenia Besarabii do Rosji. W 1814 dowództwo wojsk inżynieryjnych stacjonujących w twierdzy w Benderach zdecydowało o urządzeniu esplanady oddzielającej twierdzę od miasta. Na terenie przyszłej esplanady znajdowały się cerkwie św. Mikołaja i Zaśnięcia Matki Bożej, które podczas przenoszenia na nowe miejsce uległy zniszczeniu, gdyż już wcześniej były w złym stanie technicznym. W związku z tym Rosjanie postanowili wznieść nową świątynię prawosławną na miejscu zrujnowanych koszar tureckich. 
Projekt soboru przygotował archimandryta Joannicjusz, członek dykasterii duchownej w Kiszyniowie. Zakładał on wzniesienie świątyni z trzema ołtarzami – głównym ku czci Przemienienia Pańskiego i dwoma bocznymi, których wezwania miały upamiętniać dwie zniszczone cerkwie Bender. Budowę obiektu sakralnego rozpoczęto w 1814. Jako pierwszy został oddany do użytku boczny ołtarz św. Mikołaja, po nim – Zaśnięcia Matki Bożej; oba ukończono w 1819. Rok później gotowy był również ołtarz główny Przemienienia Pańskiego. Poświęcenia całego soboru dokonał arcybiskup kiszyniowski i chocimski Dymitr dopiero w 1827, dwa lata po wstawieniu do obiektu zamówionego w Odessie ikonostasu. Z powodu problemów finansowych budowa dzwonnicy soborowej trwała do 1832, a prace dekoratorskie we wnętrzu budynku – do 1840. 
W latach 30. XX wieku w budynku wykonano nową dekorację malarską. Jej autorem był mołdawski malarz i rzeźbiarz Alexandru Plămădeală z uczniami. W czasie II wojny światowej świątynię poważnie uszkodził ostrzał artyleryjski, podczas którego zniszczeniu uległ ikonostas, ucierpiały również malowidła ścienne i spłonęło archiwum soborowej parafii. Freski Plămădeali zrekonstruowano po zakończeniu II wojny światowej. W miejsce zniszczonego ikonostasu do cerkwi w latach 60. XX wieku wstawiono analogiczną konstrukcję ze zniszczonej cerkwi wojskowej w Benderach. W okresie przynależności Bender do ZSRR sobór Przemienienia Pańskiego był nieprzerwanie czynny.
Podczas bitwy o Bendery w czasie wojny o Naddniestrze 18–21 czerwca 1992 sobór został uszkodzony. W końcu dekady podczas źle przeprowadzonej restauracji zniszczono ocalałe freski Plămădeali.
Sobór był najważniejszą cerkwią prawosławną w Naddniestrzu do otwarcia w 2000 soboru Narodzenia Pańskiego w Tyraspolu.
Architektura.
Sobór został wzniesiony w stylu klasycystycznym z elementami nawiązującymi do tradycji mołdawskiej. Jest świątynią krzyżowo-kopułową. Kształt głównej kopuły świątyni nawiązuje do hełmu wojowników staroruskich.

</doc>
<doc id="3579056" url="https://pl.wikipedia.org/wiki?curid=3579056" title="Żużlowa Liga Mistrzów 2014">
Żużlowa Liga Mistrzów 2014



</doc>
<doc id="3579057" url="https://pl.wikipedia.org/wiki?curid=3579057" title="Żużlowa Liga Mistrzów 2015">
Żużlowa Liga Mistrzów 2015



</doc>
<doc id="3579061" url="https://pl.wikipedia.org/wiki?curid=3579061" title="Józef Chmielarz">
Józef Chmielarz

Józef Chmielarz (ur. 23 sierpnia 1904 w Sosnowcu, zm. 2 stycznia 1979 w Warszawie) – polski inżynier elektryk.
Życiorys.
Po ukończeniu z odznaczeniem gimnazjum kontynuował naukę w Średniej Szkole Technicznej Kolejowej w Sosnowcu, po jej ukończeniu uzyskał tytuł technika elektryka, a w 1924 eksternistycznie zdał egzamin dojrzałości. Wyjechał do Wolnego Miasta Gdańska, gdzie studiował na tamtejszej politechnice, angażował się w działających tam polskich organizacjach harcerskich i studenckich m.in. w Korporacji Akademickiej K! Rosevia. Ze względów finansowych przerwał naukę, a następnie powrócił na uczelnię i w 1937 otrzymał dyplom inżyniera elektryka. Początkowo pracował w porcie gdyńskim, a następnie przeniósł się do Warszawy, gdzie związał się zawodowo z Instytutem Technicznym Uzbrojenia. Od 1938 należał do Oddziału Warszawskiego SEP, gdzie pełnił funkcję członka zarządu i prezydium. Po wybuchu II wojny światowej założył własną firmę instalatorską, którą prowadził do 1949. Zatrudniał w niej wielu działaczy ruchu oporu, prowadzono w niej punkt rozdzielczy konspiracyjnej prasy i broni oraz ukrywano ludność żydowską. W 1950 rozpoczął pracę w Biurze Projektów „Cukroprojekt”, początkowo był projektantem, a następnie kierownikiem zespołu, kierownikiem pracowni, a później głównym specjalistą. Jego praca obejmowała procesy sterowania, automatyki i technikę napędów, projekty dla przemysłu cukrowniczego jego autorstwa były przeznaczone nie tylko na rynek krajowy ale również poza granicami. Wyjeżdżał jako główny projektant aby nadzorować montaż urządzeń w Chinach, Cejlonie (obecnie Sri Lanka) i Wietnamie. W 1960 należał do grupy założycieli Komisji Automatyki i Pomiarów, przewodniczył jej przez dziesięć lat. W 1971 powierzono mu funkcję przewodniczącego Komisji Historycznej Oddziału Warszawskiego SEP, sprawował ją do końca życia. Równolegle do pracy w cukrownictwie był wykładowcą w Wieczorowej Szkole Inżynierskiej i na Wydziale Sanitarnym Politechniki Warszawskiej. Angażował się w działalność wydawniczą SEP, był inicjatorem publikowania podręczników akademickich oraz Księgi Jubileuszowej poświęconej 60-leciu OW SEP. Pochowany na cmentarzu Bródnowskim w Warszawie (kw. 16D-1-29).

</doc>
<doc id="3579062" url="https://pl.wikipedia.org/wiki?curid=3579062" title="Władimir Mackiewicz">
Władimir Mackiewicz

Władimir Władimirowicz Mackiewicz (ros. Владимир Владимирович Мацкевич, ur. 14 grudnia 1909 we wsi Priwolnoje w guberni jekaterynosławskiej, zm. 7 listopada 1998 w Moskwie) – radziecki polityk, działacz partyjny, dyplomata, wicepremier ZSRR (1956).
Życiorys.
1932 ukończył Charkowski Instytut Zootechniczny, doktor nauk rolniczych, 1932-1933 był wykładowcą i zastępcą dyrektora technikum w obwodzie charkowskim, 1933-1938 był dyrektorem i wykładowcą w sowchozie-technikum w Mariupolu i Doniecku, a 1938-1941 dyrektorem Charkowskiego Instytutu Zootechnicznego. Od 1939 członek WKP(b), 1942-1944 dyrektor technikum zoo-weterynaryjnego w Tomsku, 1944-1946 dyrektor Charkowskiego Instytutu Zoo-Weterynaryjnego, od 1946 do stycznia 1947 I zastępca ministra hodowli Ukraińskiej SRR. W styczniu-lutym 1947 minister hodowli Ukraińskiej SRR, od lutego 1947 do stycznia 1949 zastępca ministra gospodarki rolnej Ukraińskiej SRR, 1949-1950 minister gospodarki rolnej Ukraińskiej SRR, od 18 stycznia 1949 do 23 września 1952 członek KC KP(b)U, 1950-1952 I zastępca przewodniczącego Rady Ministrów Ukraińskiej SRR. Od 15 kwietnia 1950 do maja 1950 członek Biura Politycznego KC KP(b)U, 1952-1953 I zastępca przewodniczącego Komitetu Wykonawczego Stawropolskiej Rady Krajowej, p.o. przewodniczącego tego komitetu, od 1953 do 14 października 1955 I zastępca ministra gospodarki rolnej ZSRR, a od 14 października 1955 do 29 grudnia 1960 minister gospodarki rolnej ZSRR. Od 25 lutego 1956 do 17 października 1961 członek KC KPZR, od 9 kwietnia do 25 grudnia 1956 zastępca przewodniczącego Rady Ministrów ZSRR, 1956-1957 zastępca przewodniczącego Państwowej Komisji Ekonomicznej ZSRR, 1957-1961 zastępca przewodniczącego Państwowej Komisji Planowania ZSRR, od stycznia 1961 do lutego 1965 przewodniczący Komitetu Wykonawczego Celinnej Rady Krajowej (północny Kazachstan). Od 8 kwietnia 1966 do 23 lutego 1981 ponownie członek KC KPZR, od 17 lutego 1965 do 2 lutego 1973 ponownie minister gospodarki rolnej ZSRR, od 27 kwietnia 1973 do 6 lutego 1980 ambasador nadzwyczajny i pełnomocny ZSRR w Czechosłowacji, następnie na emeryturze. Deputowany do Rady Najwyższej ZSRR od 3 do 8 kadencji. Odznaczony czterema Orderami Lenina i Orderem Czerwonego Sztandaru Pracy (28 sierpnia 1944).

</doc>
<doc id="3579066" url="https://pl.wikipedia.org/wiki?curid=3579066" title="Kasia Moś">
Kasia Moś

Katarzyna Moś (ur. 3 marca 1987 w Rudzie Śląskiej) – polska piosenkarka, kompozytorka, autorka tekstów piosenek i aktywistka społeczna.
Od początku kariery w 2002 wydała trzy albumy studyjne: "Inspination" (2015), "Moniuszko 200" (2021) i "Karin Stanek" (2022). Reprezentantka Polski w finale 62. Konkursu Piosenki Eurowizji (2017).
Życiorys.
Rodzina i edukacja.
Jest córką Joanny i Marka Mosiów. Jej ojciec jest dyrygentem Orkiestry Aukso, a matka przez lata grała na altówce. Ma starszego o dwa lata brata Mateusza, który jest skrzypkiem i gra w Aukso.
Ukończyła Ogólnokształcącą Szkołę Muzyczną im. Fryderyka Chopina w Bytomiu w klasie wiolonczeli i fortepianu. Początkowo uczyła się także gry na skrzypcach. W wieku 14 lat zaczęła pobierać lekcje śpiewu u Elżbiety Chlebek. Na początku kariery współpracowała z zespołami Stetsons, Big Band Lotharsi i The Fire, w którego skład wchodzili wykładowcy i studenci Wydziału Jazzu Akademii Muzycznej im. Karola Szymanowskiego w Katowicach, którą to sama ukończyła w klasie wokalu na Wydziale Jazzu i Muzyki Rozrywkowej.
Kariera zawodowa.
W 2002 nagrała swoje pierwsze demo muzyczne, dzięki któremu została dostrzeżona przez Roberta Jansona. 28 stycznia 2006 z napisanym przez niego utworem „I Wanna Know” zajęła 10. miejsce w programie "Piosenka dla Europy 2006", stanowiącym finał polskich eliminacji do 51. Konkursu Piosenki Eurowizji.
W latach 2008–2009 grała Judasza w "Pasji wg św. Marka" w reż. Pawła Mykietyna na scenie Filharmonii im. Witolda Lutosławskiego we Wrocławiu. W 2011 wyjechała rekreacyjnie do Las Vegas, gdzie po amatorskim wykonaniu piosenki Alicii Keys „How Come U Don’t Call Me Anymore?” w jednym z lokalnych klubów karaoke poznała tancerkę z zespołu Mata Gosa. Po powrocie do Polski nagrała kilka piosenek demo, po czym wróciła do Las Vegas, by wziąć udział w przesłuchaniach organizowanych przez Robin Antin, założycielkę girlsbandu The Pussycat Dolls. Wkrótce zagrała koncert w klubie Viper Room, którego właścicielem jest aktor Johnny Depp. Podczas półrocznego kontraktu współpracowała m.in. z Kelly Osbourne, Mýą i Carmen Electrą, a także z Evą Longorią, na której zaproszenie zaśpiewała podczas aukcji charytatywnej wspieranej przez nią fundacji.
Po powrocie do Polski w 2012 wystąpiła w roli Kordelii w musicalu "Król Lear" wystawianym w ramach festiwalu "Sacrum Profanum" na scenie Teatru Łaźnia Nowa oraz uczestniczyła w trzeciej edycji programu Polsatu "Must Be the Music. Tylko muzyka", w której zajęła trzecie miejsce w finale. W tym czasie nagrała wraz z zespołem Tax Free piosenkę „Uwierz”, napisaną z myślą o akcji przeciwko bezmyślnemu kupowaniu psów. W 2014 zaczęła występować w kampaniach reklamowych Towarzystwa Ubezpieczeń Link4. W październiku 2015 wydała debiutancki album studyjny pt. "Inspination". Płytę promowała singlem „Addiction”, z którym zakwalifikowała się do finału krajowych eliminacji do 61. Konkursu Piosenki Eurowizji. 5 marca wystąpiła w koncercie finałowym i zajęła szóste miejsce, zdobywszy 3,39% głosów. Wystąpiła w rozbieranej sesji zdjęciowej dla październikowego wydania magazynu „Playboy”.
W 2017 z utworem „Flashlight” zakwalifikowała się do polskich eliminacji do 62. Konkursu Piosenki Eurowizji. 18 lutego wystąpiła w finale selekcji, w którym zwyciężyła po zdobyciu 19 punktów (10 pktów od jurorów i 9 pktów od telewidzów), dzięki czemu została reprezentantką Polski w 62. Konkursie Piosenki Eurowizji organizowanym w Kijowie. 25 lutego wystąpiła gościnnie w finale ukraińskich selekcji eurowizyjnych, po czym wyruszyła w minitrasę promocyjną po Europie, obejmującą występy w Rydze, Londynie, Tel Awiwie, Amsterdamie i Madrycie. 9 maja wystąpiła w pierwszym półfinale Eurowizji i z dziewiątego miejsca awansowała do finału, który odbył się 13 maja. Zajęła w nim 22. miejsce po zdobyciu 64 punktów, w tym 41 pkt od telewidzów (12. miejsce) i 23 pkt od jurorów (23. miejsce). 1 czerwca zagrała koncert w warszawskim klubie „Progresja”, podczas którego m.in. zaprezentowała premierowe utwory, w tym piosenkę „Body”. Również w 2017 była bohaterką jednego odcinka programu TVN "Misja pies" oraz uczestniczyła w ósmej edycji programu rozrywkowego Polsatu "Twoja twarz brzmi znajomo"; za wygraną siódmego odcinka otrzymała czek w wysokości 10 tys. zł, którą przekazała Straży dla Zwierząt w Polsce. 17 października zagrała jako support przed koncertem Imany Tauron Arena w Krakowie, a 9 grudnia zagrała koncert w NOSPR w Katowicach, gdzie zaprezentowała m.in. utwór „Wild Eyes”, który nagrała z duetem Norma John. W 2018 wydała teledysk do utworów „Wild Eyes” i „Przecież”, który stworzyła z Arturem Andrusem i Kubą Badachem.
W latach 2018–2020 występowała w trasie widowiskowej z serii „Koncert muzyki filmowej”. W maju 2021 poinformowano, że zakończyła współpracę z Towarzystwa Ubezpieczeń Link4 jako bohaterka spotów reklamowych firmy. 21 maja 2021 wydała album pt. "Moniuszko 200", który nagrała z Orkiestrą Aukso. W 2022 wystąpiła jako gość muzyczny w programie TVP "Tu bije serce Europy! Wybieramy hit na Eurowizję!" (zaśpiewała piosenki „Flashlight” i „My Number One”), wydała album pt. "Karin Stanek", na którym umieściła swoje interpretacje piosenek Karin Stanek, a także wystąpiła w kampanii reklamowej wypożyczarni samochód Car Net wystąpiła na "Wielkim koncercie piosenek świątecznych TVP" (zaśpiewała piosenkę „Kto wie?" w tercecie z Eweliną Lisowską i Roksaną Węgiel). Rok zakończyła występem podczas koncertu "Sylwester marzeń z Dwójką" w Zakopanem.
Życie prywatne.
Była zaręczona z Maciejem Malinowskim, z którym pozostawała w związku od 2015. W styczniu 2023 w wywiadzie dla "Dzień dobry TVN" poinformowała o rozstaniu.
Jest weganką. Angażuje się w akcje prozwierzęce, wspiera m.in. adopcję zwierząt ze schronisk, a także promuje ochronę środowiska. W 2017 została ambasadorką akcji „Zerwijmy łańcuchy!”.

</doc>
<doc id="3579072" url="https://pl.wikipedia.org/wiki?curid=3579072" title="Aleksandr Botwin">
Aleksandr Botwin

Aleksandr Płatonowicz Botwin (ros. Александр Платонович Ботвин, ur. 30 sierpnia 1918 we wsi Czernogorowka, zm. 14 maja 1998) – radziecki polityk, dyplomata, działacz partyjny.
Życiorys.
W 1941 roku ukończył Charkowski Instytut Lotniczy, był inżynierem-planistą, majstrem warsztatu, zastępcą szefa i szefem warsztatu, głównym metalurgiem i starszym technologiem zakładów przemysłu lotniczego. Od 1943 członek WKP(b), 1945-1948 partyjny organizator KC WKP(b) w fabryce w Chabarowsku, 1948-1951 zastępca szefa i szef warsztatu Charkowskiej Fabryki Lotniczej, 1951-195 partyjny organizator KC WKP(b)/KPZR i sekretarz Biura KPZR Charkowskiej Fabryki Lotniczej. 1955-1958 I sekretarz Dzierżyńskiego Komitetu Rejonowego KPU (Charków), 1958-1961 inspektor KC KPU, od 1961 do sierpnia 1962 II sekretarz Kijowskiego Komitetu Obwodowego KPU, od 30 września 1961 do 8 stycznia 1965 zastępca członka KC KPU. Od sierpnia 1962 do stycznia 1963 I sekretarz Komitetu Miejskiego KPU w Kijowie, od stycznia 1963 do 7 grudnia 1964 II sekretarz Kijowskiego Przemysłowego Komitetu Obwodowego KPU, od 7 do 28 grudnia 1964 II sekretarz Kijowskiego Komitetu Obwodowego KPU, od grudnia 1964 do stycznia 1980 ponownie I sekretarz Komitetu Miejskiego KPU w Kijowie. Od 8 stycznia 1965 do 15 kwietnia 1980 członek KC KPU, od 8 kwietnia 1966 do 30 marca 1971 członek Centralnej Komisji Rewizyjnej KPZR, od 9 kwietnia 1971 do 24 lutego 1976 zastępca członka KC KPZR, od 13 lutego 1976 do 15 kwietnia 1980 członek Biura Politycznego KC KPU. Od 5 marca 1976 do 25 lutego 1986 członek KC KPZR, od 6 lutego 1980 do 26 kwietnia 1984 ambasador nadzwyczajny i pełnomocny w Czechosłowacji, 1984-1990 przewodniczący Komisji Kontroli Partyjnej przy KC KPU, od 8 lutego 1986 do 16 czerwca 1990 ponownie członek KC KPU, następnie na emeryturze. Deputowany do Rady Najwyższej ZSRR od 7 do 10 kadencji.

</doc>
<doc id="3579073" url="https://pl.wikipedia.org/wiki?curid=3579073" title="Janusz Zuziak">
Janusz Zuziak

Janusz Zuziak (ur. 15 listopada 1959 w Bielsku-Białej) – polski historyk, profesor nauk humanistycznych, pułkownik rezerwy Wojska Polskiego.
Życiorys.
W 1990 ukończył studia z zakresu nauk politycznych w Wojskowej Akademii Politycznej im. Feliksa Dzierżyńskiego. Doktorat obronił w 1996, a habilitację w 2001 (specjalność – historia najnowsza). Tytuł naukowy profesora uzyskał w 2015.
W latach 2002-2007 zajmował stanowisko głównego specjalisty w Wojskowym Biurze Badań Historycznych. Od 2008 do 2013 pełnił funkcję dyrektora Instytutu Nauk Humanistycznych Wydziału Bezpieczeństwa Narodowego Akademii Obrony Narodowej. Był szefem Katedry Historii Sztuki Wojennej w Instytucie Nauk Humanistycznych AON. Pełni funkcję kierownika Katedry Nauk o Bezpieczeństwie Uniwersytetu Humanistyczno-Przyrodniczego im. Jana Długosza w Częstochowie. Specjalizuje się w historii wojskowości i historii najnowszej.

</doc>
<doc id="3579078" url="https://pl.wikipedia.org/wiki?curid=3579078" title="Leonid Stark">
Leonid Stark

Leonid Nikołajewicz Stark (ros. Леонид Николаевич Старк, ur. 1889, zm. 1937 w Tbilisi) – bolszewik, radziecki dyplomata.
Życiorys.
Od 1905 członek SDPRR, kilkakrotnie aresztowany, był skazany na zesłanie, wyemigrował i 1917 wrócił do Rosji. W listopadzie-grudniu 1917 był zastępcą ludowego komisarza poczt i telegrafów RFSRR, w marcu-kwietniu 1918 komisarzem Rosyjskiej Agencji Telegraficznej, a 1919 redaktorem gazety „Sowietskaja Strana”. Od kwietnia do sierpnia 1919 szef Krymskiego Biura Wojskowo-Morskiego Rady Wojskowo-Rewolucyjnej RFSRR, potem komisarz wojskowy kursów kadry dowódczej przy Radzie Wojskowo-Rewolucyjnej 5 Armii, od listopada 1919 do 1920 wojskowy komisarz Instytucji Wojskowo-Szkoleniowych Syberii, w lutym-marcu 1920 szef Syberyjskiego Obwodowego Zarządu Archiwów. W 1920 radca Pełnomocnego Przedstawicielstwa (Ambasady) RFSRR w Gruzji, 1921-1923 radca Ambasady RFSRR w Estonii, jednocześnie od 12 września 1921 do 1922 p.o. ambasadora RFSRR w Estonii, od 15 listopada 1922 do 12 maja 1924 ambasador ZSRR w Estonii. Od 22 kwietnia 1924 do 16 kwietnia 1936 ambasador ZSRR w Afganistanie, 1936-1937 pełnomocnik Ludowego Komisariatu Spraw Zagranicznych ZSRR przy Radzie Komisarzy Ludowych ZFSRR.
W 1937 aresztowany i rozstrzelany w Tbilisi podczas wielkiego terroru.

</doc>
<doc id="3579093" url="https://pl.wikipedia.org/wiki?curid=3579093" title="Symphonica (album George'a Michaela)">
Symphonica (album George'a Michaela)



</doc>
<doc id="3579095" url="https://pl.wikipedia.org/wiki?curid=3579095" title="Outside (singel George'a Michaela)">
Outside (singel George'a Michaela)



</doc>
<doc id="3579097" url="https://pl.wikipedia.org/wiki?curid=3579097" title="Cloud Nine (album George'a Harrisona)">
Cloud Nine (album George'a Harrisona)



</doc>
<doc id="3579098" url="https://pl.wikipedia.org/wiki?curid=3579098" title="Dyskografia George'a Harrisona">
Dyskografia George'a Harrisona



</doc>
<doc id="3579103" url="https://pl.wikipedia.org/wiki?curid=3579103" title="Pediatryczna Skala Glasgow">
Pediatryczna Skala Glasgow



</doc>
<doc id="3579114" url="https://pl.wikipedia.org/wiki?curid=3579114" title="Pavel Pěnkava">
Pavel Pěnkava

Pavel Pěnkava (ur. 26 grudnia 1944 w Nižborze) – czeski lekkoatleta reprezentujący Czechosłowację, średnio- i długodystansowiec, medalista halowych mistrzostw Europy.
Kariera sportowa.
Odpadł w półfinale biegu na 800 metrów oraz zajął 7. miejsce w finale sztafety 4 × 400 metrów (w składzie: Josef Hegyes, Jaromír Haisl, Pěnkava i Josef Trousil) na mistrzostwach Europy w 1966 w Budapeszcie. Zdobył srebrny medal w sztafecie 3 × 1000 metrów (która biegła w składzie: Pavel Hruška, Pěnkava i Petr Bláha) oraz brązowy medal w sztafecie 1+2+3+4 okrążenia (w składzie: Jiří Kynos, Ladislav Kříž, Hruška i Pěnkava) na europejskich igrzyskach halowych w 1967 w Pradze. Na europejskich igrzyskach halowych w 1969 w Belgradzie ponownie wywalczył srebrny medal w sztafecie 3 × 1000 metrów, która biegła w składzie: Ján Šišovský, Petr Bláha i Pěnkava, a w biegu na 3000 metrów zajął 5. miejsce. Zajął 7. miejsce w biegu na 1500 metrów na mistrzostwach Europy w 1969 w Atenach. Odpadł w eliminacjach biegu na 3000 metrów na halowych mistrzostwach Europy w 1970 w Wiedniu oraz biegu na 1500 metrów na mistrzostwach Europy w 1971 w Helsinkach.
Zdobył brązowy medal w biegu na 3000 metrów na halowych mistrzostwach Europy w 1974 w Göteborgu. Na mistrzostwach Europy w 1974 w Rzymie zajął 12. miejsce w biegu na 5000 metrów.
Był mistrzem Czechosłowacji w biegu na 1500 metrów w 1968, 1969, 1971 i 1973 oraz w biegu na 5000 metrów w 1972, 1974 i 1975. Halowy mistrz Czechosłowacji na 3000 metrów (1969). 22 czerwca 1966 ustanowił rekord Czechosłowacji w sztafecie 4 × 800 metrów wynikiem 7:19,6, który jest do tej pory rekordem Czech (sztafeta biegła w składzie: Petr Bláha, Pavel Pěnkava, Pavel Hruška i Jan Kasal). Dwukrotnie ustanawiał halowy rekord kraju na 3000 metrów (8:03,2 w 1969 oraz 7:51,79 w 1974).
Rekordy życiowe Pěnkavy:

</doc>
<doc id="3579118" url="https://pl.wikipedia.org/wiki?curid=3579118" title="Grzegorz Wiśniewski (ur. 1962)">
Grzegorz Wiśniewski (ur. 1962)

Grzegorz Wiśniewski (ur. 5 czerwca 1962 w Płońsku) – polski inżynier, ekonomista, promotor energetyki odnawialnej i prosumenckiej, działacz społeczny, założyciel i (od 2001) prezes zarządu niepublicznego centrum badawczego Instytutu Energetyki Odnawialnej.
Życiorys.
W latach 1997-2005 był dyrektorem Centrum Komisji Europejskiej ds. Odnawialnych Źródeł Energii dla Regionu Morza Bałtyckiego (EC BREC) i przewodniczącym (2008-2009) Grupy Refleksyjnej Komisji Europejskiej ds. Zrównoważonej Energetyki (managEnergy). 
Specjalizuje się w energetyce odnawialnej oraz kształtowaniu rozwoju energetyki prosumenckiej i systemów ciepłowniczych współpracujących z energią odnawialną. Jest współautorem „Strategii rozwoju energetyki odnawialnej” (2000), pierwszego projektu ustawy o odnawialnych źródłach energii (2003) oraz tzw. „poprawki prosumenckiej” do ustawy o odnawialnych źródłach energii (2015). 
Jest autorem jednych z pierwszych książek dotyczących energetyki słonecznej "Energia słoneczna. Przetwarzanie i wykorzystanie energii promieniowania słonecznego". Wyd. Biblioteka Fundacji Ekologicznej „Silesia”, Katowice, 1999 r., jak również "Kolektory słoneczne. Poradnik wykorzystania energii słonecznej". Wyd. COIB, Warszawa, 1991r., wydana czterokrotnie, ostatni raz w 2008r. przez wydawnictwo Medium 
Był przewodniczącym zespołu doradców ministra środowiska ds. energii (w latach 2002-2004), członkiem zespołów doradców ministra gospodarki ds. rozwiązań systemowych w energetyce (w latach 2014-2015) i ds. produkcji urządzeń dla odnawialnych źródeł energii (w latach 2012-2013). Od 2013 jest członkiem Komitetu Sterującego ds. Zaawansowanych Technologii Pozyskania Energii w Narodowym Centrum Badań i Rozwoju oraz przewodniczącym (od 2013) Rady Związku Pracodawców Forum Energetyki Odnawialnej. Członek Narodowej Rady Rozwoju powołanej przez prezydenta RP (od 15 października 2015). Aktywnie uczestniczy w pracach sekcji „Wieś, rolnictwo”.
Nagrody.
Przez ministra środowiska dwukrotnie odznaczony (1992, 2008) srebrnym medalem za zasługi dla ochrony środowiska. Jest laureatem tytułów: „Promotor energetyki odnawialnej” miesięcznika "Czysta Energia" (2014), statuetki „Nowy Impuls” miesięcznika "Nowy Przemysł" (2014) oraz laureatem tytułu „Człowiek Roku Polskiej Ekologii” (2014).

</doc>
<doc id="3579119" url="https://pl.wikipedia.org/wiki?curid=3579119" title="Uniwersytet Narodowy &quot;Akademia Kijowsko-Mohylańska&quot;">
Uniwersytet Narodowy &quot;Akademia Kijowsko-Mohylańska&quot;



</doc>
<doc id="3579121" url="https://pl.wikipedia.org/wiki?curid=3579121" title="Ma (cesarzowa)">
Ma (cesarzowa)

Ma (chiń. 馬皇后; ur. 40, zm. 16 sierpnia 79) – znana też jako "cesarzowa Mingde" (明德皇后, dosłownie "wyrozumiała i cnotliwa cesarzowa"). Żona cesarza Chin Minga (57 - 75).
Pochodzenie i małżeństwo.
W roku 40 przyszła cesarzowa Ma urodziła się jako córka generała i przyjaciela cesarza Guangwu (25 - 57) Ma Yuana znanego ze swoich uwieńczonych sukcesem wypraw wojennych do Korei i Wietnamu, i jego żony, pani Lin. Ma Yuan był markizem ze szlachetnej, choć nie arystokratycznej rodziny.
W 49 roku wszystko się zmieniło – Ma Yuan w tym czasie walczący przeciwko plemionom Wulin (na terenach dzisiejszej prowincji Hunam) zmarł w czasie kampanii z powodu plagi dziesiątkującej jego wojsko. Po jego śmierci jeden z jego dowódców, Geng Shu, który nie zgadzał się ze strategią generała i Liang Song, zięć cesarza Guangwu zawiązali spisek, oskarżając Ma Yuana o wiele przestępstw min. o wywołanie plagi i wszczęciu tej wojny dla zdobycia bezcennych pereł znajdowanych na tamtejszych wybrzeżach i rogów nosorożców (uważanych za najlepsze lekarstwo na wszystkie choroby i odtrutkę na większość trucizn), które miał zgromadzić o olbrzymich ilościach i wysyłać w wielkich paczkach do swojej rezydencji w Luoyangu. Cesarz Guangwu uwierzył w te oskarżenia i pośmiertnie odebrał Ma Yuanowi tytuły i pozbawił jego rodzinę źródeł dochodu.
Żona następcy tronu.
Inne rody szlacheckie zaczęły odsuwać się od rodziny Ma do tego stopnia, że gdy przyszła cesarzowa miała wyjść za mąż za chłopca z rodu Dou, jego rodzice odmówili, motywując to tym, że Ma nie jest odpowiednią kandydatką na żonę ich syna. Kuzyn dziewczyny, Ma Yan i jej matka pani Lin wściekli na ród Dou postanowili anulować zaręczyny i wydać dziewczynę za następcę tronu, Liu Zhuanga.
Jako konkubina następcy tronu młoda Ma była znana z przywiązania do cesarzowej wdowy Yin Lihua i szybko została jej ulubienicą. Ma miała również dobre kontakty z innymi konkubinami następcy tronu, a z niektórymi z nich łączyła ją serdeczna przyjaźń do końca życia. Wskutek tego stała się ukochaną żoną następcy tronu – jedną z jej największych zalet była dobroć – w rzeczy samej postarała się o znalezienie kolejnych konkubin dla męża, z których wiele znacznie przewyższało ją urodą. Powodem, dla którego musiała ich szukać była zbyt mała liczba synów następcy tronu – co w ówczesnych czasach było uważane za zaletę.
Sama konkubina Ma była bezdzietna. Córka jej starszej siostry, konkubina Jia, która również była konkubiną następcy tronu, urodziła mu syna nazywanego Liu Da, którego na życzenie męża konkubina Ma adoptowała. Wychowywała go z troską i taką miłością, że książę myślał, że jest ona jego matką.
Cesarzowa.
W 57 roku cesarz Guangwu zmarł, a następca tronu wstąpił na tron pod imieniem cesarza Minga. Konkubina Ma została najpierw cesarską konkubiną, a w trzy lata później cesarzową. Książę Liu Da został następcą tronu. Jako cesarzowa Ma była opisywana jako pokorna i nieprzepadająca za oficjalnymi uroczystościami kobieta, uwielbiająca zacisze domowe i uwielbiająca czytanie władczyni. Często nosiła proste szaty z białego jedwabiu bez naszyć i zdobień tak, że pałacowe konkubiny i księżniczki były zaskoczone jej skromnością i oszołomione nią. Cesarz Ming często omawiał z nią ważne sprawy wagi państwowe, kiedy nie mógł podjąć szybkiej decyzji. Cesarzowa wyciągała wnioski z tego co usłyszała i zawsze dawała mężowi dobre, wyważone rady. Jedną z rzeczy jakie były dla niej znamienne jest to, że nigdy nie prosiła męża o zaszczyty i posady dla braci i kuzynów, za co była bezwarunkowo kochana i szanowana przez cesarza.
W 71 roku po wyjściu na jaw spisku brata cesarza, Liu Yinga, księcia Chu wiadomo, że cesarzowa Ma prosiła go wielokrotnie o darowanie życia całkowicie nieznanym sobie osobom, mimo że cesarz Ming podejrzewał o zdradę wszystkich proszących o łaskę dla spiskowców, często dzięki wstawiennictwu żony ułaskawiał rebeliantów.
W roku 72, kiedy cesarz nadawał swoim synom tytuły książęce i ziemie, dawał im relatywnie małe i ubogie księstwa. Cesarzowa zaprotestowała – nie była w stanie zrozumieć dlaczego ziemie każdego z jej pasierbów są o połowę mniejsze od dominiów jakie nadał swoim dzieciom cesarz Guangwu. Cesarz Ming odpowiedział, że jego synowie nie są równi synom jego ojca, zaś cesarzowa przyznała mu rację.
Cesarzowa wdowa.
Kiedy w 75 roku cesarz Ming zmarł, a następca tronu wstąpił na tron pod imieniem cesarza Zhanga (75 - 88), a jego macocha otrzymała tytuł cesarzowej wdowy.
Cesarzowa wdowa nadal była znana ze swojego humanitaryzmu, litości i dobrego osądu – kiedy młody cesarz, który był blisko związany ze swoimi wujami – braćmi cesarzowej wdowy Ma: Ma Liao, Ma Fangiem i Ma Guangiem – chciał nadać im tytuły szlacheckie, ziemię i bogato ich wyposażyć, cesarzowa wdowa poprosiła by robił to stopniowo by nie wzbudzać w nikim zawiści. Wszyscy trzej jej braci zostali wysokimi urzędnikami i naprawdę przysłużyli się cesarstwu, więc kiedy cesarz chciał nadać im tytuły markizów, cesarzowa wdowa odmówiła – porównując tę sytuację do słów cesarza Minga mówiącego, że jego synowie nie są równi synom jego ojca – Ma nie mogła pozwolić by jej bracia stali się równi braciom cesarzowej Guo (matki jej męża). Nakazała braciom przenieść się na lokalne placówki i nie pozwoliła nadawać członkom swojej rodziny tytułów, na które nie zasłużyli. Jeśli któryś z jej krewnych postępował w sposób niegodny, rozpustny lub okrutny, cesarzowa wdowa skazywała go na wygnanie i usuwała jego imię ze spisów członków szlachetnych rodów.
Cesarzowa wdowa Ma otworzyła również zakład tkacki i założyła ogród morwowy, w którym żyły jedwabniki, co w późniejszych latach przynosiło ogromny zysk rodowi cesarskiemu. W wolnym czasie dyskutowała z cesarzem na temat spraw wagi państwowej i czytała jego synom klasyków konfucjańskich.
W 79 roku pomimo sprzeciwów cesarzowej wdowy, cesarz Zhang mianował jej wujów markizami, jednak pod naciskiem macochy zmusił ich do rezygnacji z urzędów państwowych.
Pod koniec tego roku cesarzowa wdowa Ma zmarła. Została pochowana obok swojego męża.

</doc>
<doc id="3579124" url="https://pl.wikipedia.org/wiki?curid=3579124" title="Fernando del Paso">
Fernando del Paso

Fernando del Paso, właściwie Fernando del Paso Morante (ur. 1 kwietnia 1935 w Meksyku, zm. 14 listopada 2018) – meksykański pisarz, eseista i poeta.
Życiorys.
Urodził się w Meksyku. Mieszkał w Londynie przez 14 lat, gdzie pracował dla BBC, Radio France i jako Konsul Generalny Meksyku. debiutował zbiorem "Sonetos de lo diario" w 1958.
Był członkiem Colegio National de Mexico od 1996 roku. W 2015 został laureatem Nagrody Cervantesa.
"Noticias del Imperio" (1986) stanowi ważny wkład w rozwój nowej powieści historycznej. Powieść jest oparta na życiu cesarza Maksymiliana i jego żony Charlotty oraz francuskiej interwencji w Meksyku i jest określona przez autora jako „historiograficzna”. Zamiast próbować odkryć prawdę o tym, co tak naprawdę się stało, autor przedstawia kilka możliwych wersji i ważnych kontrowersyjnych wydarzeń.

</doc>
<doc id="3579125" url="https://pl.wikipedia.org/wiki?curid=3579125" title="Pustynia Kozłowska">
Pustynia Kozłowska

Pustynia Kozłowska – obszar odkrytych piaszczystych wydm zlokalizowany w województwie dolnośląskim, na obszarze Borów Dolnośląskich, położony ok. 17 km na południowy wschód od Szprotawy.
Wydmy w Borach Dolnośląskich są wytworem procesów eolicznych, ukształtowały się w okresie po ustąpieniu ostatniej epoki lodowcowej, aż do czasu kiedy zostały pokryte roślinnością.
Do powstania Pustyni Kozłowskiej przyczyniła się działalność radzieckiego poligonu wojskowego, funkcjonującego do 1992, kiedy wydma stanowiła tarczę dla rakiet i pocisków artyleryjskich.

</doc>
<doc id="3579129" url="https://pl.wikipedia.org/wiki?curid=3579129" title="Wang Jin-pyng">
Wang Jin-pyng

Wang Jin-pyng (ur. 17 marca 1941 w Kaohsiung) – tajwański polityk, przewodniczący Yuanu Ustawodawczego w latach 1999-2016.
Z wykształcenia jest matematykiem, ukończył National Taiwan Normal University. Od 1976 roku zasiada w Yuanie Ustawodawczym. W latach 1993-1999 był jego wiceprzewodniczącym, zaś od 1999 roku pełnił funkcję przewodniczącego. Na przewodniczącego Yuanu Ustawodawczego został wybrany podczas czterech kolejnych kadencji izby, także w okresie gdy jego partia, Kuomintang, znajdowała się w opozycji.
Od 2000 do 2005 roku był wiceprzewodniczącym Kuomintangu. W 2005 roku ubiegał się o stanowisko przewodniczącego tej partii, przegrał jednak z Ma Ying-jeou. W 2008 roku ponownie przegrał z Ma rywalizację o nominację z ramienia KMT w wyborach prezydenckich.
We wrześniu 2013 roku został oskarżony przez prezydenta Ma Ying-jeou o nadużycie władzy po tym, jak miał rzekomo wywierać naciski na prokuratorów prowadzących śledztwo przeciwko politykowi Demokratycznej Partii Postępowej Ker Chien-mingowi. Został usunięty z Kuomintangu i funkcji przewodniczącego Yuanu Ustawodawczego. Wang odwołał się do sądu, który uznał usunięcie go ze stanowiska za nieważne.

</doc>
<doc id="3579130" url="https://pl.wikipedia.org/wiki?curid=3579130" title="Leon Zamecznik">
Leon Zamecznik

Leon Kazimierz Zamecznik (ur. 20 lutego 1887, zm. 25 lutego 1970) – major administracji Wojska Polskiego, starosta w II Rzeczypospolitej, działacz społeczny.
Życiorys.
Urodził się 20 lutego 1887 jako syn Kazimierza. Podczas I wojny światowej służył w I Korpusie Polskim w Rosji gen. Józefa Dowbor-Muśnickiego i działał w Polskiej Organizacji Wojskowej.
Po odzyskaniu przez Polskę niepodległości został przyjęty do Wojska Polskiego. Został awansowany do stopnia kapitana korpusu administracyjnego ze starszeństwem z 1 czerwca 1919 i w 1923 pracował w Dziale Kontroli Gospodarczej Władz i Zakładów Centralnych jako oficer w tymczasowym stanie na etacie przejściowym. Został awansowany do stopnia majora w korpusie oficerów kontroli administracji ze starszeństwem z 1 lipca 1923. W 1924 był oficerem Wydziału Kontroli Budżetu i Kredytu w Wojskowej Kontroli Generalnej. Został członkiem kierownictwa utworzonej 28/29 grudnia 1924 spółdzielni „Wojskowe Zjednoczenie Spożywcze, Spółdzielnia z ograniczoną odpowiedzialnością w Warszawie”, powstałej w wyniku połączenia Centralnej Spółdzielni Wojskowej Spożywczej i Wojskowej Spółdzielni Spożywczej O. K. I, a działającej przy ulicy Nalewki w Warszawie. W 1928 jako oficer działu kontroli administracji w korpusie oficerów administracyjnych służył w Biurze Kontroli. W 1934 jako major administracji przeniesiony w stan spoczynku pozostawał w ewidencji Powiatowej Komendy Uzupełnień Kraśnik.
Wstąpił do służby państwowej. Pełnił stanowisko starosty powiatu janowskiego od końca lat 20. do 1932. W tym czasie został prezesem i członkiem honorowym powołanej w kwietniu 1929 Ochotniczej Straży Pożarnej w Zofiance Górnej. Następnie od połowy 1932 do 1937 pełnił funkcję starosty powiatu zamojskiego. W tym czasie w 1934 przyczynił się do reaktywacji oddziału Polskiego Towarzystwa Krajoznawczego w Zamościu. Został opiekunem i zwierzchnikiem Szkoły Przemysłowej im. Tadeusza Kościuszki w Zamościu. Był prezesem oddziału rady powiatowej w Zamościu i członkiem zarządu okręgu Lubelskiego Okręgu Wojewódzkiego Związku Straży Pożarnych R. P.. 27 lutego 1937 objął urząd starosty powiatu lwowskiego. Stanowisko pełnił nadal w 1939.
Był w grupie osób, wobec których w 1947 Delegatura Komisji Specjalnej w Łodzi skierowana akt oskarżenia do Sądu Okręgowego w Łodzi.
Zmarł 25 lutego 1970. Został pochowany na Cmentarzu Powązkowskim w Warszawie (kwatera 311-4-16).
. Jego drugą żoną była Stanisława z domu Bogucka, z którą miał syna Władysława Ludwika (1921–1986, żołnierz Polskich Sił Zbrojnych na Zachodzie, kawaler Orderu Virtuti Militari).

</doc>
<doc id="3579131" url="https://pl.wikipedia.org/wiki?curid=3579131" title="Dou (Zhang)">
Dou (Zhang)

Dou (chiń. 竇皇后; zm. 97) – znana również jako "cesarzowa Zhangde" (章德皇后, dosłownie "uprzejma i cnotliwa cesarzowa"). Żona cesarza Chin Zhanga (75 - 88). Niezwykle wpływowa za panowania męża, szczególnie zaś za panowania pasierba. Członkowie jej rodziny (a w szczególności Dou Xian) zyskali ogromną władzę dzięki małżeństwu siostry, którą stracili wskutek spisku pałacowego.
Pochodzenie.
Ojciec cesarzowej Dou, Dou Xun, był wnukiem męża stanu Dou Ronga, a matką była księżniczka Biyang, córka Liu Qianga, księcia Donghai, który był bardzo kochany przez wuja, cesarza Minga (75 - 88), i ojca, cesarza Guangwu (25 - 57). Biyang otrzymała tytuł książęcy, mimo że jej ojciec nie był cesarzem. Dou Xun został jej mężem ze względu na potęgę jego rodu. Ojciec przyszłej cesarzowej zmarł w więzieniu niesłusznie oskarżony o próbę otrucia politycznego wroga.
Małżeństwo z cesarzem i intrygi.
Dou została cesarską konkubiną cesarza Zhanga w 77 roku i w rok później została cesarzową.
Cesarzowa Dou była niezwykle zazdrosną kobietą – w czasie swojego życia na dworze oskarżyła wiele cesarskich konkubin o uprawianie czarów i próby otrucia cesarza. Adoptowana matka cesarza Zhanga cesarzowa wdowa Ma w 78 roku wybrała dwie córki Song Yanga na konkubiny dla cesarza, jedna z nich, konkubina Song urodziła jeszcze w tym samym roku pierwszego syna cesarza, którego nazwano Liu Qingiem. Cesarzowa Dou była bezpłodna i wpadła w wściekłość na wieść o tym, że syn jej rywalki został następcą tronu. Konkubina Song była ulubienicą cesarzowej wdowy Ma i kiedy ta zmarła w 79 roku Dou postanowiła adoptować (za przykładem cesarzowej wdowy Ma) syna cesarskiej konkubiny Liang Liu Zhao i uznać go za swojego syna. Wkrótce wspólnie z matką i jej braćmi poprosiła ojca o uczynienie syna następcą tronu. W tym czasie jej bracia zaczęli zbierać dowody przewinień członków rodu Song, opłacając eunuchów i służące konkubiny Song by zapisywali jej wypowiedzi i zbierali dowody jej winy. 
W 82 roku nadarzyła się znakomita okazja – starsza siostra konkubiny Song, również cesarska konkubina zachorowała i poprosiła członków rodziny o przybycie. Cesarzowa Dou oskarżyła młodszą konkubinę Song o uprawianie czarów i jeszcze w tym samym tygodniu cesarz odebrał tytuł księcia i następcy tronu Liu Qingowi i aresztował jego matkę, a także przesłuchiwał jej eunuchów i służbę. Jeden z rzezańców, Cai Lun, pogrążył swoją panią, oskarżając ją o to, że stworzyła laleczki przedstawiające cesarza i cesarzową, po czym ze wściekłością nakłuwała je igłami. Konkubina Song popełniła samobójstwo trując się rtęcią i umierając w męczarniach, a jej syn o włos uniknął egzekucji – został wykastrowany i otrzymał prześmiewczy tytuł księcia Qinghe (dosłownie „bez członka”) i został zastąpiony bratem, księciem Liu Zhao, który bardzo współczuł bratu i spędzał z nim wiele czasu.
Siostry Song nie były jedynymi ofiarami zazdrości cesarzowej Dou – po mianowaniu księcia Zhao następcą tronu, klan jego matki nie przybył na uroczystość, ale był z niej zadowolony. Kiedy Dou usłyszała o tym, była bardzo niezadowolona i przerażona – postanowiła zniszczyć klan Liang. Cesarzowa Dou zaczęła rozpowszechniać bardzo nieprzychylne i fałszywe pogłoski o konkubinie Liang i jej siostrze, również będącej konkubiną cesarza przez co obie straciły przychylność i uczucia cesarza Zhanga w 83 roku. W tym samym miesiącu do pałacu dotarły informacje o ambicjach ojca obu konkubin Liang Songa, który wkrótce zmarł we więzieniu.
Ród Dou, który już wtedy był niebezpiecznie potężny, zaczął gromadzić bogactwa, stanowiska i tytuły po braciach cesarzowej wdowy Ma, którzy stracili łaskę cesarza. Bracia cesarzowej Dou: Dou Xian i Dou Du efektywnie przejmowali struktury władzy – po raz pierwszy w historii dynastii Han klan cesarzowej był tak potężny. Ten prąd utrzymał się do 84 roku, kiedy cesarz Zhang dostrzegł arogancję Dou Xiana i zagroził, że każe go ściąć. Cesarzowa Dou wraz z cesarskimi konkubinami i dziećmi cesarza założyła pokutne szaty i nakazała bratu przeprosić cesarza, który go oszczędził.
Cesarzowa wdowa i regencja.
W 88 roku cesarz Zhang zmarł, a następca tronu Liu Zhao wstąpił na tron jako cesarz He (88 - 105) w wieku dziewięciu lat. Cesarzowa wdowa Dou została regentką, a jej bracia wspierali ją w działaniach.
Popełniona pod koniec tego roku zbrodnia sprawiła, że nawet cesarzowa wdowa Dou zapragnęła egzekucji Dou Xiana. Liu Chang, markiz Duxiang był ulubieńcem cesarzowej wdowy Dou, która lubiła go ze względu na jego takt i inteligencję, został on jednak skrytobójczo zamordowany na zlecenie Dou Xiana, który uważał, że zagraża on jego władzy. Aby oddalić od siebie podejrzenia Dou Xian oskarżył brata zamordowanego, Liu Ganga, markiza Li. Kolegium kilku niezależnych sędziów zbadało tę sprawę i orzekli, że nie można wkluczyć udziału Dou Xiana. Wściekła cesarzowa wdowa Dou nakazała aresztować brata, który zaoferował swoje życie w zamian za podbicie ludu Xiongnu armią opłacaną i żywioną przez siebie. Dou wyraziła zgodę i Dou Xian poprowadził armię i dosłownie zmiażdżył Xiongnu w 89 roku, a w trzy lata później przyłączył tamte tereny do terytorium Chin. Po tym wielkim zwycięstwie stał się jeszcze bardziej arogancki i wkrótce zdominował wszystkich urzędników i dosłownie rządził Chinami.
Upadek klanu Dou i śmierć.
Jednakże w 92 ród Dou upadł w wyniku zamachu stanu, którego szczegóły wciąż są niejasne, ale wydaje się, że cesarz He ośmielony przez swojego brata, księcia Liu Qinga (którego matka została zamordowana przez popleczników rodu Dou) nieoczekiwanie rozkazał gwardii cesarskiej aresztowanie Dou Xiana, jego krewnych, przyjaciół oraz sojuszników i stracenie ich. Wskutek tego cesarzowa wdowa Dou, nie tracąc tytułu, straciła jakikolwiek wpływ na politykę.
Cesarz He do tej pory nie wiedział, że cesarzowa wdowa Dou nie jest jego matką i wciąż odnosił się do niej z szacunkiem i synowską czułością, nawet po upadku i egzekucji jej klanu. Zanim zmarła w 97 roku, cesarz dowiedział się, że jego matką była konkubina Liang i oddał jej pośmiertny hołd nadając tytuł cesarzowej i liczne bogactwa i tytuły jej krewnym, odrzucając w tej sprawie rady cesarzowej wdowy Dou. Dou umarła na wiosnę tego roku i została pochowana obok męża, cesarza Zhanga.

</doc>
<doc id="3579134" url="https://pl.wikipedia.org/wiki?curid=3579134" title="Yin (cesarzowa)">
Yin (cesarzowa)

Yin (chiń. 陰皇后; zm. ok. 102) – pierwsza żona cesarza Chin He (88 - 106).
Życiorys.
Yin była córką Yin Ganga, wnuka Yin Shi, brata Yin Lihua - drugiej żony cesarza Guangwu. Jako kilkunastoletnia dziewczyna została cesarską konkubiną w 92 roku i szybko zdobyła miłość cesarza He. Była opisywana jako piękna lecz niska i niezdarna dziewczyna niezdolna do uczestniczenia w oficjalnych ceremoniach jakie były nieodzowną częścią bycia cesarzową. Była również uważana za nieznośną i arogancką z powodu chełpienia się swoim wysokim pochodzeniem.
W 96 cesarz He uczynił ją cesarzową, a w rok później nadał jej ojcowi Yin Gangowi tytuł markiza Wufang.
W czasie tego roku, cesarzowa Yin utraciła miłość męża przede wszystkim dlatego, że była śmiertelnie zazdrosna o jedną z faworyt cesarza, konkubinę Deng Sui, która również mogła pochwalić się wysokim urodzeniem – była wnuczką pierwszego ministra cesarza Guangwu Deng Yu. Kronikarze często przeciwstawiają sobie pychę, arogancję i zazdrość cesarzowej z łagodnością, pokorą i usiłowaniem utrzymania pokojowych stosunków ze wszystkimi konkubiny Deng Sui. Zasmucona tym, że cesarz stracił synów w tak młodym wieku, Deng Sui często polecała mu inne konkubiny, które mogły by dać mu dzieci. Podczas gdy cesarzowej coraz bardziej się bano i nienawidzono to konkubina stawała się coraz popularniejsza.
Pewnego razu gdy cesarz He zachorował, cesarzowa zaczęła się zachowywać jak gdyby już była cesarzową wdową: nakazała stracić członków rodu Deng, a konkubina Deng Sui planowała popełnienie samobójstwa została jednak powstrzymana przez służącą która zaświadczyła, że cesarz czuje się już coraz lepiej i rodzina konkubiny uniknęła straszliwego losu.
W 102 roku cesarzowa Yin i jej babka Deng Zhu, zostały oskarżone o stosowanie czarów przeciw konkubinom, ich dzieciom i rodzinie cesarskiej. Większość rodu Yin popełniła samobójstwo lub zmarła na torturach. Cesarzowa została odsunięta i w tym samym roku popełniła samobójstwo wspólnie z ojcem.

</doc>
<doc id="3579136" url="https://pl.wikipedia.org/wiki?curid=3579136" title="Andrzej Dziadoń">
Andrzej Dziadoń

Andrzej Tomasz Dziadoń (ur. 2 stycznia 1939 w Dąbrowie Górniczej) – polski inżynier, profesor nauk technicznych.
Życiorys.
W 1963 ukończył studia na Wydziale Metalurgicznym Akademii Górniczo-Hutniczej w Krakowie. Doktoryzował się w 1976 na Wydziale Metali Nieżelaznych macierzystej uczelni, natomiast stopień doktora habilitowanego uzyskał tamże w 1994 w oparciu o rozprawę pt. "Rola lokalizacji odkształcenia w zjawisku dynamicznego starzenia polikrystalicznego tytanu alfa". Tytuł naukowy profesora nauk technicznych otrzymał 17 lipca 2013.
Od 1963 do 1967 pracował jako starszy technolog w Kieleckich Zakładach Wyrobów Metalowych Polmo-SHL, następnie zaś w Zakładach Precyzyjnych „Iskra” w Kielcach. W latach 1968–1998 był pracownikiem naukowo-dydaktycznym Akademii Górniczo-Hutniczej w Krakowie. W 1998 został zatrudniony na Politechnice Świętokrzyskiej na stanowisku profesora nadzwyczajnego. Związany był z Katedrą Metaloznawstwa i Technologii Materiałowych, obecnie pracuje w Katedrze Technik Komputerowych i Uzbrojenia na Wydziale Mechatroniki i Budowy Maszyn PŚk.
Specjalizuje się m.in. w inżynierii materiałowej, metaloznawstwie i obróbce cieplnej. Jest autorem lub współautorem ponad 85 publikacji. W 2002 został członkiem Sekcji Fizyki Metali i Metaloznawstwa PAN. Odznaczony Złotym Krzyżem Zasługi (1990) i Medalem Komisji Edukacji Narodowej (2002).

</doc>
<doc id="3579140" url="https://pl.wikipedia.org/wiki?curid=3579140" title="Peć (rejon statystyczny Kosowa)">
Peć (rejon statystyczny Kosowa)

Peć (alb.: "Rajonii Pejës"; serb.: "Пећки округ, Pećki okrug") – jeden z siedmiu rejonów statystycznych w Kosowie którego siedzibą jest miasto o tej samej nazwie.
Podział administracyjny.
W rejonie tym znajdują się 3 miasta będące jednocześnie siedzibami gmin, oraz 118 wsi i osiedli:
Grupy etniczne.
Według danych spisu statystycznego z 1991 roku, w kosowskim rejonie statystycznym Peć większość mieszkańców, bo aż 75,46% była z pochodzenia Albańczykami, 11.56% stanowili mieszkańcy narodowości Serbskiej i Czarnogórskiej, zaś 7,73% stanowili Muzułmanie z narodowości. W gminie Istok Albańczycy stanowili oni 76,68% wszystkich mieszkańców, 12,70% mieszkańców stanowili Serbowie i Czarnogórcy, zaś 7,11% była Muzułmanami z narodowości.
Według danych spisu statystycznego z 2011 roku, w kosowskim rejonie statystycznym Peć większość mieszkańców była z pochodzenia Albańczykami. W gminie Peć stanowili oni 91,21% wszystkich mieszkańców, w gminie Klina - 96,7%, w gminie Istok - 92,02%.
Grupy etniczne zamieszkujące rejon statystyczny Peć:

</doc>
<doc id="3579142" url="https://pl.wikipedia.org/wiki?curid=3579142" title="Empik Jazz Club">
Empik Jazz Club

Empik Jazz Club: The Very Best of – seria wydawnicza sieci Empik prezentująca najbardziej rozpoznawalne utwory wybitnych postaci polskiego i zagranicznego jazzu. Jest publikowana od sierpnia 2014 roku przez Magic Records w dystrybucji Universal Music Polska. Kilka z płyt dzięki wysokiej sprzedaży uzyskało w Polsce certyfikaty złotej i platynowej płyty.

</doc>
<doc id="3579143" url="https://pl.wikipedia.org/wiki?curid=3579143" title="Riothamus">
Riothamus

Riothamus (wymawiane także jako Riotimus, lub Riutimus) – bretoński dowódca wojskowy, działający około 470 roku. Walczył przeciwko Gotom w sojuszu z Cesarstwem zachodniorzymskim. Przez Jordanesa, greckiego historyka żyjącego w VI wieku, Riothamus nazywany jest "Królem Bretonów" ("rex Brittionum"), jednak nie wiadomo dziś dokładnie jaki był zasięg jego władzy. Riothamus jest zlatynizowaną formą brytyjskiego imienia "Rigotamos", co oznacza "Najwyższy Król".
Pochodzenie.
Nie jest pewne, czy użyte przez Jordanesa słowo "Brittones" odnosi się do mieszkańców Brytanii, czy też do Armoryki, poddanej wówczas silnej brytyjskiej kolonizacji i znanej później jako Bretania. W średniowiecznych bretońskich kronikach pojawia się Riatam (który podobnie jak Riothamus pochodzi od imienia "Rigotamos") – książę regionu Domnonée. Riatam jest identyfikowany z synem Derocha II, żyjącym w latach 495 – 530. Ze względów chronologicznych Riatam nie może być tożsamy z Riothamusem występującym u Jordanesa, ponieważ drugi z nich żył wcześniej. Istnieje hipoteza, wedle której w źródłach wystąpił błąd i że mogło chodzić o syna Derocha I, a nie drugiego. Według tej interpretacji Riatam mógłby być współczesny Riothamusowi, jednak na podstawie obecnych przekazów nie można jednoznacznie rozstrzygnąć, czy to ta sama osoba. Według bretońskich źródeł Riatam z Domnonée miał być wypędzony do Brytanii po śmierci ojca w czasie wojny domowej, a następnie wrócić i zabić uzurpatora, który wcześniej pozbawił go tronu.
Wojna z Wizygotami.
Wywodzący się z Brytanii zromanizowani Celtowie zaczęli się osiedlać w północnej Galii od końca IV wieku. Posiadali oni swoich naczelników ("comites"), którzy uznawali władzę cesarzy. Jednym z nich był Riothamus, który na czele swego oddziału stanowił przeciwwagę dla Wizygotów, którzy kierowali swe ataki z Akwitanii, między innymi na północ w stronę Loary. Król Wizygotów Euryk w 469 zdecydował się na otwarty konflikt z cesarzem Antemiuszem.
Dostrzegając realne zagrożenie ze strony Riothamusa, Euryk wyruszył pod Bourges, gdzie zgromadziły się oddziały bretońskie. W wyniku bitwy pod "Vicus Dolensis" (obecne Déols), niedaleko miasta zostały one pokonane. Resztki wojsk Riothamusa schroniły się na terenach Burgundów.
Korespondencja Sydoniusza Apolinarego z Riothamusem.
Biskup Clermont, Sydoniusz Apolinary wysłał list do Riothamusa, w którym zażądał od niego sądu w sprawie pewnej "skromnej osoby", której niewolnicy zostali zwabieni przez oddział uzbrojonych Brytów. Sydoniuszowi w liście chodziło między innymi o to, żeby Riothamus pilnował swoich buntowniczych poddanych. Według C.E.V. Nixona, list jest dowodem na to, że Armoryka w tym czasie przyciągała chłopów, kolonów, oraz niewolników w miarę jak potęga Rzymu słabła. Biedniejsi i bezrolni mieszkańcy Rzymu znajdowali w Bretanii schronienie bezpieczne od napaści Gotów.
Relacja Jordanesa.
Według Jordanesa, Riothamus wspierał Rzymian w walce przeciwko Wizygotom dowodzonym przez ich króla, Euryka. W swoim dziele zatytułowanym "O pochodzeniu i czynach Gotów", Jordanes stwierdza, iż Riothamus pospieszył z pomocą Rzymianom w celu uzupełnienia wojsk, jednak poniósł porażkę, gdy Goci pochwycili jego oddziały, co miało miejsce najprawdopodobniej między 470, a 472 rokiem.
Relacja Grzegorza z Tours.
Grzegorz z Tours w swoim dziele "Historia Franków" opisał walki pomiędzy Wizygotami, a Bretonami w następujący sposób:
Korespondencja Sydoniusza Apolinarego z Vincentusem.
W liście Sydoniusza Apolinarego, adresowanym do jego przyjaciela Vincentusa i napisanym około 468 roku, Sydoniusz wspomina, że rzymscy urzędnicy przechwycili list prefekta Galii, Arvandusa kierowany do króla Wizygotów, Euryka. Skonfiskowany list stwierdzał, że "Bretonowie stacjonujący poza Loarą powinni zostać zaatakowani", a Wizygoci i Burgundowie (będący wówczas klientami Rzymu) powinni podzielić Galię między siebie. Niektórzy badacze, tacy jak Geoffrey Ash, twierdzą, iż list ten może być dowodem na zdradę Arvandusa wobec Riothamusa. Nie jest jednak pewne, czy pod hasłem ataku na Bretonów kryje się szykowany atak na wojska Riothamusa. Po pierwsze dlatego, iż on sam nie został on wspomniany z imienia. Po drugie zaś Arvandus był aresztowany w czasie, gdy doszło do walki między Riothamusem, a Wizygotami, czyli między 470, a 472 rokiem, ponieważ ten ostatni wyznacza śmierć cesarza Antemiusza.
Riothamus jako protoplasta innych postaci.
Identyfikacja Riothamusa z Królem Arturem.
Na przestrzeni stuleci Riothamus był identyfikowany jako pierwowzór Króla Artura. W XX wieku ta hipoteza jest popularyzowana zwłaszcza przez historyka Geoffreya Asha. Przesłanką do identyfikacji może być tradycja zapoczątkowana przez Geoffreya z Monmouth w jego "Historia Regum Britanniae", gdzie Artur miał przekroczyć Kanał angielski z Brytanii i zaatakować Rzym. Geoffrey Ash podkreślił również powiązanie między rzekomą zdradą prefekta Galii, Arvandusa na Riothamusie, a zdradą Mordreda wobec Artura, wymienioną w "Historia Regum Britanniae". Ash zauważył także, iż ostatnie znane miejsce w jakim przebywał Riothamus znajduje się niedaleko burgundzkiego miasta Avallon, które teoretycznie może być pierwowzorem arturiańskiego Avalonu.
Identyfikacja Riothamusa z Ambrosiusem Aurelianusem.
Historyk Léon Fleuriot postawił tezę, że Riothamus był identyczny z Ambrosiusem Aurelianusem, wymienionym u pisarza Gildasa Mędrca w dziele zatytułowanym De excidio et conquestu Britanniae. Ambrosius jest jedyną znaną z imienia postacią z Wysp Brytyjskich z tego okresu. Według późniejszej tradycji miał poprzedzać Króla Artura. Fleuriot zasugerował, że "Riothamus" był tytułem przysługującym Ambrosiusowi Aurelianusowi jako władcy wszystkich terytoriów brytyjskich. Ponadto Fleuriot zaznaczył również, że imię "Abros" w bretońskiej genealogii jest skrótem od Ambrosius. Średniowieczny pisarz Nenniusz w "Historia Brittonum" wskazuje, że Ambrosius był najwyższym władcą Brytów, co wedle argumentacji Fleuriota mogłoby być przetłumaczone przez ówczesnych pisarzy jako "Riothamus". Według Fleuriota to właśnie Ambrosius Aurelianus poprowadził Brytów w bitwie przeciwko Gotom, po czym wrócił do Brytanii.

</doc>
<doc id="3579145" url="https://pl.wikipedia.org/wiki?curid=3579145" title="Faith (album George'a Michaela)">
Faith (album George'a Michaela)



</doc>
<doc id="3579147" url="https://pl.wikipedia.org/wiki?curid=3579147" title="Sławomir Mamica">
Sławomir Mamica

Sławomir Jan Mamica – polski fizyk, doktor habilitowany nauk fizycznych, specjalizuje się w fizyce ciała stałego, fizyce nanomateriałów, kryształach magnonicznych, teorii magnetyzmu, falach spinowych oraz vortexach magnetycznych, nauczyciel akademicki Uniwersytetu im. Adama Mickiewicza w Poznaniu. 
Życiorys.
Naukowo związany z poznańskim Wydziałem Fizyki UAM, gdzie zdobywał kolejne awanse akademickie. Stopień doktorski uzyskał w 2002 na podstawie pracy pod tytułem "Badanie warunków istnienia powierzchniowych i międzywierzchniowych fal spinowych w magnetycznych cienkich warstwach i wielowarstwach" (promotorem był prof. Henryk Puszkarski). Habilitował się w 2014. 
Na macierzystym wydziale pracuje jako adiunkt w Zakładzie Fizyki Nanomateriałów. Jest członkiem Polskiego Towarzystwa Fizycznego. Swoje prace publikował m.in. w "Low Temperature Physics", "Physical Review B" oraz "Advances in Condensed Matter Physics".

</doc>
<doc id="3579148" url="https://pl.wikipedia.org/wiki?curid=3579148" title="Lodowisko im. Adama &quot;Rocha&quot; Kowalskiego">
Lodowisko im. Adama &quot;Rocha&quot; Kowalskiego



</doc>
<doc id="3579149" url="https://pl.wikipedia.org/wiki?curid=3579149" title="Ondřej Zahustel">
Ondřej Zahustel

Ondřej Zahustel (ur. 18 czerwca 1991 w Mladej Boleslavi) – czeski piłkarz grający na pozycji prawego obrońcy. Od 2016 jest zawodnikiem klubu Sparta Praga.
Kariera klubowa.
Swoją karierę piłkarską Zahustel rozpoczął w klubie FK Mladá Boleslav. W 2009 roku awansował do pierwszego zespołu. 28 lutego 2010 zadebiutował w nim w pierwszej lidze czeskiej w przegranym 0:1 domowym meczu z SK Kladno. W sezonie 2010/2011 zdobył z Mladá Boleslav Puchar Czech. W maju 2013 wystąpił w finale Pucharu Czech z FK Baumit Jablonec i strzelił w nim gola, jednak Mladá Boleslav przegrała po serii rzutów karnych (po 120 minutach był wynik 2:2). Od sezonu 2013/2014 Zahustel był podstawowym zawodnikiem FK Mladá Boleslav.
Na początku 2016 roku Zahustel przeszedł do Sparty Praga. Zadebiutował w niej 13 lutego 2016 w wygranym 2:1 wyjazdowym meczu z Fastav Zlín.
Kariera reprezentacyjna.
Zahustel grał w młodzieżowych reprezentacjach Czech. W dorosłej reprezentacji Czech zadebiutował 13 listopada 2015 w wygranym 4:1 towarzyskim meczu z Serbią, rozegranym w Ostrawie, gdy w 71. minucie tego meczu zmienił Jiříego Skaláka. W 90. minucie strzelił czwartego gola dla Czechów.

</doc>
<doc id="3579152" url="https://pl.wikipedia.org/wiki?curid=3579152" title="Aleksander Hafftka">
Aleksander Hafftka

Aleksander Hafftka (ur. 24 listopada 1892, zm. 2 czerwca 1964) – żydowski historyk, socjolog, publicysta, urzędnik.
Życiorys.
Był żydowskim historykiem, badaczem społeczności żydowskiej, wydawcą i redaktorem politycznym. W 1924 został redaktorem pisma „Głos Powszechny” w Częstochowie. W okresie II Rzeczypospolitej pełnił funkcję kontraktowego radcy do spraw mniejszości narodowych i kierownika Referatu Żydowskiego w Ministerstwie Spraw Wewnętrznych, po czym z dniem 18 lutego 1937 został zwolniony z zajmowanego stanowiska i ze służby państwowej. W 1938 został oskarżony o popieranie stronnictwa Aguda i Komitetu Obrony Uboju Rytualnego przez Izaaka Stückgolda, który przed sądem odwołał swoje insynuacje.
Zmarł 2 czerwca 1962 w wieku 72 lat. Został pochowany 4 czerwca 1962 w Nowym Jorku.

</doc>
<doc id="3579156" url="https://pl.wikipedia.org/wiki?curid=3579156" title="Linia kolejowa Neuburxdorf – Mühlberg">
Linia kolejowa Neuburxdorf – Mühlberg

Linia kolejowa Neuburxdorf – Mühlberg – lokalna linia kolejowa w Niemczech, w kraju związkowym Brandenburgia. Została zbudowana i eksploatowany przez "Kleinbahn-Aktiengesellschaft Burxdorf–Mühlberg". Trasa biegnie od Neuburxdorf na głównej linii kolejowej Jüterbog – Röderau do Mühlberg (Elbe).

</doc>
<doc id="3579157" url="https://pl.wikipedia.org/wiki?curid=3579157" title="Mnich (Czechy)">
Mnich (Czechy)

Mnich – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 399 mieszkańców.

</doc>
<doc id="3579158" url="https://pl.wikipedia.org/wiki?curid=3579158" title="Anopolis">
Anopolis



</doc>
<doc id="3579159" url="https://pl.wikipedia.org/wiki?curid=3579159" title="Moraveč">
Moraveč

Moraveč – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 205 mieszkańców.

</doc>
<doc id="3579160" url="https://pl.wikipedia.org/wiki?curid=3579160" title="Daskalojannis">
Daskalojannis



</doc>
<doc id="3579162" url="https://pl.wikipedia.org/wiki?curid=3579162" title="Mysletín">
Mysletín

Mysletín – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 119 mieszkańców.

</doc>
<doc id="3579163" url="https://pl.wikipedia.org/wiki?curid=3579163" title="Nová Buková">
Nová Buková

Nová Buková – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 95 mieszkańców.

</doc>
<doc id="3579164" url="https://pl.wikipedia.org/wiki?curid=3579164" title="Pomnik Załogi Podwodnego Krążownika Atomowego &quot;Kursk&quot;">
Pomnik Załogi Podwodnego Krążownika Atomowego &quot;Kursk&quot;



</doc>
<doc id="3579166" url="https://pl.wikipedia.org/wiki?curid=3579166" title="Delio &quot;Maravilla&quot; Gamboa">
Delio &quot;Maravilla&quot; Gamboa



</doc>
<doc id="3579168" url="https://pl.wikipedia.org/wiki?curid=3579168" title="Nová Cerekev">
Nová Cerekev

Nová Cerekev – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 1125 mieszkańców.

</doc>
<doc id="3579170" url="https://pl.wikipedia.org/wiki?curid=3579170" title="Nový Rychnov">
Nový Rychnov

Nový Rychnov – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 1044 mieszkańców.

</doc>
<doc id="3579171" url="https://pl.wikipedia.org/wiki?curid=3579171" title="List &quot;Drogi szefie&quot;">
List &quot;Drogi szefie&quot;



</doc>
<doc id="3579172" url="https://pl.wikipedia.org/wiki?curid=3579172" title="Deng Sui">
Deng Sui

Deng Sui (chiń. 鄧綏; ur. 81, zm. 121) – znana również jako "cesarzowa Hexi" (和熹皇后, dosłownie "powściągliwa i łagodna cesarzowa"). Żona cesarza Chin He (88 - 105). Po jego śmierci dwukrotnie była regentką małoletnich cesarzy - została opisana przez historyków jako dobra administratorka, efektywna władczyni.
Pochodzenie i małżeństwo.
Deng Sui urodziła się w 81 roku jako córka Deng Xuna, syna pierwszego ministra cesarza Guangwu Deng Yu. Jej matka, pani Yin była córką kuzyna żony cesarza Guangwu, Yin Lihua. Deng Sui była opisywana jako uwielbiająca czytanie kronik historycznych sześciolatka i recytująca poematy religijne dziewczynka w wieku dwunastu lat.
Została wybrana na jedną z konkubin cesarza He w 95 roku, kiedy miała czternaście lat a cesarz szesnaście.
Kiedy Deng Sui została cesarską konkubiną miejsce cesarzowej było już zajęte przez Yin. Cesarzowa była opisywana jako piękna lecz niska i niezdarna dziewczyna znana z wybuchów zazdrości. Konkubina Deng Sui próbowała nawiązać ze wszystkimi konkubinami przyjazne relacje i próbowała ukrywać błędy cesarzowej. To w połączeniu z wybuchami zazdrości cesarzowej Yin i ciągłymi kłótniami pary cesarskiej doprowadziło do tego, że cesarz był najpierw zaskoczony postawą swojej konkubiny, a później zakochał się w niej. Zasmucona tym, że cesarz stracił synów w tak młodym wieku, Deng Sui często polecała mu inne konkubiny, które mogły by dać mu dzieci. Podczas gdy cesarzowej coraz bardziej się bano i nienawidzono, konkubina stawała się coraz popularniejsza. Pewnego razu, gdy cesarz He zachorował, cesarzowa zaczęła się zachowywać jak gdyby już była cesarzową wdową - nakazała stracić członków rodu Deng, a konkubina Deng Sui planowała popełnienie samobójstwa została jednak powstrzymana przez służącą, która zaświadczyła, że cesarz czuje się już coraz lepiej i rodzina konkubiny uniknęła straszliwej śmierci.
Cesarzowa.
W 102 roku cesarzowa Yin i jej babka, Deng Zhu, zostały oskarżone o stosowanie czarów przeciw konkubinom, ich dzieciom i rodzinie cesarskiej. Większość rodu Yin popełniła samobójstwo lub zmarła na torturach. Cesarzowa została odsunięta i w tym samym roku popełniła samobójstwo wspólnie z ojcem.
W tym samym roku cesarz He mianował konkubinę Deng Shi cesarzową. Cesarzowa Deng była opisywana jako łagodna, pokorna i humanitarna władczyni stanowczo odrzucająca propozycje wyniesienia członków jej rodziny przez cesarza. Nagrodziła Ban Zhao służącą, która ją uratowała tytułem damy dworu. Zabroniła również będącego tradycją przysyłania jej darów przez dowódców wojskowych i książąt. Sama Ban Zhao później dokończyła po śmierci swojego brata Ban Gu "Księgę Hanów" - jedno z najlepszych klasycznych dzieł chińskiej historiografii.
Regentka cesarza Shang.
Kiedy w 106 roku zmarł cesarz He w cesarstwie zapanował kryzys sukcesyjny. Cesarzowa i wszystkie konkubiny opłakiwały cesarza przez około miesiąc. Zmarły cesarz miał wielu synów, którzy zmarli jednak w młodym wieku, nie wiadomo też czy któraś z cesarzowych kiedykolwiek zaszła w ciążę, ale wydaje się, że obie albo były bezpłodne albo nie były w stanie donosić ciąży. Reszta dzieci cesarza wychowywała się poza pałacem w ubogich rodzinach ponieważ twierdzono, że zbytni przepych i zaniedbania służby mogły się przyczynić do śmierci ich rodzeństwa.
W chwili śmierci ojca najstarszy syn cesarza, Liu Sheng miał dziewięć lat i uchodził za nieuleczalnie chore nie do końca rozwinięte umysłowo dziecko. Jego młodszy brat Liu Long miał zaledwie nieco ponad trzy miesiące. Chłopcy zostali dostarczeni do pałacu gdzie cesarzowa wdowa Deng uczyniła Liu Longa następcą tronu wierząc, że okaże się zdrowszy od brata i tej samej nocy niemowlę zostało proklamowane cesarzem Shangiem (105 - 106). Cała władza znajdowała się w rękach cesarzowej wdowy Deng Sui, która została mianowana regentką małego władcy Państwa Środka, a jej brat Deng Zhi szybko stał się jednym z najpotężniejszych ludzi na dworze. Cesarzowa wdowa miała też często radzić się Ban Zhao do jej śmierci w 116 roku. Wkrótce cesarzowa wdowa Dou wydarła edykt w którym przepraszała wszystkich ludzi skrzywdzonych przez jej rodzinę w czasie panowania cesarza He.
Pod koniec 106 roku młody cesarz zmarł tworząc kolejny problem sukcesyjny – tym razem urzędnicy i cesarzowa wdowa zdali sobie sprawę z tego, że Liu Sheng nie jest tak chory jak początkowo sądzili i chcieli go osadzić na tronie. Jednakże, cesarzowa wdowa Deng postanowiła na razie nie czynić chłopca cesarzem i zamiast niego wybrała jego kuzyna Liu Hu, który był następny w kolejce do tronu i który objął tron jako cesarz An (106 - 125) w wieku dwunastu lat.
Regentka cesarza An.
W chwili gdy cesarz An wstąpił na tron, jego ojciec Liu Qing jeszcze żył, a matka chłopca, konkubina Zuo Xiaoe zmarła wkrótce po porodzie. Deng Sui zajęła się edukacją i wychowaniem chłopca odsyłając jego ojca i macochę do Qinghe.
Wielka cesarzowa wdowa Deng Sui okazała się regentką nie znoszącą korupcji i handlu stanowiskami nawet we własnej rodzinie. Przeprowadziła również wiele reform prawa karnego, min. przedłużając okres wykonania wyroku śmierci na skazanych w nadziei na dostarczenie nowych dowodów. Rozbudowała też pałac pokrywając ściany nie złotem jak jej poprzednicy ale rzeźbionymi płytkami z jadeitu i kości słoniowej i usunęła część niepotrzebnej służby i urzędników.
Jednakże w 107 ważniejszym problemem była obrona granic przed ekspansją plemion z północy – zadanie to przekazała generałom nakazując im nie ustępować nawet o piędź ziemi. Ataki trwały do 118, gdy ostatecznie odparto plemiona za pustynię Xin.
W ciągu trzech lat od 107 do 109 roku Chiny pustoszyło wiele katastrof – powodzie, susze i ostre zimy wskutek czego zwiększyła się przestępczość. Wielka cesarzowa wdowa Deng była bardzo pomocna w organizacji pomocy poszkodowanym.
W 109 roku plemiona wschodnich Xiongnu zaatakowały prowincje graniczne i zostały pokonane i odepchnięte daleko w step. Nie miały już sprawiać problemów władcom dynastii Han.
W 110 roku zmarła matka wielkiej cesarzowej wdowy, pani Yin. Bracia Deng Shi zrezygnowali ze swoich stanowisk by przez trzy lata opłakiwać matkę, a sama wielka cesarzowa Deng opłakiwała ją w otoczeniu całego dworu i zezwoliła na pogrzeb państwowy zarezerwowany dla członków dynastii Han. W tym czasie miała zasmakować we władzy i na prośbę braci o przekazanie choć części kompetencji cesarzowi, miała wpaść we wściekłość.
W 121 roku wielka cesarzowa wdowa Deng Shi zmarła i została pochowana z wszystkimi honorami należnymi cesarzowi ze swoim mężem, cesarzem He. Cesarz An objął ster rządów w wieku dwudziestu ośmiu lat. Jego niańka Wang Sheng i zaufani eunuchowie Li Run i Jiang Jing przez lata czekający na przejęcie władzy, fałszywie oskarżyli wielką cesarzową wdowę o chęć obalenia cesarza i zastąpienia go jego kuzynem, Liu Yi, księciem Hejian. W gniewie cesarz usunął krewnych Deng Sui z rządu i sił wojskowych zmuszając wielu z nich do popełnienia samobójstwa. Pod koniec tego roku zaczął żałować swojego postępku i pozwolił przywrócić niektórych krewnych wielkiej cesarzowej wdowy na wcześniej zajmowane stanowiska, ale klan Deng nigdy nie odzyskał już swojej potęgi i bogactwa.

</doc>
<doc id="3579173" url="https://pl.wikipedia.org/wiki?curid=3579173" title="Karta pocztowa &quot;Zuchwały Kuba&quot;">
Karta pocztowa &quot;Zuchwały Kuba&quot;



</doc>
<doc id="3579175" url="https://pl.wikipedia.org/wiki?curid=3579175" title="List &quot;Z piekieł&quot;">
List &quot;Z piekieł&quot;



</doc>
<doc id="3579176" url="https://pl.wikipedia.org/wiki?curid=3579176" title="Obrataň">
Obrataň

Obrataň – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 835 mieszkańców.

</doc>
<doc id="3579177" url="https://pl.wikipedia.org/wiki?curid=3579177" title="Jiří Skalák">
Jiří Skalák

Jiří Skalák (ur. 12 marca 1992 w Pardubicach) – czeski piłkarz grający na pozycji prawego pomocnika. Od 2014 roku jest zawodnikiem klubu Brighton &amp; Hove Albion.
Kariera klubowa.
Swoją karierę piłkarską Skalák rozpoczął w klubie Sparta Praga. W 2009 roku awansował do zespołu rezerw Sparty. 8 maja 2010 zadebiutował w nich w drugiej lidze czeskiej w zremisowanym 0:0 wyjazdowym meczu z FC Graffin Vlašim.
W 2011 roku Skalák został wypożyczony do słowackiego MFK Ružomberok. Swój debiut w nim zaliczył 20 sierpnia 2011 w zremisowanym 1:1 wyjazdowym meczu z Tatranem Preszów. W Ružomberoku grał przez rok.
Latem 2012 Skalák wrócił do Sparty i 12 sierpnia 2012 zadebiutował w niej w pierwszej lidze czeskiej w wygranym 4:1 wyjazdowym meczu z 1. FC Slovácko. W trakcie sezonu 2012/2013, w którym Sparta została wicemistrzem Czech, został wypożyczony do Slovácko, w którym swój debiut zaliczył 4 marca 2013 w domowym spotkaniu z Duklą Praga (0:0).
Sezon 2013/2014 Skalák rozpoczął od występów w Sparcie, która zdobyła Puchar i mistrzostwo Czech. Jeszcze w sierpniu 2013 wypożyczono go do Zbrojovki Brno. 26 sierpnia 2013 zaliczył w niej debiut w przegranym 1:2 wyjazdowym meczu z Baníkiem Ostrawa. W Zbrojovce grał rok.
Latem 2014 Skalák został wypożyczony do FK Mladá Boleslav. 27 lipca 2014 zadebiutował w nim w wygranym 1:0 wyjazdowym meczu z Vysočiną Igława. W 2015 roku został wykupiony przez FK Mladá Boleslav.
Kariera reprezentacyjna.
Skalák grał w młodzieżowych reprezentacjach Czech. W 2011 roku wystąpił z reprezentacją Czech U-19 na Mistrzostwach Europy U-19. Wywalczył na nich wicemistrzostwo Europy. Z kolei w 2015 roku był w kadrze U-21 na Mistrzostwa Europy U-21.
W dorosłej reprezentacji Czech Skalák zadebiutował 3 września 2015 w wygranym 2:1 meczu eliminacji do Euro 2016 z Kazachstanem, rozegranym w Pilźnie.

</doc>
<doc id="3579178" url="https://pl.wikipedia.org/wiki?curid=3579178" title="Olešná (powiat Pelhřimov)">
Olešná (powiat Pelhřimov)

Olešná – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 575 mieszkańców.

</doc>
<doc id="3579179" url="https://pl.wikipedia.org/wiki?curid=3579179" title="Helmut-Schmidt-Universität">
Helmut-Schmidt-Universität

Helmut-Schmidt-Universität/Universität der Bundeswehr Hamburg (w skrócie HSU-HH, pol. Uniwersytet Bundeswehry im. Helmuta Schmidta w Hamburgu) – niemiecka uczelnia państwowa w Hamburgu dla oficerów oraz pracowników Bundeswehry, założona w 1972 z inicjatywy ówczesnego ministra obrony, Helmuta Schmidta (SPD), którego imię nosi od 2003 roku.
Informacje ogólne.
Uniwersytet im. Helmuta Schmidta w Hamburgu jest razem z Uniwersytetem Bundeswehry w Monachium jednym z dwóch funkcjonujących obecnie w Niemczech uniwersytetów Bundeswehry. Ich celem jest kształcenie kadr oficerskich oraz pracowników cywilnych Bundeswehry. Do dziś warunkiem przyjęcia na studia jest zobowiązanie się do służby na co najmniej 13 lat oraz odbycie zasadniczej służby wojskowej.
HSU został założony jako uczelnia reformowana, tj. bez militarystycznej czy uniwersyteckiej tradycji pod nazwą "Hochschule der Bundeswehr Hamburg" (FhBw H). W 1973 roku dokonano pierwszego naboru 300 studentów. Od 1978 na uczelni można zdobywać doktorat oraz habilitację, co jest uzasadnione intensywnymi pracami badawczymi. Przekształcenie w pełny uniwersytet dokonano w 1985 roku. Zmieniona została wówczas również nazwa uczelni: "Universität der Bundeswehr Hamburg" ("UniBw H"). W 2007 roku system studiów został przekształcony na kompatybilny do systemu bolońskiego. Obecnie na czterech wydziałach uczelnia oferuje 10 programów licencjackich i 14 magisterskich.
W roku 2015 w uczelni w Hamburgu studiowało ok. 2320 studentów, w tym ok. 320 kobiet, ok. 60 cudzoziemców i 50 cywilów. Zajęcia prowadzi ok. 90 profesorów i ponad 900 innych pracowników. W sumie uniwersytet oferuje 2500 miejsc dla studiujących.
Ze względu na studium w trymestrach można studiować na uczelniach Bundeswehry bardzo intensywnie, szybciej niż na uczelniach cywilnych. Dlatego licencjat można tu zdobyć w przeciągu trzech, a tytuł magistra w przeciągu czterech lat. Ponadto HSU kładzie nacisk na interdyscyplinarność studiów oraz powiązanie z praktyką. Większość studentów podczas studiów mieszka na terenie miasteczka uniwersyteckiego i chwali sobie zarówno krótkie drogi, jak i studia w małych grupach. Do dyspozycji studentów i nauczycieli akademickich jest otwarta w trybie ciągłym biblioteka. W jej zbiorach znajduje się 710 000 tomów oraz ok. 1600 drukowanych i ponad 3000 cyfrowych czasopism. Jej roczny budżet na zakup nowych mediów wynosi 1,6 mln euro, z czego ⅓ jest zarezerwowana na media cyfrowe, przez co jej zbiory wyróżniają się swą aktualnością.
Zawodowi żołnierze podczas studiów otrzymują nadal swoje pobory. Mimo że oferta uniwersytetu orientuje się wedle potrzeb Bundeswehry, uczelnia zatrudnia wielu wojskowych i prawie wyłącznie takich kształci, zarówno uniwersytet, jak i kierunki studiów odpowiadają w pełni hamburskim przepisom dotyczącym wszystkich cywilnych uczelni. Dlatego dyplomy HSU są ekwiwalentne w stosunku do dyplomów innych niemieckich uczelni państwowych.

</doc>
<doc id="3579180" url="https://pl.wikipedia.org/wiki?curid=3579180" title="Włodzimierz Baczyński (urzędnik)">
Włodzimierz Baczyński (urzędnik)

Włodzimierz Baczyński – polski urzędnik w II Rzeczypospolitej.
Po odzyskaniu przez Polskę niepodległości z 1918 był dyrektorem Banku Gospodarstwa Krajowego, następnie pełnił funkcję dyrektora Departamentu Obrotu Pieniężnego w Ministerstwie Skarbu. W latach 1936–1937 był komisarzem Banku Polskiego. W lutym 1937 powrócił na stanowisko dyrektora BGK. Był akcjonariuszem Banku Polskiego w Warszawie
Po wybuchu II wojny światowej przebywał we Francji, gdzie od połowy listopada 1939 był komisarzem (delegatem Ministerstwa Skarbu) Banku Polska Kasa Opieki.

</doc>
<doc id="3579181" url="https://pl.wikipedia.org/wiki?curid=3579181" title="Włodzimierz Baczyński">
Włodzimierz Baczyński



</doc>
<doc id="3579183" url="https://pl.wikipedia.org/wiki?curid=3579183" title="Kościół św. Jana Chrzciciela w Jerozolimie">
Kościół św. Jana Chrzciciela w Jerozolimie

Kościół św. Jana Chrzciciela – prawosławny kościół z V wieku na terenie jerozolimskiego Muristanu, w dzielnicy chrześcijańskiej.
Najstarszą częścią kościoła jest dobrze zachowana krypta. Uważana jest za najstarszy chrześcijański zabytek w mieście, datowany na V wiek. Odnaleziono ją w 1847 na głębokości 7,5 m pod poziomem współczesnej ulicy. Górny kościół powstał w XI wieku dzięki fundacji kupców z Amalfi. Świątynia mogła funkcjonować jako baptysterium. Do 1904 widoczny był system doprowadzający wodę z pobliskiej Sadzawki Ezechiasza. Dolny kościół odrestaurowano w 1926. Świątynia, która wcześniej należała do mnichów gruzińskich, obecnie jest własnością Prawosławnego Patriarchatu Jerozolimy.

</doc>
<doc id="3579184" url="https://pl.wikipedia.org/wiki?curid=3579184" title="Konstantyn Paszczenko">
Konstantyn Paszczenko



</doc>
<doc id="3579185" url="https://pl.wikipedia.org/wiki?curid=3579185" title="The Ballads Love &amp; B’z">
The Ballads Love &amp; B’z



</doc>
<doc id="3579186" url="https://pl.wikipedia.org/wiki?curid=3579186" title="Corrado Sanguineti">
Corrado Sanguineti

Corrado Sanguineti (ur. 7 listopada 1964 w Mediolanie) – włoski duchowny katolicki, biskup Pawii od 2016.
Życiorys.
Święcenia kapłańskie otrzymał 30 października 1988 i został inkardynowany do diecezji Chiavari. Był m.in. przewodniczącym rady diecezjalnej ds. duszpasterstwa młodzieży, dyrektorem instytutu nauk religijnych w Chiavari oraz prowikariuszem generalnym diecezji.
16 listopada 2015 papież Franciszek mianował go ordynariuszem diecezji Pawia. Sakry udzielił mu 9 stycznia 2016 kardynał Angelo Bagnasco.

</doc>
<doc id="3579188" url="https://pl.wikipedia.org/wiki?curid=3579188" title="Kościół Świętych Apostołów Piotra i Pawła w Kraśniczynie">
Kościół Świętych Apostołów Piotra i Pawła w Kraśniczynie

Kościół Świętych Apostołów Piotra i Pawła – rzymskokatolicki kościół parafialny należący do dekanatu Krasnystaw – Wschód archidiecezji lubelskiej.
Jest to świątynia zbudowana w latach 1840–1857 jako cerkiew greckokatolicka na miejscu poprzedniej budowli, której data erekcji jest nieznana. Około 1875 roku została zamieniona na cerkiew prawosławną istniejącą do wybuchu I wojny światowej. Od 1920 roku jest to kościół rzymskokatolicki. Do 1972 roku był to kościół filialny należący do parafii Nawiedzenia Najświętszej Maryi Panny i św. Łukasza w Surhowie. Od 1972 jest to samodzielny kościół parafialny.
Budowla jest murowana i otynkowana, została wzniesiona z kamienia. kościół jest orientowany. Został zbudowany na planie prostokąta i składa się z kwadratowego prezbiterium i identycznej kruchty od strony zachodniej oraz prostokątnej zakrystii. Wnętrze jest nakryte stropami. Dach jest nakryty blachą i ozdobiony sygnaturką.

</doc>
<doc id="3579189" url="https://pl.wikipedia.org/wiki?curid=3579189" title="Won Woo-Young">
Won Woo-Young



</doc>
<doc id="3579190" url="https://pl.wikipedia.org/wiki?curid=3579190" title="Halina Przebinda">
Halina Przebinda

Halina Anna Przebinda (ur. 6 maja 1964 w Krakowie) – polska menadżer kultury, reżyser, producent programów i widowisk artystycznych oraz festiwali, juror European Festivals Association.
Życiorys.
Absolwentka Wydziału Filozoficzno-Historycznego UJ. Debiutowała jako dyrektor programowy Centrum Kultury Studenckiej UJ Rotunda i Dyrektor Studenckiego Festiwalu Piosenki. W 1995 roku założyła przedsiębiorstwo TOProduction, specjalizujące się w produkcji spektakularnych przedsięwzięć, programów telewizyjnych i filmów dokumentalnych. W swoich pracach wykorzystuje nowoczesne techniki, łącząc koncerty z grafiką i animacją. Jako pierwsza w Polsce rejestrowała programy muzyczne i koncerty w technice 3D. Dyrektor Biura Programowego TVP S.A. w latach 2008–2009.
Jej realizacje są emitowane na kanałach TVP1, TVP2, TVP Rozrywka, TVP Info, TVP Kultura, TVP Polonia, TV Polsat, RTL 7.
Nagrody i wyróżnienia.
Programy jej autorstwa były wielokrotnie nominowane i nagradzane na festiwalach i przeglądach krajowych i międzynarodowych, m.in.:
Odznaczona Krzyżem Kawalerskim Orderu Odrodzenia Polski za wybitne zasługi w pracy twórczej i działalności artystycznej, za osiągnięcia w promowaniu polskiej kultury.

</doc>
<doc id="3579191" url="https://pl.wikipedia.org/wiki?curid=3579191" title="Antonio Napolioni">
Antonio Napolioni

Antonio Napolioni (ur. 11 grudnia 1957 w Camerino) – włoski duchowny katolicki, biskup Cremony od 2016.
Życiorys.
Święcenia kapłańskie otrzymał 25 czerwca 1983 i został inkardynowany do archidiecezji Camerino. Po święceniach został dyrektorem kurialnego wydziału katechetycznego. W 1993 otrzymał nominację na wicerektora regionalnego seminarium w Ankonie, a w 1998 objął urząd jego rektora. W 2010 objął probostwo w San Severino Marche.
16 listopada 2015 papież Franciszek mianował go ordynariuszem diecezji Cremona. Sakry udzielił mu 30 stycznia 2016 biskup Dante Lafranconi.

</doc>
<doc id="3579192" url="https://pl.wikipedia.org/wiki?curid=3579192" title="Jung Jin-Sun">
Jung Jin-Sun



</doc>
<doc id="3579193" url="https://pl.wikipedia.org/wiki?curid=3579193" title="Kim Sung-Min">
Kim Sung-Min



</doc>
<doc id="3579196" url="https://pl.wikipedia.org/wiki?curid=3579196" title="Bajazyd (książę)">
Bajazyd (książę)



</doc>
<doc id="3579202" url="https://pl.wikipedia.org/wiki?curid=3579202" title="Mieczysław Seydlitz">
Mieczysław Seydlitz

Mieczysław Franciszek Ksawery Seydlitz (ur. 18 lipca 1888 w Poznaniu, zm. 1954) – prawnik, bankowiec, urzędnik samorządowy w II Rzeczypospolitej.
Życiorys.
Urodził się 18 lipca 1888 w Poznaniu, w rodzinie właściciela drukarni Władysława (1857–1906) i Marii Konstancji z Kaniewskich (ur. 1864). Był bratem Włodzimierza Romana (1890–1940), Kazimiery Heleny po mężu Formańskiej (ur. 1893), Bogumiły Heleny (1894–1894) i Bogusława Piotra Pawła (1899–1971). Ukończył studia prawnicze. Uzyskał tytuł naukowy doktora praw. W Poznaniu był początkowo bankowcem, potem został dyrektorem banku. W okresie niepodległej II Rzeczypospolitej w 1921 kandydował do Rady Miasta Poznania z ramienia Związku Bankowców. Pełnił mandat radnego Rady Miasta Poznania kadencji 1922–1925. Do 1926 pełnił funkcję maklera pieniężnego Giełdy Pieniężnej w Poznaniu.
Na przełomie lat 20. i 30. sprawował stanowisko wicewojewody województwa pomorskiego. Od 16 do 28 lipca 1928 tymczasowo był pełniącym obowiązki wojewody województwa pomorskiego. Ze stanowiska wicewojewody pomorskiego został przeniesiony na urząd wicewojewody województwa kieleckiego we wrześniu 1934. W lutym 1937 objął stanowisko wicewojewody województwa stanisławowskiego. Zasiadł w radzie naukowej powołanego w 1937 Towarzystwa Przyjaciół Nauk w Stanisławowie.
Był mężem Anny Teofili z Lamparskich (ur. 1895).

</doc>
<doc id="3579203" url="https://pl.wikipedia.org/wiki?curid=3579203" title="Thomas Lam">
Thomas Lam

Thomas Lam (ur. 18 grudnia 1993 w Amsterdamie) – fiński piłkarz holenderskiego pochodzenia występujący na pozycji obrońcy w angielskim klubie Nottingham Forest oraz w reprezentacji Finlandii.
Kariera klubowa.
Swoją karierę piłkarską Lam rozpoczął w klubie AZ Alkmaar. W 2011 roku awansował do pierwszego zespołu AZ. 16 września 2012 zadebiutował w nim w Eredivisie w wygranym 4:0 domowym meczu z Rodą JC Kerkrade. W debiutanckim sezonie zdobył z AZ Puchar Holandii. W barwach AZ rozegrał do 2014 roku 6 ligowych meczów.
Latem 2014 Lam przeszedł na zasadzie wolnego transferu do PEC Zwolle. W sierpniu zdobył z Zwolle Superpuchar Holandii. Swój debiut w Zwolle zaliczył 16 sierpnia 2014 w wygranym 2:1 wyjazdowym meczu z FC Dordrecht. W maju 2015 wystąpił w przegranym 0:2 finale Pucharu Holandii z FC Groningen.
Kariera reprezentacyjna.
Lam grał w młodzieżowych reprezentacjach Finlandii. W dorosłej reprezentacji Finlandii Lam zadebiutował 9 czerwca 2015 w przegranym 0:2 towarzyskim meczu z Estonią, rozegranym w Turku.

</doc>
<doc id="3579204" url="https://pl.wikipedia.org/wiki?curid=3579204" title="Yan Ji">
Yan Ji

Yan Ji (chiń. 閻姬; zm. 126) – znana również jako "cesarzowa Ansi" (安思皇后, dosłownnie "łagodna i przemyślna cesarzowa"). Żona cesarza Chin An (106 - 125). 
Pochodzenie i małżeństwo.
Ojcem Yan Ji był Yan Chang, syn wysokiego urzędnika za czasów cesarza Minga (57 - 75), Yan Zhanga, którego dwie siostry zostały cesarskimi konkubinami i którego opisywano jako odpowiedzialnego i zdolnego człowieka, chociaż jego wyniesienie było powstrzymywane przez cesarza, który nie tolerował nepotyzmu.
Młoda Ji była opisywana jako inteligentna i piękna dziewczyna, więc kiedy w 107 roku została wybrana na konkubinę cesarza An, który miał wówczas trzynaście lat, szybko została jego ukochaną żoną, a w rok później cesarzową, mimo jej piekielnej zazdrości – wiadomo było, że otruła konkubinę Li, która w tym samym roku urodziła cesarzowi syna, księcia Liu Bao
Cesarzowa.
Przez większość swojego panowania cesarz An znajdował się w cieniu regentki wielkiej cesarzowej wdowy Deng Sui, która zmarła w 121 roku. Młody cesarz wykorzystując swój autorytet usunął większość swoich zaufanych ludzi w tym krewnych cesarzowej wdowy i zastąpił ich braćmi cesarzowej Yan - Yan Xianem, Yan Jingiem, Yan Yao i Yan Yanem. Wpływ samej cesarzowej na męża był ogromny – w 124 roku fałszywie oskarżyła dziewięcioletniego księcia Liu Bao mianowanego następcą tronu i jedynego syna cesarza An o niepopełnione zbrodnie i ten odebrał synowi tytuł następcy tronu i nadał mu księstwo Jiyin.
Cesarzowa wdowa.
W 125 roku cesarz An zmarł nieoczekiwanie w czasie podróży do Wancheng, a będąca z nim cesarzowa nie ogłosiła natychmiastowo jego śmierci lecz razem z braćmi i potężnymi eunuchami Jiangiem Jingiem i Fan Fengiem zaczęli szukać alternatywnego następcy tronu. Wybrali młodego kuzyna cesarza An, Liu Yi, markiza Beixiang i Yi, którego postanowili uczynić cesarzem ponieważ był młody i łatwo byłoby nim kierować.
Ród Yan razem z Jiangiem Jingiem szybko przejął władzę i oskarżył kilku z najbardziej zaufanych osób w otoczeniu zmarłego cesarza – jego wuja Geng Bao, mamkę Wang Sheng i eunucha Fan o różne zbrodnie. Fan został ścięty, a Geng Bao i Wang zostali wygnani ze stolicy wraz z rodzinami. Przekonani o swojej potędze natrafili na problem – ciężką chorobę młodego cesarza.
Eunuch Sun Cheng, wierząc, że książę Liu Bao będzie lepszym cesarzem zawiązał spisek z eunuchem młodego księcia i większością eunuchów pałacowych by przywrócić władzę chłopcu. Kiedy w tym samym roku mały cesarz zmarł, cesarzowa i jej sojusznicy nie ogłosili jego śmierci. W kilka dni później Sun i osiemnastu innych eunuchów zaatakowało pałac i zabiwszy Jianga i jego służących przywitali księcia Liu Bao w pałacu i ogłosili go cesarzem pod imieniem Shun (125 - 144). Wojska cesarza ruszyły na żałośnie małe siły cesarzowej wdowy i pokonawszy je wzięli do niewoli cesarzową i jej braci. Ród Yan został stracony gdy cesarzowa dotarła do pałacu.
Niektórzy z wysokich urzędników doradzało cesarzowi Shunowi uwięzienie cesarzowej wdowy Yan i odebranie jej tytułu. Cesarz odrzucił ten pomysł i traktował macochę ze wszystkimi honorami i szacunkiem należnymi cesarzowej wdowie. Jednakie na skutek strachu i opłakiwania rodziny cesarzowa wdowa zmarła na początku 126 i została pochowana ze swoim mężem cesarzem An.

</doc>
<doc id="3579206" url="https://pl.wikipedia.org/wiki?curid=3579206" title="Bogusław Radziszewski">
Bogusław Radziszewski

Bogusław Radziszewski (ur. 5 stycznia 1937 w Łozie w województwie wileńskim) – polski naukowiec, profesor nauk technicznych, w latach 2005–2008 prorektor Politechniki Świętokrzyskiej.
Życiorys.
W 1959 ukończył studia z zakresu matematyki na Uniwersytecie Warszawskim. Doktoryzował się w 1968 na Politechnice Warszawskiej, natomiast stopień doktora habilitowanego uzyskał w 1978 w Instytucie Podstawowych Problemów Techniki PAN. Tytuł naukowy profesora nauk technicznych otrzymał 6 kwietnia 2001.
Od 1959 do 1996 związany był z Instytutem Podstawowych Problemów Techniki PAN (początkowo jako asystent, a później adiunkt i od 1978 docent), gdzie pełnił m.in. funkcję zastępcy dyrektora Centrum Mechatroniki (1993–1996). W 1996 podjął pracę na Politechnice Świętokrzyskiej, obejmując kierownictwo Zakładu Badań Eksperymentalnych w Centrum Laserowych Technologii Metali (do 2001). Od 2002 do 2005 był prodziekanem Wydziału Zarządzania i Modelowania Komputerowego PŚk, natomiast w latach 2005–2008 sprawował funkcję prorektora PŚk.
Prowadził również wykłady w Wojskowej Akademii Technicznej w Warszawie, Akademii Teologii Katolickiej i na Politechnice Warszawskiej. W Collegium Mazovia Innowacyjna Szkoła Wyższa został dziekanem Wydziału Nauk Stosowanych.
Specjalizuje się w dynamice, stabilności, zastosowaniu matematyki oraz badaniach operacyjnych. Jest autorem sześciu monografii i skryptów oraz kilkudziesięciu artykułów w czasopismach naukowych (w tym wyróżnionych na liście filadelfijskiej). W latach 1972–1981 był sekretarzem naukowym i zastępcą przewodniczącego Sekcji Mechaniki Teoretycznej Komitetu Mechaniki PAN, natomiast od 1982 do 1988 – sekretarzem naukowym Komitetu Budowy Maszyn PAN.
W 2003, "za wybitne zasługi w pracy dydaktyczno-wychowawczej", został odznaczony Krzyżem Kawalerskim Orderu Odrodzenia Polski.

</doc>
<doc id="3579210" url="https://pl.wikipedia.org/wiki?curid=3579210" title="Hakki Atun">
Hakki Atun



</doc>
<doc id="3579212" url="https://pl.wikipedia.org/wiki?curid=3579212" title="Mustafa Çagatay">
Mustafa Çagatay



</doc>
<doc id="3579215" url="https://pl.wikipedia.org/wiki?curid=3579215" title="Operacja Agata">
Operacja Agata



</doc>
<doc id="3579217" url="https://pl.wikipedia.org/wiki?curid=3579217" title="Li Miung Bak">
Li Miung Bak



</doc>
<doc id="3579221" url="https://pl.wikipedia.org/wiki?curid=3579221" title="Rząd Beaty Szydło">
Rząd Beaty Szydło

Rząd Beaty Szydło – Rada Ministrów pod kierownictwem premier Beaty Szydło, powołana i zaprzysiężona przez prezydenta RP Andrzeja Dudę 16 listopada 2015.
Zapleczem rządu Beaty Szydło był mający większość w Sejmie i Senacie Klub Parlamentarny Prawa i Sprawiedliwości. W jego skład weszli przedstawiciele PiS, Polski Razem (przekształcona 4 listopada 2017 na Porozumienie) i Solidarnej Polski. Rząd powołano w miejsce rządu Ewy Kopacz, który ustępująca premier Ewa Kopacz podała do dymisji 12 listopada 2015, na pierwszym posiedzeniu Sejmu VIII kadencji.
13 listopada 2015 prezydent RP Andrzej Duda desygnował Beatę Szydło na prezesa Rady Ministrów, powierzając jej misję sformowania rządu. 16 listopada 2015 prezydent powołał ją na urząd Prezesa Rady Ministrów, powołując też pozostałych członków Rady Ministrów. Zgodnie z artykułem 154. Konstytucji RP nowo powołana Rada Ministrów musiała otrzymać od Sejmu RP wotum zaufania bezwzględną większością głosów w ciągu 14 dni od daty zaprzysiężenia. Sejm RP udzielił je na 1. posiedzeniu w dniu 18 listopada 2015. W głosowaniu wzięło udział 456 posłów, większość bezwzględna wynosiła 229.
8 grudnia 2017 Beata Szydło złożyła rezygnację z urzędu premiera, podając gabinet do dymisji, którą prezydent przyjął. Rada Ministrów pełniła obowiązki do czasu zaprzysiężenia składu nowego rządu, co nastąpiło 11 grudnia 2017.

</doc>
<doc id="3579222" url="https://pl.wikipedia.org/wiki?curid=3579222" title="Antwerpen-Luchtbal">
Antwerpen-Luchtbal

Antwerpen-Luchtbal (ned: "Station Antwerpen-Luchtbal") – przystanek kolejowy w Antwerpii w dzielnicy Luchtbal, w prowincji Antwerpia, w Belgii. Znajduje się na linii Antwerpia - Rotterdam. 
Połączenia.
Codzienne
W tygodniu
Weekendowe

</doc>
<doc id="3579223" url="https://pl.wikipedia.org/wiki?curid=3579223" title="Eric Taylor">
Eric Taylor

 
Eric Taylor (ur. 18 października 1976 w Cincinnati) – amerykański koszykarz występujący na pozycjach skrzydłowego oraz środkowego, po zakończeniu kariery zawodniczej trener koszykarski, aktualnie asystent trenera na uczelni Saint Francis.

</doc>
<doc id="3579224" url="https://pl.wikipedia.org/wiki?curid=3579224" title="1 Batalion Lekkiej Piechoty">
1 Batalion Lekkiej Piechoty

1 Batalion Lekkiej Piechoty – oddział piechoty armii koronnej wojska I Rzeczypospolitej.
Formowanie i zmiany organizacyjne.
Reformy Sejmu Wielkiego zwiększyły stany polskiej piechoty. Wiosną 1792 roku rozpoczęto organizację kilku batalionów lekkiej piechoty. Każdy z nich miał liczyć cztery kompanie. Kadra oficerską stanowili w dużej części oficerowie niemieccy.
Po kilku miesiącach bataliony zostały rozwiązane przez konfederację targowicką, a szeregowych żołnierzy wcielono do jej formacji.
Pierwszy i drugi batalion liczył razem 1 288 żołnierzy.
Żołnierze regimentu.
W batalionie służyło piętnastu oficerów: jeden pułkownik, trzech kapitanów, czterech poruczników, czterech podporuczników i trzech chorążych.
Pułkownik i komendant
Kapitanowie

</doc>
<doc id="3579228" url="https://pl.wikipedia.org/wiki?curid=3579228" title="2 Batalion Lekkiej Piechoty">
2 Batalion Lekkiej Piechoty

2 Batalion Lekkiej Piechoty – oddział piechoty armii koronnej wojska I Rzeczypospolitej.
Formowanie i zmiany organizacyjne.
Reformy Sejmu Wielkiego zwiększyły stany polskiej piechoty. Wiosną 1792 roku rozpoczęto organizację kilku batalionów lekkiej piechoty. Każdy z nich miał liczyć cztery kompanie. Kadra oficerską stanowili w dużej części oficerowie niemieccy. 
Po kilku miesiącach bataliony zostały rozwiązane przez konfederację targowicką, a szeregowych żołnierzy wcielono do jej formacji. Oficerów dymisjonowano w styczniu 1793 roku. Wielu z nich zasiliło później 17 regiment pieszy koronny w powstaniu kościuszkowskim. 
Pierwszy i drugi batalion liczyły razem 1 288 żołnierzy.
Żołnierze regimentu.
W batalionie służyło dziewiętnastu oficerów: jeden podpułkownik, trzech kapitanów, jeden kapitan sztabowy, jeden kapitan regimentskwatermistrz i audytor, jeden adiutant, czterech poruczników, czterech podporuczników, i czterech chorążych. 
Pułkownik i komendant
Kapitanowie

</doc>
<doc id="3579229" url="https://pl.wikipedia.org/wiki?curid=3579229" title="Brandenburg-Altstadt">
Brandenburg-Altstadt

Brandenburg-Altstadt () – przystanek kolejowy (dawna stacja kolejowa) w Brandenburg an der Havel, w kraju związkowym Brandenburgia, w Niemczech. Znajduje się na Brandenburgische Städtebahn. Obok znajduje się stacja towarowa, obsługująca pobliskie tereny przemysłowe oraz port rzeczny. Do połowy XX wieku, była stacją końcową dla Westhavelländische Kreisbahnen.
Według klasyfikacji Deutsche Bahn ma kategorię 6.

</doc>
<doc id="3579230" url="https://pl.wikipedia.org/wiki?curid=3579230" title="Michaił Kobiecki">
Michaił Kobiecki

Michaił Wieniaminowicz Kobiecki (ros. Михаи́л Вениами́нович Кобе́цкий, ur. 1881 w Odessie, zm. 28 kwietnia 1937 w Moskwie) – radziecki dyplomata, bolszewik.
Życiorys.
Karaim, studiował na Uniwersytecie Noworosyjskim, skąd został usunięty za udział w zamieszkach. Od 1903 członek SDPRR, 1908 wyemigrował do Danii, 1917 wrócił do Rosji, od 1919 pracował w aparacie Kominternu, od sierpnia 1920 do czerwca 1921 członek Prezydium Komitetu Wykonawczego Kominternu, jednocześnie sekretarz Prezydium Kominternu, a 1921–1923 zastępca przewodniczącego Komitetu Wykonawczego Kominternu. Od 21 czerwca do 10 grudnia 1924 ambasador ZSRR w Estonii, od 10 grudnia 1924 do 1 lipca 1933 ambasador ZSRR w Danii, od lipca 1933 do kwietnia 1934 pełnomocny przedstawiciel Ludowego Komisariatu Spraw Zagranicznych ZSRR przy Radzie Komisarzy Ludowych ZFSRR, od 28 kwietnia 1934 ambasador ZSRR w Grecji, jednocześnie od 23 stycznia 1935 ambasador ZSRR w Albanii.
W 1937 odwołany do ZSRR, aresztowany, skazany na śmierć i rozstrzelany. Pośmiertnie zrehabilitowany.

</doc>
<doc id="3579231" url="https://pl.wikipedia.org/wiki?curid=3579231" title="Batalion Strzelców">
Batalion Strzelców

Batalion Strzelców – oddział piechoty armii koronnej wojska I Rzeczypospolitej.
Formowanie i zmiany organizacyjne.
Reformy Sejmu Wielkiego zwiększyły stany polskiej piechoty. Wiosną 1792 roku rozpoczęto organizację kilku batalionów lekkiej piechoty. Każdy z nich miał liczyć cztery kompanie. Kadra oficerską stanowili w dużej części oficerowie niemieccy.
Po kilku miesiącach bataliony zostały rozwiązane przez konfederację targowicką, a szeregowych żołnierzy wcielono do jej formacji.
Prawdopodobnie organizacja batalionu nie wyszła poza studium organizacyjne
Żołnierze regimentu.
Major i komendant

</doc>
<doc id="3579234" url="https://pl.wikipedia.org/wiki?curid=3579234" title="Gare de Trégonneau - Squiffiec">
Gare de Trégonneau - Squiffiec

Gare de Trégonneau – Squiffiec – przystanek kolejowy w Squiffiec, w departamencie Côtes-d’Armor, w regionie Bretania, we Francji. Jest zarządzany przez SNCF (budynek dworca) i przez RFF (infrastruktura).
Przystanek jest obsługiwany przez pociągi TER Bretagne.
Położenie.
Znajduje się na linii Guingamp – Paimpol, na km 514,689, na wysokości 117 m n.p.m., pomiędzy stacjami Gourland i Brélidy – Plouëc.

</doc>
<doc id="3579236" url="https://pl.wikipedia.org/wiki?curid=3579236" title="Apolinary Józefowicz">
Apolinary Józefowicz

Apolinary Józefowicz (zamordowany 1 sierpnia 1946 roku) – komendant Batalionów Chłopskich na powiat miechowski, zamordowany przez bojówkę PPR.

</doc>
<doc id="3579237" url="https://pl.wikipedia.org/wiki?curid=3579237" title="Kalendarium rządu Beaty Szydło">
Kalendarium rządu Beaty Szydło

Kalendarium rządu Beaty Szydło opisuje powołanie rządu Beaty Szydło, zmiany na stanowiskach ministrów, sekretarzy stanu, podsekretarzy stanu, wojewodów i wicewojewodów a także zmiany personalne na kierowniczych stanowiskach w urzędach centralnych podległych Radzie Ministrów.

</doc>
<doc id="3579239" url="https://pl.wikipedia.org/wiki?curid=3579239" title="Franciszek Łazowski">
Franciszek Łazowski

Franciszek Łazowski (ur. 1894, zm. 25 maja 1946) – polski rolnik, prezes Zarządu Powiatowego PSL w Sierpcu, inspektor samorządu gminnego na powiat sierpecki, pracownik starostwa w Sierpcu, rolnik ze wsi Zawidz.
Zamordowany przez kaprala Milicji Obywatelskiej Jana Łubińskiego przy współudziale plutonowego MO Stefana Malinowskiego i szeregowca ORMO Czesława Rojczyka. Śmierć Łazowskiego była prawdopodobnie związana ze skargą, którą wysłał na ręce wicepremiera Stanisława Mikołajczyka.
Pogrzeb Łazowskiego w Sierpcu 28 maja 1946 roku odbył się przy udziale 15 tys. chłopów.
Upamiętnienie.
W centrum Zawidza Kościelnego postawiono pomnik ku czci Franciszka Łazowskiego. Stoi na skwerze pomiędzy ulicami: Mazowiecką (główna ulica w Zawidzu Kościelnym), Parkową i Słoneczną.
Imieniem Franciszka Łazowskiego nazwano rondo w Sierpcu przy CKiSzu u zbiegu ulic Świętokrzyska, R. Traugutta i Piastowskiej

</doc>
<doc id="3579245" url="https://pl.wikipedia.org/wiki?curid=3579245" title="Eugeniusz Wikiera">
Eugeniusz Wikiera

Eugeniusz Wikiera (ur. 18 lutego 1889 w Jaworowie, zm. ?) – doktor praw, sędzia, kapitan rezerwy służby sprawiedliwości Wojska Polskiego.
Życiorys.
Urodził się 18 lutego 1889 w Jaworowie, w rodzinie Tomasza i Wiktorii z Kubrakiewiczów. Został absolwentem C. K. I Gimnazjum w Jarosławiu. Do 1914 był członkiem Polskich Drużyn Strzeleckich. Po wybuchu I wojny światowej wstąpił do Legionów Polskich i został żołnierzem 2 Pułku Piechoty. Brał udział w kampanii karpackiej, później pracował w sądzie polskim do 1917. W 1917 został mianowany sędzią śledczym w Opatowie przy Sądzie Okręgowym w Radomiu. Z tego stanowiska 19 lipca 1921 został mianowany sędzią Sądu Okręgowego w Radomiu.
Ukończył studia prawnicze na Wydziale Prawa Uniwersytetu Lwowskiego w 1918. Uzyskał tytuł doktora praw. Po odzyskaniu przez Polskę niepodległości został awansowany do stopnia kapitana rezerwy w korpusie oficerów sądowych ze starszeństwem z 1 czerwca 1919. Następnie przeszedł do sądownictwa państwowego. Sprawował stanowisko sędziego okręgowego i wiceprezesa Sądu Okręgowego w Radomiu do 1932, wiceprezesa SO w Lublinie do 1934. Do lutego 1937 był prezesem Sądu Okręgowego w Stryju, po czym został przeniesiony na stanowisko wiceprezesa Sądu Apelacyjnego w Poznaniu wskutek mianowania z 31 grudnia 1936. Stanowisko objął 10 lutego 1937 zostając jednocześnie przewodniczącym wydziału karnego w SA w Poznaniu. Był prezesem Towarzystwa Prawniczego, prezesem koła Stowarzyszenia Sędziów i Prokuratorów. Publikował artykuły w dziedzinie sądownictwa.
W 1922 jego żoną została Maria z Kitlińskich.

</doc>
<doc id="3579246" url="https://pl.wikipedia.org/wiki?curid=3579246" title="Siergiej Romanowski">
Siergiej Romanowski

Siergiej Kalistratowicz Romanowski (ros. Серге́й Калистра́тович Романо́вский, ur. 21 października 1923 we wsi Nowosielcy w obwodzie smoleńskim, zm. 17 kwietnia 2003) – radziecki polityk i dyplomata.
Życiorys.
Od 1940 studiował w Kazańskim Uniwersytecie Państwowym, jednak w czerwcu 1941 musiał przerwać studia z powodu wcielenia go do Armii Czerwonej po ataku Niemiec na ZSRR. Był młodszym dowódcą samodzielnego batalionu łączności 387 Dywizji Piechoty Frontu Briańskiego, 1942 sekretarz odpowiedzialny Biura Komsomołu 1273 pułku piechoty na Froncie Zachodnim, słuchacz kursów doskonalenia kadry dowódczej w Podolsku, 1943 adiutant dowódcy dywizji, szef sztabu batalionu i dowódca batalionu 277 Dywizji Piechoty Frontu Zachodniego, następnie 2 Frontu Białoruskiego, ranny i odesłany na leczenie. 
W 1944 oficer rezerwy Południowouralskiego Okręgu Wojskowego w Orenburgu, później starszy wykładowca katedry wojskowości Ufijskiego Instytutu Lotniczego, 1944-1948 studiował w Moskiewskim Państwowym Instytucie Stosunków Międzynarodowych, jednocześnie od 1947 zastępca przewodniczącego Komitetu Antyfaszystowskiego Młodzieży Sowieckiej. Od 1943 członek WKP(b), od 1948 zastępca kierownika działu międzynarodowego i redaktor gazety Komsomolskaja Prawda ds. działu zagranicznego, członek jej kolegium redakcyjnego, od 1950 ponownie zastępca przewodniczącego Antyfaszystowskiego Komitetu Młodzieży Sowieckiej. 
Od lipca 1953 stały przedstawiciel młodzieży sowieckiej w Światowej Federacji Młodzieży Demokratycznej w Budapeszcie, od maja 1954 przewodniczący Antyfaszystowskiego Komitetu Młodzieży Sowieckiej, od listopada 1957 do sierpnia 1959 sekretarz KC Komsomołu, od sierpnia 1959 wiceminister kultury ZSRR. Od lutego 1960 zastępca przewodniczącego, a od kwietnia 1962 przewodniczący Państwowego Komitetu ZSRR ds. Kontaktów Kulturalnych z Zagranicą (od października 1965: Komitetu ds. Kontaktów Kulturalnych z Zagranicą przy Radzie Ministrów ZSRR), przewodniczący Komisji ZSRR ds. UNESCO, członek Kolegium Ministerstwa Spraw Zagranicznych ZSRR. Od 18 stycznia 1968 do 2 kwietnia 1975 ambasador ZSRR w Norwegii, od 30 kwietnia 1975 do 30 października 1984 ambasador ZSRR w Belgii, następnie I zastępca przewodniczącego Wszechzwiązkowej Agencji ds. Praw Autorskich, od 22 kwietnia 1986 do 25 grudnia 1991 ambasador ZSRR w Hiszpanii. Deputowany do Rady Najwyższej ZSRR 7 kadencji. Od stycznia 1992 rektor Akademii Dyplomatycznej MSZ Rosji.

</doc>
<doc id="3579249" url="https://pl.wikipedia.org/wiki?curid=3579249" title="Chersonisos">
Chersonisos

Chersonisos (gr. Χερσόνησος) – miejscowość w Grecji, na Krecie, w administracji zdecentralizowanej Kreta, w regionie Kreta, w jednostce regionalnej Heraklion, w gminie Chersonisos. W 2011 roku liczyła 1115 mieszkańców.

</doc>
<doc id="3579250" url="https://pl.wikipedia.org/wiki?curid=3579250" title="Małopolskie Centrum Kultury SOKÓŁ w Nowym Sączu">
Małopolskie Centrum Kultury SOKÓŁ w Nowym Sączu



</doc>
<doc id="3579253" url="https://pl.wikipedia.org/wiki?curid=3579253" title="Pałac Saski w Kutnie">
Pałac Saski w Kutnie

Pałac podróżny Augusta III (pocztowy, "Post Palaise") – późnobarokowy pałac z 1750 roku o konstrukcji szachulcowej znajdujący się w Kutnie przy dzisiejszym pl. marsz. Józefa Piłsudskiego 19 i ul. Narutowicza 2.
Historia.
Powstanie pałacu i czasy saskie.
Kutno w połowie XVIII wieku znalazło się na trasie nowego traktu pocztowego, bowiem w 1749 roku król August III zmienił ustaloną dotąd drogę, wiodącą z Drezna przez Wrocław do Warszawy, na trasę biegnącą starym średniowiecznym szlakiem, na którym leżało Kutno. Po zmianie trasy przejazdu z Drezna do Warszawy dwór królewski potrzebował miejsc do noclegu i odpoczynku. Między Poznaniem a Warszawą konieczne stało się wystawienie nowych stacji postojowych, których wybudowanie zaproponowano w Kleczewie i Kutnie.
Nowa droga miała przede wszystkim skrócić czas przejazdu przez obce tereny, znajdujące się poza granicami Saksonii i Rzeczypospolitej. Prowadziła przez: Königsbrück, Bernsdorf, Hoyerswerda, Spremberg, Forst lub Brody (tu znajdował się pierwszy nocleg), Gubin, Krosno, Griesel (Gryżyna), Świebodzin (wówczas pierwsze polskie miasto), Międzyrzecz (drugi nocleg), Lewice, Pniewy, Bytyń, Lusowo, Poznań (trzeci nocleg), Kostrzyn, Nekla, Września, Brudzewo, Mieczownica, Kleczew (czwarty nocleg), Sompolno, Ozorzyn, Luboniek, Głaznów, Kutno (piąty nocleg), Bedlno, Kiernozia, Sochaczew, Leszno, Błonie, Warszawa.
15 stycznia 1750 roku podpisano kontrakt z kasztelanem żmudzkim Józefem Franciszkiem Pacem, na użyczenie w Kutnie gruntów koniecznych do budowy pałacu, za roczną opłatą w wysokości 500 tynfów. Zarządzającym pałacu mianowano "bettmeistera" Christhilffa Gotlieba Hausiusa.
Opracowanie projektu i budowę pałacu powierzono kapitanowi Johanowi Martinowi Waltherowi (Walterowi, 1712–1768), który otrzymał wynagrodzenie 120 talarów za wykonanie projektów. Koszty budowy stanowiły ok. 5000–6000 talarów. Drewno na budowę pałacu pochodziło z okolicznych borów "Muchnowskich".
Przy wznoszeniu pałacu zaangażowano głównie niemieckich rzemieślników, a prace wykonywano w szybkim tempie, tak iż 21 kwietnia 1750 roku pałac był gotowy na przyjęcie króla.
J.M. Walther był kapitanem korpusu inżynierów (zakończył karierę w stopniu pułkownika) i cieszył się poparciem Henryka v. Brühla oraz należał do kręgu współpracowników tak uznanych architektów jak J.Ch. Knöffel, J.H. Schwarze, J.Z. Deybel, J.D. Jauch, C.F. Pöppelmann. Świadczą o tym niepublikowane dotychczas listy polecające H. v. Brühla, znajdujące się w drezdeńskim Hauptstaatsarchiv.
Pałac zaprojektowano w duchu saskiego baroku, na planie prostokąta, z dwoma krótkimi skrzydłami bocznymi, zaakcentowanymi ryzalitami w elewacji frontowej oraz trzecim ryzalitem pośrodku, wysuniętym analogicznie od strony wewnętrznej. Szczyt środkowego ryzalitu został zwieńczony cesarskim orłem (inspirowany dziełami J.D. Jaucha?), a w tympanonie umieszczono kartusz z herbem Rzeczypospolitej lub inicjałami królewskimi. Lukarny oraz wazy wieńczące tympanon przypominają dzieła J.H. Schwarzego, J.Z. Deybla czy C.F. Pöppelmanna. Całość wzniesiona została w konstrukcji ryglowo-szachulcowej z odsłoniętym szkieletem. Oprócz pałacu wystawiono na osi skrzydeł pałacu położone równolegle dwie oficyny, których elewacje w całości pokryte były tynkiem. W głębi placu usytuowano wozownię ze stajnią oraz kuchnię ze spiżarnią i piecem chlebowym. Pomiędzy tymi budynkami wykopano studnię.
W korpusie głównym, w jego zachodniej części, znajdował się apartament królewski, prawdopodobnie z gabinetem, garderobą i sypialnią. Obok apartamentu znajdowała się zapewne antykamera, a w głównym, środkowym ryzalicie umieszczono kaplicę pałacową.
Król wraz z dworem przebywał w Kutnie kilkakrotnie. Po raz pierwszy obie Królewskie Moście przybyły do Kutna 24 kwietnia 1750 roku.
Kolejną wizytę odnotowano 8 października 1750 roku, kiedy rodzina królewska zatrzymała się tu na nocleg w drodze do Drezna. Witał ich w Kutnie prymas Adam Ignacy Komorowski. Ponownie król z małżonką i dziećmi zawitał na obiad do Kutna, jadąc do Warszawy 31 sierpnia 1752 roku. August III wraz z rodziną i dworem korzystał z kutnowskiego pałacu jeszcze kilkakrotnie: 12 grudnia 1752 roku, 21 czerwca i 17 grudnia 1754 roku oraz 26/27 października 1756 roku i 25/26 kwietnia 1763 roku.
W kolejnych latach dokonywano modyfikacji i remontów kutnowskiego pałacu. J.M. Walther zainkasował m.in. 18 czerwca 1752 roku 1903 talary za pełne ukończenie budynków oraz koniecznych mostów i dróg na trasie pocztowej przez Wielkopolskę do Warszawy. Kolejny remont przeprowadzono 13 lutego 1753 roku, przeznaczając na niego 454 talary. Dalsze prace (od 5 września 1754 roku) były już prowadzone pod nadzorem Urzędu Budowlanego i z nakazu dyrektora warszawskiego urzędu Jana Fryderyka Knöbla, który otrzymał pieniądze za kolejny remont 31 grudnia 1756.
Po śmierci Augusta III pałac pocztowy stał się własnością właścicieli miasta, ale nie znamy bliżej okoliczności i warunków, na jakich do tego doszło, bowiem jeszcze według dokumentu z 1778 roku stan prawny nie był uregulowany.
Dzieje pałacu po 1763 roku.
Nowi właściciele dokonali pod koniec XVIII wieku lub na początku XIX wieku szeregu przebudów pałacu. Wydłużono wówczas zachodnie skrzydło i poszerzono korytarze od strony dziedzińca. Na początku XIX wieku dokonano przedłużenia wschodniego skrzydła o przybudówkę z dwoma sklepionymi izbami i sienią. Być może miało to związek z umieszczeniem tu siedziby podprefekta powiatu orłowskiego.
Kolejny epizod związany z dynastią saską pochodzi z okresu Księstwa Warszawskiego. Wówczas król saski i zarazem władca Księstwa Warszawskiego Fryderyk August przebywał w Kutnie 18 listopada 1807 roku, ale zatrzymał się w pałacu właściciela miasta W. Rzętkowskiego na Gierałtach.
Z tym okresem wiąże się pobyt w pałacu saskim cesarza Napoleona Bonaparte, który był w Kutnie 11 grudnia 1812 roku w towarzystwie marszałka Armanda Caulaincourt’a podczas odwrotu z Rosji. Postój spowodowany był uszkodzeniem sań, a cesarz został podjęty obiadem, wyjechał z Kutna zauroczony gościnnością żony podprefekta. Epizod francuski utrwalił się w świadomości mieszkańców, bowiem budynek ten nazywano jeszcze w okresie międzywojennym „domem napoleońskim” bądź „francuskim”.
W następnych latach teren, na którym stał pałac podróżny, został podzielony na mniejsze działki. Na mapie z 1826 roku na działce należącej do pałacu widoczny jest już późniejszy dom naczelnika powiatu (budynek dzisiejszego Urzędu Gminy Kutno), a w latach 1843–1845 wzniesiono pomiędzy pałacem a domem naczelnika ratusz (dziś siedziba Muzeum Regionalnego w Kutnie). Kilka lat później, w 1853 roku dawna królewska nieruchomość, nazwana wówczas po raz pierwszy "„saski pałac”", składała się z: "„z domu frontowego przodem do ulicy poznańskiej, a prawe skrzydłem do ulicy Nowy Rynek narożnie położonego, o sześciu dymiących kominach, gątami podbitego, w pruski mur zbudowanego z wyłączeniem tylko części prawego skrzydła, którego koniec jest przymurowany massiw i sklepiony. Z obórki ze drwalnią przy prawem skrzydle istniejących. Z wozowni ze stajnią. Z parkanów oddzielających. Z kloaki o dwóch sedesach. Z wozowni ze drwalnią i stajnią w tyle w podwórku obok budowli Ratuszowych"”.
Ostatni dziedzic miasta Kutna, Witold Mniewski w 1866 roku sprzedał tę nieruchomość cukiernikowi Antoniemu Herde za 6000 rb. W kolejnych latach następowały dalsze transakcje sprzedaży i dzielenia budynku i działki na mniejsze części. Od 1866 roku do 1937 roku należał do 12 właścicieli, w tym do kilku jednocześnie.
Dzieje pałacu w XX wieku.
W 1921 roku podzielono pałac definitywnie na dwie nieruchomości, ale w ciągu następnych kilku lat nastąpiły dalsze podziały. Odkąd budynek wielokrotnie zmieniał właścicieli, jego wnętrza przerabiane były na sklepy, warsztaty i mieszkania. Przerabiany wielokrotnie zatracił swój pierwotny charakter. Remontowano go już w 1876 i 1879 roku (być może próbowano wówczas budynek w całości podpiwniczyć), a elewacje zmieniano w związku z przystosowywaniem do celów handlowych w latach: 1932, 1937 i 1939 (przebijano wejścia i wystawy sklepowe od strony południowej i wschodniej).
Pałac uważany był za zabytek od 1927 roku, znalazł się wówczas w spisie wojewódzkiego konserwatora zabytków w Warszawie.
Ostatniej przebudowy dokonano w 1939 roku i obejmowała ona przebudowę wejścia do dwóch sklepów i okien w skrzydle wschodnim od strony obecnego pl. marsz. J. Piłsudskiego.
W latach 1940–1944 w skrzydle zachodnim, według relacji miejscowych świadków, ulokowana została siedziba żandarmerii. Stajnię w podwórzu przerobiono na dwie cele więzienne.
Po II wojnie światowej budynek został objęty ochroną konserwatorską. Do rejestru zabytków, został wpisany 11 lipca 1967 roku.
Budynek pod względem prawnym i użytkowym przechodził zmienne koleje, ale nadal służył do celów handlowo-usługowych. W 1970 roku według doniesień ówczesnej prasy pojawiła się możliwość dokonania remontu zabytkowego obiektu. Niestety skomplikowana sytuacja prawna budynku uniemożliwiła wówczas przeprowadzenie prac konserwatorskich.
W grudniu 1990 roku Miasto Kutno wykupiło część zachodnią budynku. W lipcu 1991 roku wykupioną część przekazano w zarząd Muzeum Regionalnemu w Kutnie. Od 1995 roku czyniono starania o przejęcie pozostałej części na własność miasta. Od 2000 roku trwały intensywne próby w sprawie uregulowania stanu prawnego, które nabrały szczególnego znaczenia po zniszczeniu 19 stycznia 2003 roku części zabytkowego pałacu w pożarze. W kwietniu 2004 roku wynajęto niezniszczoną część pomieszczeń Fundacji Odbudowy Pałacu Saskiego.
Przyszłość.
2 czerwca 2011 roku obiekt w całości stał się własnością Miasta Kutno. Od marca 2015 roku trwają prace nad rewitalizacją pałacu, których prowadzenie zostało powierzone przez Prezydenta Miasta Muzeum Regionalnemu. Miały się one zakończyć w 2019 roku. Decyzją władz miasta Pałac będzie główną częścią kompleksu muzealnego. Ekspozycja stała, na którą placówka pozyskuje środki m.in. z dotacji Ministerstwa Kultury i Dziedzictwa Narodowego, będzie się składać z kilku elementów - części związanej z pałacem podróżnym króla Augusta III Sasa, część poświęconą dziejom miasta oraz czasom napoleońskim i Księstwu Warszawskiemu.

</doc>
<doc id="3579256" url="https://pl.wikipedia.org/wiki?curid=3579256" title="Stanisław Zabielski">
Stanisław Zabielski

Stanisław Zabielski (ur. 17 września 1928 w Wilnie, zm. 9 lutego 2005 w Poznaniu) – polski profesor leśnictwa.
Życiorys.
Do szkoły podstawowej i gimnazjum (częściowo na tajnych kompletach) uczęszczał w Wilnie, gdzie rodzina zamieszkiwała do jesieni 1945, by potem zostać repatriowany do Gorzowa Wielkopolskiego. W tym mieście ukończył liceum w 1946. W 1950 ukończył studia na Uniwersytecie Poznańskim (Wydział Rolniczo-Leśny). Magistrem został w czerwcu 1951. W latach 1951-1955, zgodnie z nakazem pracy, pracował w Biurze Urządzania Lasu w Gorzowie, dochodząc do stanowiska taksatora. W 1955 pracował w Centralnym Zarządzie Przemysłu Meblarskiego. Od 1955 do 1959 odbywał studia aspiranckie pod kierownictwem prof. Leona Mroczkiewicza (Poznań). W 1960 doktoryzował się. Odbył też staże naukowe na Węgrzech (1963) i we Francji (1968). Habilitował się w 1970 z zakresu nauk leśnych. W 1972 został docentem w Instytucie Przyrodniczych Podstaw Leśnictwa WSR w Poznaniu. W latach 1975-1978 kierował Sekcją Uprawy Topoli w Stacji Badań Leśnych w Rabacie (Maroko). W latach 1981-1985 wykładał hodowlę i urządzanie lasu w Państwowym Instytucie Agronomicznym w Algierze. 1 marca 1983 mianowano go profesorem nadzwyczajnym, a od 1 kwietnia 1994 był profesorem zwyczajnym. 30 września 1996 przeszedł na emeryturę. Został pochowany na cmentarzu Jeżyckim w Poznaniu (kw. L, rząd 23, grób 6).
Osiągnięcia.
Pisał głównie prace związane z uprawą topoli, wierzb oraz innych pionierskich, szybko wzrastających gatunków drzew (np. pinii), jak również modrzewi, brzóz i olch. Zajmował się rozmnażaniem topól i wierzb i zakładaniem plantacji topolowych, jak również poprawianiem wydajności uprawy topoli w różnych warunkach siedliskowych. Był uważany za najpoważniejszy polski autorytet w tym zakresie. Był autorem i współautorem 37 rozpraw i artykułów naukowych, jednej książki naukowej, pięciu skryptów i dziesięciu prac popularnonaukowych. 12 rozpraw i cztery skrypty napisał w języku francuskim.

</doc>
<doc id="3579257" url="https://pl.wikipedia.org/wiki?curid=3579257" title="Egon Wellesz">
Egon Wellesz

Egon Joseph Wellesz (ur. 21 października 1885 w Wiedniu, zm. 9 listopada 1974 w Oksfordzie) – austriacko-brytyjski kompozytor, muzykolog, pedagog, ceniony autorytet w dziedzinie muzyki bizantyjskiej.
Życiorys.
Studiował muzykologię u Guido Adlera na uniwersytecie w Wiedniu oraz kompozycję u Arnolda Schönberga. Od 1929 profesor uniwersytetu w Wiedniu. Od 1938 roku mieszkał w Wielkiej Brytanii, od 1943 wykładowca na uniwersytecie w Oksfordzie. Badania muzykologiczne Wellesza, koncentrowały się wokół średniowiecznej kościelnej muzyki bizantyńskiej i muzyki wczesnochrześcijańskiej. 6 oper, 4 balety, utwory chóralne, pieśni, utwory wokalno-instrumentalne, kameralne, m.in. 8 kwartetów smyczkowych, utwory fortepianowe. Zaliczany do drugiej szkoły wiedeńskiej. Pomimo że duży wpływ wywarła na niego 12-tonowa metoda komponowania Arnolda Schönberga, w swojej twórczości kontynuował tradycję późnego romantyzmu (Mahler, Bruckner).
W 1931 rozpoczął wydawanie serii źródłowej "Monumenta Musicae Byzantinae". Wellesz odczytał neumy bizantyjskie w zabytkach XIII-XV w., co stanowiło przełom w badaniach nad muzyką kościoła wschodniego.
Jako drugi Austriak po Haydnie otrzymał doktorat honoris causa w Oksfordzie.

</doc>
<doc id="3579259" url="https://pl.wikipedia.org/wiki?curid=3579259" title="Uogólniona druga zasada dynamiki">
Uogólniona druga zasada dynamiki



</doc>
<doc id="3579261" url="https://pl.wikipedia.org/wiki?curid=3579261" title="Otto Aussem">
Otto Aussem

Otto Christianowicz Aussem (ros. Отто Христианович Ауссем, ur. w październiku 1875 w Orle lub w Moskwie, zm. 24 września 1929 w Moskwie lub w Mediolanie) – radziecki dyplomata.
Życiorys.
Urodzony w niemieckiej rodzinie szlacheckiej, brat Woldemara, studiował w Uniwersytecie Moskiewskim, Kijowskim i Jurjewskim, usuwany za udział w ruchu rewolucyjnym. Aresztowany i 1899 skazany na zesłanie do guberni wołogodzkiej, 1902 zwolniony, 1906 wstąpił do SDPRR, 1906-1912 więziony w jarosławskim więzieniu, 1912 zesłany do Syberii Wschodniej, był członkiem Ludowo-Rewolucyjnego Sztabu Kraju Amursko-Sachalińskiego. W 1920 przewodniczący Nikołajewsko-Amurskiego Komitetu Obwodowego RKP(b), 1922 sekretarz odpowiedzialny Komitetu Okręgowego RKP(b) w Jałcie, 1922-1924 za poręczeniem Ludowego Komisariatu Oświaty Ukraińskiej SRR przebywał w Berlinie i Pradze, 1924 zastępca ambasadora ZSRR w Niemczech, następnie przedstawiciel dyplomatyczny ZSRR w Czechosłowacji. Od 1924 do lipca 1927 konsul generalny ZSRR we Francji, później konsul generalny ZSRR w Mediolanie.

</doc>
<doc id="3579264" url="https://pl.wikipedia.org/wiki?curid=3579264" title="Marek Bożejko">
Marek Bożejko

Marek Bożejko (ur. 9 września 1946 w Bielawie) – polski matematyk, profesor Uniwersytetu Wrocławskiego.
Życiorys.
W 1969 ukończył studia matematyczne na Uniwersytecie Wrocławskim, następnie pracował na macierzystej uczelni. W 1973 obronił w Instytucie Matematycznym PAN pracę doktorską "Zbiory Sidona w nieprzemiennej analizie harmonicznej" napisaną pod kierunkiem Stanisława Hartmana. Habilitował się w 1980, profesorem nadzwyczajnym mianowany w 1990, profesorem zwyczajnym w 1991. Na UWr. kierował Zakładem Analizy Matematycznej. W swoich badaniach zajmował się analizą harmoniczną i nieprzemiennym rachunkiem prawdopodobieństwa.
Jest laureatem Nagrody im. Stefana Banacha za 1984 rok.

</doc>
<doc id="3579265" url="https://pl.wikipedia.org/wiki?curid=3579265" title="Eparchia raszko-prizreńska">
Eparchia raszko-prizreńska

Eparchia raszko-prizreńska – jedna z eparchii Serbskiego Kościoła Prawosławnego obejmująca terytorium Kosowa. Jej ordynariuszem jest biskup raszko-prizreński Teodozjusz (Šibalić), zaś funkcje katedry pełni sobór św. Jerzego w Prizrenie. 
Historia.
Prizren był siedzibą prawosławnej eparchii już w XI w. Eparchia raszko-prizreńska została erygowana w 1807 lub 1808, gdy władze tureckie zdecydowały o połączeniu eparchii prizreńskiej i eparchii raszkiej w jedną administraturę, w randze metropolii. Granice nowej eparchii wyznaczały Ochryda, Novi Pazar, Szkodra i Novo Brdo. Do 1895 ordynariuszami eparchii byli Grecy, fanarioci; ostatnim był metropolita Melecjusz zmarły w 1895. W 1912 z terytorium administratury wyłączono okolice Peci.
W 1913 eparchię raszko-prizreńską włączono do Serbskiego Kościoła Prawosławnego (metropolii belgradzkiej). W jego jurysdykcji administratura utraciła status metropolii.
Po operacji Allied Force i wycofaniu się wojsk serbskich z Kosowa świątynie prawosławne należące do eparchii raszko-prizreńskiej były wielokrotnie przedmiotem ataków kosowskich Albańczyków. W szczególności podczas zamieszek w Kosowie w marcu 2004 zniszczonych zostało 35 cerkwi i monasterów oraz pałac biskupów raszko-prizreńskich oraz eparchialne seminarium duchowne Świętych Cyryla i Metodego. Obiekty te w kolejnych latach zostały w większości odnowione i przywrócone do użytku liturgicznego.
Podział administracyjny.
Eparchia dzieli się na pięć dekanatów (namiestnictw): gnilański, kosowsko-mitrowicki, nowopazarski, pećki, prisztiński i prizreński.

</doc>
<doc id="3579266" url="https://pl.wikipedia.org/wiki?curid=3579266" title="Oto Aussem">
Oto Aussem



</doc>
<doc id="3579279" url="https://pl.wikipedia.org/wiki?curid=3579279" title="Garnizon Częstochowa">
Garnizon Częstochowa

Garnizon Częstochowa – polski garnizon wojskowy, a w okresie zaborów garnizon wojsk rosyjskich.
Garnizon fortecy częstochowskiej.
Garnizon Częstochowski został praktycznie podporządkowany rozkazom władz wojskowych dopiero w połowie 1783 roku. W maju i czerwcu 1783 na polecenie Departamentu Wojskowego odbyły się lustracje fortecy. W lipcu 1783 zreformowano garnizon. Komendanta i oficerów mianować miał król, a pieniądze na utrzymanie twierdzy pochodzić miały z intraty kilku wydzielonych starostw. W Częstochowie garnizon stacjonował do 6 marca 1793 roku, kiedy to wymaszerował do Krakowa, kapitulując przed Prusakami oblegającymi miasto.
Załogę garnizonu 1783 roku stanowiło 125 ludzi. Byli to: komendant, dwunastu artylerzystów i kompania muszkieterów w sile 112 żołnierzy. Etat zmieniono w 1792 roku. Liczba artylerzystów powiększono do 21 osób, a muszkieterów do 169. Do 1790 roku obsadę oficerską stanowili: komendant w stopniu majora, jeden porucznik artylerii; w piechocie – kapitan, porucznik i chorąży. W 1786 roku pojawił się architekt fortecy w stopniu chorążego, potem podporucznika. W 1790 roku w piechocie pojawił się podporucznik. Liczba ofi¬cerów wzrosła z pięciu w 1783 roku do siedmiu w 1790.
Komendantem fortecy był Marcin Wierzbowski, artylerią dowodził por. Jan Szternberg, a muszkieterami kapitanowie: Ignacy Soldadini, a później Franciszek Brzeziński.

</doc>
<doc id="3579281" url="https://pl.wikipedia.org/wiki?curid=3579281" title="Marco Schönbächler">
Marco Schönbächler

Marco Schönbächler (ur. 11 stycznia 1990 w Urdorfie) – szwajcarski piłkarz grający na pozycji prawego pomocnika. Jest zawodnikiem klubu FC Zürich.
Kariera klubowa.
Swoją karierę piłkarską Schönbächler rozpoczął w klubie FC Urdorf. Następnie podjął treningi w juniorach FC Zürich. W 2006 roku awansował do pierwszego zespołu FC Zürich. 10 lutego 2007 zadebiutował w szwajcarskiej Super League w zremisowanym 0:0 wyjazdowym meczu z Grasshoppers Zurych, gdy w 73. minucie zmienił Francileudo dos Santosa. 9 maja 2007 roku w wygranym 3:0 wyjazdowym meczu z FC Aarau strzelił swojego premierowego gola w Super League. W sezonie 2006/2007 wywalczył z FC Zürich swój pierwszy w karierze tytuł mistrza Szwajcarii. W sezonie 2008/2009 ponownie został mistrzem kraju. W sezonie 2010/2011 wywalczył wicemistrzostwo. W kwietniu 2014 zdobył Puchar Szwajcarii (nie wystąpił w wygranym 2:0 po dogrywce finale z FC Basel).
Kariera reprezentacyjna.
Schönbächler grał w młodzieżowych reprezentacjach Szwajcarii. W 2009 roku wystąpił z reprezentacją U-19 na Mistrzostwach Europy U-19. W dorosłej reprezentacji Szwajcarii zadebiutował 15 listopada 2014 w wygranym 4:0 meczu eliminacji do Euro 2016 z Litwą, rozegranym w Sankt Gallen. W 83. minucie tego meczu zmienił Harisa Seferovicia.

</doc>
<doc id="3579282" url="https://pl.wikipedia.org/wiki?curid=3579282" title="Evan Williams">
Evan Williams

Evan Clark Williams (ur. 31 marca 1972 w Clark) – amerykański programista komputerowy i przedsiębiorca komputerowy.
Życiorys.
Urodził się w Clark, Nebraska, jako trzecie dziecko Monte Williams i Laurie Howe. Dorastał na farmie w Clarks, gdzie asystował przy nawadnianiu upraw w lecie. Uczęszczał do University of Nebraska-LIncoln przez półtora roku.
Po opuszczeniu szkoły Williams pracował przy przedsięwzięciach wykorzystujących informatykę, takich jak Blooger czy Google. W 2004 odszedł z Google i został współzałożycielem Odeo.
Jednym z projektów Williamsa był Twitter, darmowa sieć społecznościowa. W październiku 2008 Williams został CEO Twittera, zastępując Jacka Dorseya, który został prezesem.

</doc>
<doc id="3579284" url="https://pl.wikipedia.org/wiki?curid=3579284" title="Apollo z Wejów">
Apollo z Wejów

Apollo z Wejów – rzeźba z końca VI wieku p.n.e., przykład sztuki etruskiej z wpływem starożytnej sztuki greckiej. Należy do zbiorów Narodowego Muzeum Etruskiego w Rzymie. 
Posąg Apolla został odkryty w 1916 roku przez włoskiego historyka sztuki Giulia Quirino Giglioli (1886–1957) na stanowisku archeologicznym w etruskim sanktuarium Portonaccio (Weje). Wykonana z polichromowanej terakoty rzeźba Apolla, boga w mitologii greckiej, mierzy około 1,80 m wysokości. Powstała w latach 510–500 p.n.e., została wyrzeźbiona w późnoarchaicznym stylu z okresu wpływów jońskich na sztukę etruską. Ze sztuki greckiej (na wzór "kurosa") zaczerpnięto splecione włosy oraz szeroki uśmiech. Typowy dla sztuki etruskiej jest dynamizm zastygłych w ruchu postaci (Apollo naciera na przeciwnika) oraz wyraz twarzy i żywe gesty rąk. 
Możliwe, że jej autorem jest Wulka, jedyny etruski artysta znany z imienia. Została wykonana przez oddzielne modelowanie ciała, głowy, rąk i nóg, które następnie złożono i wypalono w całości. Figurę pokrywała polichromia: czarne włosy, fioletowo-czerwona skóra, tunika i płaszcz w dwóch różnych odcieniach ochry. Ramiona zostały uszkodzone, prawe ramię było wyciągnięte do przodu i zgięte, lewe zwrócone ku ziemi i mogło dzierżyć łuk, jeden z atrybutów Apolla. U jego stóp stoi lira, atrybut jako boga sztuki.
Figura Apolla stanowiła część dynamicznej grupy rzeźbiarskiej umieszczonej na wysokości 12 metrów w etruskim sanktuarium Portonaccio poświęconym bogini Minerwie. Grupa przedstawiała scenę z mitu o 12 pracach Heraklesa: spór Apolla i Heraklesa o schwytaną przez herosa łanię kerynejską, poświęconą siostrze Apolla, bogini Artemidzie. Do grupy należały także postaci Hermesa i kobiety z dzieckiem, prawdopodobnie matki Apolla, Leto, z małym Apollem w ramionach – być może ilustrujące inny mit. Razem z fragmentami figury Apolla odnaleziono dolną część posągu Heraklesa i leżącej pod jego nogami łani kerynejskiej. Fragment skóry lwa – noszonej przez Heraklesa – pomógł zidentyfikować jego posąg, gdyż tułów znaleziono dopiero w 1944, a fragment głowy w 1949.

</doc>
<doc id="3579285" url="https://pl.wikipedia.org/wiki?curid=3579285" title="Mann (rzeka)">
Mann (rzeka)

Mann (ang. "Mann River)" – dopływ rzeki Clarence znajdujący się w stanie Nowa Południowa Walia, w Australii.
Przebieg.
Źródłem rzeki jest jezioro Llangothlin znajdujące się na zboczu Wielkich Gór Wododziałowych, niedaleko miejscowości Ben Lomond. Płynie głównie w kierunku północnym, wschodnim oraz północno-wschodnim. Przed połączeniem się z Clarence w pobliżu wsi Baryulgil, do rzeki wpada kilka dopływów, takich jak Nymbodia River, Henry River i Yarrow River. Mann ma długość 238 kilometrów, a różnica poziomów między źródłem a ujściem wynosi 1370 metrów. Znajduje się na terenie parku krajobrazowego Mann River Natural Reserve.
Geneza nazwy.
Mówi się, że rzeka została nazwana na cześć skwatera Samuela Furneaux Manna, który przez pewien czas posiadał ziemie w pobliżu miasta Glenn Innes, w Nowej Południowej Walii.

</doc>
<doc id="3579286" url="https://pl.wikipedia.org/wiki?curid=3579286" title="Dießen (stacja kolejowa)">
Dießen (stacja kolejowa)

Dießen () – stacja kolejowa w Dießen am Ammersee, w kraju związkowym Bawaria, w Niemczech. Znajduje się na Ammerseebahn. Według DB Station&amp;Service ma kategorię 6. Dziennie obsługuje około 50 pociągów regionalnych Bayerische Regiobahn (BRB).
Stacja Schondorf (Bay) otwarta została na Ammerseebahn w dniu 30 czerwca 1898. Budynek dworca jest obiektem zabytkowym.
Położenie.
Dworzec kolejowy Dießen położony jest we wschodniej części centrum miasta Dießen, na prawym brzegu Ammersee. Budynek dworca jest na zachód od torów na Bahnhofstrasse i ma adres "Bahnhofstrasse 15". Na wschód od stacji znajduje się przystań dla statków które łączą Dießen między innymi z Herrsching na wschodnim brzegu Ammersee.

</doc>
<doc id="3579287" url="https://pl.wikipedia.org/wiki?curid=3579287" title="Club Atlético Vélez Sársfield">
Club Atlético Vélez Sársfield



</doc>
<doc id="3579289" url="https://pl.wikipedia.org/wiki?curid=3579289" title="Oriente Petrolero Santa Cruz">
Oriente Petrolero Santa Cruz



</doc>
<doc id="3579291" url="https://pl.wikipedia.org/wiki?curid=3579291" title="Destroyers Santa Cruz">
Destroyers Santa Cruz



</doc>
<doc id="3579294" url="https://pl.wikipedia.org/wiki?curid=3579294" title="Migratest">
Migratest

Migratest – test który umożliwia ilościowe oznaczenie zdolności neutrofilów do chemotaksji na zasadzie oceny liczby komórek zdolnych do migracji przez błony z porami o średnicy 3 mikrometrów w gradiencie stężeń czynnika chemotaktycznego fMLP.
Zastosowania.
Zaburzenia chemotaksji obserwuje się w różnych sytuacjach klinicznych. Powodują one zmniejszenie liczby granulocytów, które migrują z krążenia do miejsca zapalenia. Defekt ten zwykle towarzyszy nawracającym infekcjom skóry i układu oddechowego. Spotyka się je we wrodzonym niedoborze przylegania leukocytów, hiperimmunoglobulinemii IgE lub w zespole Joba i zespole Chediak-Higashi.
Nabyte zaburzenia chemotaksji obserwuje się w chorobach nerek, cukrzycy, marskości wątroby i chorobie Hodgkina. Krążące kompleksy immunologiczne w reumatoidalnym zapaleniu stawów również blokują chemotaksję.

</doc>
<doc id="3579297" url="https://pl.wikipedia.org/wiki?curid=3579297" title="Fiodor Raskolnikow">
Fiodor Raskolnikow

Fiodor Fiodorowicz Raskolnikow (Iljin) (ros. Фёдор Фёдорович Раско́льников (Ильи́н), ur. w Petersburgu, zm. 12 września 1939 w Nicei) – radziecki wojskowy, polityk i dyplomata.
Życiorys.
Studiował w Petersburskim Instytucie Politechnicznym, od 1910 członek SDPRR, 1912–1913 sekretarz „Prawdy”.
Służył w rosyjskiej flocie, w marcu 1917 był członkiem Kronsztadzkiego Komitetu SDPRR(b), później zastępcą przewodniczącego Rady Kronsztadzkiej i redaktorem gazety „Gołos prawdy”. Aresztowany po kryzysie lipcowym, 11 października 1917 zwolniony, od 13 listopada 1917 komisarz Morskiego Sztabu Generalnego, 21 listopada 1917 mianowany porucznikiem floty, od 29 stycznia 1918 zastępca ludowego komisarza ds. morskich RFSRR, w 1918 członek Rady Wojskowo-Rewolucyjnej Frontu Wschodniego. Od 23 sierpnia do 11 listopada 1918 dowódca Wołżańskiej Flotylli Wojskowej, od 6 września do 27 grudnia 1918 członek Rady Wojskowo-Rewolucyjnej Republiki, zastępca dowódcy 7. Armii ds. morskich i członek Rady Wojskowo-Rewolucyjnej Floty Bałtyckiej. Od 24 października 1918 do 1919 dowódca oddziału Floty Bałtyckiej, 26 grudnia 1918 wzięty do niewoli przez angielskich interwentów w wojnie domowej w Rosji, 27 maja 1919 zwolniony podczas wymiany jeńców, od czerwca do 14 sierpnia 1919 członek Rady Wojskowo-Rewolucyjnej Astrachańskiej Grupy Wojsk, od 25 do 31 lipca 1919 dowódca Wołżańsko-Kamskiej Flotylli Wojskowej, od 21 lipca 1919 do czerwca 1920 dowódca Wołżańsko-Kaspijskiej Flotylli Wojskowej, od 2 czerwca 1920 do marca 1921 dowódca Floty Bałtyckiej. Od 16 lipca 1921 do 6 lutego 1924 ambasador RFSRR w Afganistanie, od lutego 1924 do 1928 kierownik Wschodniego Sekretariatu Komitetu Wykonawczego Kominternu, od 1924 redaktor pisma "Mołodaja Gwardija", później pisma "Krasnaja now´", główny redaktor wydawnictwa "Moskowskij raboczij". Od 1929 do marca 1930 członek Kolegium Ludowego Komisariatu Oświaty RFSRR, od 6 marca 1930 do 18 sierpnia 1933 ambasador ZSRR w Estonii, od 1 lipca 1933 do 31 sierpnia 1934 ambasador ZSRR w Danii, od 31 sierpnia 1934 do 5 kwietnia 1938 ambasador ZSRR w Bułgarii. Odznaczony dwoma Orderami Czerwonego Sztandaru Pracy i orderem afgańskim.
Odmówił powrotu do ZSRR, 1938 usunięty z WKP(b) i uznany za „wroga ludu”, pozbawiony obywatelstwa ZSRR. Według jednej z wersji popełnił samobójstwo, według innej został zamordowany przez agentów NKWD.
Żonaty z Łarisą Rejsner, komisarzem i żołnierzem Flotylii Kamsko-Wołżańskiej, radziecką dziennikarką.

</doc>
<doc id="3579300" url="https://pl.wikipedia.org/wiki?curid=3579300" title="Ponte Gardena-Laion">
Ponte Gardena-Laion

Ponte Gardena-Laion (wł. "Stazione di Ponte Gardena-Laion", niem: "Bahnhof Waidbruck-Lajen")) – przystanek kolejowy w Waidbruck, w prowincji Bolzano, w regionie Trydent-Górna Adyga, we Włoszech. Znajduje się na linii Werona – Innsbruck. Obsługuje również gminę Lajen.
Według klasyfikacji RFI ma kategorię "srebrną".
Historia.
Do 1938 roku nosiła nazwę "Ponte all'Isarco", kiedy to zmieniono nazwę na "Ponte Gardena". Ponownie zmieniono nazwę przystanku nas obecną "Ponte Gardena-Laion" 15 czerwca 2014.

</doc>
<doc id="3579301" url="https://pl.wikipedia.org/wiki?curid=3579301" title="Rezerwat przyrody Žibrica">
Rezerwat przyrody Žibrica

Rezerwat przyrody Žibrica – rezerwat przyrody o powierzchni 68,59 ha, zlokalizowany na Słowacji, na północ od Nitry, w partii szczytowej i na stokach góry o tej samej nazwie (617 m n.p.m.). Rezerwat powstał w 1954.
Teren ma charakter podobny do pobliskiego rezerwatu przyrody Zoborská lesostep. Chroni łąki przypominające step oraz lasostep na wapiennym podłożu z sucholubną oraz ciepłolubną florą. Występują tu m.in. "Himantoglossum caprinum", groszek błękitny, dziewanna fioletowa i "Orlaya grandiflora".
W bezpośrednim sąsiedztwie rezerwatu znajduje się kamieniołom wapienia, który był użytkowany od lat 50. XX wieku – jego dalsza eksploatacja zagrażała zachowaniu walorów przyrodniczych okolicy.
Przez teren rezerwatu przechodzi czerwony szlak turystyczny z Nitry i szczytu Zobora do Žiran

</doc>
<doc id="3579307" url="https://pl.wikipedia.org/wiki?curid=3579307" title="Jaunolaine (przystanek kolejowy)">
Jaunolaine (przystanek kolejowy)

Jaunolaine – przystanek kolejowy w Jaunolaine, w gminie Olaine, na Łotwie. Znajduje się na linii Ryga – Jełgawa.

</doc>
<doc id="3579309" url="https://pl.wikipedia.org/wiki?curid=3579309" title="Wang Ching-feng">
Wang Ching-feng

Wang Ching-feng (ur. 1 stycznia 1952) – tajwańska prawniczka i polityk.
Pochodzi z Tainanu. Ukończyła studia prawnicze na Narodowym Uniwersytecie Chengchi. Jako prawnik broniła praw kobiet, działając na rzecz ofiar prostytucji, gwałtów i prostytucji dziecięcej. W latach 1993-1995 była członkiem Yuanu Kontrolnego. W wyborach prezydenckich w 1996 roku bezskutecznie ubiegała się u boku Chen Li-ana o urząd wiceprezydenta Republiki Chińskiej.
W 2004 roku została powołana na członka i rzecznika parlamentarnej komisji śledczej badającej sprawę próby zamachu w trakcie kampanii wyborczej na ubiegającego się o reelekcję prezydenta Chen Shui-biana, zdaniem opozycji sfingowanej w celu zyskania większego poparcia.
W 2008 roku objęła urząd ministra sprawiedliwości. W marcu 2010 roku zapowiedziała zniesienie na Tajwanie kary śmierci. Deklaracja ta wywołała społeczne wzburzenie i masowe protesty, na skutek których Wang podała się do dymisji, przyjętej przez prezydenta Ma Ying-jeou.

</doc>
<doc id="3579311" url="https://pl.wikipedia.org/wiki?curid=3579311" title="Kriowulkan">
Kriowulkan



</doc>
<doc id="3579320" url="https://pl.wikipedia.org/wiki?curid=3579320" title="Muristan">
Muristan

Muristan (hebr. םוריסטן, z pers. بیمارستان, "Bimārestān", szpital) – część dzielnicy chrześcijańskiej Starego Miasta w Jerozolimie, zlokalizowana na południe od Bazyliki Bożego Grobu.
Muristan zajmuje część terenu średniowiecznego Szpitala św. Jana, który był własnością joannitów (obecnie Zakon Maltański). Toponim zostaje pierwszy raz wymieniony w 600 w dokumencie wydanym przez papieża Grzegorza I, w którym zlecone zostaje wystawienie szpitala dla pielgrzymów chrześcijańskich przybywających do Palestyny. W 800 Karol Wielki rozbudował szpital i dodał bibliotekę. Budowle zostały zburzone za kalifa fatymidzkiego Al-Hakima w 1009. W 1868 sułtan Mehmed VI ofiarował wschodnią część Muristanu cesarzowi Fryderykowi III Hohenzollernowi, wielkiemu mistrzowi protestanckich joannitów. W latach 1893-1898 w miejscu, w którym wznosił się średniowieczny Kościół Santa Maria Latina, wybudowano protestancki Kościół Odkupiciela (Erlöserkirche), w którego dedykacji 31 października 1898 uczestniczył cesarz Wilhelm II Hohenzollern wraz ze swą małżonką Augustą Wiktorią. W 1868 zachodnia część Muristanu została przez sułtana ofiarowana prawosławnemu patriarchatowi Jerozolimy. Teren ten zajmuje obecnie bazar z wyrobami skórzanymi. Usystematyzowanie krzyżujących się ulic przeprowadzono w 1903.

</doc>
<doc id="3579321" url="https://pl.wikipedia.org/wiki?curid=3579321" title="Angelo Moreira">
Angelo Moreira



</doc>
<doc id="3579323" url="https://pl.wikipedia.org/wiki?curid=3579323" title="Pomnik ks. Józefa Poniatowskiego w Krośniewicach">
Pomnik ks. Józefa Poniatowskiego w Krośniewicach

Pomnik ks. Józefa Poniatowskiego – pomnik zlokalizowany w zabytkowym parku w Krośniewicach. Jest pierwszym i najstarszym zachowanym pomnikiem poświęconym księciu Józefowi Poniatowskiemu w Polsce.
Historia.
Książę Józef Poniatowski bywał w pałacu Krośniewicach, w gościnie u Rajmunda Rembielińskiego. Właściciel zawdzięczał Poniatowskiemu stanowisko intendenta generalnego armii, które otrzymał w 1809, w czasie wojny o Galicję. W 1814, rok po śmierci Poniatowskiego, Rembieliński wystawił pomnik w swoim parku dworskim, założonym w XVIII wieku.
Obiekt przetrwał obie wojny światowe, ale po 1945 popadł w zaniedbanie. W 1970 rzemieślnicy z Krośniewic dokonali renowacji pomnika, o czym informuje stosowna tabliczka na cokole. Przy tej okazji zbudowano aleję z płyt chodnikowych od wejścia do parku.
Opis.
Na pomniku w kształcie obelisku umieszczony jest następujący napis: "Poległemu za honor i ojczyznę pod Lipskiem dnia 19 października 1813 r. Prawemu Polakowi, mężnemu żołnierzowi, cnotliwemu ministrowi Józefowi książęciu Poniatowskiemu wystawił w domowym zaciszu ten skromny pomnik Rajmund Rembieliński na znak znacznego szacunku i żalu". Oryginalna inskrypcja, różniąca się od współczesnej, została zniszczona przez rosyjskiego zaborcę w roku 1863.

</doc>
<doc id="3579324" url="https://pl.wikipedia.org/wiki?curid=3579324" title="Aniela Majde-Kaczmarow">
Aniela Majde-Kaczmarow

Aniela Majde-Kaczmarow (ur. 27 stycznia 1942) – polska koszykarka, brązowa medalistka mistrzostw Europy (1968), czterokrotna mistrzyni Polski z ŁKS Łódź.
Kariera sportowa.
Karierę rozpoczęła w Spójni Gdańsk, następnie była zawodniczką Polonii Warszawa, AZS-AWF Warszawa, od 1966 występowała w ŁKS Łódź. Z łódzkim klubem zdobyła czterokrotnie mistrzostwo Polski (1967, 1872, 1973, 1974), wicemistrzostwo Polski w 1968 i brązowy medal mistrzostw Polski w 1969.
W reprezentacji Polski wystąpiła 93 razy, w tym na mistrzostwach Europy w 1964 (5 m.), 1966 (8 m.) i 1968 (3 m.). 
Jej mężem był koszykarz ŁKS Andrzej Kaczmarow (1938-2014), razem z nim wyjechała do Francji i zamieszkała w Amiens.

</doc>
<doc id="3579325" url="https://pl.wikipedia.org/wiki?curid=3579325" title="MS Armia Krajowa (2015)">
MS Armia Krajowa (2015)

MS Armia Krajowa - pierwszy z serii osiemnastu masowców budowanych dla Polskiej Żeglugi Morskiej w ramach nowego programu inwestycyjnego PŻM na lata 2015-2020.
19 października w stoczni Yangfan zwodowano nowy statek Polskiej Żeglugi Morskiej. Statek ma podwójne poszycie oraz 5 ładowni typu "box" o szerokich lukach ładunkowych. Wyposażony jest w 4 dźwigi ładunkowe wraz z chwytakami do ładunków sypkich.
Został zbudowany według projektu fińskiej firmy Deltamarin. W celu dostosowania niektórych rozwiązań do oczekiwań PŻM, projekt został przez techników polskiego armatora nieco zmodyfikowany. Nazwa statku jest nawiązaniem do serii tzw. duńskich panamaxów, które były wybudowane dla PŻM na początku lat 90. i zostały wycofane z eksploatacji. Kolejne statki z tej serii będą nosić imiona: "Szare Szeregi", "Legiony Polskie" i "Solidarność".
Przekazanie statku polskiemu armatorowi nastąpiło w Yangfan 25 lutego 2016 roku. W tym dniu odbył się też chrzest jednostki. Zwyczajową formułkę "„płyń po morzach i oceanach...”" wypowiedziała matka chrzestna statku Jolanta Szyłkowska – prezes Okręgu Szczecin Światowego Związku Żołnierzy Armii Krajowej. Masowiec, pod dowództwem kpt. ż. w. Krzysztofa Wasika, w swojej pierwszej podróży zabierze z Tajwanu ładunek wyrobów stalowych, z którym popłynie do Stanów Zjednoczonych.

</doc>
<doc id="3579328" url="https://pl.wikipedia.org/wiki?curid=3579328" title="Casillas">
Casillas



</doc>
<doc id="3579329" url="https://pl.wikipedia.org/wiki?curid=3579329" title="Przestrzenna baza danych">
Przestrzenna baza danych



</doc>
<doc id="3579332" url="https://pl.wikipedia.org/wiki?curid=3579332" title="XIII Olimpiada Historyczna">
XIII Olimpiada Historyczna

XIII Olimpiada Historyczna – olimpiada historyczna, której finały odbyły się w 1987 w Kazimierzu Dolnym.
Olimpiada dotyczyła roku szkolnego 1986/1987. W eliminacjach szkolnych udział wzięło 3500 uczniów, a w eliminacjach okręgowych 865 uczniów. Eliminacje centralne w Kazimierzu Dolnym zgromadziły 50 uczestników. 45 uczniów uzyskało wynik pozytywny, a 14 tytuł laureata. 
Tytuły prac pisemnych brzmiały: "Obrządki pogrzebowe na ziemiach polskich w pradziejach", "Walka programów, a walka jednostek w końcowym półwieczu Republiki", "Seniorat i jego załamanie w Polsce (XII-XIII wiek)", "O ujście Wisły – polski Gdańsk XVI-XVIII wiek", "Formy autonomii politycznej na ziemiach polskich w XIX wieku" i "Obóz narodowy w II Rzeczpospolitej". 
Laureatami zostali: Jakub Polit (Kraków), Jarosław Hlebowicz (Sokółka), Grzegorz Kulik (Wrocław), Grzegorz Kucharczyk (Gorzów Wielkopolski), Regina Lorenc (Wolsztyn), Joanna Jelińska (Warszawa), Jan Błaszkowski (Kościerzyna), Grzegorz Charuba (Wrocław), Jarosław Nowacki (Krotoszyn), Wojciech Stanisławski (Warszawa), Paweł Gacek (Warszawa), Cezary Koleśnik (Białystok), Marek Łukaniuk (Piotrków Trybunalski) i Rafał Morawiec (Racibórz).

</doc>
<doc id="3579335" url="https://pl.wikipedia.org/wiki?curid=3579335" title="Nam Hyun-Hee">
Nam Hyun-Hee



</doc>
<doc id="3579337" url="https://pl.wikipedia.org/wiki?curid=3579337" title="Modernizr">
Modernizr

Modernizr – otwarta biblioteka napisana w języku JavaScript, stworzona do wykrywania dostępności funkcji w przeglądarkach internetowych, co pozwala programistom na użycie tylko tych funkcji, które są dostępne oraz stosowanie progresywnego ulepszania lub użycie alternatywnego rozwiązania.
Podstawowe informacje.
Wiele standardów webowych jest zaimplementowanych tylko w najnowszych wersjach przeglądarek, a zdarza się, że niektóre opcje są dostępne tylko w jednej przeglądarce w jej najnowszej wersji. Biblioteka Modernizr pozwala na wykrywanie, czy przeglądarka używana przez użytkownika posiada zaimplementowane określone funkcje, co pozwala programistom na użycie alternatywnego kodu w przypadku niewspierania danej funkcji lub użycia nowych funkcji tylko w przypadku, gdy są dostępne.
Ograniczenia.
Modernizr nie dodaje brakujących funkcjonalności do przeglądarek, jednakże mogą to tego być użyte Polyfille.

</doc>
<doc id="3579338" url="https://pl.wikipedia.org/wiki?curid=3579338" title="Mienai chikara Invisible One/Move">
Mienai chikara Invisible One/Move



</doc>
<doc id="3579342" url="https://pl.wikipedia.org/wiki?curid=3579342" title="MS Armia Krajowa">
MS Armia Krajowa



</doc>
<doc id="3579344" url="https://pl.wikipedia.org/wiki?curid=3579344" title="Park Tae-Hwan">
Park Tae-Hwan



</doc>
<doc id="3579347" url="https://pl.wikipedia.org/wiki?curid=3579347" title="Liang Na">
Liang Na

Liang Na (chiń. 梁妠; ur. 116, zm. 150) – znana również jako "cesarzowa Shunlie" (順烈皇后, dosłownie "dobra i uczynna cesarzowa"). Żona cesarza Chin Shuna (125–144). Po śmierci męża była regentką jego syna i następcy, a później kolejno dwóch kolejnych cesarzy. Przez ówczesnych i późniejszych pisarzy była uznawana za zdolną i dobrą regentkę, ale pod koniec swojego panowania powierzyła pieczę nad sprawami państwa swojemu okrutnemu i skorumpowanemu bratu Liang Ji, którego poczynania doprowadziły do przewrotu pałacowego i wymordowania klanu Liang.
Pochodzenie.
Przyszła cesarzowa urodziła się w 116 jako córka Liang Shanga – wysokiego urzędnika i markiza Chengshi, wnuka brata słynnej konkubiny Liang matki cesarza He (88–105). Liang Na była opisywana jako wyjątkowo uzdolniona w haftowaniu i szyciu, wiadomo też że znała historię i klasyków konfucjańskich.
W 128 mająca dwanaście lat Liang Na została wybrana na jedną z konkubin cesarza Shuna, który wtedy miał lat trzynaście. Szybko została jego ulubioną konkubiną i wiadomo, że często odmawiała mu kontaktów seksualnych motywując to tym, że cesarz musi mieć jak najwięcej okazji na spłodzenie dziedzica z innymi konkubinami i zaskoczony jej mądrością cesarz pokochał ją jeszcze mocniej. W 131, kiedy rozważał nadanie którejś z konkubin tytułu cesarzowej, postanowił pozostawić wybór bogom i napisał na sosnowej deseczce imiona swoich czterech ukochanych konkubin, po czym zostawił ją w świątyni i zabronił wchodzić komukolwiek do środka pod groźbą śmierci. Następnego dnia liście rosnącego wewnątrz świątyni drzewka pokryły całą posadzkę i leżące na niej deseczki oprócz miejsca, w którym napisane było imię konkubiny Liang Na. Szczęśliwy cesarz mianował ją cesarzową na początku 132.
Cesarzowa.
Jako cesarzowa Liang Na była dawana za przykład innym kobietom na dworze ze względu na swoją skromność i za to, że za nic cesarz nie mógł jej namówić na jakiekolwiek wywyższenie członków jej rodziny, chociaż sam bardzo im ufał – wyniósł jej ojca Liang Shanga do pozycji wielkiego marszałka. Liang Shang był dobrze wychowanym i uczciwym człowiekiem pozbawionym jednak jakichkolwiek umiejętności. W tym samym czasie bracia młodej cesarzowej: Liang Ji i Liang Buyi również otrzymali wysokie stanowiska.
W 141 zmarł Liang Shang, a cesarz nierozważnie powierzył jego stanowisko Liang Ji, który wkrótce stał się najpotężniejszą osobą w państwie.
Przez cały czas panowania męża, cesarzowa była jego najbardziej ukochaną żoną, chociaż nie urodziła mu dzieci – jego jedyny syn, Liu Bing urodził się w 143 jako dziecko konkubiny Yu. W rok później umierający już cesarz nadał niemowlęciu tytuł następcy tronu i w kilka miesięcy później już nie żył. Następca tronu został cesarzem i przyjął imię Chong, a Liang Na została cesarzową wdową i regentką.
Regentka cesarzy Chong i Zhi.
Cesarzowa wdowa wydawała się być zadowolona z takiego obrotu sprawy, szybko obsadzając najwyższe stanowiska zaufanymi ludźmi. Miała być bardzo władcza, uważając, że ta cecha przystoi jej jako regentce i cesarzowej. 
W 145 młody cesarz Chong zmarł pozostawiając sprawę sukcesji tronu swojej macosze, która wezwała na dwór kuzynów trzeciego stopnia zmarłego cesarza, Liu Suana, księcia Qinghe i Liu Zuana, księcia Bohai, jako możliwych następców. Liu Suan był dobrze wychowanym i odpowiednim na to stanowisko młodzieńcem, ale brat wielkiej cesarzowej wdowy, Liang Ji chciał młodego cesarza, którym można by było kierować jak marionetką i doprowadził do wyboru siedmioletniego Liu Zuana, który został cesarzem Zhi (145–146), w którego imieniu regentką została wielka cesarzowa wdowa.
W 146 młody cesarz oskarżył Lianga Ji o korupcję i nadużycia, nazywając go „aroganckim dowódcą”, wskutek czego został przezeń otruty, co stało się bez zgody i wiedzy wielkiej cesarzowej wdowy Liang Na. Najwyżsi urzędnicy poprosili o wybranie księcia Liu Suana na cesarza, lecz Liang Ji zaprotestował wybierając z siostrą czternastoletniego Liu Zhi, markiza Liwu, który poślubił siostrę Lianga Ji i wielkiej cesarzowej wdowy Liang Nüying, zostawszy cesarzem przybrał imię Huan (146–168) i przez kilka najbliższych lat regentką pozostawała wielka cesarzowa wdowa Liang Na.
Regentka cesarza Huana.
Jako regentka, wielka cesarzowa wdowa Liang w znacznym stopniu kontynuowała swoją wcześniejszą politykę, Liang Ji stał się jeszcze bogatszy i potężniejszy.
W 147 cesarz Huan nadał swojej konkubinie Liang Nüying tytuł cesarzowej, pod koniec tego roku oskarżył Li Gu i księcia Liu Suana o spisek i plany zbrojnego powstania. Książę utracił swój tytuł, który zamieniono tytułem markiza Weishi i popełnił samobójstwo, a Li Gu i inny urzędnik przeciwny rządom Lianga Ji, Du Qiao zostali ścięci.
W 150 wielka cesarzowa wdowa Liang Na ogłosiła koniec swojej regencji i podczas uroczystości przekazała cesarzowi Huanowi insygnia władzy cesarskiej i całą władzę. Zmarła w rok później najprawdopodobniej na raka jajników i została pochowana ze swoim mężem, cesarzem Shunem. Pozbawiony nadzoru siostry Liang Ji przejął władzę nad całym imperium, stając się coraz bardziej okrutnym i skorumpowanym człowiekiem. To spowodowało nieoczekiwaną reakcję ze strony cesarza – wraz z eunuchami w 159 roku zawiązał spisek w wymierzony przeciw Liang Ji. Klan Liang został wymordowany.

</doc>
<doc id="3579351" url="https://pl.wikipedia.org/wiki?curid=3579351" title="Mistrzostwa Europy w Podnoszeniu Ciężarów 1896">
Mistrzostwa Europy w Podnoszeniu Ciężarów 1896

Mistrzostwa Europy w Podnoszeniu Ciężarów 1896 – 1. edycja mistrzostw europy w podnoszeniu ciężarów, która odbyła się 11 marca 1896 w Rotterdamie (Holandia ). Startował tylko 1 mężczyzna w 1 kategorii wagowej.

</doc>
<doc id="3579353" url="https://pl.wikipedia.org/wiki?curid=3579353" title="Liang Nüying">
Liang Nüying

Liang Nüying (chiń. 梁女瑩; zm. 159) – znana również jako "cesarzowa Yixian" (懿獻皇后, dosłownie "pokorna i mądra cesarzowa"). Pierwsza żona cesarza Chin Huana (146 - 168).
Pochodzenie.
Nie wiadomo kiedy urodziła się Liang Nüying, ale wiadomo, że stało się to niedługo przed wyniesieniem jej ojca do pozycji wielkiego marszałka, a jej siostry Liang Na do rangi cesarzowej. Po kilku latach została zaręczona z cesarzem Huanem (będącym wówczas jeszcze markizem Liwu), którego jej brat potężny Liang Ji mianował cesarzem w 146 roku po otruciu jego poprzednika. Po wstąpieniu na tron cesarz Huan nadał jej tytuł cesarzowej w 147 roku.
Cesarzowa.
Już jako cesarzowa, Liang pozostawała w cieniu swojej siostry i brata, poza tym niewiele wiemy o tym etapie jej życia. Tradycyjni chińscy kronikarze motywują to tym, że oddała siostrze pierwsze miejsce po cesarzu, nie chcąc ujmować niczego jej pozycji wielkiej cesarzowej wdowy i regentki. Poza tym cesarz Huan nie śmiał posiadać konkubin ze strachu przed rodzeństwem żony. Cesarzowa była opisywana jako rozmiłowana w luksusie i przepychu, a jej wydatki były o wiele większe niż jej poprzedniczek. 
Po śmierci siostry w 150 roku zaczęła tracić miłość męża i stała się bardzo zazdrosna – skoro sama była bezdzietna nie dopuściła by jakaś konkubina urodziła cesarzowi syna – kazała je mordować gdy tylko wykazywały oznaki ciąży. Jako że Liang Ji praktycznie panował nad imperium, cesarz nie śmiał wywrzeć na żonie zemsty, ale wiadomo, że od tego czasu nie odwiedzał jej w sypialni. 
Cesarzowa zmarła w czasie ataku wściekłości dziewiątego sierpnia 159 roku i została pochowana ze wszystkimi honorami należnymi cesarzowej w Yiling.

</doc>
<doc id="3579354" url="https://pl.wikipedia.org/wiki?curid=3579354" title="Wang Shizhen">
Wang Shizhen

Wang Shizhen (ur. 1861, zm. 1930) – chiński polityk, w latach 1917–1918 tymczasowy premier rządu Republiki Chińskiej.
Życiorys.
Urodził się w 1861 roku.
Sprawował tymczasowo urząd premiera Republiki Chińskiej od 30 listopada 1917, kiedy to zastąpił na stanowisku Duana Qirui, przez cztery miesiące do 23 marca 1918. Jego następcą został ponownie Duan Qirui.
Zmarł w 1930 roku.

</doc>
<doc id="3579358" url="https://pl.wikipedia.org/wiki?curid=3579358" title="Muzeum Higieny we Lwowie">
Muzeum Higieny we Lwowie

Muzeum Higieny we Lwowie – zostało otwarte 14 lutego 1937 przy ulicy Bourlarda (obecna Nyżankiwśkoho) 4 we Lwowie, przez członków zarządu Polskiego Towarzystwa Higienicznego, prof. dr. Witolda Nowickiego, prof. Alfreda Trawińskiego, prof. dr. Mariana Franke, dr. Adama Ćwiklińskiego, dr. Eugeniusza Dolińskiego i dr. Helenę Krukowską (żona prof. Włodzimierza Krukowskiego), która została przewodniczącą komisji muzealnej.

</doc>
<doc id="3579359" url="https://pl.wikipedia.org/wiki?curid=3579359" title="Maxwell Carpendale">
Maxwell Carpendale

Maxwell Carpendale (ur. 3 lipca 1864 w Bombaju, zm. 27 stycznia 1941 w Dún Laoghaire) – irlandzki rugbysta, reprezentant kraju.
W latach 1886–1888 rozegrał w Home Nations Championship cztery spotkania dla irlandzkiej reprezentacji zdobywając jednego gola.

</doc>
<doc id="3579360" url="https://pl.wikipedia.org/wiki?curid=3579360" title="Forma do babki gotowanej">
Forma do babki gotowanej



</doc>
<doc id="3579361" url="https://pl.wikipedia.org/wiki?curid=3579361" title="Enrique Sánchez Martínez">
Enrique Sánchez Martínez

Enrique Sánchez Martínez (ur. 2 grudnia 1960 w Cuencamé) – meksykański duchowny rzymskokatolicki, biskup Nuevo Laredo od 2016.
Życiorys.
Święcenia kapłańskie otrzymał 29 czerwca 1986 z rąk arcybiskupa Antonio Lópeza. Inkardynowamy do archidiecezji Durango, był m.in. wykładowcą i ekonomem w seminarium, ekonomem archidiecezjalnym, kapelanem kilku żeńskich wspólnot zakonnych oraz regionalnym wikariuszem ds. duszpasterskich.
21 lipca 2008 papież Benedykt XVI mianował go biskupem pomocniczym archidiecezji Durango, ze stolicą tytularną "Thamugadi". Sakry biskupiej udzielił mu nuncjusz apostolski w Meksyku - arcybiskup Christophe Pierre.
16 listopada 2015 papież Franciszek mianował go biskupem ordynariuszem diecezji Nuevo Laredo. Ingres odbył się 13 stycznia 2016.

</doc>
<doc id="3579362" url="https://pl.wikipedia.org/wiki?curid=3579362" title="Teresa Gburczyk">
Teresa Gburczyk



</doc>
<doc id="3579363" url="https://pl.wikipedia.org/wiki?curid=3579363" title="Qian Nengxun">
Qian Nengxun

Qian Nengxun (ur. 1869, zm. 1924) – chiński polityk, w latach 1918–1919 tymczasowy premier rządu Republiki Chińskiej, w latach 1917–1919 minister spraw wewnętrznych.
Życiorys.
Urodził się w 1869 roku.
1 grudnia 1917 objął urząd po Tang Hualongu funkcję ministra spraw wewnętrznych Republiki Chińskiej. 10 października 1918, zastąpił Duana Qirui jako tymczasowy premier, rządził przez osiem miesięcy do 13 czerwca 1919, kiedy to złożył oba urzędy. Jego następcą na stanowisku premiera został Gong Xinzhan.
Zmarł w 1924 roku.

</doc>
<doc id="3579364" url="https://pl.wikipedia.org/wiki?curid=3579364" title="Deng Mengnü">
Deng Mengnü

Deng Mengnü (chiń. 鄧猛女; zm. 165) – znana również jako "Liang Mengnü" (梁猛女) i "Bo Mengnü" (薄猛女). Druga żona cesarza Chin Huana (146 - 168).
Pochodzenie.
Ojciec Deng Mengnü, Deng Xiang był niskim urzędnikiem cesarskiej administracji i kuzynem cesarzowej Deng Sui (będącej tak jak i on potomkiem Deng Yu). Matka przyszłej cesarzowej, pani Xuan po wczesnej śmierci męża wyszła za Liang Ji (nie mylić z bratem wielkiej cesarzowej wdowy Liang Na), który był wujem Sun Shou, żony potężnego urzędnika Liang Ji, który zdominował scenę polityczną za panowania cesarza Huana i jego dwóch poprzedników: cesarzy Chonga (144 - 145) i Zhi (145 - 146).
Cesarzowa.
Po ślubie matki młoda Deng Mengnü mieszkała przez jakiś czas z nią i ojczymem. Jednak z powodu jej urody Liang Ji przekonał swoją pasierbicę i wraz z jej matką zaoferował dziewczynę cesarzowi Huanowi na jedną z konkubin, po czym adoptował ją i zmienił jej nazwisko rodowe na Liang. Po śmierci siostry Liang Ji, cesarzowej Liang Nüying w 159 roku potężny Liang Ji chciał zachować swój wpływ na cesarza poprzez znalezienie mu żony – najpierw wysłał morderców by zabili matkę dziewczyny panią Xuan, jednak zostali oni oszukani przez jej sąsiada eunucha Yuan She. To wydarzenie przyczyniło się do serii wydarzeń, która doprowadziła do upadku Lianga Ji. Wreszcie wściekły cesarz zawiązał spisek z kilkoma eunuchami i podczas przewrotu obalił Lianga Ji jeszcze w tym samym roku i nakazał wymordować klany Liang i Sun.
Po upadku klanu Liang cesarz mianował konkubinę Deng cesarzową i wyniósł jej braci, stryjów i kuzynów do najwyższych pozycji w państwie, nie dając im jednak żadnej realnej władzy.
Upadek i śmierć.
Przez jakiś czas zakochany w pięknej cesarzowej cesarz Huan nadawał jej coraz piękniejsze przydomki i większe bogactwa, nie zaprzestając jednak odwiedzania konkubin Guo i Tian. Cesarzowa Deng stawała się bardzo arogancka i zazdrosna – wkrótce wraz z konkubiną Guo wszczęła serię fałszywych oskarżeń przeciwko innym konkubinom aż wreszcie w 165 roku cesarz Huan odebrał jej tytuł, odsunął od siebie i uwięził. Zmarła z gniewu i depresji jeszcze w tym samym roku, a jej krewni zostali usunięci z zajmowanych do tej pory stanowisk.

</doc>
<doc id="3579366" url="https://pl.wikipedia.org/wiki?curid=3579366" title="Sylvester Igboun">
Sylvester Igboun

Sylvester Emeka Igboun, znany jako Sly (ur. 8 września 1990 w Lagos) – nigeryjski piłkarz grający na pozycji lewoskrzydłowego lub środkowego napastnika. Sześciokrotny reprezentant Nigerii.
Kariera klubowa.
Swoją karierę piłkarską Igboun rozpoczął w 2004 roku w klubie FC Ebedei. W 2006 roku wyjechał do Danii i podjął tam treningi w klubie FC Midtjylland. W 2009 roku awansował do kadry pierwszej drużyny FC Midtjylland. 26 kwietnia 2010 zadebiutował w niej w Superligaen w przegranym 0:2 wyjazdowym meczu z Randers FC. W sezonie 2010/2011 stał się podstawowym zawodnikiem FC Midtjylland. W maju 2011 wystąpił w przegranym 2:3 finale Pucharu Danii z FC Nordsjælland. W sezonie 2014/2015 wywalczył z FC Midtjylland pierwsze w historii tego klubu mistrzostwo kraju.
Latem 2015 Igboun przeszedł do rosyjskiego klubu FK Ufa. W rosyjskiej Priemjer-Lidze zadebiutował 25 lipca 2015 w przegranym 1:2 domowym meczu z FK Rostów.
We wrześniu 2019 Igboun został wypożyczony do Dinama Moskwa. Swój debiut w nim zaliczył 16 września 2019 w zremisowanym 0:0 domowym meczu z FK Ufa. W lipcu 2020 został wykupiony przez Dinamo za 2 miliony euro. Po rundzie jesiennej sezonu 2021/2022 odszedł z Dinama.
20 lutego 2022 podpisał kontrakt z rosyjskim FK Niżny Nowogród. W klubie rozegrał dwa mecze - jeden w lidze, drugi w Pucharze Rosji, 16 marca 2022, a po niecałym miesiącu, rozwiązał umowę za porozumieniem stron.
28 października 2022 związał się z indyjskim NorthEast United.
Kariera reprezentacyjna.
W reprezentacji Nigerii Igboun zadebiutował 5 września 2015 w zremisowanym 0:0 meczu kwalifikacji do Pucharu Narodów Afryki 2017 z Tanzanią.

</doc>
<doc id="3579367" url="https://pl.wikipedia.org/wiki?curid=3579367" title="Dou Miao">
Dou Miao

Dou Miao, chiń. 竇妙; zm. 172 (znana również jako "cesarzowa Huansi" (dosłownie "pełna wyczucia i troski cesarzowa") – trzecia żona cesarza Huana (1146–168) z dynastii Han. 
Po śmierci swojego męża w 168 roku objęła regencję na czas małoletności jego następcy, cesarza Linga. Rządziła przy pomocy swojego ojca Dou Wu i konfucjańskiego uczonego Chen Fana (陳蕃). Jeszcze w tym samym roku wskutek polityki Dou Wu i Chen Fana doszło do buntu potężnych dworskich eunuchów i zniesienia regencji.
Pochodzenie i małżeństwo z cesarzem.
Nie wiadomo kiedy dokładnie przyszła cesarzowa Dou Miao przyszła na świat – jej ojcem był Dou Wu, urzędnik niskiej rangi i dobrze znany konfucjański uczony, wywodzący się ze znamienitego rodu Dou. Jego prapradziadkiem był Dou Rong, minister i urzędnik za panowania cesarza Guangwu (25–57), który znacząco przyczynił się do restauracji dynastii Han. Z rodu Dou wywodziły się dwie cesarzowe oraz kilkanaście konkubin cesarskich. Imię matki Dou Miao nie jest znane.
W 165 roku, wkrótce po tym jak cesarz Huan odsunął swoją drugą żonę cesarzową Deng Mengnü, Dou Miao została cesarską konkubiną. Kiedy cesarz rozważał nadanie jednej z konkubin tytułu cesarzowej Dou Miao nie była jego ulubienicą – chciał wynieść do tej pozycji swoją pierwszą miłość, konkubinę Tian Sheng, ale urzędnicy nie wyrazili na to swojej zgody argumentując to jej zbyt niskim urodzeniem. Zachęcili cesarza do wyboru konkubiny Dou, na co ten się zgodził i jeszcze w tym samym roku nadał jej tytuł cesarzowej, a jej ojca mianował ministrem i swoim najbliższym doradcą.
Cesarzowa wdowa i regencja.
W 168 roku cesarz Huan zmarł nie pozostawiając męskiego potomka. Dou Miao została mianowana cesarzową wdową i regentką cesarstwa do czasu wyboru nowego władcy. Cesarzowa wdowa i jej ojciec rozpoczęli poszukiwania odpowiedniego sukcesora wśród członków cesarskiego klanu Liu i wkrótce wybrali dwunastoletniego Liu Honga, markiza Jieduting, który objął tron jako cesarz Ling (168–189). Cesarzowa wdowa została ustanowiona regentką i w geście zaufania obdarzyła ojca funkcjami wielkiego kanclerza, ministra i strażnika Wielkiej Cesarskiej Pieczęci.
Znienawidzona przez regentkę konkubina Tian Sheng została pozbawiona wszelkich tytułów i ścięta na kilka dni przed pogrzebem cesarza.
Jako regentka Dou Miao miała być pracowita i rozważna – dzięki jej osobistej interwencji powstrzymano rewoltę Qiang, tracąc przy tym najmniej jak to było możliwe żołnierzy.
Po przejęciu władzy Dou Wu wraz z przyjacielem Chen Fanem zaczęli eliminować niewygodnych dla siebie urzędników i ministrów, których oskarżali o podburzanie chłopstwa, prowokowanie pogranicznych ludów i tym podobne niedorzeczności. Przejmowali powoli ster władzy, co nie podobało się eunuchom – dwaj z nich: Cao Jie i Wang Fu zaczęło schlebiać cesarzowej wdowie Dou, co przeraziło Dou Wu i Chena, którzy zaczęli opracowywać plan eliminacji rosnących w siłę eunuchów i wkrótce przedstawili go cesarzowej wdowie, która zaskoczona i przerażona odmówiła jego realizacji.
Spisek eunuchów i ostatnie lata.
Pod koniec tego roku eunuchowie odkryli plan i zaczęli działać – Zhu Yu, pierwszy eunuch, który poznał zamiary ojca cesarzowej wdowy zgrupował siedemnastu innych eunuchów i szybko otoczył opieką młodego cesarza, rzekomo chroniąc go przed zagrożeniem; wydał też w imieniu cesarza edykt nakazujący bezzwłoczną egzekucję dowódców wojskowych zaprzyjaźnionych z Dou Wu i Chen Fana oraz porwał cesarzową wdowę Dou Miao. Eunuchowie wysłali cesarską gwardię przyboczną na poszukiwanie obu mężczyzn – Chen został szybko odkryty i ścięty, podczas gdy Dou Wu publicznie ogłosił, że eunuchowie wszczęli rebelię przeciwko cesarzowi i regentce. Eunuchowie oszukali generała Zhang Huana wierzącego, że Dou Wu zdradził młodego cesarza, i ten dowódca pokonał Dou Wu w bitwie. Ojciec cesarzowej wdowy popełnił samobójstwo, a klan Dou został wymordowany – jedynie żona Dou Wu została wygnana do Bijingu. Dou Miao została umieszczona w areszcie domowym zachowując jednakże tytuł cesarzowej wdowy.
Dou Miao straciła jednak tytuł regentki, zaś władzę na wiele lat eunuchowie. Jej pozycję u boku cesarza Lianga zajęła jego matka, cesarzowa wdowa Dong. W 171 roku eunuch Dong Meng przekonał cesarza Linga, że cesarzowa wdowa Dou jest niewinna i trzymana w więzieniu domowym wbrew swej woli. Dong Meng wkrótce został uwięziony i ścięty bez wyroku sądowego.
W 172 roku cesarzowa wdowa otrzymała wiadomość o śmierci matki na wygnaniu i wkrótce popadła w depresję – zaczęła trawić ją dziwna choroba. Zmarła w lecie tego samego roku, a nienawidzący jej eunuchowie nakazali przewieźć jej ciało do grobowca w starym wozie przeznaczonym do przewożenia węgla i drewna. Planowali pochować ją w nieznanym grobie jako cesarską konkubinę, ale na rozkaz cesarza została złożona do grobu z honorami należnymi cesarzowej wdowie obok swojego męża, cesarza Huana.

</doc>
<doc id="3579368" url="https://pl.wikipedia.org/wiki?curid=3579368" title="Abdelaziz Merzoughi">
Abdelaziz Merzoughi



</doc>
<doc id="3579373" url="https://pl.wikipedia.org/wiki?curid=3579373" title="Edmund Uranowicz">
Edmund Uranowicz

Edmund Uranowicz (ur. 18 października 1886 w Brzeżanach, zm. 9 lutego 1937 tamże) – prawnik, sędzia.
Życiorys.
Jego ojcem był dr Tadeusz Uranowicz (1846-1913), lekarz w Brzeżanach. 
W 1905 zdał egzamin dojrzałości w C. K. Gimnazjum w Brzeżanach (w tym samym roku szkołę ukończył późniejszy Marszałek Polski Edward Śmigły-Rydz, który jako sierota był wychowany przez rodzinę Uranowiczów). Edmund Uranowicz ukończył studia prawnicze. W 1909 był członkiem zwyczajnym Towarzystwa dla Popierania Nauki Polskiej.
Był sędzią śledczym w Brzeżanach, po czym 20 lutego 1926 został mianowany sędzią Sądu Okręgowego w Brzeżanach. Od około 1932 do końca życia był wiceprezesem Sądu Okręgowego w Brzeżanach (zastąpił na stanowisku Jana Zołoteńkę).
Został odznaczony Krzyżem Oficerskim Orderu Odrodzenia Polski.
Zmarł 9 lutego 1937 w Brzeżanach. Został pochowany 11 lutego 1937 w Brzeżanach. W pogrzebie uczestniczyła licznie ludność miasta (ok. 2 tys. osób) oraz przedstawiciele państwa.

</doc>
<doc id="3579374" url="https://pl.wikipedia.org/wiki?curid=3579374" title="Thamugadi (stolica tytularna)">
Thamugadi (stolica tytularna)

Thamugadi (łac. "Diocesis Thamugadensis") – stolica historycznej diecezji z siedzibą w starożytnym mieście Timgad w Cesarstwie rzymskim w prowincji Numidia. Zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne. 

</doc>
<doc id="3579375" url="https://pl.wikipedia.org/wiki?curid=3579375" title="Gong Xinzhan">
Gong Xinzhan

Gong Xinzhan (ur. 2 czerwca 1869 w Hefei, zm. 13 grudnia 1943 w Tiencinie) – chiński polityk, w 1919 tymczasowy premier rządu Republiki Chińskiej, minister finansów, spraw wewnętrznych i transportu w różnych rządach.
Życiorys.
Urodził się w 2 czerwca 1869 roku w Hefei w prowincji Anhui. Uczył się, a następnie studiował w Wielkiej Brytanii, po powrocie do Chin pracował w dyplomacji. Pod koniec panowania dynastii Qing został burmistrzem Kantonu. Był zastępcą ministra finansów, a w latach 1918–1919 był gubernatorem rodzinnej prowincji Anhui. 1 stycznia 1919 objął urząd po Cao Rulinie funkcję ministra finansów Republiki Chińskiej w rządzie Qian Nengxuna. 13 czerwca tegoż roku został tymczasowo premierem Chin zastąpiwszy Qian Nengxuna na stanowisku. Po trzech miesiącach, 24 września 1919 złożył oba urzędy nowym premierem został Jin Yunpeng, a następcą Gong Xinzhana na stanowisku ministra finansów – Li Shao. 24 października 1924 został następcą Wang Yongjianga na stanowisku ministra spraw wewnętrznych w rządzie Yan Huiqinga, a następnie Huang Fu. 28 listopada 1925 objął, po Ye Gongchuo, tekę ministra transportu. 31 grudnia 1925 nowym ministrem finansów został Yu Youren, zaś na stanowisku ministra transportu Gong Xinzhan pracował do 29 kwietnia 1926, gdy jego następcą został Zhang Zhitan. Następnie odszedł ze służby rządowej i pracował jako prezes Chinese Bank of Enterprises.
Gong Xinzhan zmarł w 13 grudnia 1943 roku w Tiencinie.

</doc>
<doc id="3579376" url="https://pl.wikipedia.org/wiki?curid=3579376" title="Przemysław Lewandowski">
Przemysław Lewandowski



</doc>
<doc id="3579379" url="https://pl.wikipedia.org/wiki?curid=3579379" title="Transformers 4">
Transformers 4



</doc>
<doc id="3579380" url="https://pl.wikipedia.org/wiki?curid=3579380" title="Jin Yunpeng">
Jin Yunpeng

Jin Yunpeng (ur. 1877 w prowincji Szantung, zm. 1951) – chiński polityk i wojskowy, generał w latach 1919–1921 dwukrotnie premier rządu Republiki Chińskiej oraz minister wojny.
Życiorys.
Urodził się w 1877 roku w prowincji Szantung. Od wczesnej młodości przygotowywany był do kariery wojskowego, studiował w Akademii Wojskowej. 
W 1910 został gubernatorem prowincji Chekiang (obecnie prowincja Zhejiang), zaś w 1913 i w latach 1915–1916 był gubernatorem rodzinnej prownicji Szantug. W 1915 otrzymał tytuł książęcy, zaś w 1916 został wojskowym doradcą prezydenta Republiki Chińskiej. W listopadzie 1917 został wysłany z misją do Japonii.
11 grudnia 1919 zastąpił Duana Zhigui na stanowisku ministra armii. 24 września 1919 objął urząd premiera Republiki Chińskiej, zastępując na stanowisku Gong Xinzhana. Początkowo był premierem tymczasowym, a urząd pełnił przez osiem miesięcy do 14 maja 1920. Jego następcą na stanowisku premiera został Sa Zhenbing, zaś nowym ministrem armii został tymczasowo Luo Kaibang. Po trzech miesiącach, 9 sierpnia, zmienił Sa Zhenbinga na stanowisku premiera, zaś dwa dni później objął ponownie funkcję ministra armii, który pełnił do 14 maja 1921, a zastąpił go Cai Chengxun. Funkcję premiera tymczasowo pełnił zaś do 18 grudnia 1921. Następnym premierem Republiki Chińskiej został Yan Huiqing.
Jin Yunpeng zmarł w 1951 roku.

</doc>
<doc id="3579382" url="https://pl.wikipedia.org/wiki?curid=3579382" title="Dołczanka szafranowa">
Dołczanka szafranowa

Dołczanka szafranowa ("Solorina crocea" (L.) Ach.) – gatunek grzybów z rodziny pawężnicowatych ("Peltigeraceae"). Ze względu na współżycie z glonami zaliczany jest do porostów. 
Systematyka i nazewnictwo.
Pozycja w klasyfikacji według Index Fungorum: "Solorina, Peltigeraceae, Peltigerales, Lecanoromycetidae, Lecanoromycetes, Pezizomycotina, Ascomycota, Fungi".
Po raz pierwszy takson ten opisany został w 1770 przez Linneusza jako "Lichen croceus". Obecną, uznaną przez Index Fungorum nazwę nadał mu w 1808 r. Erik Acharius. Synonimy nazwy naukowej:
Nazwa polska według "Krytycznej listy porostów i grzybów naporostowych Polski". 
Morfologia.
Plecha listkowata, o kształcie rozetkowatym lub nieregularnym, głęboko wcinana, sztywna i krucha. Górna powierzchnia jest gładka, szarozielona lub brunatnozielona. Dolna powierzchnia intensywnie ceglastoczerwona i pilśniowata, z szerokimi i ciemniejszymi (brązowymi) żyłkami oraz chwytnikami. Odcinki plechy mają długość 1-4 cm i zaokrąglone końce, są wcinane i płaskie lub pofałdowane.
Plecha zawiera dwa gatunki fotobiontów: w górnej warstwie są to glony "Coccomyxa", w dolnej glony "Nostoc". Na górnej powierzchni przeważnie posiada owocniki. Mają brunatną barwę, są duże (nawet do 10 mm), płaskie i przylegające do plechy. Nie posiadają brzeżka. W jednym worku powstaje po 8 dwukomórkowych zarodników. Mają rozmiar 6-8 × 35-45 μm, ułożone są w jednym szeregu i oddzielone przegrodami. Mają jasno- lub ciemnobrązową barwę, i szorstką, prążkowaną powierzchnię. 
Kwasy porostowe: kwas solorinowy.
Występowanie i siedlisko.
Na półkuli północnej dołczanka szafranowa jest szeroko rozprzestrzeniona; występuje w Ameryce Północnej, Europie i Azji, oraz na wielu wyspach. Na północy sięga po Grenlandię i archipelag Svalbard. Na półkuli południowej występuje tylko w Nowej Zelandii. W Polsce jest rzadka, występuje tylko w Karkonoszach i Tatrach. Znajduje się na "Czerwonej liście roślin i grzybów Polski". Ma status CR – gatunek krytycznie zagrożony, w sytuacji na granicy wymarcia w stanie dzikim. W latach 2004 – 2014 znajdowała się na liście porostów ściśle chronionych, od 2014 r. skreślona została z tej listy, gdyż występuje wyłącznie na terenie parków narodowych, gdzie i tak z mocy prawa podlega ochronie. 
W Polsce występuje tylko w wysokich górach. Rozwija się na ziemi, w szczelinach skalnych i wśród skał oraz na mchach.
Gatunki podobne.
Dzięki ceglastoczerwonej barwie dolnej strony plechy gatunek ten jest tak charakterystyczny, że praktycznie niemożliwy do pomylenia z innymi gatunkami występującymi w Polsce.

</doc>
<doc id="3579383" url="https://pl.wikipedia.org/wiki?curid=3579383" title="Solorina crocea">
Solorina crocea



</doc>
<doc id="3579388" url="https://pl.wikipedia.org/wiki?curid=3579388" title="Halina Kaluta-Krężel">
Halina Kaluta-Krężel

Halina Kaluta-Krężęl (ur. 7 maja 1951 w Szklarskiej Porębie) – polska koszykarka, sześciokrotna mistrzyni Polski, reprezentantka Polski.
Kariera sportowa.
Jest wychowanką BKS Bolesławiec. od 1972 występowała w Wiśle Kraków. Z krakowskim klubem zdobyła sześć tytułów mistrzyni Polski (1975, 1976, 1977, 1979, 1980, 1981) i dwa tytuły wicemistrzyni Polski (1973, 1974). W latach 1981-1983 występowała w austriackiej drużynie Linz AT. Po powrocie z Austrii prowadziła w Wiśle grupy młodzieżowe.
W reprezentacji Polski wystąpiła 188 razy, m.in. na mistrzostwach Europy w 1974 (9 m.), 1976 (6 m.) i 1978 (5 m.). 
Jej córką jest koszykarka Katarzyna Krężel.

</doc>
<doc id="3579393" url="https://pl.wikipedia.org/wiki?curid=3579393" title="Sa Zhenbing">
Sa Zhenbing

Sa Zhenbing (ur. 1859, zm. 1952) – chiński polityk, w 1920 tymczasowy premier rządu Republiki Chińskiej.
Życiorys.
Urodził się w 1859 roku.
Sprawował tyczasowo urząd premiera Republiki Chińskiej od 14 maja 1920, kiedy to zastąpił na stanowisku Jin Yunpenga, przez trzy miesiące do 9 sierpnia 1920. Jego następcą został Jin Yunpeng.
Sa Zhenbing zmarł w 1952 roku.

</doc>
<doc id="3579397" url="https://pl.wikipedia.org/wiki?curid=3579397" title="Licencja poetycka">
Licencja poetycka



</doc>
<doc id="3579399" url="https://pl.wikipedia.org/wiki?curid=3579399" title="Ludwik Tyszko">
Ludwik Tyszko

Ludwik Tyszko (ur. 12 grudnia 1874 w Kownie, zm. 9 lutego 1937 w Warszawie) – polski duchowny rzymskokatolicki, proboszcz Wojska Polskiego.
Życiorys.
Urodził się 12 grudnia 1874 w Kownie. W Kownie ukończył gimnazjum i Seminarium Duchowne. 30 maja 1898 otrzymał święcenia kapłańskie i został duchownym rzymskokatolickim. Przez trzy lata pracował w Iłukszcie na stanowisku prefekta szkół państwowych, w 1901 został prefektem w szkole rolniczej w Johaniszkielach. Od 1907 był proboszczem parafii w Łauksodziach, od 1910 do 1918 w Belmoncie. 1 września 1919 wstąpił do służby duszpasterskiej Wojska Polskiego. Jako kapelan brał udział w wojnie polsko-bolszewickiej. Pełnił funkcję dziekana Wojska Litwy Środkowej gen. Lucjana Żeligowskiego. Awansowany do stopnia proboszcza (podpułkownik) ze starszeństwem od 1 czerwca 1919 (na liście starszeństwa z 1924, 1928 był zweryfikowany z lokatą 1). W 1923 posługiwał w szefostwie duszpasterstwa wyznania rzymskokatolickiego w Dowództwie Okręgu Korpusu Nr II w Lublinie, którym kierował ks. dziekan Jan Idec. W 1928 został przydzielony do Korpusu Ochrony Pogranicza. Z dniem 1 maja 1930 został przeniesiony z KOP na stanowisko dziekana Okręgu Korpusu Nr IV, następnie starszym kapelanem Szpitala Ujazdowskiego w Warszawie. Z dniem 30 listopada 1931 został przeniesiony w stan spoczynku. Pracował w charakterze kapelana Szpitala Wolskiego oraz posługiwał w Kościele św. Wawrzyńca w Warszawie.
Zmarł 9 lutego 1937 w wieku 64 lat i w 38 roku kapłaństwa. Pochowany 12 lutego 1937 na cmentarzu Wolskim w Warszawie.

</doc>
<doc id="3579401" url="https://pl.wikipedia.org/wiki?curid=3579401" title="Wołgogradzka Fabryka Traktorów">
Wołgogradzka Fabryka Traktorów

Wołgogradzka Fabryka Traktorów ( – "Wołgogradskij traktornyj zawod"), w skrócie ("ВгТЗ", WgTZ), w latach 1930-1961 Stalingradzka Fabryka Traktorów imienia Feliksa Dzierżyńskiego, STZ, "Сталинградский тракторный завод имени Ф. Э. Дзержинского" (СТЗ) – fabryka traktorów i wozów bojowych w Wołgogradzie, w ZSRR / Rosji.
Historia.
Do roku 1961, Wołgogradzka Fabryka Traktorów funkcjonowała pod nazwą "Stalingradzka Fabryka Traktorów imienia Feliksa Dzierżyńskiego" (STZ). Fabryka została zbudowana jako jeden z pierwszych zakładów przemysłowych w ramach szybkiego uprzemysławiania ZSRR. Budowa Stalingradzkiej Fabryki Traktorów została przeprowadzona przy pomocy przedsiębiorstw państw zachodnich, przede wszystkim Stanów Zjednoczonych Ameryki. Prace projektowe – zrealizowane w możliwie najkrótszym czasie – zostały przeprowadzone przez amerykańskiego architekta Alberta Kahna, współpracował przy tej inwestycji z Saulem Bronem. Budowniczym fabryki był W.P. Martinienko. СТЗ został otwarty w 1930 roku.
Przed II wojną światową produkowano m.in. ciągniki rolnicze STZ-3 i STZ-NATI, a także czołgi, w tym podczas wojny, T-34.
Po II wojnie światowej zakład odbudowano ze zniszczeń i kontynuowano produkcję ciągników STZ-NATI. 25 listopada 1949 wdrożono do produkcji wielkoseryjny ciągnik z silnikiem diesla DT-54. 22 listopada 1949 fabryka rozpoczęła produkcję silników diesla do ciągników. 16 lipca 1956 zakończono montaż dwóch doświadczalnych ciągników DT-75. W maju 1960 roku postanowiono przystosować fabrykę do produkcji ciągnika DT-75. 28 sierpnia 1967 roku fabryka rozpoczęła seryjną produkcję ciągnika DT-75M, natomiast w 1969 roku DT-75B – wersję przeznaczoną na bagna. W lipcu 1978 roku została podjęta decyzja w sprawie produkcji ciągników DT-75C i modernizacji zakładu. W lutym 1983 roku wyprodukowano dwumilionowy ciągnik. W 1997 roku gąsienicowy ciągnik rolniczy WT-100 otrzymał certyfikat.
W grudniu 2002 roku fabryka została podzielona na 5 przedsiębiorstw:
które stanowiły grupę spółek Wołgogradskowo Traktornowo Zawoda
oraz spółkę produkującą uzbrojenie, która w tę grupę nie wchodziła.
W marcu 2003 roku, ВгТЗ weszła w skład grupy przemysłowej Agromaszholding. Gdy jeszcze fabryka produkowała stała się częścią przedsiębiorstwa inżynieryjno-przemysłowego pod firmą Koncern Traktornyje Zawody (pol. Koncern Fabryki Ciągników), produkującego ciągniki dwóch modyfikacji DT-75, Agromasz 90TG i Agromasz 150TG. Obecnie ciągniki są produkowane w Czeboksarach, przez Wołżskij Kombajnowyj Zawod.
Ostatnią produkcją w zakładzie była jedynie produkcja wojskowa. Zakład jest w znacznej części zburzony, stan 2021 r., poza główną bramą i biurowcem, który jest wynajmowany na usługi biurowe.

</doc>
<doc id="3579403" url="https://pl.wikipedia.org/wiki?curid=3579403" title="Jeghipatrusz">
Jeghipatrusz

Jeghipatrusz (orm. Եղիպատրուշ) – wieś w Armenii, w marzie Aragacotn. W 2011 roku liczyła 819 mieszkańców.
Miejscowość leży na wysokości 2000 m n.p.m., w odległości około 15 km na południowy wschód od miasta Aparan. Około 3 km na południowy zachód od wsi znajduje się zbiornik Aparan. Odległość od drogi krajowej Erywań-Aparan wynosi około 10 km.
Większość budynków we wsi została wzniesiona z kamienia wulkanicznego (tuf). 
Historia.
W miejscowości archeolodzy odkryli groby z II-III wieku p.n.e. Znaleziono wiele ozdób i glinianych naczyń z tego okresu.  
W IV i V wieku wioska należała do rodziny książęcej Gyntuni, która wybudowała tutaj bazylikę. Ruiny budowli zachowały się do dziś. W pobliżu znajdują się chaczkary datowane na VII-VIII wiek. 
W 696 roku w miejscowości urodził się Katolikos Wszystkich Ormian Jesaji I Jeghipatruszeci (Jesaji z Jeghipatruszu). 
W czasach Związku Radzieckiego wieś nosiła nazwę Myrrawian. Nazwa ta została zmieniona w 1991 roku, tuż po odzyskaniu niepodległości, z inicjatywy posła Tigrana Petrosjanca i dyrektora szkoły Saghatela Howhannisjana. 
Ludność.
Część mieszkańców stanowią potomkowie Ormian z Persji i Alaszkertu (obecnie Eleşkirt w Turcji). 
Zmiany w liczbie ludności na przestrzeni lat:
Linki zewnętrzne.
Informacja o miejscowości Jeghipatrusz (w języku ormiańskim)

</doc>
<doc id="3579405" url="https://pl.wikipedia.org/wiki?curid=3579405" title="Liang Shiyi">
Liang Shiyi

Liang Shiyi (ur. 5 maja 1869 w Sanshui, zm. 9 kwietnia 1933 w Hongkongu) – chiński polityk, w latach 1921–1922 premier rządu Republiki Chińskiej.
Życiorys.
Urodził się w 5 maja 1869 roku w Sanshui, w prowincji Guangdong.
Sprawował urząd premiera Republiki Chińskiej od 24 grudnia 1921, kiedy to zastąpił na stanowisku Yan Huiqinga, przez miesiąc do 25 stycznia 1922. Jego następcą został ponownie Yan Huiqing.
Liang Shiyi zmarł w 9 kwietnia 1933 roku w Hongkongu.

</doc>
<doc id="3579407" url="https://pl.wikipedia.org/wiki?curid=3579407" title="Chen Chu (polityk tajwańska)">
Chen Chu (polityk tajwańska)

Chen Chu (ur. 10 czerwca 1950 w Sanxing w powiecie Yilan na Tajwanie) – tajwańska polityk, burmistrz Kaohsiung w latach 2006-2018.
Pochodzi z Sanxing w tajwańskim powiecie Yilan, ukończyła Narodowy Uniwersytet im. Sun Jat-sena w Kaohsiung. W 1979 roku wzięła udział w stłumionym przez władze nielegalnym wiecu opozycji (tzw. incydent Kaohsiung), za co rok później została skazana na karę pozbawienia wolności. W więzieniu spędziła 6 lat. Po zwolnieniu zaangażowała się w działalność Tajwańskiej Fundacji Praw Człowieka, w latach 1994-1996 była jej przewodniczącą. Była uczestnikiem Światowego Forum Ekonomicznego w Davos w 1992 roku i Światowej Konferencji Praw Człowieka w Wiedniu w 1993 roku. W latach 1994-2000 pełniła kolejno funkcję dyrektora wydziału spraw społecznych w magistratach Tajpej i Kaohsiungu, w czasie gdy burmistrzami tych miast byli Chen Shui-bian i Frank Hsieh.
W latach 2000-2005 była ministrem pracy Republiki Chińskiej. W 2006 roku zwyciężyła w wyborach na burmistrza Kaohsiung, zostając pierwszą kobietą na tym stanowisku. Chen uzyskała większość zaledwie 0,14% głosów, co stało się przyczyną zaskarżenia wyniku wyborów ze strony przegranej koalicji Niebieskich. W 2007 roku sąd najwyższy oddalił jednak skargę. W trakcie pełnienia urzędu burmistrza Chen Chu ściągnęła na siebie krytykę z powodu wizyty w Chińskiej Republice Ludowej w ramach kampanii promocyjnej przed World Games 2009 i opuszczenia miasta w trakcie uderzenia tajfunu Fanapi w 2010 roku. Pomimo to w 2010 roku uzyskała reelekcję na drugą, a w 2014 roku na trzecią kadencję. W 2012 roku, po rezygnacji Tsai Ing-wen, pełniła przez dwa miesiące funkcję tymczasowej przewodniczącej Demokratycznej Partii Postępowej.

</doc>
<doc id="3579422" url="https://pl.wikipedia.org/wiki?curid=3579422" title="Jiří Zídek (ur. 1973)">
Jiří Zídek (ur. 1973)

Jiří Zídek Jr (ur. 2 sierpnia 1973 w Gottwaldovie) – czeski koszykarz występujący na pozycji środkowego, reprezentant Czech.
Jego ojcem był Jiří Zídek Senior, reprezentant Czechosłowacji, olimpijczyk, trener koszykarski.
Kariera.
Od 1991 studiował na Uniwersytecie Kalifornijskim w Los Angeles, gdzie grał w drużynie koszykówki UCLA Bruins (1991–1995). W 1995 zdobył z drużyną mistrzostwo NCAA.
W 1995 jako pierwszy w historii czeski koszykarz został wybrany w pierwszej rundzie draftu NBA z 22. numerem przez Charlotte Hornets. Spędził w NBA trzy sezony, grając w Hornets, Denver Nuggets i Seattle SuperSonics, uzyskując średnio w karierze 3,4 punktu i 1,2 zbiórki na mecz.
W 1998 r. wrócił do Europy, dołączając do składu litewskiego klubu Žalgiris Kowno. W swoim pierwszym sezonie zdobył z drużyną Puchar Europy (jako pierwsza litewska drużyna). W następnych latach występował w różnych europejskich zespołach, w tym w polskim Prokom Trefl Sopot (2002-2003). W 2003 wrócił do Czech, gdzie pomógł drużynie ČEZ Nymburk w zdobyciu dwóch kolejnych tytułów mistrza Czech (2004 i 2005). W 2006 roku ogłosił zakończenie kariery sportowej.
Po zakończeniu kariery został komentatorem sportowym w EuroLeague TV.

</doc>
<doc id="3579423" url="https://pl.wikipedia.org/wiki?curid=3579423" title="Jiri Zidek">
Jiri Zidek



</doc>
<doc id="3579424" url="https://pl.wikipedia.org/wiki?curid=3579424" title="George Zidek">
George Zidek



</doc>
<doc id="3579425" url="https://pl.wikipedia.org/wiki?curid=3579425" title="Iwona Wendel">
Iwona Wendel

Iwona Grażyna Wendel (ur. 8 grudnia 1962 w Krakowie) – polska urzędniczka państwowa i samorządowa, w latach 2011–2015 podsekretarz stanu w resortach związanych z rozwojem regionalnym.
Życiorys.
Ukończyła w 1989 studia na Wydziale Humanistycznym Wyższej Szkoły Pedagogicznej w Krakowie, a w 2003 studia podyplomowe z zakresu administracji europejskiej w Wyższej Szkole Zarządzania i Bankowości w Krakowie. Pracowała w administracji publicznej w Krakowie, m.in. zajmowała stanowisko dyrektora wydziału informatyki w Urzędzie Miasta Krakowa.
5 stycznia 2011 została wiceministrem w randze podsekretarza stanu w Ministerstwie Rozwoju Regionalnego. 28 listopada 2013 objęła tożsame stanowisko w Ministerstwie Infrastruktury i Rozwoju. W listopadzie 2015 zakończyła pełnienie funkcji wiceministra. Zasiadała w radzie Instytutu Obywatelskiego (think tanku Platformy Obywatelskiej).

</doc>
<doc id="3579429" url="https://pl.wikipedia.org/wiki?curid=3579429" title="SF Express">
SF Express

SF Express (Group) Co., Ltd. () – chiński operator logistyczny z siedzibą w Shenzhen.
SF Express posiada sieć punktów kurierskich na terenie Chin i w wielu krajach na całym świecie m.in. Hongkong, Makau, Tajwan, USA, Singapur, Korea, Malezja, Japonia, Tajlandia, Wietnam, Australia oraz Indie. SF Express zatrudnia 340 000 pracowników i dysponuje flotą 16 000 pojazdów. SF Express posiada swoją własną flotę 19 samolotów do obsługi przesyłek kurierskich wysyłanych na cały świat.

</doc>
<doc id="3579433" url="https://pl.wikipedia.org/wiki?curid=3579433" title="Halina Kosińska">
Halina Kosińska

Halina Rudyk, z d. Jakóbczak, primo voto Kosińska (ur. 18 lutego 1955 w Wałbrzychu) – polska koszykarka, reprezentantka kraju, wicemistrzyni Europy (1981), mistrzyni Polski.
Kariera sportowa.
Jest wychowanką Unii Wałbrzych, od 1975 reprezentowała barwy Wisły Kraków. Z krakowskim klubem zdobyła sześciokrotnie mistrzostwo Polski (1975–1977, 1979–1981), wicemistrzostwo Polski w 1983 i brązowy medal mistrzostw Polski w 1982. W sezonie 1984/1985 występowała w II-ligowym Hutniku Kraków.
W reprezentacji Polski wystąpiła 52 razy, w tym na mistrzostwach Europy w 1981, na których zdobyła z drużyną srebrny medal.

</doc>
<doc id="3579441" url="https://pl.wikipedia.org/wiki?curid=3579441" title="Song (cesarzowa)">
Song (cesarzowa)

 
Song (chiń. 宋皇后; zm. 178) – pierwsza żona cesarza Chin Linga (168 - 189).
Życiorys.
Przyszła cesarzowa Song pochodziła ze znakomitego, ale niezbyt wpływowego rodu. Jej ojciec, Song Feng był wnukiem brata konkubiny Song, żony cesarza Zhanga (75 - 88), która urodziła mu syna, księcia Liu Qinga. W czasie pierwszych lat cesarza Linga, Song Feng służył jako komendant w stołecznym mieście Luoyang. Jego siostra była żoną Liu Kui, księcia Bohai, brata cesarza Huana (146 - 168).
W 170 roku Song została wybrana na cesarską konkubinę, a w rok później mimo że nie była ukochaną konkubiną swojego męża, została mianowana cesarzową.
Już od początku małżeństwa z cesarzem Song nie była kochana przez męża. Kilka konkubin chciało ją zastąpić i próbowały rzucić na nią podejrzenie o uprawianie czarów i dopytywanie się nekromantów o długość życia cesarza. Zarzut wkrótce oddalono, ale podejrzenia pozostały. W 172 roku miało miejsce wydarzenie, które rzuciło się cieniem na jej późniejsze życie – potężny eunuch Wang Fu fałszywie oskarżył księcia Liu Kui o zdradę i zmusił go do popełnienia samobójstwa, podobnie jak wszystkich jego krewnych i przyjaciół. Wang Fu i jego klika obawiali się wzrostu władzy cesarzowej Song i tego, że wywrze na nich zemstę za śmierć ciotki. Eunuchowie wsparli konkubiny i po raz kolejny oskarżyli cesarzową o uprawianie czarnej magi i trucie męża. W 178 roku cesarz Ling uwierzył plotkom i odebrał żonie tytuł cesarzowej i nakazał wymordować jej rodzinę. Song została przeniesiona do stanu pospólstwa i popełniła samobójstwo.

</doc>
<doc id="3579445" url="https://pl.wikipedia.org/wiki?curid=3579445" title="Logistyka (wojsko)">
Logistyka (wojsko)



</doc>
<doc id="3579450" url="https://pl.wikipedia.org/wiki?curid=3579450" title="Maładziożnaja">
Maładziożnaja

Maładziożnaja (błr. Маладзёжная; ros. Молодёжная, "Mołodiożnaja") – stacja mińskiego metra położona na linii Autazawodskiej.
Otwarta została w dniu 3 lipca 1995 roku.

</doc>
<doc id="3579451" url="https://pl.wikipedia.org/wiki?curid=3579451" title="Model elektronów prawie swobodnych">
Model elektronów prawie swobodnych

Model elektronów prawie swobodnych – półklasyczny model fizycznych właściwości elektronów poruszających się prawie swobodnie przez sieć krystaliczną ciała stałego. Dobrze wyjaśnia wiele własności metali, takich jak przewodnictwo elektryczne i cieplne. Energię elektronu swobodnego w tym modelu wyraża wzór
gdzie formula_2 jest masą efektywną (formula_3 oznacza liczbę falową elektronu). Masa ta może przyjmować nawet wartości ujemne, co odpowiada zjawisku odbicia elektronu od sieci krystalicznej.

</doc>
<doc id="3579453" url="https://pl.wikipedia.org/wiki?curid=3579453" title="Frunzienskaja (stacja metra w Mińsku)">
Frunzienskaja (stacja metra w Mińsku)

Frunzienskaja (błr. Фрунзенская; ros. Фрунзенская, "Frunzienskaja") – stacja mińskiego metra położona na linii Autazawodskiej.
Otwarta została w dniu 31 grudnia 1990 roku.

</doc>
<doc id="3579463" url="https://pl.wikipedia.org/wiki?curid=3579463" title="Eric Chu">
Eric Chu

Eric Chu (ur. 7 czerwca 1961) – tajwański polityk, przewodniczący Kuomintangu w latach 2015–2016.
Ukończył zarządzanie na Narodowym Uniwersytecie Tajwańskim (1983) oraz finanse (1987) i księgowość (1991) na New York University, gdzie uzyskał tytuł doktora. Następnie pracował jako wykładowca. W latach 1998–2001 był deputowanym do Yuanu Ustawodawczego. W 2001 roku z powodzeniem wystartował w wyborach na szefa władz wykonawczych powiatu Taoyuan, w 2005 roku uzyskując reelekcję na drugą kadencję.
W latach 2009–2010 piastował urząd wicepremiera Republiki Chińskiej. W 2010 roku zwyciężył w wyborach na burmistrza Nowego Tajpej, pokonując kandydatkę DPP Tsai Ing-wen. W 2014 roku, pokonując Yu Shyi-kuna, został wybrany na drugą kadencję. W styczniu 2015 roku został wybrany na przewodniczącego Kuomintangu. W maju tego samego roku udał się z wizytą do Chińskiej Republiki Ludowej, gdzie spotkał się z przewodniczącym ChRL Xi Jinpingiem. W wyborach prezydenckich 16 stycznia 2016 roku startował jako kandydat Kuomintangu, zajmując drugie miejsce z wynikiem 31%. W związku z wyborczą klęską zrezygnował z funkcji przewodniczącego partii.

</doc>
<doc id="3579466" url="https://pl.wikipedia.org/wiki?curid=3579466" title="Kim Min-Jae">
Kim Min-Jae



</doc>
<doc id="3579478" url="https://pl.wikipedia.org/wiki?curid=3579478" title="Pristina (rejon statystyczny Kosowa)">
Pristina (rejon statystyczny Kosowa)

Pristina (alb.: "Rajoni i Prishtinës"; serb.: "Приштински округ, Prištinski okrug") − jeden z siedmiu, i zarazem największy rejon statystyczny w Kosowie którego siedzibą jest miasto o tej samej nazwie.
Podział administracyjny.
W rejonie tym znajduje się 8 miast będących jednocześnie siedzibami gmin, oraz 298 wsi i osiedli:
Grupy etniczne.
Według danych spisu statystycznego z 1991 roku, w kosowskim rejonie statystycznym Pristina większość mieszkańców była z pochodzenia Albańczykami. W gminie Pristina stanowili oni 88,63% wszystkich mieszkańców, w gminie Obilić - 80,31%, w gminie Kosovo Polje - 82,63%, w gminie Lipljan - 79,36%, w gminie Podujevo - 98,91%, zaś w gminie Glogovac - 99,87%. W gminie Novo Brdo większeość mieszkańców stanowili Serbowie i Czarnogórcy, którzy stanowili 58,12% mieszkańców gminy.
Według danych spisu statystycznego z 2011 roku, w kosowskim rejonie statystycznym Pristina większość mieszkańców była z pochodzenia Albańczykami. W gminie Pristina stanowili oni 97,8% wszystkich mieszkańców, w gminie Glogovac - 99,9%, w gminie Podujevo - 99,9%, w gminie Lipljan - 94,6%, w gminie Obilić - 92,1%, w gminie Kosovo Polje - 86,9%, zaś w gminie Novo Brdo - 52,4%.
Grupy etniczne zamieszkujące rejon statystyczny Pristina:

</doc>
<doc id="3579480" url="https://pl.wikipedia.org/wiki?curid=3579480" title="Mistrzostwa Europy w Łyżwiarstwie Szybkim w Wieloboju 2016">
Mistrzostwa Europy w Łyżwiarstwie Szybkim w Wieloboju 2016

113. Mistrzostwa Europy w łyżwiarstwie szybkim w wieloboju – zawody w łyżwiarstwie szybkim, które odbyły się w dniach 9–10 stycznia 2016 roku w stolicy Białorusi, Mińsku. Kobiety startowały w zawodach tego cyklu po raz 41. Zawody rozgrywano na stadionie łyżwiarskim przy Mińsk-Arenie.
Tytuł mistrza Europy obronił Holender Sven Kramer, a wśród kobiet Czeszka Martina Sáblíková wyprzedziła triumfatorkę z 2015 roku – Holenderkę Ireen Wüst.

</doc>
<doc id="3579485" url="https://pl.wikipedia.org/wiki?curid=3579485" title="Flaga Królestwa Anglii">
Flaga Królestwa Anglii



</doc>
<doc id="3579486" url="https://pl.wikipedia.org/wiki?curid=3579486" title="Prizren (rejon statystyczny Kosowa)">
Prizren (rejon statystyczny Kosowa)

Prizren (alb.: "Rajoni i Prizrenit"; serb.: "Призренски округ, Prizrenski okrug") − jeden z siedmiu rejonów statystycznych w Kosowie którego siedzibą jest miasto o tej samej nazwie. 
Gmina Prizren jest terenem zamieszkania największej liczby Bośniaków i Turków w całym Kosowie; ich liczba stanowi około 10% populacji całej gminy. 
Podział administracyjny.
W rejonie tym znajduje się 5 miast będących jednocześnie siedzibami gmin, oraz 195 wsi i osiedli:
Demografia.
Język.
Obok języków serbskiego i albańskiego, czy bośniackiego, w tym rejonie Kosowa powszechnie używanym językiem jest również język turecki. W samej gminie Mamuša mieszkańców turecko-języcznych jest około 5 tys. 
Grupy etniczne.
Grupy etniczne zamieszkujące rejon statystyczny Prizren: 

</doc>
<doc id="3579487" url="https://pl.wikipedia.org/wiki?curid=3579487" title="Herb Królestwa Anglii">
Herb Królestwa Anglii



</doc>
<doc id="3579488" url="https://pl.wikipedia.org/wiki?curid=3579488" title="Frunzenskaja (stacja metra w Mińsku)">
Frunzenskaja (stacja metra w Mińsku)



</doc>
<doc id="3579491" url="https://pl.wikipedia.org/wiki?curid=3579491" title="Mistrzostwa Świata w Łyżwiarstwie Szybkim na Dystansach 2016">
Mistrzostwa Świata w Łyżwiarstwie Szybkim na Dystansach 2016

17. Mistrzostwa świata w łyżwiarstwie szybkim na dystansach – zawody w łyżwiarstwie szybkim, które odbyły się w dniach 11–14 lutego 2016 roku w rosyjskim mieście Kołomna. Rozegranych zostało po siedem konkurencji dla kobiet i mężczyzn.

</doc>
<doc id="3579492" url="https://pl.wikipedia.org/wiki?curid=3579492" title="Film lalkowy">
Film lalkowy

Film lalkowy – rodzaj filmu animowanego, w którym bohaterami są lalki ustawione wśród dekoracji i fotografowane w kolejnych fazach ruchu metodą zdjęć poklatkowych. Za pioniera podgatunku uważa się Władysława Starewicza.
Najbardziej popularnym filmem lalkowym Aleksandra Ptuszko jest "Nowy Guliwer" (1935), w którym sfilmował półtora tysiąca lalek.

</doc>
<doc id="3579496" url="https://pl.wikipedia.org/wiki?curid=3579496" title="Krystyna Hołderna-Natkaniec">
Krystyna Hołderna-Natkaniec

Krystyna Zofia Hołderna-Natkaniec (ur. 1946, zm. 21 lipca 2019) – polska fizyk, profesor nauk fizycznych. Specjalizowała się w spektroskopii NMR. Nauczyciel akademicki Uniwersytetu im. Adama Mickiewicza w Poznaniu. 
Życiorys.
Absolwentka Liceum Ogólnokształcącego im. Powstańców Wielkopolskich w Środzie Wielkopolskiej (rocznik 1963). Studia z fizyki ukończyła na poznańskim UAM w 1968 (praca magisterska: "Badanie polikrystalicznych ferroelektryków metodą jądrowego rezonansu paramagnetycznego"). Doktoryzowała się w 1977 na podstawie pracy pt. "Badania wpływu wysokiego ciśnienia hydrostatycznego na dynamikę wód krystalizacyjnych Soli Seignett´a". Habilitację uzyskała w 1988 na podstawie rozprawy "Badanie wpływu ciśnienia hydrostatycznego na dynamikę wewnętrzną d-kamfory, dl-kamfenu, dl-izoborneolu i dl-borneolu". W 1995 awansowała na profesora nadzwyczajnego a w 2011 – profesora zwyczajnego. Tytuł naukowy profesora nauk fizycznych został jej nadany w 2010 roku.
Na Wydziale Fizyki UAM pracowała jako profesor i kierownik (2006-2016) w Zakładzie Fizyki Wysokich Ciśnień (na emeryturę przeszła w 2016). Prowadziła zajęcia m.in. z elektryczności i magnetyzmu. Od 1987 pracowała także naukowo w Laboratorium Fizyki Neutronowej w rosyjskim Zjednoczonym Instytucie Badań Jądrowych.
Swoje prace publikowała m.in. w „Chemical Physics", „Acta Physica Polonica" oraz w „Journal of Chemical Physics". Była członkiem Polskiego Towarzystwa Fizycznego.

</doc>
<doc id="3579498" url="https://pl.wikipedia.org/wiki?curid=3579498" title="Mistrzostwa Świata w Łyżwiarstwie Szybkim w Wieloboju Sprinterskim 2016">
Mistrzostwa Świata w Łyżwiarstwie Szybkim w Wieloboju Sprinterskim 2016

47. Mistrzostwa świata w łyżwiarstwie szybkim w wieloboju sprinterskim – zawody w łyżwiarstwie szybkim, które odbyły się w dniach 27–28 lutego 2016 roku w stolicy Korei Południowej, Seulu. Zawodnicy dwukrotnie rywalizowali na dystansie 500 i 1000 metrów w hali Taereung International Skating Rink.
Tytuły mistrzowskie obronili: Brittany Bowe z USA i Rosjanin Pawieł Kuliżnikow.

</doc>
<doc id="3579499" url="https://pl.wikipedia.org/wiki?curid=3579499" title="Mistrzostwa Świata w Łyżwiarstwie Szybkim w Wieloboju 2016">
Mistrzostwa Świata w Łyżwiarstwie Szybkim w Wieloboju 2016

110. Mistrzostwa Świata w Łyżwiarstwie Szybkim w Wieloboju – zawody w łyżwiarstwie szybkim, które odbyły się w stolicy Niemiec, Berlinie w dniach 5–6 marca 2016 roku. Kobiety (rywalizowały po raz 74.) startowały na dystansach: 500 m, 1500 m, 3000 m, 5000 m, a panowie na dystansach: 500 m, 1500 m, 5000 m, 10 000 m. O miejscu w klasyfikacji końcowej decyduje liczba punktów uzyskana w czterech biegach. Zwycięzcą został zawodnik, który uzyskał najmniejszą sumę punktów.
Tytuły mistrzowskie obronili: Czeszka Martina Sáblíková oraz Holender Sven Kramer.

</doc>
<doc id="3579500" url="https://pl.wikipedia.org/wiki?curid=3579500" title="Zamach w Madrycie 11 marca 2004">
Zamach w Madrycie 11 marca 2004



</doc>
<doc id="3579502" url="https://pl.wikipedia.org/wiki?curid=3579502" title="László Bíró (biskup)">
László Bíró (biskup)

László Bíró (ur. 31 października 1950 w Szekszárdzie) – węgierski duchowny katolicki, biskup polowy armii węgieskiej w latach 2008–2021.
Życiorys.
Prezbiterat.
Święcenia kapłańskie otrzymał 23 czerwca 1974 i został inkardynowany do diecezji peczskiej. Pracował jako duszpasterz parafialny oraz jako sekretarz biskupi. W latach 1989-1994 kierował parafią katedralną.
Episkopat.
18 kwietnia 1994 papież Jan Paweł II mianował go biskupem pomocniczym archidiecezji Kalocsa-Kecskemét, ze stolicą tytularną "Castra Galbae". Sakry biskupiej udzielił mu 21 maja 1994 kardynał László Paskai. Jako biskup pełnił funkcję rektora krajowego seminarium.
20 listopada 2008 został biskupem ordynariuszem polowym armii węgieskiej.
18 lutego 2021 papież Franciszek przyjął jego rezygnację z pełnionej funkcji.

</doc>
<doc id="3579503" url="https://pl.wikipedia.org/wiki?curid=3579503" title="Aleksandr Sieriebrowski">
Aleksandr Sieriebrowski

Aleksandr Pawłowicz Sieriebrowski (ros. Александр Павлович Серебровский, ur. 25 grudnia 1884 w Ufie, zm. 10 lutego 1938 w Kommunarce) – rosyjski rewolucjonista, bolszewik, radziecki polityk, działacz partyjny.
Życiorys.
Od 1899 związany z ruchem rewolucyjnym, 1902 podjął studia w Petersburskim Instytucie Technicznym, skąd wkrótce został wydalony za udział w zamieszkach studenckich. W październiku 1902 aresztowany, zwolniony pod nadzór policji, 1903 wstąpił do SDPRR, po rozłamie w partii bolszewik, 1906 powołany do służby we flocie, 1907 brał udział w powstaniu we Władywostoku, za co został aresztowany i skazany na 15 lat katorgi; w kwietniu 1908 karę zamieniono na służbę w batalionie karnym. Zbiegł i wyemigrował do Belgii, gdzie 1911 ukończył wyższą szkołę techniczną. Na emigracji poznał Lenina. Po powrocie do Rosji (1911) działał w ruchu rewolucyjnym w Niżnym Nowogrodzie, Moskwie i Rostowie, 1917 brał udział w rewolucji październikowej w Piotrogrodzie, jako dowódca kompanii Czerwonej Gwardii brał udział w zajęciu Pałacu Zimowego. Od listopada 1917 do 1918 członek Kolegium Ludowego Komisariatu Handlu RFSRR, od sierpnia 1919 zastępca przewodniczącego Nadzwyczajnej Komisji ds. Zaopatrzenia Armii Czerwonej, 1919 szef zaopatrzenia Frontu Ukraińskiego, 1919-1920 przewodniczący Centralnego Zarządu Zakładów Artyleryjskich i zastępca ludowego komisarza komunikacji drogowej RFSRR. Od 1920 przewodniczący "Azniefti", 1921 zastępca przewodniczącego Najwyższej Rady Gospodarki Narodowej RFSRR, od 31 grudnia 1925 do 12 października 1937 zastępca członka KC WKP(b), 1926-1930 zastępca przewodniczącego Najwyższej Rady Gospodarki Narodowej ZSRR i równocześnie 1926-1928 przewodniczący Zarządu Wszechrosyjskiego Nieftesindikata. Od 1928 przewodniczący Głównego Zarządu ds. Metali Kolorowych i członek Kolegium Ludowego Komisariatu Finansów ZSRR, 1932-1937 zastępca ludowego komisarza przemysłu ciężkiego ZSRR. Odznaczony Orderem Lenina (31 marca 1931) i trzema innymi orderami.
23 września 1937 aresztowany, 8 lutego 1938 skazany na śmierć przez Kolegium Wojskowe Sądu Najwyższego ZSRR "za działalność kontrrewolucyjną", następnie rozstrzelany. 19 maja 1956 pośmiertnie zrehabilitowany.

</doc>
<doc id="3579506" url="https://pl.wikipedia.org/wiki?curid=3579506" title="Aleksander Osipowski">
Aleksander Osipowski

Aleksander Osipowski (ur. 18 lipca 1889 w Paszkowie, zm. 1940 w ZSRR) – kapitan piechoty Wojska Polskiego, burmistrz w II Rzeczypospolitej, ofiara zbrodni katyńskiej.
Życiorys.
Urodził się 18 lipca 1889 w Paszkowie. Był synem Stanisława. Po odzyskaniu przez Polskę niepodległości został przyjęty do Wojska Polskiego. 1 czerwca 1921, w stopniu porucznika, pełnił służbę w I Litewsko-białoruskim batalionie etapowym, a jego oddziałem macierzystym był 85 pułk piechoty. 3 maja 1922 został zweryfikowany w stopniu kapitana ze starszeństwem z dniem 1 czerwca 1919 i 591. lokatą w korpusie oficerów piechoty. W latach 20. kontynuował służbę w 85 pp w Nowej Wilejce. W 1932 był oficerem kadrze naukowej Korpusu Kadetów Nr 1 we Lwowie. Następnie był oficerem Korpusu Ochrony Pogranicza. Później został przeniesiony w stan spoczynku.
Jako emerytowany oficer był burmistrzem Mostów Wielkich. W styczniu 1937 został wybrany przez radę miasta Skała nad Zbruczem na urząd burmistrza tego miasta.
Po wybuchu II wojny światowej i agresji ZSRR na Polskę z 17 września 1939 został aresztowany przez sowietów. W 1940 został zamordowany przez funkcjonariuszy NKWD. Jego nazwisko znalazło się na tzw. Ukraińskiej Liście Katyńskiej opublikowanej w 1994 (został wymieniony na liście wywózkowej 55/4-4 oznaczony numerem 2171). Ofiary tej części zbrodni katyńskiej zostały pochowane na otwartym w 2012 Polskim Cmentarzu Wojennym w Kijowie-Bykowni.
Od 26 kwietnia 1931 był mężem Heleny Derza.

</doc>
<doc id="3579507" url="https://pl.wikipedia.org/wiki?curid=3579507" title="Castra Galbae">
Castra Galbae

Castra Galbae (łac. "Diocesis Castrensis Galbae") – stolica historycznej diecezji we Cesarstwie rzymskim w prowincji Numidia zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne.

</doc>
<doc id="3579513" url="https://pl.wikipedia.org/wiki?curid=3579513" title="Gieorgij Puszkin">
Gieorgij Puszkin

Gieorgij Maksimowicz Puszkin (ros. Георгий Максимович Пушкин, ur. 3 lutego 1909 we wsi Małaja Konoplanka w guberni smoleńskiej, zm. 2 kwietnia 1963 w Moskwie) – radziecki polityk, działacz partyjny i dyplomata, wiceminister spraw zagranicznych ZSRR (1952–1953 i 1959–1963).
Życiorys.
Po ukończeniu w 1931 Moskiewskiego Instytutu Gospodarki Narodowej ("Московский институт народного хозяйства им. Г.В.Плеханова") pracował jako planista na Syberii i w Zarządzie Ewidencji Gospodarki Narodowej przy Radzie Komisarzy Ludowych RFSRR, w 1937 ukończył Instytut Pracowników Dyplomatycznych i Konsularnych ("Институт дипломатических и консульских работников НКИД СССР"), po czym pracował w Ludowym Komisariacie Spraw Zagranicznych ZSRR, 1937–1939 był pracownikiem Wydziału II Zachodniego/Środkowoeuropejskiego tego komisariatu. Od 1939 członek WKP(b), od stycznia 1940 do 23 czerwca 1941 ambasador ZSRR na Słowacji, odwołany ze stanowiska w związku z zerwaniem przez ZSRR stosunków dyplomatycznych ze Słowacją, 1941–1942 zastępca kierownika Wydziału IV Europejskiego Ludowego Komisariatu Spraw Zagranicznych ZSRR, 1942 kierownik Wydziału III Europejskiego tego komisariatu, 1942–1944 konsul generalny ZSRR w Urumczi w Chinach, 1944–1945 doradca polityczny Sojuszniczej Komisji Kontroli na Węgrzech. Od 1 października 1945 do 28 czerwca 1949 ambasador ZSRR na Węgrzech, od czerwca do października 1949 szef wydziału Ministerstwa Spraw Zagranicznych ZSRR, od 16 października 1949 do 26 maja 1952 szef Misji Dyplomatycznej ZSRR w NRD, od maja 1952 do kwietnia 1953 zastępca ministra spraw zagranicznych ZSRR. Od kwietnia 1953 kierownik Wydziału Państw Środkowego i Bliskiego Wschodu MSZ ZSRR, jednocześnie członek Kolegium MSZ ZSRR, do 1954 kierownik Wydziału III Europejskiego MSZ ZSRR, 1954–1955 najwyższy komisarz ZSRR w NRD, od 17 lipca 1954 do 21 lutego 1958 ambasador nadzwyczajny i pełnomocny ZSRR w NRD. Od 25 lutego 1956 do 17 października 1961 członek Centralnej Komisji Rewizyjnej KPZR, 1958–1959 kierownik Wydziału Informacji KC KPZR, od 1959 do śmierci ponownie wiceminister spraw zagranicznych ZSRR, od 31 października 1961 zastępca członka KC KPZR. Odznaczony Orderem Lenina.
W trakcie pełnienia funkcji w Berlinie mieszkał w partyjno-rządowym osiedlu kierownictwa NRD wokół Majakowskiring w Berlinie-Pankow. 

</doc>
<doc id="3579514" url="https://pl.wikipedia.org/wiki?curid=3579514" title="Shangguan">
Shangguan

Shangguan (chiń. 上官太皇太后; ur. 90 p.n.e., zm. 37 p.n.e.) – znana również jako "cesarzowa Shangguan" (上官皇后), "cesarzowa Xiaozhao" (孝昭皇后) i "cesarzowa wdowa Shangguan" (上官太后). Jedyna żona cesarza Chin Zhao i kluczowa figura kilku politycznych incydentów związanych z sukcesją tronu cesarskiego.
Pochodzenie.
Obaj dziadkowie przyszłej cesarzowej Shangguan Jie i Huo Guang byli regentami w czasie małoletności cesarza Zhao, który wstąpił na tron w 87 roku p.n.e. jako siedmiolatek.
Nie jest jasne kiedy jej rodzice wzięli ślub, ale nie ulega wątpliwości, że byli jednymi z czołowych urzędników cesarza Wu i jego bliskimi przyjaciółmi. Jednakże, po tym jak Jin przejął większość roli regenta i po jego śmierci, doszło do konfliktu pomiędzy przyjaciółmi - Shangguan Jie był niezadowolony ze spadku swojego znaczenia i tego, że jego plan wydania swojej pięcioletniej córki za cesarza został utrącony przez Huo Guanga, który twierdził, że dziewczyna jest zbyt młoda. Jej ojciec starał się przekonać wszystkich do poparcia tego planu. Ojciec przyszłej cesarzowej, Shangguan An był dobrym przyjacielem kochanka siostry i opiekunki cesarza Zhao, księżniczki Evi, Dinga Wairena. Miał on ośmielić Dinga do przedstawienia księżniczce korzyści dla cesarskiej dynastii wynikających z tego małżeństwa – olbrzymi majątek rodu Shangguan stałby się własnością cesarza, a jego żona mogłaby poprosić męża o zgodę na małżeństwo pomiędzy jego siostrą a jej kochankiem. Księżniczka Eyi wyraziła zgodę i w 84 roku p.n.e. młoda Shangguan została cesarską konkubiną, a w niecały rok później otrzymała tytuł cesarzowej.
Cesarzowa.
Z powodu młodego wieku pary cesarskiej niezwykłe było to jak wcześnie Shangguan zdobyła tak znaczną władzę w pałacu wkrótce po tym jak została cesarzową. W 80 roku p.n.e. przeżyła pierwszą tragedię z szeregu następnych składających się na jej obfite w smutek życie – zniszczenie rodu Shangguan i egzekucja większości jego członków.
W ramach podziękowanie za pomoc udzieloną w stworzeniu małżeństwa pomiędzy cesarzem a swoją krewną, Shangguanowie chcieli mianować Dinga markizem, ale Huo Guang sprzeciwił się jakiemukolwiek wyniesieniu już i tak dość wpływowego kochanka siostry cesarza. Dlatego rodzina cesarzowej, księżniczka Eyi, książę Dan i Sang Hongyang, zjednoczyli się przeciw Huo Guangowi. W 80 roku p.n.e. książę Dan wysłał raport do cesarza, w którym oskarżył Hao o bezprawne używanie cesarskiej tytulatury „Syna Niebios” i obniżania tym samym autorytetu cesarza. Wkrótce cesarz Zhao nadał całej sprawie bieg i rozpoczęło się śledztwo, Shangguan Jie i Sang aresztowali i niezwłocznie wydali w porozumieniu z cesarzem wyrok ścięcia Huo. Jednakże, po złożeniu cesarzowi raportu z ujęcia Huo konspiratorzy nie nakazali egzekucji, odkładając ją na dzień następny. Cesarz wezwał do siebie Huo i po długiej rozmowie z nim, upewniwszy się co do jego niewinności, przesłał księciu Danowi rozkaz uwolnienia więźnia. Chociaż konspiratorzy nie zostali wykryci, to nie zamierzali pozostawić sprawy swojemu biegowi, a całe imperium było pod wrażeniem mądrości i wyczucia czternastoletniego cesarza.
Rok później wrogowie Huo po raz kolejny podjęli próbę zniesławienia go – księżniczka Eyi zaprosiła regenta na ucztę pod pozorem przeprosin, a tak naprawdę po to by go otruć. Celem konspiratorów było obalenie cesarza Zhao i wyniesienie na jego miejsce księcia Dan jako nowego cesarza. Plany spiskowców ujawnił sługa siostry cesarza, wskutek jego zeznań konspiratorzy zostali pojmani i ścięci. Mimo że nie było żadnych dowodów na jakiekolwiek powiązanie Shangguanów ze spiskiem na życie cesarza, to wskutek nienawiści jego członków do Huo i uczestnictwa w poprzednim spisku, wszyscy członkowie klanu zostali straceni. Uprzedzając wypadki księżniczka Eyi i książę Dan popełnili samobójstwo. Młoda cesarzowa Shangguan uniknęła losu krewnych i szwagierki ze względu na bardzo młody wiek i to, że była wnuczką Huo.
W 74 roku p.n.e. cesarz Zhao zmarł w wieku dwudziestu lat, a jego żona Shangguan, mająca wówczas lat piętnaście została wdową i nigdy więcej nie wyszła już za mąż. Młode małżeństwo było bezdzietne, poza tym cesarz nie miał dzieci z żadną z konkubin. Nie wiadomo czy małżeństwo cesarskiej pary kiedykolwiek zostało skonsumowane, chociaż w ostatnich latach pojawiają się twierdzenia dowodzące, że być może para miała jedno dziecko, córkę, która zmarła wkrótce po porodzie.
Cesarzowa wdowa.
Dziadek nastoletniej cesarzowej odrzucił kandydaturę Liu Xu, księcia Guanling, będącego jedynym żyjącym synem cesarza Wu, tłumacząc to tym, że sam jego ojciec nim gardził. Poza tym książę Guanling znany był ze swojego homoseksualizmu, nadużywania alkoholu i wybuchów gniewu. Uwaga regenta zwróciła się w kierunku Liu He, księcia Changyi, wnuka cesarza Wu. Młoda wdowa prawdopodobnie nie brała udziału w wyborze następnego cesarza, jednak kiedy książę Liu He został cesarzem, została cesarzową-wdową.
Zostawszy cesarzem, książę Liu He zaczął przyznawać najwyższe stanowiska państwowe swoim przyjaciołom i służącym, których sprowadził z Changyi. Młody cesarz nie był w stanie sprostać oczekiwaniom regenta, który miał być zaskoczony i zawiedziony jego brakiem opanowania i nieodpowiednim zachowaniem. Zgodnie z sugestią ministra rolnictwa, Tian Yanniana i po konsultacji z wysokimi urzędnikami, Huo podjął pewne kroki mające na celu obalenie nowego cesarza.
Huo i inni urzędnicy zebrali się by omówić plan obalenia cesarza, zmuszając do współpracy i grożąc niezdecydowanym i niechętnym tak radykalnemu atakowi na władzę cesarza urzędnikom śmiercią w męczarniach. Wówczas wyruszyli w grupie do pałacu cesarzowej wdowy by zawiadomić ją o poczynaniach księcia Liu He. Młoda wdowa miała pochwalić ich za tak szybkie działanie, nakazać niezwłocznie usunąć i aresztować popleczników księcia Liu He z cesarskiego pałacu (miało ich być około dwustu). Po wykonaniu rozkazów młodej cesarzowej wdowy, miała ona wezwać księcia Liu He, który wciąż nie zdawał sobie sprawy z tego co się dzieje. Miał jedynie wrażenie, że coś jest nie tak gdy zobaczył cesarzową wdowę siedzącą na tronie w oficjalnej cesarskiej szacie ze wszystkimi nakazanymi prawem ozdobami w otoczeniu najważniejszych urzędników państwowych.
Huo i ministrowie odczytali przed cesarzową wdową akt usunięcia cesarza z zajmowanego stanowiska. Po wysłuchaniu treści aktu oskarżenia, cesarzowa wdowa Shangguan wypomniała cesarzowi niewdzięczność i przez kilka minut strofowała go w obecności dworu. Akt usunięcia cesarza wymieniał główne zarzuty jakie stawiano cesarzowi:
Cesarzowa wdowa w pełni zaakceptowała i uznała za słuszne oskarżenia zawarte w akcie usunięcia cesarza z zajmowanego stanowiska i rozkazała księciu Liu He ustąpić z cesarskiego tronu.
Przez niemal miesiąc – według niektórych kronikarzy nawet dłużej – cesarzowa wdowa Shangguan wysłuchiwała raportów urzędników państwowych, podpisywała dokumenty najwyższej wagi i zarządzała wszystkimi sprawami wewnętrznymi. W tym czasie miała się zainteresować pracami jednego z konfucjańskich klasyków, Xiahou Shenga.
Po usunięciu księcia Liu He z cesarskiego tronu i ze stolicy, Huo Guang po raz kolejny rozpoczął poszukiwania odpowiedniego kandydata na cesarski tron. Nie wiadomo jak te poszukiwania wyglądały, ale po jakimś czasie regent wybrał odpowiedniego kandydata – Liu Bingyie – wnuka dawnego następcy tronu Liu Ju, syna cesarza Wu i cesarzowej Wei Zifu, który popełnił samobójstwo w 91 roku p.n.e. po wznieceniu rzekomej rewolty przeciwko rządom swojego ojca. Przyszły cesarz był ciotecznym wnukiem przez małżeństwo cesarzowej wdowy Shangguan.
Huo Guang przedstawił księcia cesarzowej wdowie, która wyraziła zgodę na uczynienie go cesarzem. Jednakże na dzień przed wstąpieniem na tron nadała mu tytuł markiza Yangwu. Został cesarzem przybierając imię Xuan. Cesarzowa wdowa Shangguan otrzymała tytuł wielkiej cesarzowej wdowy, który nosiła już do końca życia.
Wielka cesarzowa wdowa.
Po wstąpieniu na tron cesarza Xuana, wielka cesarzowa wdowa (będąca jeszcze nastolatką) zamknęła się w jednym ze swoich pałaców, odmawiając tym samym pojawiania się na dworze. Swój czyn usprawiedliwiała chęcią należytego opłakiwania zmarłego męża i wypełniania obowiązków religijnych z dala od oczu dworzan. Jednakże często i z radością przyjmowała u siebie cesarza i jego żonę, cesarzową Xu Pingjun urządzając dla nich uczty. W tych latach miała się zaprzyjaźnić z cesarzową Xu i prawdopodobnie nie brała udziału w spisku swojej babki Xian, która otruła Xu w 71 roku p.n.e. poprzez swoją córkę Huo Chengjun, która wkrótce sama stała się cesarzową. Stosunki wielkiej cesarzowej wdowy z jej ciotką miały być o wiele chłodniejsze od przyjaźni jaką ta darzyła cesarzową Xu.
Huo Guang zmarł w 68 roku p.n.e. a wkrótce po jego śmierci jego synowie, zięciowie i wnukowie jego braci zostali bardzo szybko mianowani markizami. Poziom życia rodu Huo był niezwykle luksusowy i kosztowny, tak że przewyższał on poziom życia cesarskiego dworu, co bardzo irytowało i smuciło cesarza Xuana, który niezadowolony z arogancji członków tego rodu powoli zaczął pozbawiać ich najwyższych stanowisk.
W 67 roku p.n.e. cesarz Xuan mianowała swojego syna Liu Shi (późniejszego cesarza Yuana) urodzonego przez cesarzową Xu, następcą tronu, co bardzo rozgniewało panią Xian, która namówiła swoją córkę do zamordowania następcy tronu. Mimo jednak podejmowanych prób następca tronu wciąż żył, a do dworu zaczęły napływać plotki o losie jaki zgotowały te dwie kobiety poprzedniej żonie cesarza.
W 66 roku p.n.e. pani Xian ujawniła swoim synom i najbliższej rodzinie prawdę o śmierci poprzedniej cesarzowej. W strachu, że cesarz mógł już zdobyć niepodważalny dowód jej winy, pani Xian i ród Huo zorganizowali spisek mający na celu obalenie cesarza. Częścią ich planu było poproszenie wielkiej cesarzowej wdowy Shangguan o zaproszenie babki obecnego cesarza, pani Wang, pierwszego ministra Wei Xianga oraz żyjących jeszcze ojca i teścia cesarzowej Wu po to by ich zabić (byli uważani przez klan Hou za możliwych oponentów), obalić cesarza i zmusić go do adoptowania syna pani Xian, Huo Yu i uznania za prawowitego cesarza. Spisek wkrótce został odkryty, a cały klan Huo został stracony, co pozostawiło wielką cesarzową wdowę Shangguan, która najprawdopodobniej nie wiedziała niczego o planach swojej babki, bez jakiegokolwiek żyjącego członka rodziny.
Ostatnim wydarzeniem z jej życia o jakim wiemy była śmierć jej nauczyciela Xiahou, którą wielka cesarzowa wdowa uczciła założeniem żałobnych szat. Sama Shangguan zmarła pod koniec 37 roku p.n.e. za czasów panowania syna cesarza Xuana, cesarza Yuana i została pochowana wraz ze swym mężem.

</doc>
<doc id="3579516" url="https://pl.wikipedia.org/wiki?curid=3579516" title="Rozdzielnica szafowa">
Rozdzielnica szafowa

Rozdzielnica szafowa – rozdzielnica elektryczna niskiego napięcia służąca do rozdziału energii elektrycznej, zabezpieczenia, sterowania oraz kontroli procesów technologicznych, w której prąd roboczy mieści się w przedziale od kilkuset do kilku tysięcy amperów.

</doc>
<doc id="3579517" url="https://pl.wikipedia.org/wiki?curid=3579517" title="Kosowska Mitrowica">
Kosowska Mitrowica



</doc>
<doc id="3579519" url="https://pl.wikipedia.org/wiki?curid=3579519" title="Idicra">
Idicra

Idicra (łac. "Diocesis Idicrensis") – stolica historycznej diecezji we Cesarstwie rzymskim w prowincji Numidia zlikwidowana w VII wieku podczas ekspansji islamskiej, współcześnie w północnej Algierii. Obecnie katolickie biskupstwo tytularne. 

</doc>
<doc id="3579525" url="https://pl.wikipedia.org/wiki?curid=3579525" title="Władimir Siemionow">
Władimir Siemionow

Władimir Siemionowicz Siemionow (ros. Владимир Семёнович Семёнов, ur. w guberni tambowskiej, zm. 1992 w Kolonii) – radziecki polityk i dyplomata.
Życiorys.
W 1937 ukończył Moskiewski Instytut Filozofii, Literatury i Historii, od 1938 członek WKP(b), od 1939 pracował w Ludowym Komisariacie Spraw Zagranicznych ZSRR, w latach 1939–1940 radca Ambasady ZSRR na Litwie. Od 1940 do 22 czerwca 1941 radca Ambasady ZSRR w Niemczech, odwołany z powodu zerwania przez ZSRR stosunków dyplomatycznych z Niemcami, 1941-1942 kierownik Wydziału III Europejskiego Ludowego Komisariatu Spraw Zagranicznych ZSRR, 1942-1945 starszy radca Ambasady ZSRR w Szwecji, 1945–1946 I zastępca doradcy politycznego, a 1946–1949 doradca polityczny przy Kierownictwie Radzieckiej Administracji Wojskowej w Niemczech. Od 1949 do 29 maja 1953 doradca polityczny przy Przewodniczącym Radzieckiej Komisji Kontrolnej w Niemczech, od 14 października 1952 do 29 marca 1966 członek Centralnej Komisji Rewizyjnej KPZR, od 29 maja 1953 do 14 lipca 1954 Najwyższy Komisarz ZSRR w Niemczech, jednocześnie od 29 maja 1953 do 17 lipca 1954 ambasador nadzwyczajny i pełnomocny ZSRR w NRD. Od lipca 1954 do marca 1955 kierownik Wydziału III Europejskiego Ministerstwa Spraw Zagranicznych ZSRR, od marca 1955 do listopada 1978 wiceminister spraw zagranicznych ZSRR, od 8 kwietnia 1966 do 25 lutego 1986 zastępca członka KC KPZR, od 10 listopada 1978 do 15 kwietnia 1986 ambasador nadzwyczajny i pełnomocny ZSRR w RFN, następnie na emeryturze. Odznaczony dwoma Orderami Lenina, Orderem Rewolucji Październikowej i czterema innymi orderami, a także medalami. Pochowany na Cmentarzu Kuncewskim w Moskwie.

</doc>
<doc id="3579529" url="https://pl.wikipedia.org/wiki?curid=3579529" title="Mistrzostwa Ameryki Południowej w Zapasach 2015">
Mistrzostwa Ameryki Południowej w Zapasach 2015

XII Mistrzostwa rozegrano w dniach 11-15 listopada 2015 w Buenos Aires na terenie Centro Nacional de Alto Rendimiento Deportivo.

</doc>
<doc id="3579531" url="https://pl.wikipedia.org/wiki?curid=3579531" title="Monaster Świętych Archaniołów w Prizrenie">
Monaster Świętych Archaniołów w Prizrenie

Monaster Świętych Archaniołów – prawosławny męski klasztor w Prizrenie, nad Bistricą, w jurysdykcji eparchii raszko-prizreńskiej Serbskiego Kościoła Prawosławnego.
Monaster został zbudowany w latach 1343–1352 z fundacji Stefana Urosza IV Duszana. Funkcjonował do 1455, gdy został zniszczony przez Turków. W XVI w. uległ całkowitemu zniszczeniu, a materiał budowlany z jego ruin posłużył do wzniesienia meczetu Sinana Paszy w Prizrenie. W 1998 monaster został reaktywowany. 
Historia.
Monaster Świętych Archaniołów został ufundowany przez cara Stefana Urosza IV Duszana. Architekt, który zaprojektował budowlę, nie jest znany. Budowa monasteru trwała w latach 1343–1352; klasztor zajął miejsce starszej cerkwi. Monaster został przeznaczony dla 200 mnichów. Fundator nadał wspólnocie 93 wsie, kopalnię w Toplicy, ziemie uprawne i winnice, jak również polecił przekazywać jej zyski z handlu na rynku prizreńskim. Stefan Urosz IV Duszan został pochowany w głównej cerkwi monasterskiej. W 1375 w tym samym miejscu doszło do oficjalnego pojednania Patriarchatów Konstantynopolitańskiego i Serbskiego, które wcześniej zerwały kontakty z powodu ustanowienia w Serbii patriarchatu w miejsce arcybiskupstwa. W końcu XIV w. monaster Świętych Archaniołów był przez pewien czas siedzibą patriarchów serbskich; przebywał w nim patriarcha Efrem w momencie bitwy na Kosowym Polu.
Monaster został zajęty przez Turków i zniszczony w 1455, gdy wojska tureckie wkroczyły do Prizrenu. Szczegóły losów klasztoru w kolejnych dekadach nie są znane. W II poł. XVI w. klasztor był już niezamieszkany i popadał w ruinę. W 1615 Sinan Pasza nakazał jego rozbiórkę, by wznieść z pozyskanego materiału meczet Sinana Paszy w Prizrenie. Chociaż monaster przestał istnieć, przetrwał w pamięci miejscowej ludności serbskiej, która zbierała się na wspólną modlitwę w dni świąt patronalnych (wspomnienia archaniołów Gabriela i Michała). 
W 1927 Radoslav Grujić przeprowadził prace archeologiczne na terenie monasteru i doprowadził do przeniesienia ocalałych obiektów odnalezionych na jego terenie do Muzeum Archeologicznego w Skopje. W latach 70. XX wieku zachowane fundamenty i mury klasztorne zostały poddane konserwacji.
Inicjatorem odnowy życia monastycznego w eparchii raszko-prizreńskiej był kierujący nią w latach 1991–2010 biskup Artemiusz. W ciągu pierwszej dekady jego działalności w Kosowie w obrębie średniowiecznych murów monasteru wzniesiono nowy budynek mieszkalny z kaplicą św. Mikołaja Serbskiego. Monaster stał się ważnym centrum życia religijnego kosowskich Serbów.
W 1999 mnich z klasztoru, Charyton, został porwany i zamordowany (jego zwłoki, z odciętą głową, znaleziono rok później). Po uprowadzeniu mnicha pozostali mieszkańcy monasteru wyjechali z niego. Grupa mnichów wróciła do klasztoru po przybyciu na miejsce sił KFOR, które zajęły się ochranianiem obiektu. 
Monaster został spalony podczas zamieszek w Kosowie w 2004, gdy kosowscy Albańczycy uszkodzili wszystkie prawosławne świątynie w Prizrenie. Nowy budynek klasztorny oddano do użytku w 2013. 
Klasztor posiada w Serbii status zabytku o szczególnym znaczeniu (wpisany do rejestru w 1948). 
Architektura.
Monaster Świętych Archaniołów zajmuje obszar 6500 metrów kwadratowych. Otoczony jest murami obronnymi i połączony z twierdzą Višegrad wzniesioną w celu obrony klasztoru w razie wojny. 
W kompleksie zabudowań monasteru znajdowały się: główna cerkiew, cerkiew św. Mikołaja, budynki mieszkalne, biblioteka, infirmeria i refektarz. Monaster jest jednym z najważniejszych zabytków architektonicznej szkoły raszkańskiej, łączącej osiągnięcia architektury bizantyjskiej i wpływy budownictwa zachodnioeuropejskiego.
Główna cerkiew monasterska wzniesiona była na planie krzyża o długości 28,5 metra i szerokości 16,75 m, z trzema absydami przylegającymi do prezbiterium. Na skrzyżowaniu naw znajdowała się kopuła o średnicy 6,4 m, wspierana przez cztery łuki. Fasady świątyni zdobione były białym i czerwonym marmurem. Wnętrze cerkwi było bogato zdobione freskami, a na posadzce obiektu znajdowały się motywy geometryczne i zwierzęce. Ikonostas w świątyni zbudowany był z marmuru. 
Jednonawowa cerkiew św. Mikołaja była znacznie mniejsza od głównej świątyni (13,2 na 7 metrów), jednak dorównywała jej pod względem bogactwa wystroju wnętrza. Z obydwu świątyń przetrwało ok. 1700 elementów pierwotnej dekoracji rzeźbiarskiej oraz fragmenty fresków.

</doc>
<doc id="3579532" url="https://pl.wikipedia.org/wiki?curid=3579532" title="Napęd (psychiatria)">
Napęd (psychiatria)



</doc>
<doc id="3579535" url="https://pl.wikipedia.org/wiki?curid=3579535" title="Wiaczesław Koczemasow">
Wiaczesław Koczemasow

Wiaczesław Iwanowicz Koczemasow (ros. Вячеслав Иванович Кочемасов, ur. 18 września 1918 we wsi Gagino w guberni niżnonowogrodzkiej, zm. 1998 w Moskwie) – radziecki polityk, działacz partyjny i dyplomata.
Życiorys.
Do 1941 ukończył 5 kursów Gorkowskiego Instytutu Inżynierów Transportu Wodnego, 1941-1942 był sekretarzem komitetu Komsomołu tego instytutu, od stycznia 1942 do kwietnia 1943 I sekretarz Swierdłowskiego Komitetu Rejonowego Komsomołu w Gorkim (obecnie Niżny Nowogród), od 1942 członek WKP(b). Od kwietnia 1943 do czerwca 1946 II sekretarz, a od czerwca 1946 do stycznia 1948 I sekretarz Gorkowskiego Komitetu Obwodowego Komsomołu, 1948-1949 zastępca przewodniczącego, a 1949-1954 przewodniczący Antyfaszystowskiego Komitetu Młodzieży Sowieckiej. Od 11 kwietnia 1949 do listopada 1955 sekretarz KC Komsomołu, 1955-1958 radca Ambasady ZSRR w NRD, 1958-1960 radca-pełnomocnik tej Ambasady, 1960-1961 zastępca kierownika wydziału Ministerstwa Spraw Zagranicznych ZSRR, 1961-1962 zastępca przewodniczącego, a 1962 I zastępca przewodniczącego Państwowego Komitetu Rady Ministrów ZSRR ds. Kontaktów Kulturalnych z Zagranicą. Od 16 lipca 1962 do 13 czerwca 1983 zastępca przewodniczącego Rady Ministrów RFSRR, od 8 kwietnia 1966 do 15 czerwca 1983 zastępca członka KC KPZR, 1966-1983 przewodniczący Prezydium Centralnej Rady Wszechrosyjskiego Towarzystwa Ochrony Pomników Historii i Kultury. Od 12 czerwca 1983 do 1 czerwca 1990 ambasador nadzwyczajny i pełnomocny ZSRR w NRD, od 15 czerwca 1983 do 2 lipca 1990 członek KC KPZR, od czerwca 1990 na emeryturze. Odznaczony Orderem Lenina i Orderem Czerwonego Sztandaru Pracy.

</doc>
<doc id="3579539" url="https://pl.wikipedia.org/wiki?curid=3579539" title="KrAZ H27.3">
KrAZ H27.3



</doc>
<doc id="3579543" url="https://pl.wikipedia.org/wiki?curid=3579543" title="Kościół Il Redentore w Wenecji">
Kościół Il Redentore w Wenecji

Kościół Il Redentore w Wenecji (pełna nazwa: Chiesa del Santissimo Redentore; pol. Kościół Odkupiciela/Najświętszego Zbawiciela w Wenecji) – rzymskokatolicki kościół znajdujący się w Wenecji, w Patriarchacie Wenecji. Jest kościołem parafialnym w parafii pod tym samym wezwaniem. Wzniesiony jako wotum dziękczynne za ustąpienie zarazy w 1576 roku. Wybitne dzieło architektury sakralnej późnego renesansu.
Historia.
Latem 1575 roku wybuchła w Wenecji zaraza, która w ciągu dwóch lat spowodowała śmierć 50 tysięcy mieszkańców – prawie jednej trzeciej ludności miasta. We wrześniu 1576 roku, kiedy plaga wydawała się nie do opanowania, Senat opowiedział się za wezwaniem na pomoc Opatrzności Boskiej, przegłosowując budowę nowego kościoła pod wezwaniem Zbawiciela. Dokonano szybkiego wyboru spośród kilku opcji odnośnie do formy, projektu i lokalizacji świątyni. W maju 1577 roku położono kamień węgielny pod kościół według projektu Andrei Palladia, zlokalizowany na wyspie Giudecca. 20 lipca następnego roku świętowano zakończenie zarazy, organizując procesję do wznoszonego kościoła przez specjalnie zbudowany most pontonowy. Zainaugurowano w ten sposób tradycję, która trwa do dziś. W 1580 roku zmarł Andrea Palladio, a budowę świątyni przejął Antonio da Ponte, który wiernie kontynuował dzieło swego poprzednika. Budowę kościoła ukończono w 1592 roku. W tym samym roku, 27 września, miała miejsce konsekracja kościoła.
Architektura.
Wygląd zewnętrzny.
Fasada kościoła, poprzedzona schodami, jest rozczłonkowana półkolumnami i pilastrami, na których wspiera się trójkątny tympanon, zwieńczony posągiem Zbawiciela. W niszach flankujących portal znajdują się posągi Świętego Marka i Świętego Franciszka z Asyżu. Sklepienie przekrywa ogromna kopuła, flankowana z zewnątrz dwiema wieżyczkami, pełniącymi rolę dzwonnic. Wieżyczki te, przypominające kształtem minarety mają po 48 m wysokości.
Wnętrze.
Wnętrze kościoła jest jednonawowe, zharmonizowane, utrzymane w klasycyzującym stylu. Dzieli się ono na trzy części, w zależności od funkcji: prezbiterium, przeznaczone dla zakonników, apsyda z ołtarzem głównym – dla celów wotywnych oraz część nawowa – dla parafian. W części przedniej, nawowej, otoczonej półkolumnami, znajdują się kaplice, po trzy z każdej strony. Półkolumny wspierają też ogromną kopułę, do której prowadzi łukowe przejście. Ołtarz główny jest utrzymany w stylu barokowym. Zdobi go krucyfiks i posągi dłuta G. Campagni. Na ścianach wiszą obrazy Palmy młodszego, Francesca Bassana oraz uczniów Paola Veronese i Jacopa Tintoretto. W zakrystii wisi obraz Antonia Vivariniego "Madonna ze śpiącym Dzieciątkiem".
Il Redentore w sztuce.
Kościół Il Redentore stał się tematem kilku obrazów:
Festa del Redentore.
W nawiązaniu do tradycji świętowania ustąpienia zarazy corocznie w trzecią niedzielę lipca organizowana jest Festa del Redentore – Święto Odkupiciela. Należy ono do najpopularniejszych świąt Wenecji, przyciągając nie tylko mieszkańców miasta, ale również rzesze turystów. Uroczystości rozpoczynają się już w sobotę po zachodzie słońca, gdy na oświetlonych barkach buduje się prowizoryczny most wotywny, łączący nabrzeże w pobliżu bazyliki św. Marka poprzez Canale della Giudecca z wyspą Giudecca, na której położony jest kościół Il Redentore. Na barkach ma miejsce biesiada, podczas której serwowane są dania typowe dla kuchni weneckiej. Kulminacją uroczystości sobotnich jest pokaz ogni sztucznych, trwający od godziny 22:30 do północy. W niedzielę rano ma miejsce uroczysta procesja przez most wotywny do kościoła, gdzie celebrowane jest nabożeństwo pod przewodnictwem patriarchy.

</doc>
<doc id="3579545" url="https://pl.wikipedia.org/wiki?curid=3579545" title="Komisja Spraw Wewnętrznych">
Komisja Spraw Wewnętrznych



</doc>
<doc id="3579546" url="https://pl.wikipedia.org/wiki?curid=3579546" title="Komisja Innowacyjności i Nowoczesnych Technologii">
Komisja Innowacyjności i Nowoczesnych Technologii



</doc>
<doc id="3579548" url="https://pl.wikipedia.org/wiki?curid=3579548" title="Komisja Skarbu Państwa">
Komisja Skarbu Państwa



</doc>
<doc id="3579550" url="https://pl.wikipedia.org/wiki?curid=3579550" title="Romanes eunt domus">
Romanes eunt domus



</doc>
<doc id="3579551" url="https://pl.wikipedia.org/wiki?curid=3579551" title="Nagroda Literacka i Historyczna Identitas">
Nagroda Literacka i Historyczna Identitas

Nagroda Literacka i Historyczna Identitas – polskie wyróżnienie dla monografii historycznych oraz prac z zakresu humanistyki i literatury pięknej. Przyznawane jest w dwóch kategoriach jako Nagroda Historyczna i jako Nagroda Literacka. Konkurs organizuje Fundacja "Identitas". Pierwsze wręczenie nagród nastąpiło w roku 2014. Członkami jury Nagrody Historycznej są: prof. Andrzej Paczkowski (przewodniczący), prof. Andrzej Chwalba i Jarosław Krawczyk. Jury Nagrody Literackiej tworzą: Paweł Lisicki (przewodniczący), Andrzej Horubała i Maciej Urbanowski.
Oprócz nagrody głównej przyznawana jest również Nagroda Specjalna Identitas, którą stanowią warsztaty w Arktyce (wyspa ) oraz stypendium do 30 000 zł. Nagroda przyznawana jest młodym humanistom, pisarzom, filozofom i historykom do 41. roku życia.
Zgłoszenia do nagrody ocenia zespół w składzie: Renata Chołuj (pisarka, przewodnicząca Jury Nagrody Identitas), Wawrzyniec Rymkiewicz (filozof, tłumacz, wydawca, redaktor naczelny kwartalnika Kronos), Mariusz Cieślik (prozaik, scenarzysta, dziennikarz), Dawid Jung (poeta, redaktor naczelny Zeszytów Poetyckich) oraz założyciel Fundacji Identitas, Tomasz Kaźmierowski.
Laureaci.
2014.
Laureaci roku 2014
2015.
Nominacje w roku 2015 
Do Nagrody Historycznej:
Do Nagrody Literackiej:
Laureaci roku 2015
2016.
Nominacje w roku 2016 
Do Nagrody Historycznej:
Do Nagrody Literackiej:
Laureaci roku 2016
2017.
Nominacje w roku 2017
Laureaci roku 2017
2018.
Nominacje w roku 2018
Laureaci roku 2018
2019–2020.
Nominacje w edycji specjalnej 2019–2020
Laureaci edycji specjalnej 2019–2020
2021.
Nominacje do Nagrody Identitas 2021 i kandydatury uczestników w konkursie „Odosobnienie. Warsztaty w Arktyce”
Laureaci Nagród Specjalnych Identitas
Laureaci Nagrody Identitas 2021
2022.
Nominacje do Nagrody Identitas 2022
Laureaci Nagród Specjalnych Identitas
Laureaci Nagrody Identitas 2022

</doc>
<doc id="3579557" url="https://pl.wikipedia.org/wiki?curid=3579557" title="Komisja Administracji i Cyfryzacji">
Komisja Administracji i Cyfryzacji

Komisja Administracji i Cyfryzacji (ACF) – stała komisja sejmowa działająca przez większą część trwania VII kadencji Sejmu RP. Jej powołanie było skutkiem utworzenia resortu administracji i cyfryzacji. Powstała 8 listopada 2012, jej skład wybrano 23 listopada 2012 i działała do końca kadencji.
Do zakresu jej działania należały sprawy administracji państwowej, łączności radiowej i telefonicznej, sieci komputerowych oraz telekomunikacji. W trakcie jej funkcjonowania powołano 14 podkomisji, w tym 10 zakończyło działalność w trakcie kadencji. W Sejmie VIII kadencji zadania ACF przejęły Komisja Administracji i Spraw Wewnętrznych oraz Komisja Cyfryzacji, Innowacyjności i Nowoczesnych Technologii.

</doc>
<doc id="3579558" url="https://pl.wikipedia.org/wiki?curid=3579558" title="Dr. Frost">
Dr. Frost

Dr. Frost (kor.: 닥터 프로스트, MOCT: "Dakteo Peuroseuteu", znana także jako "Doctor Frost") – południowokoreański, kryminalny serial telewizyjny emitowany w 2015 roku na kanale OCN. Fabuła serialu opiera się na serii komiksów pod tym samym tytułem autorstwa Lee Jong-beoma, publikowanych na łamach serwisu internetowego Naver w 2011 roku. Tytułową rolę odgrywa aktor Song Chang-eui. Serial emitowany był od 23 listopada 2014 do 1 lutego 2015 roku.
Serial jest dostępny z napisami w języku polskim za pośrednictwem platformy Viki, pod tytułem "Dr. Frost".
Fabuła.
Baek Nam-bong jest przystojnym, trzydziestoparoletnim profesorem psychologii, który także ze względu na swoje zainteresowania dorabia sobie nocami w barze jako barman. Znany jest głównie pod swoim przezwiskiem „Dr. Frost” („Doktor Mróz”), które zostało mu nadane ze względu na permanentnie biały kolor włosów. W dzieciństwie w wyniku wypadku samochodowego doświadczył urazu głowy, w wyniku którego nie potrafi odczuwać emocji.
Nam-bong jest odpowiedzialny za prowadzenie biura konsultacji psychologicznych na uniwersytecie. Wraz z nim, w ramach swojego stypendium, pracuje energiczna i nieco wścibska studentka Yoon Sung-ah, która jest jego asystentką. Nam-bong ma również specyficzną relację z Song Sun, znajomą jeszcze z czasów studiów, która również wykłada na uniwersytecie. Jego mentorem i opiekunem jest Chun Sang-won, dyrektor wydziału psychologii. Ponieważ Nam-bong ma również talent do dedukcji, czasami pomaga (oficjalnie lub nieoficjalnie) detektywowi Nam Tae-bongowi w rozwiązywaniu spraw kryminalnych.

</doc>
<doc id="3579560" url="https://pl.wikipedia.org/wiki?curid=3579560" title="Petr Bláha">
Petr Bláha

Petr Bláha (ur. 18 lutego 1942 w Pradze) – czeski lekkoatleta reprezentujący Czechosłowację, średniodystansowiec, medalista europejskich igrzysk halowych.
Odpadł w eliminacjach biegu na 800 metrów na mistrzostwach Europy w 1966 w Budapeszcie. Zdobył srebrny medal w sztafecie 3 × 1000 metrów (która biegła w składzie: Pavel Hruška, Pavel Pěnkava i Bláha) na europejskich igrzyskach halowych w 1967 w Pradze. Na europejskich igrzyskach halowych w 1969 w Belgradzie ponownie wywalczył srebrny medal w sztafecie 3 × 1000 metrów, która biegła w składzie: Ján Šišovský, Bláha i Pavel Pěnkava, a w biegu na 1500 metrów odpadł w eliminacjach.
Był halowym mistrzem Czechosłowacji w biegu na 1500 metrów w 1969 i w biegu na 3000 metrów w 1972. 22 czerwca 1966 ustanowił rekord Czechosłowacji w sztafecie 4 × 800 metrów wynikiem 7:19,6, który jest do tej pory rekordem Czech (sztafeta biegła w składzie: Petr Bláha, Pavel Pěnkava, Pavel Hruška i Jan Kasal).
Przypisy.
 

</doc>
<doc id="3579564" url="https://pl.wikipedia.org/wiki?curid=3579564" title="Ludomir Wolfke">
Ludomir Wolfke

Ludomir Wolfke (ur. 1882, zm. 31 stycznia 1937 w Warszawie) – prawnik, matematyk.
Był matematykiem. Został profesorem Politechniki Warszawskiej. Był specjalistą geometrii wykreślnej.
Zmarł 31 stycznia 1937 w Warszawie. Został pochowany na cmentarzu Powązkowskim w Warszawie (kwatera 257a-3-6).

</doc>
<doc id="3579576" url="https://pl.wikipedia.org/wiki?curid=3579576" title="Kim Jang-Mi">
Kim Jang-Mi



</doc>
<doc id="3579579" url="https://pl.wikipedia.org/wiki?curid=3579579" title="Oh Jin-Hyek">
Oh Jin-Hyek



</doc>
<doc id="3579581" url="https://pl.wikipedia.org/wiki?curid=3579581" title="Helena Podwysocka">
Helena Podwysocka

Helena Podwysocka, z domu Pałasińska, "primo voto" Lepiarz (ur. 17 marca 1901 w Nowym Bródnie, zm. 16 marca 1967) – polska sędzia. Pierwsza w historii kobieta wykonująca ten zawód w Małopolsce.
Życiorys.
Urodziła się 17 marca 1901 w Nowym Bródnie (w jej akcie chrztu widnieje inna data - 28 marca 1901, która jest prawdopodobnie błędna). Była córką Tomasza Pałasińskiego i Franciszki z domu Jaroczyńskiej, miała trzech braci i siostrę.
Była uczennicą gimnazjum Leonii Rudzkiej w Warszawie, w 1919 zdała egzamin maturalny. Następnie pracowała przez ok. roku w Głównym Urzędzie Likwidacyjnym, później jako pracownik cywilny w wojsku. Działała w Polskim Białym Krzyżu.
W 1925 ukończyła studia prawnicze na Uniwersytecie Warszawskim. W kwietniu 1926 rozpoczęła aplikację sądową w okręgu Sądu Apelacyjnego w Warszawie. 29 stycznia 1927 poślubiła Ludwika Lepiarza. Egzamin sędziowski zdała w styczniu 1929, z wynikiem dobrym, jednak pierwszy wniosek o nominację asesorską złożony w lutym 1929 został odrzucony. Przyczyna tego była płeć kandydatki. Podjęła wówczas pracę w sekretariacie Sądu Apelacyjnego w Warszawie.
W maju 1929 weszła w skład komitetu organizacyjnego związku kobiet z wyższym wykształceniem prawniczym w Polsce jako oddziału "Federation Internationale des Femmes Avocats et Diplomées en Droit" w Paryżu. 13 stycznia 1930 została mianowana asesorem sądowym w okręgu Sądu Apelacyjnego w Warszawie i przydzielona do sekretariatu prezydialnego tegoż Sądu, była też sekretarzem Sądu Dyscyplinarnego i Komisji Dyscyplinarnej, a także prowadziła referat nominacji na aplikantów sądowych. Po zarejestrowaniu stowarzyszenia Polski Związek Kobiet z prawniczym wykształceniem w 1930 weszła w skład zarządu oraz udzielała się w jego sekretariacie. 
Od marca 1932 powierzono jej wykonywanie obowiązków sędziowskich w Sądzie Grodzkim dla Nieletnich w Warszawie, w wymiarze jednego dnia w tygodniu. Następnie, na skutek podania została przeniesiona na stanowisko asesora sądowego w okręgu Sądu Apelacyjnego we Lwowie z dniem 20 czerwca 1932 (przyczyną tego podania było objęcie przez jej męża funkcji szefa sztabu Dowództwa Okręgu Korpusu Nr VI we Lwowie). 3 października 1932 została mianowana przez Prezydenta RP na urząd sędziego grodzkiego (miejskiego) we Lwowie jako jedna z trzech kobiet wówczas mianowanych. Przysięgę złożyła 15 października 1932, zostając tym samym pierwszą kobietą wykonującą zawód sędziego w Małopolsce. Kierowała oddziałem XXXIII, który rozpoznawał sprawy karne przeciw nieletnim, sprawy sanitarne oraz sprawy dotyczące jakości produktów spożywczych w obrocie handlowym. Po samobójczej śmierci męża aresztowanego za współpracę z wywiadem sowieckim przeniosła się w 1937 do Warszawy, pracowała w tamtejszym Sądzie Grodzkim. W 1938 otrzymała brązowy Medal za Długoletnią Służbę.
Z małżeństwa z Ludwikiem Lepiarzem miała syna Andrzeja (żołnierz Zgrupowania Żubr, ps. „Miś”, poniósł śmierć w powstaniu warszawskim 30 września 1944 w wieku ok. 15 lat). W kwietniu 1939 poślubiła Mariana Podwysockiego.
Po zakończeniu II wojny światowej była sędzią Sądu Grodzkiego w Krakowie, skąd 10 grudnia 1945 została mianowana sędzią Sądu Okręgowego we Wrocławiu. Tego ostatniego stanowiska najprawdopodobniej jednak nie objęła.
Zmarła 16 marca 1967. Została pochowana w grobowcu rodzinnym na cmentarzu Bródnowskim w Warszawie (spoczął tam także Ludwik Lepiarz).

</doc>
<doc id="3579582" url="https://pl.wikipedia.org/wiki?curid=3579582" title="Festa del Redentore">
Festa del Redentore

Festa del Redentore (pol. Święto Odkupiciela) – święto organizowane corocznie w Wenecji w trzecią niedzielę lipca, nawiązujące do zarazy, która w latach 1575–1577 pochłonęła życie jednej trzeciej mieszkańców miasta. 
Historia.
4 września 1576 roku Senat Republiki Weneckiej zdecydował, że doża będzie musiał wybudować kościół ku czci Odkupiciela, aby położyć kres epidemii. Kościół został zbudowany według projektu Andrei Palladia na wyspie Giudecca. W 1677 roku, kiedy epidemia została definitywnie pokonana, postanowiono corocznie organizować uroczystości religijne połączone z zabawą ludową. Festa del Redentore należy do najpopularniejszych świąt Wenecji, przyciągając nie tylko mieszkańców miasta, ale również liczne rzesze turystów. Uroczystości rozpoczynają się już w sobotę po zachodzie słońca, gdy na oświetlonych barkach buduje się prowizoryczny most wotywny, łączący nabrzeże w pobliżu bazyliki św. Marka poprzez Canale della Giudecca z wyspą Giudecca, na której położony jest kościół Il Redentore. Na barkach ma miejsce biesiada, podczas której serwowane są dania typowe dla kuchni weneckiej. Kulminacją uroczystości sobotnich jest pokaz ogni sztucznych, trwający od godziny 23:30 do północy. W niedziele rano ma miejsce uroczysta procesja przez most wotywny do kościoła, gdzie celebrowane jest nabożeństwo pod przewodnictwem patriarchy. Dawniej w obchodach święta uczestniczył osobiście doża, udając się razem z wyższymi urzędnikami Republiki Weneckiej na coroczną wizytę do kościoła Il Redentore.
Ostatnim uroczystościom ku czci Odkupiciela, zorganizowanym w trzecią niedzielę lipca 2015 roku towarzyszyły liczne imprezy kulturalne i sportowe, takie jak: koncert muzyki sakralnej przed kościołem Il Redentore (czwartek), koncert muzyki tradycyjnej (sobota), spektakl Expo Redentore (sobota) czy regaty ku czci Odkupiciela (niedziela).

</doc>
<doc id="3579584" url="https://pl.wikipedia.org/wiki?curid=3579584" title="Kim Ji-Yeon">
Kim Ji-Yeon



</doc>
<doc id="3579590" url="https://pl.wikipedia.org/wiki?curid=3579590" title="Jan Bełtowski">
Jan Bełtowski

Jan Adam Bełtowski (ur. 14 grudnia 1897 w Dębicy, zm. po 1947) – polski doktor medycyny, lekarz, porucznik rezerwy sanitarny Wojska Polskiego.
Życiorys.
Urodził się 14 grudnia 1897. U kresu I wojny światowej wziął udział w obronie Lwowa w trakcie wojny polsko-ukraińskiej służąc w stopniu podporucznika w sekcji telefonicznej oddziału technicznego Naczelnej Komendy. Po odzyskaniu przez Polskę niepodległości w 1918 został przyjęty do Wojska Polskiego. Został awansowany do stopnia porucznika rezerwy w korpusie oficerów sanitarnych ze starszeństwem z 1 czerwca 1919. W 1923, 1924 był podlekarzem rezerwowym w 6 Batalionie Sanitarnym w garnizonie Lwów.
W latach 1946–1947 był lekarzem w PUBP w Żywcu w stopniu porucznika.
Ukończył studia medyczne uzyskując tytuł naukowy doktora medycyny. W latach 30. do 1939 pracując w Nadwórnej był członkiem Lwowskiej Izby Lekarskiej. W styczniu 1937 został wybrany prezesem zarządu koła Związku Oficerów Rezerwy w Nadwórnej. W 1939 był dyrektorem szpitala w Nadwórnej.

</doc>
<doc id="3579591" url="https://pl.wikipedia.org/wiki?curid=3579591" title="PKS MOS Zbąszyń">
PKS MOS Zbąszyń

PKS MOS Zbąszyń (unihokej) - polska kobieca drużyna unihokeja, będąca częścią wielosekcyjnego klubu, który został założony w 2009 roku w miejscowości Zbąszyń. Drużyna zadebiutowała w Ekstralidze kobiet w sezonie 2013/2014
Sukcesy.
Krajowe.
 Ekstraliga polska w unihokeju kobiet

</doc>
<doc id="3579593" url="https://pl.wikipedia.org/wiki?curid=3579593" title="Bruxelles Ouest">
Bruxelles Ouest



</doc>
<doc id="3579594" url="https://pl.wikipedia.org/wiki?curid=3579594" title="Pascal Garnier">
Pascal Garnier

Pascal Garnier (ur. 4 lipca 1949, zm. 5 marca 2010) – francuski pisarz i malarz, autor około 50 książek, w tym nowel, powieści "romans gris" i literatury młodzieżowej.
Życiorys.
W wieku 15 lat Garnier porzucił szkołę i wyruszył w podróż po krajach Bliskiego Wschodu, przez kolejne 10 lat przemierzał Afrykę Północną, Bliski Wschód i Azję, wybierając możliwie najtańsze środki transportu. Z doświadczeń tych podróży narodziła się chęć do rozpoczęcia twórczości literackiej, za pomocą której Garnier mógłby opowiedzieć o tym, co widział. Jednak wczesne porzucenie szkoły spowodowało poważne braki w jego zdolnościach językowych, zwłaszcza ortografii, pisanie więc sprawiało mu trudność. Zaczął wymyślać teksty piosenek, by nie musieć ich zapisywać, a jedynie śpiewać i w ten sposób przekazywać je innym. Po zakończeniu etapu podróży zaczęła się więc kariera Garniera jako tekściarza. Był to czas rozkwitu francuskiego rock'n'roll'a.
Potrzeba ciągłego rozwoju popchnęła go jednak ku pisaniu. Swoje nowele tworzył w ukryciu, nie pokazywał ich nikomu. Wszystkie teksty pisał w czasie teraźniejszym, by nie mieć problemu z odmianą czasowników. Jego słownictwo również nie było zbyt bogate. Styl, za który go podziwiano – zwięzłość i umiarkowanie – był niejako wymuszony przez ograniczone umiejętności.
Pierwszą wydaną publikacją był "L’Année sabbatique" (fr. całoroczny urlop przyznawany wykładowcom uniwersyteckim) zbiór 12 krótkich nowel. Kolejne dzieło "Surclassement" składało się już z 3 dłuższych opowiadań. Dla Garniera kolejnym krokiem miała być powieść, jednak wydawnictwo P.O.L. dla którego wówczas pisał, stwierdziło, że powinien pozostać przy nowelach. Dla młodego autora było to ogromne rozczarowanie. Ostatecznie, jego pierwsza powieść "Le pain de la veille" ukazała się nakładem wydawnictwa Entreligne. Jak przyznał Garnier, nie była dopracowana, ale miała w sobie ducha kolejnych powieści z gatunku noir.
Przygoda autora z literaturą młodzieżową rozpoczęła się przez przypadek, gdy wracając z Wenecji postanowił spisać swoje wspomnienia w formie opowiadania dla dzieci. Książka "Chat comme moi" natychmiast odniosła sukces. Garnier kontynuował pisanie dla młodszych czytelników, traktując je jako świetne ćwiczenie pisania zwięźle i interesująco.
W latach 90. Pascal tworzył głównie nowele, ale wciąż marzył o byciu odnoszącym sukcesy powieściopisarzem. Wtedy powstała pierwsza powieść noir autorstwa Garniera, okrzykniętego później mistrzem gatunku. Kolejne powieści "Nul n’est à l’abri du succès" i "L’A 26" również odniosły sukces. W tym samym czasie Garnier napisał także książkę "Chambre 12", którą wydano w ramach prestiżowej collection blanche.
Ostatnie lata życia Garnier spędził w małym miasteczku w Ardèche poświęcając się pisaniu i malowaniu.

</doc>
<doc id="3579595" url="https://pl.wikipedia.org/wiki?curid=3579595" title="Bruxelles Nord">
Bruxelles Nord



</doc>
<doc id="3579596" url="https://pl.wikipedia.org/wiki?curid=3579596" title="Bruxelles Central">
Bruxelles Central



</doc>
<doc id="3579597" url="https://pl.wikipedia.org/wiki?curid=3579597" title="Chen Lifu">
Chen Lifu

Chen Lifu (ur. 21 sierpnia 1900, zm. 8 lutego 2001) – chiński polityk, bliski współpracownik Czang Kaj-szeka.
Pochodził z Wuxing w prowincji Zhejiang, był bratankiem Chen Qimeia i młodszym bratem Chena Guofu. Ukończył studia na wydziale górnictwa Uniwersytetu Pekińskiego i na University of Pittsburgh. Po powrocie do Chin w 1925 roku został sekretarzem Czang Kaj-szeka i członkiem ścisłego kierownictwa Kuomintangu, wraz z bratem tworzył wpływową tzw. „klikę CC”. W latach 1938-1944 pełnił funkcję ministra edukacji.
Po przejęciu władzy w Chinach przez komunistów w 1949 roku wyjechał do Stanów Zjednoczonych, po 1969 roku osiadł na Tajwanie. Zmarł w Taizhong na atak serca, przeżywszy ponad 100 lat.

</doc>
<doc id="3579600" url="https://pl.wikipedia.org/wiki?curid=3579600" title="Wacław Seruga">
Wacław Seruga

Wacław Marian Seruga (ur. 24 sierpnia 1943 w Bochni) – polski architekt, profesor nauk technicznych, profesor zwyczajny Politechniki Krakowskiej im. Tadeusza Kościuszki i Politechniki Świętokrzyskiej, w latach 1999–2005 dziekan Wydziału Architektury PK.
Życiorys.
Absolwent I Liceum Ogólnokształcącego im. Bartłomieja Nowodworskiego w Krakowie (1961). W 1967 ukończył studia architektoniczne na Politechnice Krakowskiej. Doktoryzował się w 1974. Stopień doktora habilitowanego uzyskał w 1986. Tytuł naukowy profesora nauk technicznych otrzymał 2 czerwca 2000.
Związany z Katedrą Kształtowania Środowiska Mieszkaniowego Politechniki Krakowskiej im. Tadeusza Kościuszki, na której w 2002 uzyskał stanowisko profesora zwyczajnego. W latach 1990–1993 był prodziekanem Wydziału Architektury PK, natomiast w latach 1999–2005 pełnił funkcję dziekana tego wydziału. W latach 1994–1999 był dyrektorem Instytutu Projektowania Urbanistycznego PK. Zatrudniony również na stanowisku profesora zwyczajnego na Wydziale Budownictwa i Architektury Politechniki Świętokrzyskiej.
Jego zainteresowania naukowe obejmują m.in. kształtowanie środowiska mieszkaniowego, projektowanie urbanistyczno-architektoniczne zespołów mieszkaniowych i obiektów użyteczności publicznej oraz modernizację istniejących struktur miejskich. Wielokrotny laureat ogólnopolskich konkursów architektoniczno-urbanistycznych. Współorganizator i sędzia I Biennale Architektury w Krakowie (1985) oraz następnych edycji imprezy (o charakterze międzynarodowym). Zrealizował projekty zespołów mieszkaniowych w Krakowie i Tarnowie oraz obiektów sakralnych: kościoła św. Wojciecha w Bronowicach, kościoła św. Stanisława w Siedliszowicach oraz kościoła Matki Bożej Śnieżnej w Tokarni.
Został członkiem Sekcji Architektury Komitetu Architektury i Urbanistyki PAN oraz Społecznego Komitetu Odnowy Zabytków Krakowa (2001).
W 2011, "za wybitne zasługi w pracy naukowo-badawczej, za osiągnięcia w działalności dydaktycznej i społecznej", został odznaczony Krzyżem Oficerskim Orderu Odrodzenia Polski. Wcześniej otrzymał Krzyż Kawalerski OOP (2002), Złoty i Brązowy Krzyż Zasługi oraz Medal Komisji Edukacji Narodowej (1999).

</doc>
<doc id="3579602" url="https://pl.wikipedia.org/wiki?curid=3579602" title="Ballads and Blues (album Tommy'ego Flanagana)">
Ballads and Blues (album Tommy'ego Flanagana)



</doc>
<doc id="3579603" url="https://pl.wikipedia.org/wiki?curid=3579603" title="Green (album Steve'a Hillage'a)">
Green (album Steve'a Hillage'a)



</doc>
<doc id="3579605" url="https://pl.wikipedia.org/wiki?curid=3579605" title="L (album Steve'a Hillage'a)">
L (album Steve'a Hillage'a)



</doc>
<doc id="3579607" url="https://pl.wikipedia.org/wiki?curid=3579607" title="L (album)">
L (album)



</doc>
<doc id="3579613" url="https://pl.wikipedia.org/wiki?curid=3579613" title="He (cesarzowa)">
He (cesarzowa)

He (zm. 189) – zwana również "cesarzową Lingsi" (靈思皇后; dosłownie "rozważna i troskliwa cesarzowa"). Druga żona cesarza Chin Linga.
Pochodzenie i związek z cesarzem.
W odróżnieniu od wielu cesarzowych z dynastii Han He nie pochodziła ze szlacheckiej rodziny - jej ojciec He Zhen był rzeźnikiem z Nanyang. Jej matka miała na imię Xing. Nie wiadomo w jaki sposób została cesarską konkubiną. Zgodnie z legendami została wybrana do cesarskiego pałacu po tym jak jej krewni zapłacili eunuchom wybierającym dziewczyny do cesarskich konkubin. Według "Kroniki Późniejszych Hanów" była niezwykle piękna i dzielna. W 176 roku urodziła cesarzowi Lingowi pierwszego syna, Liu Biana. Podobno dzięki niskiemu pochodzeniu matki mały książę dożył do dorosłości. W 180 roku cesarz Ling mianował konkubinę He cesarzową, zastępując nią swoją pierwszą żonę cesarzową Song, która została odsunięta dziewięć lat wcześniej.
Cesarzowa.
Cesarzowa He była wielce kochana przez cesarza. Kroniki opisywały ją jako bardzo zazdrosną i niezwykle okrutną kobietę, której śmiertelnie obawiały się cesarskie konkubiny. Jej matka Xing trzymała tytuł pani Wuyang, a jej bracia He Jin i He Miao również zostali szybko wyniesieni.
W 181 roku konkubina cesarza Linga pani Wang urodziła syna nazwanego Liu Xie. Zazdrosna cesarzowa He otruła rywalkę wysłanym jej kleikiem ryżowym. Cesarz Ling był wściekły i chciał odebrać jej tytuł cesarzowej, jednak eunuchowie ubłagali go by tego nie robił. Książę Liu Xie był wychowywany osobiście przez matkę cesarza, cesarzową wdowę Dong.
W miarę dorastania książąt cesarz Ling zaczął zastanawiać się, którego z nich ma uczynić następcą tronu. Książę Liu Bian był synem cesarzowej i był starszy podczas gdy książę Liu Xie był młodszy, a jego matką była tylko cesarska konkubina. Charakter księcia Liu Biana był jednak w znacznym stopniu nieodpowiedni, podczas gdy jego brat odznaczał się mądrością.
Cesarzowa wdowa.
Cesarz Ling zmarł 189 roku i potężny eunuch Jian Shuo któremu ufał, chciał zabić He Jina i mianować księcia Liu Xie cesarzem. Kiedy spisek wyszedł na jaw Jian Shuo uznał, że książę Liu Bian jest najlepszym kandydatem na cesarza. Po koronacji syna cesarzowa He została mianowana cesarzową wdową i nadała swojemu ojcu najpotężniejszą pozycję na dworze, mimo tego wciąż dominującą rolę grali na nim eunuchowie.
Konfrontacja była nieunikniona – w 189 roku He Jin spiskujący z Yuanem Shao i Yuanem Shu jak i wielu innymi młodymi urzędnikami chcąc oskarżyć Jiana Shuo, który wciągnął do swojego spisku wielu znaczących eunuchów takich jak Zhao Zhong i Song Dian by aresztować, a później ściąć He Jina. Jednakże Zhao Zhong i Song Dian zostali przekonani do przejścia na drugą stronę przez innego eunucha, Guo Shenga – przyjaciela rodu He. He Jin aresztował Jiana Shuo i osobiście wykonał na nim wyrok, przejmując ster rządów w swoje ręce.
Ród He popadł jednak w konflikt z innym potężnym stronnictwem na dworze – matka zmarłego cesarza Linga, wielka cesarzowa wdowa Dong i jej bratanek Dong Chong niezadowoleni z zagarnięcia władzy przez ród He chcieli go obalić i sami przejąć władzę. He Jin przejął kontrolę nad sytuacją i nakazał córce wydanie edyktu odsyłającego wielką cesarzową wdowę Dong z powrotem do Heian, gdzie Dong Chong popełnił samobójstwo wielka cesarzowa wdowa zmarła w kilkanaście dni później – podobno miała popełnić samobójstwo. Ich śmierć przyczyniła się do niepopularności klanu He.
Na jesień 189 roku Yuan Shao zasugerował He Jinowi wymordowanie eunuchów – propozycję odrzuconą już przez cesarzową wdowę. Pani Xiao i He Miao odrzucili ten plan argumentując, że tak wiele zawdzięczają tym eunuchom. Plan jednak nie wszedł w życie bo jeden z najmożniejszych ludzi w państwie, kuzyn Dong Chonga, Dong Zhuo, opanował stolicę i zmusił cesarzową wdowę do rozkazania wpływowym eunuchom na powrót do prowincji z których pochodzą. Jednak najwyższy rangą eunuch Zhang Rang, teść siostry cesarzowej wdowy He, poprosił ją o ponowne sprowadzenie ich na dwór. Eunuchowie dowiedziawszy się o planie He Jina wciągnęli go w zasadzkę i zabili, jednak jeden z jego przyjaciół, młody urzędnik o imieniu Yuan Shao doniósł innym oficjelom o pojmaniu przez eunuchów cesarzowej wdowy, młodego cesarza i księcia Liu Xie. Cesarzowa wdowa He szybko uciekła i pomogła Yuanowi Shao w zgromadzeniu armii, która zmasakrowała eunuchów i zabiła wielu politycznych przeciwników rodu He.
Dwa dni później ci z eunuchów, którzy przeżyli i znajdowali się teraz w desperackiej sytuacji korzystając z posiadania cesarza i jego brata uciekli z dala od stolicy i popełnili samobójstwo. W tym samym dniu Dong Zhuo przejął obu chłopców i dostarczył ich do stolicy. W drodze młody cesarz był tak zaszokowany interwencją zwykłego generała, że aż odebrało mu głos, za to młodszy z braci, książę Liu Xie wykazał ogromną cywilną odwagę sprzeciwiając się Dongowi i policzkując go.
Dong Zhuo oskarżył cesarzową wdowę He o chęć zaszkodzenia wielkiej cesarzowej wdowie Dong i po odebraniu jej cesarskiego tytułu, zmusił ją do zamieszkania w jednym z mniejszych pałaców cesarskich. He została otruta i pochowana bez żadnych szczególnych honorów obok swojego męża, cesarza Linga. Po jej śmierci Dong Zhuo wymordował ród He i jej dzieci.

</doc>
<doc id="3579614" url="https://pl.wikipedia.org/wiki?curid=3579614" title="Witold Hołubowicz">
Witold Hołubowicz

Witold Piotr Hołubowicz (ur. 8 sierpnia 1958) – polski inżynier, doktor habilitowany nauk technicznych, specjalizuje się w telekomunikacji i teleinformatyce (m.in. w systemach łączności radiowej i telefonii komórkowej), nauczyciel akademicki Uniwersytetu Technologiczno-Przyrodniczego w Bydgoszczy oraz Uniwersytetu im. Adama Mickiewicza w Poznaniu. 
Życiorys.
Ukończył studia na Wydziale Elektrycznym Politechniki Poznańskiej. W latach 1987-1989 wykładał na uczelni technicznej w Nowym Jorku. Habilitował się na macierzystym wydziale w 1993 na podstawie oceny dorobku naukowego i pracy zatytułowanej "Pewne aspekty optymalnego doboru sygnałów CPM bez kodowania lub z kodowaniem splotowym". Zagraniczne staże naukowe odbywał w Szwajcarii, Francji i Japonii.
W latach 1992-1996 był profesorem Francusko-Polskiej Wyższej Szkoły Nowych Technik Informatyczno-Telekomunikacyjnych (EFP) w Poznaniu. Od 1996 pracuje jako profesor na Wydziale Telekomunikacji, Informatyki i Elektrotechniki Uniwersytetu Technologiczno-Przyrodniczego w Bydgoszczy. Od 2003 pracuje także na Wydziale Fizyki UAM jako profesor i kierownik w Zakładzie Informatyki Stosowanej (prowadzi zajęcia m.in. z podstaw przedsiębiorczości). 
Współautor opracowań: "GSM cyfrowy system telefonii komórkowej" (wraz z P. Płóciennikiem, wyd. 1995, ), "Systemy łączności bezprzewodowej" (wraz z P. Płóciennikiem i A. Różańskim, wyd. 1997, ), "Cyfrowe systemy telefonii komórkowej GSM 900, GSM 1800, UMTS" (wraz z P. Płóciennikiem, wyd. 1998, ) "Systemy radiowe z rozpraszaniem widma, CDMA. Teoria, standardy, aplikacje" (wraz z M. Szwabe, wyd. 1998, ) oraz książki "GSM - ależ to proste!" (wraz z M. Szwabe, wyd. 1999, ). Swoje artykuły publikował m.in. w "Przeglądzie Telekomunikacyjnym i Wiadomościach Telekomunikacyjnych".
Był przewodniczącym komitetu programowego Krajowej Konfederacji Radiofuzji i Radiokomunikacji (1996-2000). Od 1997 do 2017 był prezesem zarządu poznańskiej spółki ITTI. Jest także prezesem Stowarzyszenia CMG Poland - Niezależnego Forum Użytkowników IT.

</doc>
<doc id="3579616" url="https://pl.wikipedia.org/wiki?curid=3579616" title="Chen Qimei">
Chen Qimei

Chen Qimei (ur. 17 stycznia 1878, zm. 18 maja 1916) – chiński polityk, działacz rewolucyjny.
Pochodził z Wuxing w prowincji Zhejiang, w młodości zgodnie z życzeniem ojca przyuczał się do zawodu kupca, następnie pracował w firmie handlującej jedwabiem w Szanghaju, gdzie zaangażował się w działalność opozycji antymandżurskiej. W 1906 roku wyjechał na studia do Japonii, gdzie wstąpił do założonej przez Sun Jat-sena Ligi Związkowej. Po powrocie do Chin w 1908 roku organizował i nadzorował nowe komórki ruchu rewolucyjnego, założył także gazetę "Zhongguo gongbao". Zaprzyjaźnił się wówczas ze swoim krajanem Czang Kaj-szekiem, którego zwerbował do Ligi Związkowej.
Podczas rewolucji Xinhai w 1911 roku dowodzone przez Chena oddziały rewolucjonistów przejęły kontrolę nad Szanghajem. Po obaleniu cesarstwa i utworzeniu Republiki Chińskiej znalazł się w gronie przeciwników dyktatorskich rządów Yuan Shikaia, po upadku tzw. drugiej rewolucji w listopadzie 1913 musiał uciekać do Japonii. W 1915 roku potajemnie przedostał się do Chin, gdzie zajął się organizowaniem oddziałów partyzanckich walczących z reżimem Yuana. W maju 1916 roku został namierzony przez służby specjalne i zamordowany w swojej kryjówce w Szanghaju.
Jego bratankami byli Chen Guofu i Chen Lifu.

</doc>
<doc id="3579618" url="https://pl.wikipedia.org/wiki?curid=3579618" title="Fu Shou">
Fu Shou

Fu Shou (chiń. 伏壽, zm. 214) – pierwsza żona cesarza Xiana.
Pochodzenie i związek z cesarzem.
Ojcem przyszłej cesarzowej Fu Shou był Fun Wan, potomek w siódmym pokoleniu Fu Dana, dziedzicznego markiza Buqi. Matką Fu Shou była księżniczka Yang’an, córka cesarza Huana. Ród Fu wywodził się od znakomitego konfucjańskiego uczonego Fu Shenga.
W 190 roku kiedy cesarz Xian został zmuszony przez Dong Zhuo do przeniesienia stolicy na zachód do Chang’anu, Fu Shou została cesarską konkubiną, a w pięć lat później kiedy cesarz był pod kontrolą popleczników Donga Zhuo, Li Jue i Guo Si cesarzową.
Cesarzowa.
Kiedy cesarz Xian panował przechodząc z rąk do rąk kolejnych dowódców, najwyraźniej był z wzajemnością zakochany w swojej młodej i pięknej żonie, chociaż jego władza malała z każdym dniem. Pod koniec 195 roku w czasie powrotu do starej stolicy Luoyang cesarzowa Fu siedząca na powozie obok męża obok kilku beli białego jedwabiu została wraz z nim opryskana krwią broniących ją żołnierzy zabitych przez wojsko generała Cao Cao. Kiedy w końcu dotarli do stolicy okazało się, że jest ona zdziesiątkowana przez głód i zarazy, a większość wysokich urzędników została zamordowana przez rozbójników lub zginęła z głodu.
Cesarzowa Fu miała nienawidzić dominacji Cao Cao nad dworem i całym imperium – w 200 roku kiedy konkubina Deng, której ojciec Deng Cheng został zamordowany wskutek nieudanego spisku przeciwko Cao Cao, została ścięta bez wiedzy i zgody cesarza, nielubiąca jej wściekła i przerażona cesarzowa Fu Shu napisała do swojego ojca, Fu Wana oskarżając Cao Cao o okrucieństwo i proponując swoim krewnym wszczęcie spisku przeciw tyranowi. Fu Wan był przerażony i postanowił niczego nie robić, ale treść listu wyszła na jaw w 214 roku. Oszalały z gniewu Cao Cao zmusił cesarza Xiana do odebrania żonie tytułu cesarzowej, a kiedy cesarz zaprotestował, generał wysłał żołnierzy do pałacu w którego ścianach ukryła się cesarzowa Fu. Młoda kobieta została odnaleziona i wywleczona na zewnątrz, miała błagać o litość i prosić męża o ratunek. Została zamordowana wraz z całą rodziną i dwoma synami. Cesarz Xian został oszczędzony, ponieważ jego status marionetkowego władcy został ukazany całemu imperium. Cao Cao uznał śmierć cesarzowej za błąd w sztuce lekarskiej i nakazał pochować ją z honorami należnymi cesarzowej.

</doc>
<doc id="3579622" url="https://pl.wikipedia.org/wiki?curid=3579622" title="Linia kolejowa Großenhain – Cottbus">
Linia kolejowa Großenhain – Cottbus

Linia kolejowa Großenhain – Cottbus – ważna zelektryfikowana linia kolejowa w Niemczech, w krajach związkowych Saksonia i Brandenburgia. Biegnie od Großenhain przez Ruhland i Senftenberg do Cottbus, i jest częścią połączenia z Drezna do Cottbus. Od Großenhain do Ruhland linia jest jednotorowa, a na pozostałym odcinku dwutorowa.

</doc>
<doc id="3579624" url="https://pl.wikipedia.org/wiki?curid=3579624" title="Cao Jie">
Cao Jie

Cao Jie (chiń. 曹節; ur. 197, zm. 260) – znana również jako "cesarzowa Xianmu". Żona cesarza Chin Xiana
Pochodzenie i małżeństwo z cesarzem.
Cao Jie była córką dowódcy wojskowego Cao Cao, który na rok przed jej narodzinami przejął władzę nad Chinami i cesarzem Xianem oraz rozpoczął odbijanie terytorium kraju spod obcej dominacji. W 213 roku został mianowany najpierw księciem a potem królem Wei i oddał wszystkie swoje córki do cesarskiego pałacu, gdzie zostały konkubinami cesarza Xiana. Najstarsza Cao Xian, średnia Cao Je i ich najmłodsza siostra Cao Hua szybko awansowały w hierarchii cesarskich małżonek.
Cesarzowa i księżna.
W 214 roku pierwsza żona cesarza, cesarzowa Fu Shou została oskarżona o stworzenie spisku przeciwko Cao Cao, który podejrzewając ją od czternastu lat odebrał jej wszystkie tytuły i skazał na śmierć, ustanawiając w jej miejsce Cao Jie.
Niezbyt wiele wiadomo o życiu Cao Jie jako cesarzowej, ale jest jasne, że jej mąż był całkowicie pozbawiony jakiejkolwiek władzy odkąd jej ojciec przejął rządy. W 220 roku jej ojciec zmarł, a jej brat Cao Pi został nowym królem Wei. Pod koniec tego roku zmusił cesarza Xiana do abdykacji, kończąc w ten sposób panowanie dynastii Han. Podobno miał on wysłać do swojej siostry posłańców z rozkazem zrzeczenia się tytułów i insygniów władzy, Cao Jie miała odmówić kilka razy i ulec dopiero pod groźbą pozbawienia życia. Były cesarz otrzymał tytuł księcia Shangyang a jego żona została księżną. Cesarz zmarł w 234 roku, a Cao Jie w dwadzieścia sześć lat później i została pochowana obok niego z wszystkimi honorami należnymi cesarzowej według tradycji dynastii Han.

</doc>
<doc id="3579625" url="https://pl.wikipedia.org/wiki?curid=3579625" title="Herbatka u Stalina (Teatr Telewizji 2001)">
Herbatka u Stalina (Teatr Telewizji 2001)

Herbatka u Stalina – spektakl Teatru Telewizji z 1999 roku. Widowisko jest adaptacją sztuki Ronalda Harwooda pod tym samym tytułem w przekładzie Michała Ronikiera. Premiera miała miejsce 15 stycznia 2001.
Autor dramatu stara się przedstawić zjawisko fascynacji intelektualistów europejskich komunizmem. Akcja rozgrywa się w Moskwie w 1931, do której przybywa George Bernard Shaw w towarzystwie swoich przyjaciół. Ukazane zostają zasady funkcjonowania aparatu władzy radzieckiej, stosunek Stalina do Zachodu i naiwna postawa zachodnich intelektualistów. 

</doc>
<doc id="3579626" url="https://pl.wikipedia.org/wiki?curid=3579626" title="Ondřejov (Kraj Wysoczyna)">
Ondřejov (Kraj Wysoczyna)

Ondřejov – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 145 mieszkańców.

</doc>
<doc id="3579627" url="https://pl.wikipedia.org/wiki?curid=3579627" title="Onšov (Kraj Wysoczyna)">
Onšov (Kraj Wysoczyna)

Onšov – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 224 mieszkańców.

</doc>
<doc id="3579631" url="https://pl.wikipedia.org/wiki?curid=3579631" title="Pavlov (powiat Pelhřimov)">
Pavlov (powiat Pelhřimov)

Pavlov – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 136 mieszkańców.

</doc>
<doc id="3579633" url="https://pl.wikipedia.org/wiki?curid=3579633" title="Píšť (powiat Pelhřimov)">
Píšť (powiat Pelhřimov)

Píšť – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 66 mieszkańców.

</doc>
<doc id="3579634" url="https://pl.wikipedia.org/wiki?curid=3579634" title="Polesí">
Polesí

Polesí – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 89 mieszkańców.

</doc>
<doc id="3579636" url="https://pl.wikipedia.org/wiki?curid=3579636" title="Pošná">
Pošná

Pošná – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 242 mieszkańców.

</doc>
<doc id="3579638" url="https://pl.wikipedia.org/wiki?curid=3579638" title="Proseč (powiat Pelhřimov)">
Proseč (powiat Pelhřimov)

Proseč – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 79 mieszkańców.

</doc>
<doc id="3579641" url="https://pl.wikipedia.org/wiki?curid=3579641" title="Proseč pod Křemešníkem">
Proseč pod Křemešníkem

Proseč pod Křemešníkem – gmina w Czechach, w powiecie Pelhřimov, w kraju Wysoczyna. 1 stycznia 2014 liczyła 91 mieszkańców.

</doc>
<doc id="3579644" url="https://pl.wikipedia.org/wiki?curid=3579644" title="Przedpiersie (anatomia)">
Przedpiersie (anatomia)

Przedpiersie (łac. "prosternum") – sternum, czyli brzuszny skleryt przedtułowia owadów. Położony jest przed i pomiędzy przednimi biodrami.
Budowa przedpiersia jest zbliżona do budowy śródpiersia i zapiersia, choć często uproszczona. W skład przedpiersia wchodzi eusternum i położone za nim spinasternum, jednak płytki te mogą być ze sobą zlane. W związku z wykształceniem się błoniastej szyi brak w przedpiesiu elementów prekostalnych i antekostalnych. Linia dzieląca przedpiersie od śródpiersia biegnie brzusznie przez spinasternit i grzbietowo u nasady pierwszej fragmy, jednak zwykle przedpiersie i śródpiersie oddzielone są szeroką, błoniastą koniunktywą.
Z przedpiersia wyrastają apofizy sternalne, które mogą być wykształcone w "profurca". Eusternum przedpiersia podzielone może być na przednie "basisternum" i tylne "sternellum" lub "profurcasternum".

</doc>
<doc id="3579645" url="https://pl.wikipedia.org/wiki?curid=3579645" title="Mirosława Pabijasz">
Mirosława Pabijasz

Mirosława Pabijasz, z d. Sidorowicz (ur. 16 września 1964 w Wodzisławiu Śląskim) – polska koszykarka, mistrzyni i reprezentantka Polski.
Kariera sportowa.
Jest wychowanką ROW-u Rybnik, z którym w 1982 zdobyła mistrzostwo Polski juniorek. W latach 1985-1993 występowała w Ślęzy Wrocław, z którą zdobyła mistrzostwo Polski w 1987, wicemistrzostwo Polski w 1986 i brązowy medal mistrzostw Polski. W 1993 wyjechała do Francji.
Z reprezentacją Polski seniorek wystąpiła na mistrzostwach Europy w 1987 (10 miejsce).

</doc>
<doc id="3579646" url="https://pl.wikipedia.org/wiki?curid=3579646" title="Park Kyung-Mo">
Park Kyung-Mo



</doc>
<doc id="3579648" url="https://pl.wikipedia.org/wiki?curid=3579648" title="Władimir Wietrow">
Władimir Wietrow

Władimir Ippolitowicz Wietrow (, ur. 19 października 1932, zm. 23 lutego 1985) – radziecki wojskowy, podpułkownik Pierwszego Zarządu Głównego Komitetu Bezpieczeństwa Państwowego.
Został zwerbowany przez francuski wywiad DST; przekazał informacje o radzieckim programie pozyskiwania zachodnich technologii. Wykryty przez radziecki kontrwywiad, został rozstrzelany w 1985. Był pierwowzorem bohatera filmu "Kryptonim Farewell" z 2009.

</doc>
<doc id="3579650" url="https://pl.wikipedia.org/wiki?curid=3579650" title="Zegarmistrz">
Zegarmistrz



</doc>
<doc id="3579651" url="https://pl.wikipedia.org/wiki?curid=3579651" title="Joo Hyun-Jung">
Joo Hyun-Jung



</doc>
<doc id="3579653" url="https://pl.wikipedia.org/wiki?curid=3579653" title="Protergum">
Protergum



</doc>
<doc id="3579654" url="https://pl.wikipedia.org/wiki?curid=3579654" title="Krystyna Zagórska">
Krystyna Zagórska

Krystyna Zagórska (ur. 20 marca 1956 w Rzeszowie) – polska koszykarka, medalistka mistrzostw Polski, reprezentantka Polski.
Kariera sportowa.
Karierę rozpoczęła w AZS Rzeszów, następnie była zawodniczką Spójni Gdańsk, z którą wywalczyła trzykrotnie wicemistrzostwo Polski (1978, 1979, 1980). W 1980 została zawodniczką Ślęzy Wrocław. Z wrocławskim klubem zdobyła również trzykrotnie wicemistrzostwo Polski (1982, 1984, 1985). Od 1985 występowała na Węgrzech, a w sezonie 1990/1991 ponownie reprezentowała barwy Ślęzy.
Z reprezentacją Polski juniorek zdobyła wicemistrzostwo Europy w 1975. Z reprezentacją Polski seniorek wystąpiła na mistrzostwach Europy w 1978 (5 m.) i 1983 (7 m.) oraz mistrzostwach świata w 1983 (7 m.).

</doc>
<doc id="3579656" url="https://pl.wikipedia.org/wiki?curid=3579656" title="Lee Chang-Hwan">
Lee Chang-Hwan



</doc>
<doc id="3579660" url="https://pl.wikipedia.org/wiki?curid=3579660" title="Gare de Saint-Louis">
Gare de Saint-Louis

Gare de Saint-Louis – stacja kolejowa w Saint-Louis, w departamencie Górny Ren, w Alzacji, we Francji. Jest zarządzana przez SNCF (budynek dworca) i RFF (infrastruktura).
Została otwarta w 1840 przez Compagnie du chemin de fer de Strasbourg à Bâle. Obsługiwana jest przez pociągi EuroCity, TER Alsace oraz towarowe Fret SNCF.
Położenie.
Znajduje się na linii Strasburg – Bazylea, na km 135,215, między stacjami Saint-Louis-la-Chaussée i Basel St. Johann, na wysokości 253 m n.p.m..

</doc>
<doc id="3579661" url="https://pl.wikipedia.org/wiki?curid=3579661" title="Herbatka u Stalina">
Herbatka u Stalina

Herbatka u Stalina (ang. "Taking Tea With Stalin") – dramat Ronalda Harwooda.
W swym dramacie Harwood podjął temat fascynacji intelektualistów europejskich komunizmem w radzieckim wydaniu. Dramaturg ukazał George'a Bernarda Shawa, który wraz z przyjaciółmi, Nancy Astor i Williamem Waldorfem Astorem, odwiedził w 1931 roku Moskwę. Jako laureat Nagrody Nobla został przyjęty na Kremlu przez Stalina. W dramacie poznajemy zasady funkcjonowania komunistycznego aparatu władzy.

</doc>
<doc id="3579663" url="https://pl.wikipedia.org/wiki?curid=3579663" title="Łowecz (stacja kolejowa)">
Łowecz (stacja kolejowa)

Łowecz () – stacja kolejowa w miejscowości Łowecz, w obwodzie Łowecz, w Bułgarii. Znajduje się na lokalnej linii kolejowej Swisztow – Trojan. 

</doc>
<doc id="3579664" url="https://pl.wikipedia.org/wiki?curid=3579664" title="Corby (dystrykt)">
Corby (dystrykt)



</doc>
<doc id="3579665" url="https://pl.wikipedia.org/wiki?curid=3579665" title="Chiusa (przystanek kolejowy)">
Chiusa (przystanek kolejowy)

Chiusa (wł. "Stazione di Chiusa", niem: "Bahnhof Klausen")) – przystanek kolejowy w Klausen, w prowincji Bolzano, w regionie Trydent-Górna Adyga, we Włoszech. Znajduje się na linii Werona – Innsbruck.
Według klasyfikacji RFI ma kategorię "brązową".
Historia.
Stacja od 1916 do 1962 roku była także punktem końcowym dla Kolei Val Gardena, która łączyła Klausen z miejscowością Plan w gminie Sëlva.
Połączenia.
Na stacji zatrzymują się wszystkie pociągi regionalne i ekspresy regionalne do i z Verona Porta Nuova, Bolzano, Merano, Brenner i Innsbrucku, obsługiwane przez Trenitalia i SAD Nahverkehr.

</doc>
<doc id="3579666" url="https://pl.wikipedia.org/wiki?curid=3579666" title="The Expanse">
The Expanse

The Expanse – amerykański serial science fiction w konwencji space opera, opracowany przez Marka Fergusa i Hawka Ostby'ego. Serial jest adaptacją cyklu powieści „Expanse”, autorstwa Jamesa S.A. Coreya, pseudonimu autorów Daniela Abrahama i Ty Francka, którzy służą również jako scenarzyści i producenci serialu.
Serial osadzony jest w przyszłości, w której ludzkość skolonizowała Układ Słoneczny. Opowiada historię grupy bohaterów: Chrisjen Avasarali, członkini Rady Bezpieczeństwa Narodów Zjednoczonych (Shohreh Aghdashloo); Josephusa Millera, detektywa policyjnego (Thomas Jane); Jamesa Holdena, oficera statku (Steven Strait) i jego załogi — którzy nieświadomie znajdują się na centrum spisku zagrażającemu kruchemu stanu zimnej wojny oraz kryzysów wywołanych przez nowo odkrytą obcą technologię.
"The Expanse" jest emitowany od 14 grudnia 2015 roku przez Sci Fi.
11 maja 2018 roku, stacja Sci Fi ogłosiła zakończenie produkcji serialu po trzech seriach. W dniu 22 maja 2018, serial został przejęty przez Amazon Prime Video.
Fabuła.
Akcja serialu dzieje się w przyszłości za około 200 lat. Ludzkość skolonizowała Układ Słoneczny. Nad Ziemią władzę sprawują Narody Zjednoczone, zaś Mars stał się potęgą militarną. Potrzebne do życia środki pozyskiwane są z pasa asteroid. Trzy nacje od lat są na skraju wojny.
Fabuła skupia się na Jimie Holdenie i Josephusie Aloisusie Millerze. Holden jest zastępcą dowódcy statku Canterbury, który zajmuje się holowaniem brył lodu z Pierścienia Saturna do stacji Pasa. Holden z załogą w trakcie jednej z wypraw odbiera sygnał SOS. Wyrusza między innymi z Naomi Nagatą, Alexem Kamalem i Amosem Burtonem, by sprawdzić, co stało się na statku, który go wysłał. Na miejscu okazuje się, że wewnątrz doszło do tajemniczej katastrofy, która może zagrozić też ekipie ratunkowej. Załoga ucieka, jednak nim dociera do swojego statku, Canterbury zostaje zniszczony.
W międzyczasie detektyw Miller dostaje zlecenie: ma znaleźć pewną zaginioną dziewczynę. Szukając jej, stopniowo odkrywa, że dziewczyna może być kluczem do zrozumienia potężnej intrygi. Układowi Słonecznemu grozi wojna.
Produkcja.
12 kwietnia 2014 roku stacja zamówiła pierwszą serię. Jeszcze przed jej emisją, stacja Sci Fi zamówiła drugą serię.
31 grudnia 2015 roku stacja Sci Fi ogłosiła zamówienie drugiej serii, której emisja rozpoczęła się 1 lutego 2017 roku.
17 marca 2017 roku stacja Sci Fi ogłosiła zamówienie trzeciej serii.
27 lipca 2019 roku platforma Amazon przedłużyła serial o piątą serię.
Muzyka.
Muzykę skomponował Clinton Shorter. Ścieżka dźwiękowa pierwszej serii pod nazwą "The Expanse Season 1 – The Original Television Soundtrack", składająca się z dziewiętnastu utworów, została wydana przez Lakeshore Records 20 maja 2016 roku za pośrednictwem iTunes oraz 26 maja 2016 przez Amazon.
W dniu 13 grudnia 2019, jednocześnie ze startem czwartej serii, został wydany 2 płytowy album w wersji winylowej „The Collector’s Edition”.
Nagrody.
Na rozdaniu nagród Hugo w 2017 roku odcinek "Leviathan Wakes" został uhonorowany nagrodą w kategorii "najlepsza prezentacja dramatyczna (krótka forma)".

</doc>
<doc id="3579667" url="https://pl.wikipedia.org/wiki?curid=3579667" title="Cesantes (przystanek kolejowy)">
Cesantes (przystanek kolejowy)

Cesantes (hiszp. "Estación de Cesantes") – przystanek kolejowy w miejscowości Redondela, w Prowincji Pontevedra, we wspólnocie autonomicznej Galicja, w Hiszpanii.
Obsługuje połączenia regionalne i "średniego dystansu" RENFE.
Położenie stacji.
Znajduje się na km 4,2 linii Redondela – Santiago de Compostela, na wysokości 30 m n.p.m..
Historia.
Stacja została otwarta w 1886 wraz z otwarciem linii z Redondela do Pontevedra. Linię zbudowała MZOV. W 1928 roku poważne problemy gospodarcze firmy spowodowały włączenie do Compañía Nacional de los Ferrocarriles del Oeste. W 1941 w wyniku nacjonalizacji hiszpańskiej kolei, stała się częścią RENFE.
Od 31 grudnia 2004 Renfe Operadora zarządza liniami, a Adif jest właścicielem obiektów kolejowych.

</doc>
<doc id="3579668" url="https://pl.wikipedia.org/wiki?curid=3579668" title="Potyczka w Maczkach">
Potyczka w Maczkach

Potyczka w Maczkach – potyczka powstania styczniowego stoczona 5 lutego 1863 roku przy stacji kolejowej w Maczkach. Walka toczyła się między oddziałkiem powstańczym, a oddziałem rosyjskiej straży granicznej. Starcie zakończyło się zwycięstwem powstańców.
Od końca stycznia 1863 roku w Ojcowie organizowano oddział powstańczy pod dowództwem Apolinarego Kurowskiego. Pierwszymi działaniami powstańców było przeprowadzenie kilku wypadów na nadgraniczne komory celne w Michałowicach i Szycach. Pozytywnym skutkiem tych działań było zdobycie na Rosjanach kilkudziesięciu karabinów i kilkunastu koni kawaleryjskich z rzędami. Zdobycze te pozwoliły uzbroić powstańców. Wyprawy te pokazały też, że rosyjska straż graniczna jest zdemoralizowana i szybko się poddaje. Sukcesy te skłoniły Kurowskiego do przeprowadzenia odważniejszych działań na większą skalę. Rankiem 5 lutego 1863 r. Kurowski wyruszył z Ojcowa w kierunku zachodnim, aby oczyścić granicę z Rosjan. Oddział liczył 50 strzelców (uzbrojonych w zdobyczne rosyjskie karabiny) pod dowództwem Edwarda Staweckiego, 50 kosynierów Teodora Cieszkowskiego i 50 kawalerzystów Ludwika Miętty. W obozie zostało kilkuset gorzej uzbrojonych ludzi. Celem wyprawy była stacja kolejowa Maczki, bo doszły do Kurowskiego informacje, że koncentruje się tam rosyjska straż graniczna. Po drodze w Przegoni dołączyło do oddziału kolejnych 100 ludzi, których poprzednio wyprawiono w stronę Olkusza i Bolesławia dla rekwirowania prowiantów i zbierania ochotników. Oddział powstańczy zatrzymał się po drodze w Olkuszu i tutaj spędził noc. Było to pierwsze miasto powiatowe w województwie krakowskim zajęte przez powstańców. Kurowski postanowił wykorzystać to politycznie, chcąc zorganizować tutaj administrację narodową. Działania te zajęły trochę czasu, co opóźniło powstańczy pochód, tak że oddział wyruszył w dalszą drogę dopiero 6 lutego koło południa. 
W tym czasie doniesiono jednak majorowi dowodzącemu w Maczkach o zbliżaniu oddziału powstańczego. Oficer ten postanowił nie czekać tutaj na Polaków i jeszcze 5 lutego wycofał się ze swoimi 309 ludźmi przez Niwkę do Modrzejowa. Na stacji kolejowej w Maczkach pozostał tylko kapitan żandarmerii Tajnowski z 6 szeregowcami. Ludność Maczek i urzędnicy kolejowi nie mogli się już doczekać przybycia powstańców. Postanowiono działać. 5 lutego 1863 r. napadnięto na Rosjan i rozbrojono ich. Praktykant w służbie ruchu Korag objął prowizoryczne dowództwo stacji. Jeńców rosyjskich odesłano następnego dnia do Szczakowa. 6 lutego około godziny 18 przybył wreszcie Kurowski, witany przez ludność miejscową. W Maczkach usunięto aparat telegraficzny, a także zabrano z kasy komory celnej 34270 rubli. Zajęto pociąg towarowy na który wsadzono oddział powstańczy i o godzinie 23 wyruszono nim do Sosnowca. Tam doszło do zwycięskiej bitwy. 
Linki zewnętrzne.
http://powstanie1863.zsi.kielce.pl/index.php?id=l33

</doc>
<doc id="3579669" url="https://pl.wikipedia.org/wiki?curid=3579669" title="Kołbielszczyzna">
Kołbielszczyzna

Polesie (Kołbielszczyzna, Polesie Mazowieckie, Mazowsze Leśne) – region kulturowy w Polsce między Otwockiem, Mińskiem Mazowieckim i Garwolinem sąsiadujący z Urzeczem. Posiada swój własny, charakterystyczny folklor, którego najważniejszymi elementami są kilimy tkane na krosnach, wycinanki i strój.
Historia regionu.
Obszar ten znany jest pod trzema nazwami „Mazowsze Leśne” (nazwa używana m.in. przez Oskara Kolberga), Polesie (nazwa najpopularniejsza, gwarowa, używana we wspomnianym regionie i na sąsiadującym z nim Urzeczu, funkcjonowała już w roku 1634), oraz Kołbielszczyzna (region kołbielski) ta ostatnia nazwa została utworzona po II wojnie światowej, najprawdopodobniej sztucznie, gdyż poza najbliższymi okolicami Kołbieli nie funkcjonuje wśród mieszkańców. Od XVI wieku zalesienie zmalało o 60%.
Mieszkańców regionu nazywa się „Polesokami” a mieszkanki „Polesunkami”.
Folklor.
Region wyróżnia się charakterystyczną wycinanką. Pojawiła się ona w latach 60. XIX wieku.

</doc>
<doc id="3579673" url="https://pl.wikipedia.org/wiki?curid=3579673" title="Treuenbrietzen (stacja kolejowa)">
Treuenbrietzen (stacja kolejowa)

Treuenbrietzen () – stacja kolejowa w Treuenbrietzen, w kraju związkowym Brandenburgia, w Niemczech. Znajduje się na Brandenburgische Städtebahn. Zbudowany został w 1894 na linii kolejowej Jüterbog – Nauen. W 1904 ukończono Brandenburgische Städtebahn. Podczas II wojny światowej stacja doznał poważnych szkód. 1963 r. zamknięto Brandenburgische Städtebahn. 
Według klasyfikacji Deutsche Bahn ma kategorię 7.

</doc>
<doc id="3579674" url="https://pl.wikipedia.org/wiki?curid=3579674" title="Małgorzata Kubiak">
Małgorzata Kubiak

Małgorzata Kubiak, z d. Siewruk (ur. 5 czerwca 1959 w Lublinie) – polska koszykarka, występująca na pozycji rozgrywającej, mistrzyni i reprezentantka Polski.
Kariera sportowa.
Jest wychowanką Startu Lublin, z którym w sezonie 1977/1978 występowała w II lidze. W sezonie 1978/1979 debiutowała w ekstraklasie, w barwach AZS Lublin, w latach 1979–1985 była zawodniczką AZS Poznań. Od 1985 występowała w Olimpii Poznań, z którą zdobyła mistrzostwo Polski w 1993 i 1994 oraz brązowy medal mistrzostw Polski w 1990, 1991 i 1992. W 1993 wystąpiła w finale Pucharu Ronchetti (2 miejsce), w 1994 w Final Four Pucharu Europy (3 miejsce).
Z reprezentacją Polski kadetek zajęła 5. miejsce na mistrzostwach Europy w 1976, z reprezentacją Polski juniorek wicemistrzostwo Europy w 1977. W reprezentacji Polski seniorek wystąpiła w 65 spotkaniach, w tym na mistrzostwach Europy w 1987 (10 miejsce).
Startowała także z sukcesami w zawodach weteranów (tzw. maxibasketball), zdobywając mistrzostwo świata w kategorii +40 lat w 2005, wicemistrzostwo Europy w kategorii + 40 lat w 2006, +45 lat w 2008.

</doc>
<doc id="3579678" url="https://pl.wikipedia.org/wiki?curid=3579678" title="Keith (stacja kolejowa)">
Keith (stacja kolejowa)

Keith (ang. "Keith railway station") – stacja kolejowa w Keith, w hrabstwie Moray w Szkocji.
Stacja jest zarządzana przez Abellio ScotRail i znajduje się na Aberdeen to Inverness Line. Leży 1,21 km na wschód od centrum miasta.
Połączenia.
Od poniedziałku do soboty pociągi uruchamiane są co około dwie godziny w każdym kierunku, w kierunku zachodnim do Inverness i kierunku wschodnim do Inverurie i Aberdeen. Istnieje jedno połączenie wcześnie rano do Dundee i Edynburg Waverley w kierunku wschodnim, powrót w godzinach wieczornych. Pięć pociągów w każdą stronę uruchomianych jest w niedzielę.

</doc>
<doc id="3579680" url="https://pl.wikipedia.org/wiki?curid=3579680" title="Zakażenie układu moczowego związane z cewnikowaniem">
Zakażenie układu moczowego związane z cewnikowaniem

Zakażenie układu moczowego związane z cewnikowaniem, CAUTI (ang. "Catheter-Associated Urinary Tract Infection") – zakażenie układu moczowego (ZUM) związane z cewnikowaniem. CAUTI jest jedną z najczęstszych infekcji szpitalnych (HAI – "Hospital-Acquired Infection") u pacjentów poddanych cewnikowaniu pęcherza moczowego. Zakażenie układu moczowego związane jest z formowaniem wielogatunkowego biofilmu na powierzchni cewnika (zewnętrznej oraz wewnętrznej). CAUTI w początkowym etapie często wywołują np. "Staphylococcus epidermidis", "Escherichia coli", "Enterococcus faecalis", a następnie np.: "Pseudomonas aeruginosa", "Proteus mirabilis", "Providencia stuartii", "Morganella morganii", "Klebsiella pneumoniae", "Staphylococcus aureus", "Klebsiella oxytoca" (możliwy różny skład gatunkowy biofilmu na cewniku). Biofilm ponadto może być inkrustowany kryształami struwitu i apatytu (alkalizacja moczu z udziałem ureazy "Proteus mirabilis"), co w konsekwencji może doprowadzić np. do blokady cewnika, odmiedniczkowego zapalenia nerek i sepsy. Ryzyko wystąpienia CAUTI u pacjentów wzrasta z każdym dniem cewnikowania (3-10%/dzień) i przy długotrwałym cewnikowaniu dochodzi do 100%.

</doc>
<doc id="3579681" url="https://pl.wikipedia.org/wiki?curid=3579681" title="Barbara Nawrot">
Barbara Nawrot

Barbara Nawrot, z d. Gertchen (ur. 3 grudnia 1958 w Rawiczu) – polska koszykarka, występująca na pozycji rzucającej, wicemistrzyni Europy (1980), multimedalistka mistrzostw Polski.
Kariera sportowa.
Przez niemal całą karierę sportową była związana ze Spójnią Gdańsk, w której barwach występowała w latach 1977-1989. Z gdańskim klubem zdobyła pięć tytułów wicemistrzyni Polski (1978, 1979, 1980, 1981 i za dwa rozegrane mecze - 1989).
Z reprezentacją Polski juniorek zdobyła wicemistrzostwo Europy w 1977, z reprezentacją Polski seniorek - wicemistrzostwo Europy w 1980.

</doc>
<doc id="3579686" url="https://pl.wikipedia.org/wiki?curid=3579686" title="Gjakova (gmina)">
Gjakova (gmina)

Gjakova (alb.: "Gjakova"; serb.: "Ђаковица") – gmina w Kosowie, należąca do statystycznego regionu Gjakova. Siedzibą władz gminy, a zarazem całego rejonu statystycznego Gjakova jest miasto Djakowica.
Demografia.
Według danych spisu powszechnego na rok 2011 gminę Gjakova zamieszkiwało 94 556 mieszkańców.
Historia.
Pierwsze zapiski o miejscowości Gjakova znaleźć można w historycznych księgach statystycznych z czasów osmańskich, w których pod rokiem 1485 można przeczytać, że „w wiosce tej znajdowało się 67 gospodarstw domowych, wśród których znajduje się dom »syna Vukasina, kapłana«".
Miasto rozwijało się jako tureckie centrum handlowe tureckiego, gdyż sprzyjało temu jego położenie na trasie handlowej Szkodra – Stambuł. Ewlija Czelebi opisywał miasto w 1662 roku jako kwitnącą i atrakcyjną miejscowości z 2000 domów zbudowanych z kamienia i licznymi ogrodami. Budynki użyteczności publicznej zostały zlokalizowane i zbudowane na szerokiej równinie miasta; wśród nich znalazły się dwa bogato zdobione meczety, kilka domów modlitwy, niektóre zajazdy z ołowianymi dachami, wspaniałych łaźni (hamam) i około 300 sklepów.
I wojna bałkańska.
Gjakova poważnie ucierpiała w wyniku działań pierwszej wojny bałkańskiej. "The New York Times" w 1912 roku, powołując się na źródła austro- węgierskie napisał, że ludzie na szubienicach wisieli po obu stronach drogi, a sama droga do Gjakova stała się „zaułkiem szubienic”.
Wojna domowa w Kosowie.
Miasto i region zostało poważnie dotknięte także w wyniku działań wojny domowej w Kosowie w latach 1996-1999. Doszło tam do zniszczeń i strat na dużą skalę, a także do przypadków cierpienia cywilnych ludzi spowodowanych przez wiele przypadków łamania praw człowieka. Jednostki jugosłowiańskie stacjonowały w pobliżu miasta w aż dwóch barakach ze względu na ryzyko ataku Armii Wyzwolenia Kosowa (UÇK) z po drugiej stronie granicy z Albanią. W okolicach miasta doszło także do przypadku omyłkowego zbombardowania przez jednostki lotnicze NATO obozu albańskich uchodźców.
Geografia.
Gmina Gjakova (miasto oraz 84 wsi i osiedla) obejmuje obszar 521 km². Gjakova jest położona na południowym krańcu Gór Dynarskich, około 100 km w głąb lądu od Morza Adriatyckiego.

</doc>
<doc id="3579689" url="https://pl.wikipedia.org/wiki?curid=3579689" title="Newcastle-upon-Tyne">
Newcastle-upon-Tyne



</doc>
<doc id="3579691" url="https://pl.wikipedia.org/wiki?curid=3579691" title="Jednostka regionalna Wysp">
Jednostka regionalna Wysp



</doc>
<doc id="3579692" url="https://pl.wikipedia.org/wiki?curid=3579692" title="William Waldorf Astor">
William Waldorf Astor

William Waldorf Astor (ur. 19 maja 1879 w Nowym Jorku, zm. 30 września 1952 w Taplow) – brytyjski polityk i magnat prasowy.
Był synem Williama Waldorfa „Willy'ego” Astora i Mary Dahlgren Paul. Uczęszczał do Eton College i New College w Oksfordzie. W 1906 ożenił się z Nancy Astor. Małżeństwo miało pięcioro dzieci. Astor dwukrotnie zasiadał w brytyjskim parlamencie.
Pojawia się w dramacie Ronalda Harwooda "Herbatka u Stalina" u boku George'a Bernarda Shawa. W polskiej inscenizacji rolę lorda Astora grał Jan Englert.

</doc>
<doc id="3579695" url="https://pl.wikipedia.org/wiki?curid=3579695" title="Kelvin Upshaw">
Kelvin Upshaw

 
Kelvin Parnell Upshaw (ur. 12 stycznia 1963 w Chicago) – amerykański koszykarz występujący na pozycji rzucającego obrońcy, po zakończeniu kariery zawodniczej trener koszykarski.

</doc>
<doc id="3579696" url="https://pl.wikipedia.org/wiki?curid=3579696" title="Małgorzata Urbankowska">
Małgorzata Urbankowska



</doc>
<doc id="3579697" url="https://pl.wikipedia.org/wiki?curid=3579697" title="Małgorzata Stodulska">
Małgorzata Stodulska



</doc>
<doc id="3579703" url="https://pl.wikipedia.org/wiki?curid=3579703" title="General Cup 2015">
General Cup 2015

General Cup 2015 – siódma edycja turnieju nierankingowego, który został rozegrany w dniach 16-21 listopada 2015 roku w General Snooker Club w Hongkongu.
Nagrody.
W turnieju za zajęcie danego miejsca przewidziano następujące nagrody finansowe:
Zwycięzca: $ 120 000 
II miejsce: $ 60 000 
Półfinalista: $ 40 000 
Trzecie miejsce w grupie: $ 25 000 
Czwarte miejsce w grupie: $ 20 000 
Najwyższy break turnieju: $ 20 000 
Każdy break powyżej 100 punktów: $ 2000 

</doc>
<doc id="3579706" url="https://pl.wikipedia.org/wiki?curid=3579706" title="Tamworth (borough)">
Tamworth (borough)

Tamworth – dystrykt w hrabstwie Staffordshire w Anglii. W 2011 roku dystrykt liczył 76 813 mieszkańców.

</doc>
<doc id="3579712" url="https://pl.wikipedia.org/wiki?curid=3579712" title="Orlina (województwo dolnośląskie)">
Orlina (województwo dolnośląskie)

Orlina, Orlinek (do 1945 r. niem. "Adlersruch") – nieoficjalny przysiółek wsi Ciechanowice w Polsce położona w województwie dolnośląskim, w powiecie kamiennogórskim, w gminie Marciszów.
Leży powyżej przełomu Bobru, w Rudawach Janowickich, w Sudetach Zachodnich.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Opis.
Orlina składa się z dwóch części. Dolna część leży nad Bobrem, na wysokości ok. 400 m n.p.m. i przylega bezpośrednio do Ciechanowic. Obecnie jest uważana za fragment Ciechanowic. Część górna leży na stoku Rudaw Janowickich, na spłaszczeniu grzbietu biegnącego od Małego Wołka ku północy, na wysokości ok. 490–510 m n.p.m. i teraz tylko ta część jest uważana za Orlinę. Ta część położona jest na północ od szosy z Marciszowa do Janowic Wielkich przez Miedziankę. Rozciąga się prostopadle do szosy, na prawym brzegu Orliny. Wokół Orliny rozciągają się pola uprawne, łąki i pastwiska.
Geologia.
Okolice Orliny zbudowane są ze skał metamorficznych wchodzących w skład wschodniej osłony granitu karkonoskiego: głównie z różnych odmian amfibolitów, a także łupków amfibolowych, łupków chlorytowych i fyllitów.
Górnictwo.
Na łąkach poniżej Orliny znajduje się kilka hałd – pozostałości po dawnym górnictwie miedzi i uranu.

</doc>
<doc id="3579713" url="https://pl.wikipedia.org/wiki?curid=3579713" title="Pomnik Marii Konopnickiej w Gdańsku">
Pomnik Marii Konopnickiej w Gdańsku

Pomnik Marii Konopnickiej w Gdańsku – odsłonięty 12 listopada 1977 pomnik autorki między innymi „Roty” oraz „O krasnoludkach i o sierotce Marysi” znajduje się w Śródmieściu Gdańska, na skraju parku zwanego „Małym Błędnikiem”.
Autorem rzeźby jest gdańszczanin profesor Franciszek Duszeńko. Pomysł realizacji powstał w 1975 podczas zjazdu liceów ogólnokształcących imienia Marii Konopnickiej. Środki finansowe niezbędne do powstania monumentu zgromadziła Spółdzielnia Pracy Rękodzieła Artystycznego „Artes” w Oliwie oraz inne spółdzielnie zrzeszone w „Cepelii”. Odsłonięcia pomnika dokonał prezydent Gdańska profesor Jerzy Młynarczyk. 
Pomnik przedstawia stojącą postać Marii Konopnickiej trzymającą w prawej ręce książkę. Figura odlana jest w brązie i umieszczona na sześciennym postumencie z jasnoszarego granitu, na którym, w części frontalnej, znajduje się tablica z napisem: MARIA KONOPNICKA 1842 - 1910. Tablica w 2017 została zamontowana w miejsce mosiężnych liter, które były notorycznie dewastowane. Pisarka przebywała na wypoczynku w Gdańsku od kwietnia do pierwszych dni maja 1906, zamieszkując w domu Elżbiety Bütner przy Targu Węglowym 11.

</doc>
<doc id="3579717" url="https://pl.wikipedia.org/wiki?curid=3579717" title="Mistrzostwa Europy w Podnoszeniu Ciężarów 1897">
Mistrzostwa Europy w Podnoszeniu Ciężarów 1897

Mistrzostwa Europy w Podnoszeniu Ciężarów 1897 – 2. edycja mistrzostw europy w podnoszeniu ciężarów, która odbywała się przez cały rok 1897 w Wiedniu (Austro-Węgry /Cesarstwo Austrii ). Startował tylko 1 mężczyzna w 1 kategorii wagowej.

</doc>
<doc id="3579718" url="https://pl.wikipedia.org/wiki?curid=3579718" title="Haitam Aleesami">
Haitam Aleesami

Haitam Aleesami (ur. 31 lipca 1991 w Oslo) – norweski piłkarz występujący na pozycji obrońcy. Reprezentant Norwegii.
Kariera klubowa.
Swoją karierę piłkarską Aleesami rozpoczął w klubie Holmlia SK. Następnie podjął treningi w klubie Skeid Fotball z Oslo. W 2010 roku awansował do kadry pierwszej drużyny i w sezonie 2010 zadebiutował w niej w norweskiej 2. divisjon. W Skeid grał do połowy 2012 roku. Wtedy też odszedł do grającego w Tippeligaen, Fredrikstad FK. Zadebiutował w nim 5 sierpnia 2012 w wygranym 2:0 domowym meczu z Tromsø IL. Na koniec 2012 roku spadł z Fredrikstad do 1. divisjon. We Fredrikstad grał do końca 2014 roku.
Na początku 2015 roku Aleesami przeszedł do szwedzkiego klubu IFK Göteborg. W Allsvenskan swój debiut zaliczył 5 kwietnia 2015 w wygranym 1:0 domowym meczu z Åtvidabergs FF. W maju 2015 wystąpił w wygranym 2:1 finale Pucharu Szwecji z Örebro SK. W sezonie 2015 został z IFK wicemistrzem Szwecji.
Od października 2020 roku do lata 2021 był piłkarzem FK Rostów.
Kariera reprezentacyjna.
W reprezentacji Norwegii zadebiutował 10 października 2015, w wygranym (2:0) meczu z Maltą, rozegranym w ramach eliminacji do Euro 2016.

</doc>
<doc id="3579722" url="https://pl.wikipedia.org/wiki?curid=3579722" title="Mistrzostwa Europy w Podnoszeniu Ciężarów 1898">
Mistrzostwa Europy w Podnoszeniu Ciężarów 1898

Mistrzostwa Europy w Podnoszeniu Ciężarów 1898 – 3. edycja mistrzostw europy w podnoszeniu ciężarów, która odbywała się przez cały rok 1898 w Amsterdamie (Holandia ). Startował tylko 1 mężczyzna w 1 kategorii wagowej.

</doc>
<doc id="3579725" url="https://pl.wikipedia.org/wiki?curid=3579725" title="Kościół Świętej Rodziny w Sękowicach">
Kościół Świętej Rodziny w Sękowicach

Kościół pw. Świętej Rodziny w Sękowicach – katolicki kościół filialny zlokalizowany w Sękowicach (gmina Gubin).
Historia i architektura.
Kościół poewangelicki, obecnie rzymskokatolicki, szachulcowy, został zbudowany w drugiej połowie XVII wieku na miejscu starszej świątyni. Założony na rzucie ośmioboku, z prostokątną zakrystią od wschodu, z kruchtą i wejściem do empory od południa. Posiada ośmiospadowy dach z tamburem i latarnią. Z wystroju zostały zachowane renesansowe nagrobki, barokowy ołtarz oraz chrzcielnica z drugiej połowy XVII wieku. W 1813 roku miał miejsce remont kościoła, następny był na początku XX wieku, a ostatnią gruntowną jego renowację ukończono w latach 2007-2014, ratując obiekt przed katastrofą budowlaną. Od 24 lutego 1946 roku pełni funkcję kościoła filialnego pw. Świętej Rodziny. Pod koniec lat 80 XX wieku przy kościele znajdowała się osiemnastowieczna dzwonnica, konstrukcji drewnianej, oszalowana i nakryta dachem namiotowym.
Kościół stanowi jedną z najciekawszych pod względem architektonicznym budowli szkieletowych województwa lubuskiego.

</doc>
<doc id="3579726" url="https://pl.wikipedia.org/wiki?curid=3579726" title="Maria Wiśniewska (koszykarka)">
Maria Wiśniewska (koszykarka)

Maria Jóźwiak, primo voto Wiśniewska, secundo voto Efenberg (ur. 30 października 1954 w Poznaniu) – polska koszykarka, mistrzyni i reprezentantka Polski.
Kariera sportowa.
Jest wychowanką AZS Poznań, z którym wywalczyła mistrzostwo Polski w 1978 i brązowy medal mistrzostw Polski w 1977. Z poznańskiego klubu odeszła po sezonie 1978/1979. W latach 1979–1982 była zawodniczką Spójni Gdańsk i zdobyła wówczas dwukrotnie wicemistrzostwo Polski (1980, 1981). W sezonie 1982/1983 grała w Belgii, w sezonie 1983/1984 ponownie w Spójni Gdańsk.
Z reprezentacją Polski juniorek wystąpiła na mistrzostwach Europy w 1973 (5 miejsce), z reprezentacją Polski seniorek zagrała na mistrzostwach Europy w 1976 (6 miejsce) i 1978 (5 miejsce). W 1977 wystąpiła także na turnieju Letniej Uniwersjady. Łącznie w I reprezentacji Polski wystąpiła w 104 spotkaniach

</doc>
<doc id="3579727" url="https://pl.wikipedia.org/wiki?curid=3579727" title="Marcin Roszkowski">
Marcin Roszkowski

Marcin Roszkowski (ur. 16 sierpnia 1978 w Warszawie) – polski urzędnik, ekonomista i rzecznik prasowy, prezes Instytutu Jagiellońskiego, wydawca biznesalert.pl.
Życiorys.
Absolwent Szkoły Głównej Handlowej w Warszawie. W latach 1999–2003 był członkiem Niezależnego Zrzeszenia Studentów. W latach 2001–2002 pełnił funkcję przewodniczącego i wiceprzewodniczącego samorządu studenckiego SGH, a od 2001 do 2003 należał do senatu uczelni. Jest absolwentem stypendium fundacji Phoenix, University of Notre Dame w USA. W latach 2004–2013 asystent w Instytucie Studiów Politycznych Polskiej Akademii Nauk, a także wykładowca w Collegium Civitas.
Od 2003 pracował w zespole przygotowującym i realizującym koncepcję budowy Muzeum Powstania Warszawskiego. Po otwarciu Muzeum był pierwszym rzecznikiem Muzeum Powstania Warszawskiego, pełnił też funkcję kierownika działu Informacji i Promocji. W latach 2005–2006 sprawował funkcję rzecznika Prezydenta Miasta Stołecznego Warszawy Lecha Kaczyńskiego.
Od 2006 do 2008 był wicedyrektorem Biura Spraw Zagranicznych w Kancelarii Prezydenta Rzeczypospolitej Polskiej. W 2007 został doradcą Ministra Sportu i Turystyki odpowiedzialnym za koordynacje działań marketingu i komunikacji społecznej na rzecz UEFA-Euro 2012, od 2009 do 2010 pozostawał dyrektorem Departamentu Komunikacji i Promocji w Narodowym Banku Polskim.
Został prezesem Instytutu Jagiellońskiego, organizacji non-profit zajmującej się promowaniem myśli wolnorynkowej oraz specjalistycznymi analizami dla biznesu. Objął funkcję prezesa spółki deweloperskiej, która zajmuje się inwestycjami w branży energetycznej. Współzałożyciel BiznesAlert.pl – serwisu internetowego poświęconego rynkowi opinii o energetyce i infrastrukturze. BiznesAlert.pl w 2014 roku został uhonorowany nagrodą Dragon’s Claw, przyznawaną przez miesięcznik Polish Market.
Życie prywatne.
Jest synem Wojciecha Roszkowskiego, ekonomisty i historyka, prof. nauk humanistycznych. Żonaty z Beatą, ma trzech synów – Wiktora, Leona i Ludwika. 
Odznaczenia.
W 2005 otrzymał z rąk ministra Kultury Waldemara Dąbrowskiego brązowy Medal „Zasłużony Kulturze Gloria Artis”. W 2008 został odznaczony Wielkim Krzyżem portugalskiego Orderu Zasługi.

</doc>
<doc id="3579733" url="https://pl.wikipedia.org/wiki?curid=3579733" title="Stefan Hebda">
Stefan Hebda

Stefan Hebda (ur. 6 czerwca 1894, zm. ?) – burmistrz Zaleszczyk w II Rzeczypospolitej, porucznik rezerwy piechoty Wojska Polskiego.
Życiorys.
Urodził się 6 czerwca 1894. Po odzyskaniu przez Polskę niepodległości został przyjęty do Wojska Polskiego. Został awansowany do stopnia porucznika rezerwy piechoty ze starszeństwem z dniem 1 czerwca 1919. W 1923, 1924 był oficerem rezerwowym 41 pułku piechoty w Suwałkach.
W II Rzeczypospolitej został burmistrzem Zaleszczyk. W związku z nadużyciami w zarządzie miejskim Zaleszczyk 3 listopada 1936 zostali przesłuchani i aresztowani burmistrz Hebda i kasjerka magistratu Hafner oraz osadzeni w więzieniu w Czortkowie. W listopadzie 1936 został zawieszony w urzędowaniu, a jego obowiązki objął wiceburmistrz Michał Kuttner, który pełnił je do stycznia 1937.

</doc>
<doc id="3579734" url="https://pl.wikipedia.org/wiki?curid=3579734" title="Piece by Piece (singel Kelly Clarkson)">
Piece by Piece (singel Kelly Clarkson)

„Piece by Piece” – singel amerykańskiej piosenkarki Kelly Clarkson z jej siódmego albumu studyjnego "Piece by Piece" (2015). Utwór został napisany przez Clarkson i Grega Kurstina, a wyprodukowany przez Kurstina. Piosenkę wydano 9 listopada jako trzeci singel z płyty "Piece by Piece". 
29 lutego 2016 roku została wydana wersja piosenki zaprezentowana w programie "American Idol". Za tę wersję utworu Clarkson otrzymała nominację do nagrody "Grammy" w kategorii "najlepszy solowy występ pop".
Lista utworów.
Digital download
Digital download - Radio Mix
Digital download - Idol Version
Informacje o utworze.
„Piece by Piece” to utwór, który Clarkson współtworzyła z Gregiem Kurstinem. To najbardziej osobista piosenka Clarkson. Tekst utworu opowiada o jej stopniowym odbudowywaniu wiary w miłość i dobre relacje rodzinne. Clarkson zestawia swojego ojca, który opuścił rodzinę, gdy miała 6 lat ze swoim mężem, Brandonem Blackstockiem, który bezwarunkowo kocha ją i ich córkę. Piosenkarka wyznała, że inspiracją do napisania tekstu była jej rozmowa z siostrą, podczas której zastanawiały się nad kontrastem między ich ojcem, a ich mężami. Clarkson nazwała utwór sequelem jej wcześniejszego singla – „Because of You”, który w przeciwieństwie do tego utworu ma szczęśliwe zakończenie. 
Wydanie utworu i promocja.
24 lutego 2015 roku utwór „Piece by Piece” został udostępniony do pobrania w serwisie iTunes. Clarkson zaprezentowała piosenkę 2 marca 2015 roku podczas programu "The Tonight Show Starring Jimmy Fallon". Wówczas zaśpiewała utwór w krótkiej akustycznej aranżacji i opowiedziała o powstaniu piosenki. W celu promocji albumu piosenkarka śpiewała utwór podczas trasy koncertowej "Piece by Piece Tour" (2015). 
9 listopada 2015 roku utwór został wydany jako trzeci singel z albumu "Piece by Piece". 
25 lutego 2016 roku Clarkson wystąpiła podczas piętnastej i ostatniej edycji programu "American Idol", gdzie zaśpiewała singel „Piece by Piece”. Wykonała utwór przy akompaniamencie fortepianu. Po występie otrzymała owacje na stojąco, a piosenka w ciągu paru godzin stała się najchętniej pobieraną w serwisie iTunes. 29 lutego 2016 roku została wydana wersja utworu „Piece by Piece” zaprezentowana w programie. 3 marca Clarkson wystąpiła w programie "The Ellen Degeneres Show", gdzie zaśpiewała singel.
Teledysk.
19 listopada 2015 roku premierę miał oficjalny teledysk do singla. Klip wyreżyserował Alon Isocianu. Teledysk utrzymany jest w czarno-białej kolorystyce i pokazuje matki z córkami, kobiety w ciąży oraz ich emocje. W ostatniej scenie teledysku Clarkson występuje ze swoją córką - River Rose.

</doc>
<doc id="3579737" url="https://pl.wikipedia.org/wiki?curid=3579737" title="Emil Rajkoviḱ">
Emil Rajkoviḱ

Emil Rajkoviḱ (mac. Емил Рајковиќ; ur. 11 września 1978 w Skopju) – macedoński koszykarz występujący na pozycji obrońcy, po zakończeniu kariery zawodniczej trener koszykarski, aktualnie trener zespołu z Astany.
14 listopada 2015 roku podpisał drugi kontrakt ze Śląskiem Wrocław.
19 października 2016 został trenerem BM Slam Stali Ostrów Wielkopolski.

</doc>
<doc id="3579738" url="https://pl.wikipedia.org/wiki?curid=3579738" title="Janina Gorzelana">
Janina Gorzelana

Janina Gorzelana, po mężu Bilska (ur. 24 czerwca 1954 w Szczecinie) – polska koszykarka, medalistka mistrzostw Polski, reprezentantka Polski.
Kariera sportowa.
Karierę sportową rozpoczęła w Czarnych Szczecin, w połowie sezonu 1974/1975 została zawodniczką Spójni Gdańsk, w której barwach występowała do 1986. Z gdańskim klubem zdobyła cztery tytuły wicemistrzyni Polski (1978, 1979, 1980, 1981) i brązowy medal mistrzostw Polski (1986).
Z reprezentacją Polski juniorek wystąpiła na mistrzostwach Europy w 1971 (6 m.) i 1973 (5 m.). Z reprezentacja Polski seniorek zagrała na mistrzostwach Europy w 1976 (6 m.) i 1978 (5 m.).

</doc>
<doc id="3579742" url="https://pl.wikipedia.org/wiki?curid=3579742" title="Kościół Najświętszego Serca Pana Jezusa w Górnowie">
Kościół Najświętszego Serca Pana Jezusa w Górnowie

Kościół Najświętszego Serca Pana Jezusa w Górnowie – katolicki kościół filialny zlokalizowany w Górnowie, gmina Banie. Należy do parafii Matki Boskiej Wspomożenia Wiernych w Baniach.
Kościół został wybudowany pod koniec XIV w., a do budowy użyto granitowych ciosów. Budowla była kilkakrotnie przebudowywana w XV, XVIII i XIX w., podczas pierwszej przebudowy dobudowano wieżę. Po zakończeniu działań wojennych przywrócony do kultu w dniu 14 lipca 1946 jako parafia rzymskokatolicka pw. Najświętszego Serca Pana Jezusa. Przylega do niego cmentarz ze starodrzewem rosnącym przy jego wschodniej granicy. Na nekropolii nagrobki z okresu powojennego, całość otoczona kamiennym murem.
Podczas rutynowych badań konserwatorskich na przełomie lat 2014/2015 odkryto polichromowane deskowanie stropu, które było ukryte w przestrzeni więźby dachowej przez co najmniej trzysta lat. Polichromie o dużej wartości artystycznej wykonane zostały techniką cienkiej, suchej tempery, bez gruntowania w trzeciej ćwierci XVI wieku. Przedstawiają motywy geometryczne i florystyczne – wici, róże czteropłatkowe, sześcioramienne gwiazdy otoczone czerwoną bordiurą. Datowanie wskazuje na to, że jest to najstarszy zachowany polichromowany strop na Pomorzu Zachodnim.

</doc>
<doc id="3579746" url="https://pl.wikipedia.org/wiki?curid=3579746" title="Andronik Tarchaniota">
Andronik Tarchaniota

Andronik Tarchaniota (XIII w.) – wielki konetabl na dworze bizantyńskim w 2 połowie XIII wieku. 
Życiorys.
Był siostrzeńcem cesarza Michała VIII Paleologa. Pochodził z rodziny Tarchaniotów, pełniącej ważne funkcje w armii bizantyńskiej. Po ślubie z córką Jana I Angelosa władcy Tesalii otrzymał od cesarza Michała VIII Paleologa tytuł konetabla i został zarządcą Adrianopola i terenów przyległych Tesalii. Małżeństwo to oraz mariaż Anny Paleolog z Niceforem I Angelosem, despotą Epiru miało zapewnić Bizancjum pokój ze strony państw greckich. Andronik urażony jednak, że jego brat Michał otrzymał wyższy niż on tytuł dworski wielkiego domestyka sprzymierzył się wraz z teściem przeciwko cesarzowi. Michał VIII zamierzał ukarać Andronika, na co ten zareagował wezwaniem na pomoc Tatarów, którzy najechali terytorium cesarstwa i je złupili. 

</doc>
<doc id="3579747" url="https://pl.wikipedia.org/wiki?curid=3579747" title="Krystyna Bogdańska">
Krystyna Bogdańska

Krystyna Bogdańska, po mężu Lizurej (ur. 12 lutego 1956 w Szprotawie) – polska koszykarka, medalistka mistrzostw Polski, reprezentantka Polski.
Kariera sportowa.
Karierę rozpoczęła w Szprotavii Szprotawa. Następnie została zawodniczką Spójni Gdańsk, z którą zdobyła cztery tytuły wicemistrzyni Polski (1978, 1979, 1980, 1981) i brązowy medal mistrzostw Polski (1986).
Z reprezentacją Polski juniorek zdobyła wicemistrzostwo Europy w 1975. Z reprezentacja Polski seniorek zagrała na mistrzostwach Europy w 1976 (6 m.) i 1978 (5 m.).

</doc>
<doc id="3579750" url="https://pl.wikipedia.org/wiki?curid=3579750" title="Lazar Comanescu">
Lazar Comanescu



</doc>
<doc id="3579753" url="https://pl.wikipedia.org/wiki?curid=3579753" title="Meczet Sinana Paszy w Prizrenie">
Meczet Sinana Paszy w Prizrenie

Meczet Sinana Paszy – meczet w Prizrenie, wzniesiony w 1615.
Historia.
Meczet został zbudowany w 1615 z fundacji Sinana Paszy w stylu typowym dla religijnej architektury ówczesnego Imperium Osmańskiego. Został zbudowany z ciosanych kamiennych bloków. Do jego budowy użyto materiału pozyskanego z ruin zniszczonego przez Turków w 1455 i opuszczonego po tej dacie prawosławnego klasztoru Świętych Archaniołów w Prizrenie. W Serbii od 1972 obiekt posiada status zabytku o szczególnym znaczeniu. 
Architektura.
W meczecie znajduje się jedna sala modlitewna, nakryta pojedynczą kopułą o średnicy ok. 14,5 m, z galerią. Wejście do obiektu prowadzi przez portyk arkadowy, zdobiony trzema kopułami, odrestaurowany na początku XXI w.. We wnętrzu sali modlitewnej na ścianie znajdują się freski z ornamentalnymi motywami oraz napis "Podobna do raju" w języku tureckim. 
Meczet posiada jeden poligonalny minaret.

</doc>
<doc id="3579768" url="https://pl.wikipedia.org/wiki?curid=3579768" title="Barbara Nowak-Rogowska">
Barbara Nowak-Rogowska

Barbara Nowak, primo voto Rogowska, secundo voto Wiśniewska (ur. 4 marca 1947 w Krakowie) – polska koszykarka, brązowa medalistka mistrzostw Europy (1968), 12-krotna mistrzyni Polski.
Kariera sportowa.
Karierę sportową rozpoczęła w Wawelu Kraków, od 1964 do 1981 była zawodniczką Wisły Kraków. Z krakowskim klubem zdobyła 12 tytułów mistrzyni Polski (1965, 1966, 1968, 1969, 1970, 1971, 1975, 1976, 1977, 1979, 1980, 1981) i 4 tytuły wicemistrzyni Polski (1967, 1972, 1973, 1974).
Z reprezentacją Polski juniorek wystąpiła na mistrzostwach Europy w 1965, zajmując 4. miejsce. Z reprezentacją Polski seniorek zdobyła brązowy medal mistrzostw Europy w 1968, zagrała też na mistrzostwach Europy w 1970 (6 m.), 1972 (9 m.) i 1974 (9 m.). Łącznie w I reprezentacji Polski wystąpiła w 159 spotkaniach.
Ukończyła studia psychologiczne na Uniwersytecie Jagiellońskim.
Jej mężem był koszykarz Wisły Kraków Waldemar Wiśniewski (1951-2002).

</doc>
<doc id="3579770" url="https://pl.wikipedia.org/wiki?curid=3579770" title="Belgrave (Staffordshire)">
Belgrave (Staffordshire)

Belgrave – dzielnica miasta Tamworth, w Anglii, w Staffordshire, w dystrykcie Tamworth. W 2011 miejscowość liczyła 7664 mieszkańców.

</doc>
<doc id="3579771" url="https://pl.wikipedia.org/wiki?curid=3579771" title="Puchar Kontynentalny kobiet w skokach narciarskich 2015/2016">
Puchar Kontynentalny kobiet w skokach narciarskich 2015/2016

Puchar Kontynentalny kobiet w skokach narciarskich 2015/2016 – 12. edycja Pucharu Kontynentalnego kobiet. Zaplanowane zostały dwa konkursy na skoczni Tveitanbakken w norweskim Notodden.
Obrończynią tytułu z poprzedniego sezonu była Norweżka Anette Sagen, która z racji zakończenia kariery tytułu nie obroniła. W tym sezonie Zimowy Puchar Kontynentalny wygrała reprezentantka Szwajcarii Sabrina Windmüller.
Ostateczny terminarz zawodów został zatwierdzony w czerwcu 2015 w bułgarskiej Warnie.
Klasyfikacja generalna.
"Klasyfikacja końcowa"
Klasyfikacja Drużynowa Pucharu Kontynentalnego.
"Klasyfikacja końcowa"

</doc>
<doc id="3579779" url="https://pl.wikipedia.org/wiki?curid=3579779" title="Roman Signer">
Roman Signer

Roman Signer (ur. w 1938 w Appenzell) – szwajcarski artysta wizualny, rzeźbiarz, twórca instalacji i fotograf. Absolwent Schule für Gestaltung w Zurychu, oraz Akademii Sztuk Pięknych w Warszawie. Mieszka i pracuje w St. Gallen w Szwajcarii.
Twórczość.
Inspiracji dla prac Signera można się doszukiwać zarówno w land arcie i performance, jednak nie można ich jednoznacznie utożsamiać z tymi pojęciami. Artysta ten balansuje na granicy wielu stylów. Przez lata dało mu się wypracować niepowtarzalny charakter realizacji często o humorystycznym zabarwieniu. Można określić go mianem kontynuatora tradycji szwajcarskiej sztuki technicznej, którą zajmowali się przed nim m.in. Jean Tinguely czy Peter Fischli &amp; David Weiss.
Ruchome rzeźby Signera czasem tworzą się samoczynnie. Właściwą formę przyjmują przeważnie w tym właśnie momencie realizowania siebie. Czasem jednak służą jako narzędzie dla osiągnięcia jakiegoś trwałego śladu – estetycznego efektu. Do ich konstruowania używa przeważnie przedmiotów z życia codziennego: butów, parasoli, samochodów, stołów itp. Obiekty te są poddawane w jego pracach różnym procesom. Wysadza je w powietrze, wystrzeliwuje, rozsadza, miażdży. Każdorazowo dokumentuje cały proces. Polegająca przeważnie na destrukcji metoda sprawdza się zaskakująco jako narzędzie konstrukcji dla dzieł artystycznych. Realizacja "Kurort Weissbad" z 1992 r. polegała na wystrzeleniu naraz przez okna hotelu stołków. Te po zgrabnym określonym łukiem locie lądowały na dziedzińcu przed hotelem rozpadając się na kawałki; "Stół" z 1994 r. polegał na wystrzeleniu do morza stołu na czterech wiadrach; siedząc w "Kajaku" w 2000 r. artysta był ciągnięty przez samochód wzdłuż drogi aż do zupełnego przetarcia materiału. W "Wypadek i rzeźba" z 2008 r. w dużym studio Signer spuścił po zawiniętej rampie trójkołowy wóz dostawczy załadowany bez mocowania beczkami z wodą. Gdy pojazd siłą rozpędu podjechał w górę spiralnej rampy, siła grawitacji ściągnęła go z powrotem dając upust potężnej destrukcji zarówno pojazdu jak i ładunku.
Jest autorem stałych obiektów takich jak rzeźby czy pomniki umieszczone w przestrzeni publicznej. Często jednak jego realizacje nie są dostępne dla samego widza podczas ich „dziania się”. Przeważnie odbiorca może obcować dopiero z dokumentacja fotograficzną lub filmową tego artysty.
W 1995 roku Peter Liechti nakręcił film dokumentalny "Walizka Signera" ("Signers Koffer"), w którym można było obejrzeć większość z dotychczasowych realizacji artysty w formie video. Materiał ten posłużył później do realizacji teledysku "Horst" niemieckiej grupy hip-hopowej Blumentopf.

</doc>
<doc id="3579780" url="https://pl.wikipedia.org/wiki?curid=3579780" title="Lekkoatletyka na Letnich Igrzyskach Olimpijskich 1932 – bieg na 100 m kobiet">
Lekkoatletyka na Letnich Igrzyskach Olimpijskich 1932 – bieg na 100 m kobiet

Bieg na 100 metrów kobiet to jedna z konkurencji lekkoatletycznych rozegranych podczas Letnich Igrzysk Olimpijskich 1932 w Los Angeles. Eliminacje i półfinały rozegrano 1 sierpnia, finał odbył się dzień później – 2 sierpnia na stadionie Los Angeles Memorial Coliseum.
Złoty medal zdobyła reprezentantka Polski Stanisława Walasiewicz w każdym z trzech biegów wyrównując czasem 11,9 s rekord świata.
Wyniki.
Eliminacje.
Rozegrano cztery biegi eliminacyjne. Do półfinałów awansowały po trzy najlepsze zawodniczki z każdego biegu.
Półfinały.
Rozegrano dwa biegi półfinałowe. Do finału awansowały po trzy najlepsze zawodniczki z każdego biegu.

</doc>
<doc id="3579781" url="https://pl.wikipedia.org/wiki?curid=3579781" title="Irena Górka-Szaflik">
Irena Górka-Szaflik

Irena Górka-Szaflik (ur. 16 czerwca 1940 w Krakowie, zm. 17 listopada 2014 tamże) – polska koszykarka, mistrzyni i reprezentantka Polski.
Kariera sportowa.
Karierę rozpoczęła w Prądnickim Klubie Sportowym, od 1958 była zawodniczką Wisły Kraków. Z krakowskim klubem zdobyła 8 tytułów mistrzyni Polski (1963, 1964, 1965, 1966, 1968, 1969, 1970, 1971), wicemistrzostwo Polski w 1967 oraz brązowe medale mistrzostw Polski w 1959, 1960 i 1962.
W reprezentacji Polski seniorek wystąpiła w 62 spotkaniach, w tym na mistrzostwach Europy w 1964 (5 m.) i 1966 (8 m.).

</doc>
<doc id="3579783" url="https://pl.wikipedia.org/wiki?curid=3579783" title="Belgrave">
Belgrave



</doc>
<doc id="3579784" url="https://pl.wikipedia.org/wiki?curid=3579784" title="Belgrave (Greater London)">
Belgrave (Greater London)



</doc>
<doc id="3579791" url="https://pl.wikipedia.org/wiki?curid=3579791" title="Emil Rajković">
Emil Rajković



</doc>
<doc id="3579794" url="https://pl.wikipedia.org/wiki?curid=3579794" title="Onufry (Lehki)">
Onufry (Lehki)



</doc>
<doc id="3579795" url="https://pl.wikipedia.org/wiki?curid=3579795" title="Lesław Zając">
Lesław Zając

Lesław Zając (ur. 10 października 1950) – polski lekkoatleta, średniodystansowiec, medalista halowych mistrzostw Europy.
Zdobył srebrny medal w sztafecie 4 × 4 okrążenia (która biegła w składzie: Krzysztof Linkowski, Zając, Czesław Jursza i Henryk Sapko) na halowych mistrzostwach Europy w 1973 w Rotterdamie. Na halowych mistrzostwach Europy w 1975 w Katowicach odpadł w eliminacjach biegu na 1500 metrów.
Był mistrzem Polski w biegu na 1500 metrów w 1973 oraz brązowym medalistą halowych mistrzostw Polski w biegu na 800 metrów w 1973 i w biegu na 1500 metrów w 1975. W 1973 wystąpił w biegu na 1500 metrów w meczu z reprezentacją Francji (zajął 4. miejsce).
Rekordy życiowe Zająca:

</doc>
<doc id="3579800" url="https://pl.wikipedia.org/wiki?curid=3579800" title="Koniec dzieciństwa (serial telewizyjny)">
Koniec dzieciństwa (serial telewizyjny)

Koniec dzieciństwa – (ang. Childhood’s End) amerykański miniserial (dramat science fiction), którego twórcami są Akiva Goldsman oraz Mike DeLuca. Serial jest adaptacja powieści Koniec dzieciństwa autorstwa Arthura C. Clarke’a. Childhood’s End był emitowany od 14 grudnia 2015 roku przez SyFy. W Polsce serial był emitowany od 31 grudnia 2015 roku przez Canal+ Seriale.
Fabuła.
Serial opowiada o pokojowej inwazji kosmitów, Nadlordów, którzy zaczynają rządzić na Ziemi.
Produkcja.
3 września 2014 roku, stacja SyFy zamówiła 6-odcinkowy miniserial.

</doc>
<doc id="3579801" url="https://pl.wikipedia.org/wiki?curid=3579801" title="Cerkiew Ikony Matki Bożej „Hodigitria” w Mušutište">
Cerkiew Ikony Matki Bożej „Hodigitria” w Mušutište

Cerkiew Ikony Matki Bożej „Hodigitria” – prawosławna cerkiew w Mušutište, wzniesiona w I poł. XIV w. i zniszczona w 1999. Do momentu zniszczenia należała do eparchii raszko-prizreńskiej Serbskiego Kościoła Prawosławnego.
Historia.
Cerkiew została wzniesiona z fundacji Jovana Dragoslava, zarządcy dworu cara Serbii, i jego rodziny. O jej wzniesieniu w 1315 świadczyła inskrypcja nad zachodnim portalem. W XIX w. budynek był remontowany. W 1999 świątynia została zniszczona przez kosowskich partyzantów domagających się niepodległości Kosowa, podobnie jak około setki serbskich cerkwi prawosławnych w regionie. Według innego źródła budynek został wysadzony w powietrze, a następnie całkowicie ograbiony i zrujnowany przez miejscową ludność albańską już po wkroczeniu do miejscowości niemieckich żołnierzy KFOR i ewakuacji społeczności serbskiej. Spalono również dom proboszcza i dom parafialny, pozostała jedynie dzwonnica.
Architektura.
Cerkiew wzniesiona była na planie krzyża z jedną, podtrzymywaną przez cztery filary kopułą. W jej wnętrzu znajdowała się bogata dekoracja malarska, która do końca XX w. dotrwała jedynie we fragmentach. Przed 1999 w pomieszczeniu ołtarzowymi widoczne były cztery freski z postaciami świętych biskupów, w tym jedno z najstarszych wyobrażeń Klemensa Ochrydzkiego, jak również wizerunki Świętych Niewiast Niosących Wonności, św. Teodora Tyrona, św. Teodora Stratylatesa, św. Pantelejmona oraz aniołów w północno-zachodnim narożniku nawy. Dekoracja malarska najprawdopodobniej powstała bezpośrednio po zakończeniu prac nad budową cerkwi, do 1320 i wyróżniała się wysokim poziomem artystycznym. Na wyposażeniu świątyni były również dwie ikony z 1603, przedstawiające Matkę Bożą i Chrystusa.

</doc>
<doc id="3579806" url="https://pl.wikipedia.org/wiki?curid=3579806" title="Bolehall">
Bolehall

Bolehall – dzielnica miasta Tamworth, w Anglii, w Staffordshire, w dystrykcie Tamworth. W 2011 miejscowość liczyła 7554 mieszkańców.

</doc>
<doc id="3579819" url="https://pl.wikipedia.org/wiki?curid=3579819" title="Belgrave (Leicestershire)">
Belgrave (Leicestershire)

Belgrave – dzielnica miasta Leicester, w Anglii, w Leicestershire, w dystrykcie (unitary authority) Leicester. W 2011 miejscowość liczyła 11 558 mieszkańców. Belgrave jest wspomniana w Domesday Book (1086) jako "Belgrave".
Z Belgrave pochodzi Jennie Fletcher, brytyjska pływaczka.

</doc>
<doc id="3579821" url="https://pl.wikipedia.org/wiki?curid=3579821" title="Jan Lewandowski">
Jan Lewandowski



</doc>
<doc id="3579822" url="https://pl.wikipedia.org/wiki?curid=3579822" title="Warszawiaki (plebiscyt)">
Warszawiaki (plebiscyt)

Warszawiaki – polski plebiscyt, którego celem jest wyłonienie najciekawszych miejsc, wydarzeń, zdjęć w Warszawie oraz Warszawiaka Roku. Od 2022 wybierana jest także dzielnica oraz inicjatywa roku. Pomysłodawcą i organizatorem plebiscytu jest dziennikarz Bartosz Kańtoch.
Zwycięzcy plebiscytu wyłaniani są za pośrednictwem głosowania internetowego. Po raz pierwszy statuetki przyznano w 2014.
Zwycięzcy.
Warszawiaki 2014.
W 2014 nagrody przyznano w 11 kategoriach:
Warszawiaki 2015.
W 2015 nagrody przyznano w 12 kategoriach:
Warszawiaki 2016.
W 2016 nagrody przyznano w 13 kategoriach:
Warszawiaki 2017.
W 2018 nagrody przyznano w 14 kategoriach:
Warszawiaki 2018.
W 2018 nagrody przyznano w 15 kategoriach:
Warszawiaki 2019.
W 2019 nagrody przyznano w 15 kategoriach:
Warszawiaki 2022.
W 2022 nagrody przyznano w 10 kategoriach:

</doc>
<doc id="3579823" url="https://pl.wikipedia.org/wiki?curid=3579823" title="Potyczka pod Żarnowcem">
Potyczka pod Żarnowcem

Potyczka pod Żarnowcem – potyczka powstania styczniowego stoczona 20 lutego 1863 roku w okolicach wsi Żarnowiec. Walka toczyła się między oddziałkiem powstańczym pod dowództwem płk. Józefa Śmiechowskiego, a placówkami rosyjskimi. Starcie zakończyło się zwycięstwem powstańców.
Od końca stycznia 1863 roku w Ojcowie istniał powstańczy obóz pod dowództwem Apolinarego Kurowskiego. Rosjanie postanowili otoczyć i zniszczyć Polaków. 16 lutego z Miechowa ruszyła silna kolumna wojsk rosyjskich w kierunku Michałowic, aby odciąć powstańców od granicy austriackiej. Kurowski rozdzielił swój oddział. Kilkuset słabo uzbrojonych powstańców pod dowództwem Ignacego Dobrskiego wysłał do Wielkiej Wsi. Oddział ten znalazł się na drodze marszu kolumny rosyjskiej. Główne siły Kurowskiego uderzyły natomiast na Miechów i poniosły tam klęskę. Oddział Dobrskiego przenocował w Wielkiej Wsi, a następnie pośpiesznie wycofał się do Olkusza, gdzie dotarli w nocy. 18 lutego 1863 powstańcy dowiedzieli się o klęsce pod Miechowem. Dołączyli do nich rozbitkowie spod Miechowa. Całość licząca teraz około 500 ludzi (Zieliński podaje, że oddział ten liczył 200 ludzi) ruszyła przez Wolbrom w kierunku północno-wschodnim, wychodząc akurat na rosyjską kolumnę idącą spod Częstochowy. Pierwotny dowódca Ignacy Dobrski stwierdził, że już wszystko stracone i opuścił oddział. Podobnie zrobił jego następca Nikiforow. Dowództwo nad oddziałem przejął Józef Antoni Nowak (były szeregowy 8 pułku kirasjerów austriackich). Nowak nie zrażając się trudnym położeniem, pognał forsownym marszem swoich ludzi dalej bezdrożami. 20 lutego dowiedziano się, że w Radkowie stoi oddział Antoniego Jeziorańskiego. Między nimi a Radkowem, koło Żarnowca stali Rosjanie. Miłosz Starzyński na ochotnika pojechał zawiadomić Jeziorańskiego o trudnym położeniu jego towarzyszy. Jeziorański wysłał 60 jazdy do Nowaka, oraz 400 piechoty Józefa Śmiechowskiego do Żarnowca. Pod Żarnowcem doszło do starcia z posterunkami rosyjskimi. Doszło tutaj do krótkiej wymiany strzałów, po czym Rosjanie wycofali się. Odblokowano w ten sposób drogę i resztki oddziału spod Ojcowa połączyły się z Jeziorańskim. Jeziorański złączył się natomiast z oddziałem Mariana Langiewicza i wspólnie stoczyli 24 lutego bitwę pod Małogoszczem.
Linki zewnętrzne.
http://powstanie1863.zsi.kielce.pl/index.php?id=w33

</doc>
<doc id="3579827" url="https://pl.wikipedia.org/wiki?curid=3579827" title="Kapitał obrotowy netto">
Kapitał obrotowy netto

Kapitał obrotowy netto (kapitał pracujący) – w ujęciu bilansowym stanowi nadwyżkę aktywów obrotowych nad pasywami bieżącymi:
formula_1
W ujęciu kapitałowym kapitał obrotowy netto to część kapitału stałego przedsiębiorstwa (kapitału własnego i zobowiązań długoterminowych), która finansuje aktywa obrotowe:
formula_2
Wartość kapitału obrotowego netto w przedsiębiorstwie ulega zmianom pod wpływem zmian wartości aktywów trwałych (majątku trwałego) i kapitału stałego. Poziom kapitału obrotowego netto wpływa na koszt pozyskania kapitału na finansowanie bieżącej działalności przedsiębiorstwa oraz poziom ryzyka utraty płynności ponoszonego przez przedsiębiorstwo.
Kapitał obrotowy netto błędnie nazywany jest majątkiem obrotowym netto. Majątek obrotowy netto jest pojęciem węższym i w porównaniu z kapitałem obrotowym netto nie uwzględnia on m.in.: zobowiązań krótkoterminowych powstałych z tytułu otrzymanych pożyczek czy kredytów, środków pieniężnych z wyjątkiem tzw. rezerwy transakcyjnej oraz inwestycji krótkoterminowych w aktywa finansowe.

</doc>
<doc id="3579833" url="https://pl.wikipedia.org/wiki?curid=3579833" title="Pelayo Novo">
Pelayo Novo

Pelayo Novo García (ur. 1 listopada 1990 w Oviedo, zm. 28 lutego 2023) – hiszpański piłkarz występujący na pozycji pomocnika w Albacete Balompié.

</doc>
<doc id="3579834" url="https://pl.wikipedia.org/wiki?curid=3579834" title="Kamalasila">
Kamalasila



</doc>
<doc id="3579838" url="https://pl.wikipedia.org/wiki?curid=3579838" title="Sergio León">
Sergio León

Sergio León Limones (ur. 6 stycznia 1989 w Palma del Río) – hiszpański piłkarz występujący na pozycji napastnika w Levante UD.

</doc>
<doc id="3579839" url="https://pl.wikipedia.org/wiki?curid=3579839" title="Niamiha (stacja metra)">
Niamiha (stacja metra)

Niamiha (błr. Няміга; ros. Немига, "Niemiga") – stacja mińskiego metra położona na linii Autazawodskiej. Położona jest pod ulicą Niamiha, pochodzącej od rzeki Niamiha.
Otwarta została w dniu 31 grudnia 1990 roku. 30 maja 1999 roku w tunelu podziemnym prowadzącym do stacji doszło do stratowania 53 osób, co zostało upamiętnione pomnikiem przed wejściem do stacji.

</doc>
<doc id="3579840" url="https://pl.wikipedia.org/wiki?curid=3579840" title="Aleksiej Kurkin">
Aleksiej Kurkin

Aleksiej Wasiljewicz Kurkin (; ur. w Charkowie, zm. 16 marca 1948 w Moskwie) – radziecki wojskowy, generał pułkownik wojsk pancernych (od 24 kwietnia 1944).
Życiorys.
Odbywał służbę w armii rosyjskiej. W 1918 wstąpił do Armii Czerwonej, w 1920 – do RKP(b). Ukończył Wyższe Technikum Wojskowo-Polityczne w Charkowie (1922), Leningradzkie Kursy Broni Pancernej (1932), kursy przy Wojskowej Akademii Motoryzacji i Mechanizacji Robotniczo-Chłopskiej Armii Czerwonej im. Józefa Stalina (1935), kursy doszkalające wyższego personelu dowódczego przy Wojskowej Akademii Sztabu Generalnego (1941).
W czasie wojny domowej dowodził pociągiem pancernym na Froncie Południowym, następnie był politrukiem pociągu pancernego, komisarzem radiobatalionu, dowódcą szkolnego batalionu transportu samochodowego. W 1939 był dowódcą 4 Pułku Ciężkich Czołgów, 17 Brygady Zmechanizowanej. W czasie zajmowania Zachodniej Białorusi dowodził 2 Brygadą Lekkich Czołgów. Od czerwca 1940 dowódca 5 Dywizji Pancernej, od 27 stycznia 1941 – 3 Korpusu Zmechanizowanego.
Po ataku Niemiec na ZSRR korpus poniósł duże straty i praktycznie stracił cały sprzęt; został okrążony, 28 sierpnia na czele grupy oficerów przebił się z okrążenia (korpus został praktycznie całkowicie rozbity).
Od 9 do 22 października 1941 czasowo dowodził 26. Armią, w czasie walk w rejonie Mcenska armia poniosła duże straty i 25 października 1941 jej dowództwo zostało rozformowane. Od listopada 1941 był zastępcą dowódcy 1. Gwardyjskiego Korpusu Strzeleckiego do spraw wojsk pancernych. Od grudnia 1941 szef Zarządu Mechanizacji i Broni Pancernej Frontu Północno-Zachodniego, zastępca dowódcy Frontu Wołchowskiego do spraw wojsk pancernych i zmechanizowanych. Od 12 maja 1942 dowódca 9. Korpusu Pancernego. Od 18 października 1942 szef Saratowskiego Obozu Pancernego. Od 18 stycznia 1943 III zastępca dowódcy wojsk pancernych i zmechanizowanych Armii Czerwonej. Od kwietnia 1943 dowódca wojsk pancernych i zmechanizowanych 2. Frontu Ukraińskiego, od lipca 1945 – Zabajkalskiego. Od 1946 generał – inspektor Inspekcji Wojsk Pancernych i Zmechanizowanych.

</doc>
<doc id="3579842" url="https://pl.wikipedia.org/wiki?curid=3579842" title="Farsta (dzielnica)">
Farsta (dzielnica)



</doc>
<doc id="3579844" url="https://pl.wikipedia.org/wiki?curid=3579844" title="Kupałauskaja">
Kupałauskaja

Kupałauskaja (błr. Купалаўская) – stacja mińskiego metra położona na linii Autazawodskiej.
Otwarta została w dniu 31 grudnia 1990 roku. 
Stacja jest jedną z trzech w całej sieci metra, do której wejście zostało wybudowane w istniejącym budynku. Pozostałe dwie to Kastrycznickaja i Płoszcza Lenina.
Jest to stacja przesiadkowa – znajduje się na niej przejście na stację Kastryniczkają linii Maskouskiej.

</doc>
<doc id="3579845" url="https://pl.wikipedia.org/wiki?curid=3579845" title="Princes Park">
Princes Park

Princes Park – dzielnica w Liverpoolu i park w Anglii, w Merseyside, w dystrykcie Liverpool. W 2011 miejscowość liczyła 17 104 mieszkańców.

</doc>
<doc id="3579847" url="https://pl.wikipedia.org/wiki?curid=3579847" title="Álvaro Giménez">
Álvaro Giménez

Álvaro Giménez Candela (ur. 19 maja 1991 w Elche) – hiszpański piłkarz występujący na pozycji napastnika w Cádiz CF.

</doc>
<doc id="3579848" url="https://pl.wikipedia.org/wiki?curid=3579848" title="Mistrzostwa Oceanii w Rugby 7 Mężczyzn 2015">
Mistrzostwa Oceanii w Rugby 7 Mężczyzn 2015

Mistrzostwa Oceanii w Rugby 7 Mężczyzn 2015 – ósme mistrzostwa Oceanii w rugby 7 mężczyzn, oficjalne międzynarodowe zawody rugby 7 o randze mistrzostw kontynentu organizowane przez Oceania Rugby mające na celu wyłonienie najlepszej męskiej reprezentacji narodowej w tej dyscyplinie sportu w Oceanii. Odbyły się wraz z turniejem żeńskim w dniach 14–15 listopada 2015 roku w Auckland. Turniej służył również jako kwalifikacja do turnieju rugby 7 na Letnich Igrzyskach Olimpijskich 2016.
Informacje ogólne.
W rozegranym na The Trusts Arena w Waitakere turnieju startowało osiem reprezentacji podzielonych w pierwszym dniu na dwie czterozespołowe grupy rywalizujące systemem kołowym o rozstawienie przed ćwierćfinałami. W drugim dniu zawodów odbyła się faza play-off z udziałem wszystkich drużyn, obejmująca ćwierćfinały, półfinały i mecze o miejsca. Bezpośrednią kwalifikację na Letnie Igrzyska Olimpijskie 2016 uzyskiwał zwycięzca zawodów, dwa kolejne zespoły otrzymały natomiast prawo do występu w turnieju barażowym. Sędziowie zawodów.
Faworytami zawodów były reprezentacje Australii i Samoa, które potwierdzając przedturniejowe zapowiedzi gładko przeszły fazę grupową. Samoańczycy musieli się jednak zadowolić trzecią lokatą, bowiem niespodziewanie ulegli w półfinałach Tongijczykom. Ci z kolei w finałowym pojedynku zostali wysoko pokonani przez Australijczyków, którzy w drugim dniu zawodów nie stracili nawet punktu.
Zawody były transmitowane zarówno w telewizji, jak i w Internecie na oficjalnej stronie Oceania Rugby, zaś wstęp na stadion był bezpłatny.

</doc>
<doc id="3579850" url="https://pl.wikipedia.org/wiki?curid=3579850" title="Belle Vale (Merseyside)">
Belle Vale (Merseyside)

Belle Vale – dzielnica w Liverpoolu, w Anglii, w Merseyside, w dystrykcie Liverpool. W 2011 miejscowość liczyła 15 004 mieszkańców.

</doc>
<doc id="3579851" url="https://pl.wikipedia.org/wiki?curid=3579851" title="Alina Szostak-Grabowska">
Alina Szostak-Grabowska

 
Alina Szostak-Grabowska (ur. 12 lipca 1937 w Krakowie, zm. 8 października 2015 tamże) – polska koszykarka, reprezentantka kraju, multimedalistka mistrzostw Polski.
Kariera sportowa.
Karierę sportową rozpoczęła w MKS MDK Kraków, następnie występowała w Budowlanych Kraków. Z Wawelem Kraków zdobyła mistrzostwo Polski w 1959, wicemistrzostwo Polski w 1958, 1960, 1961 i 1962, brązowy medal mistrzostw Polski w 1955, 1957 i 1963, z Wisłą Kraków siedmiokrotnie mistrzostwo Polski (1964, 1965, 1966, 1968, 1969, 1970, 1971) i wicemistrzostwo Polski w 1967.
W reprezentacji Polski seniorek wystąpiła w 136 spotkaniach, w tym na mistrzostwach świata w 1959 (5 m.) oraz mistrzostwach Europy w 1958 (5 m.), 1960 (4 m.), 1962 (6 m.), 1964 (5 m.) i 1966 (8 m.).
Zakończyła karierę w 1971.

</doc>
<doc id="3579853" url="https://pl.wikipedia.org/wiki?curid=3579853" title="So In Love">
So In Love

So In Love – debiutancki album studyjny amerykańskiego pianisty jazzowego Andrew Hilla, wydany z numerem katalogowym W 2002 w 1960 roku przez Warwick Records.
Lista utworów.
Opracowano na podstawie materiału źródłowego.
Wydanie LP
Strona A
Strona B
Twórcy.
Opracowano na podstawie materiału źródłowego.
Muzycy:
Produkcja:

</doc>
<doc id="3579859" url="https://pl.wikipedia.org/wiki?curid=3579859" title="Belle Vale (West Midlands)">
Belle Vale (West Midlands)

Belle Vale – dzielnica w Halesowen, w West Midlands, w dystrykcie (unitary authority) Dudley w Anglii. W 2011 miejscowość liczyła 13 484 mieszkańców.

</doc>
<doc id="3579860" url="https://pl.wikipedia.org/wiki?curid=3579860" title="Belle Vale">
Belle Vale



</doc>
<doc id="3579863" url="https://pl.wikipedia.org/wiki?curid=3579863" title="Denis &amp; Denis">
Denis &amp; Denis

Denis &amp; Denis – jugosłowiański i chorwacki zespół muzyczny z Rijeki, założony w 1982 roku.
Historia.
Grupa została założona w 1982 roku przez Davora Toljiego i Marinę Perazić. Początkowo nosiła nazwę "Toljina funk-selekcija" i była grupą rockową. W tym samym roku została zmieniona nazwa na "Denis &amp; Denis". W 1983 roku grupa nagrała demo, które odniosło sukces i w 1984 roku został nagrany pierwszy album "Čuvaj Se!", na którym znajdowało się wiele nagrań pochodzących z dema. Płyta została uznana przez jugosłowiański magazyn „Rock” za najlepszą jugosłowiańską płytę w 1984 roku. W 1988 został nagrany album "Budi Tu" bez udziału Mariny Perazić, lecz z udziałem Edi'ego Kraljicia, który wcześniej okazjonalnie występował w grupie. W 2013 roku grupa wznowiła działalność z nową wokalistką – Ruby Montaneri Knez.

</doc>
<doc id="3579864" url="https://pl.wikipedia.org/wiki?curid=3579864" title="Jan Kaja (politolog)">
Jan Kaja (politolog)



</doc>
<doc id="3579868" url="https://pl.wikipedia.org/wiki?curid=3579868" title="Childwall">
Childwall

Childwall – dzielnica w Liverpoolu, w Anglii, w Merseyside, w dystrykcie Liverpool. W 2011 miejscowość liczyła 13 908 mieszkańców. Childwall jest wspomniana w Domesday Book (1086) jako "Cildeuuelle".

</doc>
<doc id="3579870" url="https://pl.wikipedia.org/wiki?curid=3579870" title="Tinja-Riikka Korpela">
Tinja-Riikka Korpela

Tinja-Riikka Tellervo Korpela (ur. 5 maja 1986 w Oulu) – fińska piłkarka grająca na pozycji bramkarza w Everton F.C.
Życie osobiste.
Urodziła się 5 maja 1986 w Oulu w sportowej rodzinie. Jej ojciec był piłkarzem, a matka uprawiała pesäpallo. Jej kuzyn Lasse Kukkonen jest hokeistą. Jest lesbijką.
Kariera klubowa.
Piłkę nożną zaczęła trenować w wieku 6 lat w OLS Oulu, gdzie przez rok trenowała z chłopcami, ponieważ klub nie prowadził sekcji dziewcząt. Do piętnastego roku życia grała również jako pomocnik. W sezonie 2005 grała w SC Raisio. W styczniu 2006 trafiła do FC Honka, z którym w 2006, 2007 i 2008 zdobywała mistrzostwo kraju, w 2007 doszła do finału pucharu Finlandii, a w 2009 go wygrała. W styczniu 2010 podpisała dwuletni kontrakt z Kolbotn Idrettslag. W listopadzie 2011 podpisała dwuletni kontrakt z Lillestrøm SK, z którym w 2012 wywalczyła mistrzostwo Norwegii. W grudniu 2013 przeszła do Tyresö FF, z którym podpisała dwuletni kontrakt. W czerwcu 2014 podpisała dwuletni kontrakt z Bayernem Monachium. W 2015 zdobyła z tym klubem mistrzostwo Niemiec. W lutym 2016 przedłużyła kontrakt z klubem o dwa lata. W lutym 2018 podpisała roczny kontrakt z Vålerenga Fotball, a w listopadzie przedłużyła go o kolejny rok. W lipcu 2019 podpisała roczny kontrakt z Evertonem.
Kariera reprezentacyjna.
W 2006 roku wystąpiła na mistrzostwach świata do lat 20, na których Finki odpadły w fazie grupowej. W dorosłej reprezentacji zadebiutowała 7 marca 2007 w meczu ze Szwecją. Wraz z kadrą grała na mistrzostwach Europy w 2009 i 2013.
W 2013, 2014 i 2015 uznawana najlepszą piłkarką roku w Finlandii. W plebiscycie na najlepszą bramkarkę na świecie roku 2014 zajęła 4. miejsce.

</doc>
<doc id="3579871" url="https://pl.wikipedia.org/wiki?curid=3579871" title="André Burguière">
André Burguière

André Burguière (ur. 1938 w Paryżu) – francuski historyk, przedstawiciel czwartej generacji Szkoły Annales. 
Życiorys.
Był dyrektorem École des hautes études en sciences sociales w Paryżu. Wykładowca wielu uniwersytetów. Przyczynił się do rozwoju antropologii historycznej zwłaszcza historii mentalności. 

</doc>
<doc id="3579874" url="https://pl.wikipedia.org/wiki?curid=3579874" title="Legion Pułaskiego">
Legion Pułaskiego

Legion Pułaskiego (ang. "Pulaski’s Legion") – amerykański oddział wojskowy wchodzący w skład Armii Kontynentalnej, który brał udział w wojnie o niepodległość Stanów Zjednoczonych. Formowanie legionu rozpoczęło się 28 marca 1778 w Baltimore w stanie Maryland. Organizatorem i dowódcą oddziału był Polak, generał Kazimierz Pułaski.
Geneza.
Kazimierz Pułaski był jednym z polskich dowódców walczących w konfederacji barskiej. Po jej upadku w 1772 emigrował do zachodniej Europy, a następnie do Ameryki, gdzie włączył się do walk o niepodległość Stanów Zjednoczonych.
Awansował do stopnia generała brygady; powierzono mu wtedy dowództwo nad oddziałem kawalerii. Pułaski wykazał się swoimi zdolnościami w walce. Dochodziło jednak do nieporozumień między nim a jego amerykańskimi przełożonymi i podkomendnymi. Jedną z przyczyn było to, że Pułaski miał problemy z porozumiewaniem się po angielsku. Amerykanie niechętnie też patrzyli na to, że dowódcą jest cudzoziemiec. Obie strony miały odmienne zdania na temat użycia kawalerii. Amerykanie chcieli jazdę wykorzystywać przeważnie do działań rozpoznawczych, a Pułaski – do działań ofensywnych. Chciał też sformować oddział ułanów, czemu sprzeciwiali się Amerykanie. Ostatecznie więc w marcu 1778 złożył dymisję i udał się do Yorktown, gdzie spotkał się z generałem Horatio Gatesem. Za jego wstawiennictwem Kongres Kontynentalny zezwolił na sformowanie samodzielnego Legionu Pułaskiego. Przeznaczono na ten cel 105 tysięcy dolarów. Legion miał składać się z 200 żołnierzy lekkiej piechoty i 68 ułanów (Amerykanie nazywali ich lansjerami). Utworzenie oddziału ułanów uzbrojonego w lance było zupełną nowością w armii amerykańskiej, w której dotychczas działali jedynie dragoni. Oddział formowany był w Baltimore, a Pułaski ciągle zabiegał o środki na zwiększenie dowodzonej przez siebie jednostki. W sierpniu 1778 cały legion liczył 330 żołnierzy. Składał się z 3 kompanii jazdy i 3 kompanii piechoty. Kongres nie zapewnił wystarczających środków finansowych dla wyposażenia oddziału, więc Kazimierz Pułaski część wydatków pokrywał z własnych środków, popadając przy tym w długi. W czasie formowania legionu kładł duży nacisk na dyscyplinę i wyszkolenie.
W skład oddziału wchodzili żołnierze francuscy, niemieccy, amerykańscy i irlandzcy. Sporo było też dezerterów z armii heskiej i brytyjskiej. W legionie służyli również Polacy, między innymi: pułkownik Michał Kowacz (weteran wojny siedmioletniej, poległy pod Charleston), kapitan Jan Zieliński (poległy pod Savannah), kapitan Kotkowski (były konfederat barski) i Karol Litomski (prawdopodobnie adiutant Pułaskiego).
Legion posiadał własny sztandar w kolorze czerwonym. Złotymi literami wyszyto na nim 13 gwiazdek symbolizujących 13 zbuntowanych kolonii w Ameryce oraz napis „Non alius regit. Unita virtus fortior”, co znaczy „Niech obcy nie rządzi. Zjednoczone męstwo silniejsze”.
Szlak bojowy.
Legion Pułaskiego swój chrzest bojowy przeszedł w październiku 1778 podczas obrony zatoki Little Egg Harbour w stanie New Jersey. Oddział patrolował tereny nabrzeżne, aby uniemożliwić działanie brytyjskim siłom ekspedycyjnym, skierowanym w te rejony w celu zniszczenia amerykańskiej bazy statków kaperskich. Dezerter z Legionu Pułaskiego wskazał Brytyjczykom miejsce obozowania.
15 października 1778 Brytyjczycy zaatakowali w nocy wysuniętą placówkę, zabijając kilkudziesięciu śpiących legionistów. Pułaski ruszył przeciwko wrogom z głównego obozu, ale Brytyjczycy zdążyli już uciec na swoje statki. Następnie Legion skierowany został na północ nad rzekę Delaware do działań wymierzonych przeciwko Indianom sprzymierzonym z Brytyjczykami. Później oddział oddelegowano na front południowy w celu dołączenia do armii generała Benjamina Lincolna. W tym czasie Brytyjczycy zajęli stolicę Georgii Savannah i zagrażali niemal bezbronnemu miastu Charleston w stanie Karolina Południowa. Władze miasta skłaniały się do kapitulacji.
W maju 1779 Kazimierz Pułaski zaatakował brytyjską przednią straż zmierzającą do Charleston. Spowodował, że dowódca brytyjski odstąpił od swego planu i wycofał się. Z tego powodu uważa się, że Pułaski ocalił Charleston przed oblężeniem. Atak ten oraz dotarcie Legionu Pułaskiego do miasta zmieniło panujące w nim nastroje. Pułaski meldował potem, że w bitwie stracił 40 żołnierzy, podobna liczba zdezerterowała, ale zostało mu jeszcze 160 żołnierzy.
Na początku września 1779 Amerykanie zbliżyli się do Savannah i planowali zajęcie miasta. Na 9 października zaplanowano szturm na fortyfikacje. Połączone siły amerykańsko-francuskie miały zdobyć reduty. Po ich zdobyciu kawaleria Pułaskiego miała przegalopować do miasta w celu stworzenia atmosfery strachu i zamieszania za linią wroga. Szturm się nie powiódł, a w szeregach amerykańskich powstało zamieszanie. W czasie bitwy Kazimierz Pułaski wjechał pod ostrzał i został ranny kartaczem. Po kilku dniach zmarł. Po śmierci Pułaskiego jego legion w 1780 rozwiązano, a pozostałych żołnierzy włączono do Legionu Armanda, dowodzonego przez Francuza Charlesa Armanda Tuffina.

</doc>
<doc id="3579876" url="https://pl.wikipedia.org/wiki?curid=3579876" title="Kościół Narodzenia Najświętszej Maryi Panny i św. Michała Archanioła w Kurowie">
Kościół Narodzenia Najświętszej Maryi Panny i św. Michała Archanioła w Kurowie

Kościół Narodzenia Najświętszej Maryi Panny i świętego Michała Archanioła – rzymskokatolicki kościół parafialny należący do dekanatu Garbów archidiecezji lubelskiej. Znajduje się na Szlaku Renesansu Lubelskiego.
Jest to trzynawowa świątynia wzniesiona w stylu poźńorenansowym. Obecna budowla została wzniesiona etapami. Na początku była budowana przez rodzinę Kurowskich. Murowane prezbiterium i zakrystia oraz nawa główna drewniana na podmurówce powstały zapewne w połowie XV wieku. W połowie XVI wieku świątynia została rozbudowana - powstały nawy boczne. Nawa główna murowana została wzniesiona w II połowie XVII wieku (ok. 1660 rok) – przez rodzinę Zbąskich. W I połowie XVIII wieku zostały odnowione nawy boczne. W takim kształcie świątynia pozostała niezmieniona do dnia dzisiejszego.
Budowla jest murowana i posiada siedem ołtarzy drewnianych. W głównym znajdują się trzy obrazy: Wniebowzięcia Najświętszej Maryi Panny, św. Michała Archanioła i św. Jana Nepomucena oraz drewniany krzyż z wizerunkiem Pana Jezusa. W prawej nawie bocznej są umieszczone ołtarze św. Rodziny i Wskrzeszenie Piotrowina za pośrednictwem św. Stanisława Biskupa i Męczennika. Na pierwszym filarze po prawej stronie znajduje się ołtarz św. Franciszka z Asyżu. W nawie lewej był umieszczony ołtarz z obrazem św. Tekli namalowanym przez Fryderyka Baumana (1765 – 1845). Obecnie na jego miejscu znajduje się ołtarz z obrazem Pana Jezusa Miłosiernego, obok którego jest umieszczony posążek św. Franciszka z Asyżu. Natomiast obraz św. Tekli jest umieszczony w prezbiterium po lewej stronie ołtarza głównego. W lewej nawie jest umieszczony obraz św. Piotra Apostoła i posążek Najświętszego Serca Pana Jezusa. Na pierwszym lewym filarze jest umieszczony obraz Matki Bożej Ostrobramskiej. Ponadto świątynia posiada ambonę i emporę chórową z XIX wieku. Na chórze znajdują się organy o 10 głosach przebudowane w 1939 roku. Na końcu prawej nawy jest umieszczony nagrobek Stanisława Zbąskiego (1540 – 1585) wykonany z pomalowanego wapienia. Misa chrzcielna z I połowy XIX wieku znajduje się przy prezbiterium po prawej stronie.

</doc>
<doc id="3579877" url="https://pl.wikipedia.org/wiki?curid=3579877" title="Woolton">
Woolton

Woolton – dzielnica w Liverpoolu, w Anglii, w Merseyside, w dystrykcie Liverpool. W 2011 miejscowość liczyła 12 921 mieszkańców.

</doc>
<doc id="3579879" url="https://pl.wikipedia.org/wiki?curid=3579879" title="Norrmalm (dzielnica)">
Norrmalm (dzielnica)



</doc>
<doc id="3579880" url="https://pl.wikipedia.org/wiki?curid=3579880" title="Norris Green">
Norris Green

Norris Green – dzielnica w Liverpoolu, w Anglii, w Merseyside, w dystrykcie Liverpool. W 2011 miejscowość liczyła 15 047 mieszkańców.

</doc>
<doc id="3579882" url="https://pl.wikipedia.org/wiki?curid=3579882" title="Shih Ming-teh">
Shih Ming-teh

Shih Ming-teh (ur. 15 stycznia 1941 w Kaohsiung) – tajwański polityk, w okresie tzw. białego terroru jeden z czołowych dysydentów, nazywany „tajwańskim Mandelą”. Jako więzień polityczny był więziony przez w sumie 25 lat.
W 1961 roku ukończył wojskową szkołę artylerii. Za działalność opozycyjną wobec rządzącego Kuomintangu został oskarżony o próbę przewrotu i w 1962 roku skazany na karę pozbawienia wolności. Opuścił więzienie w 1977 roku, angażując się w ruch dangwai. Za udział w spacyfikowanym przez władze wiecu opozycji w 1979 roku (tzw. incydent Kaohsiung) został aresztowany i w 1980 roku skazany na karę śmierci, ostatecznie złagodzoną do dożywocia. Podczas pobytu w więzieniu był nominowany przez Lecha Wałęsę do Pokojowej Nagrody Nobla. Odmówił skorzystania z amnestii ogłoszonej przez prezydenta Chiang Ching-kuo. Ostatecznie opuścił więzienie w 1990 roku.
Po wyjściu z więzienia był w latach 1990-1991 przewodniczącym Tajwańskiej Fundacji Praw Człowieka. Zaangażował się także w działalność Demokratycznej Partii Postępowej, w latach 1993-1996 był jej przewodniczącym. Od 1993 do 2002 roku sprawował mandat deputowanego do Yuanu Ustawodawczego. Z czasem zdystansował się od DPP i opuścił szeregi tej partii, nie zgadzając się z jej silnie niepodległościową retoryką. W 2006 roku zainicjował ruch masowych protestów przeciw oskarżanemu o korupcję prezydentowi Chen Shui-bianowi. W 2015 roku zapowiedział start jako kandydat niezależny w wyborach prezydenckich, nie udało mu się jednak zebrać wymaganej ilości podpisów.

</doc>
<doc id="3579885" url="https://pl.wikipedia.org/wiki?curid=3579885" title="Kolegium Ekonomiczno-Społeczne SGH">
Kolegium Ekonomiczno-Społeczne SGH



</doc>
<doc id="3579888" url="https://pl.wikipedia.org/wiki?curid=3579888" title="Ryszard Jakubowski (Boruta)">
Ryszard Jakubowski (Boruta)



</doc>
<doc id="3579890" url="https://pl.wikipedia.org/wiki?curid=3579890" title="Bernard Lepetit">
Bernard Lepetit

Bernard Lepetit (ur. 28 sierpnia 1948, zm. 31 marca 1996) – francuski historyk, przedstawiciel czwartej generacji Szkoły Annales. 
Życiorys.
Był uczniem Pierre'a Gouberta. Od 1989 był dyrektorem École des hautes études en sciences sociales w Paryżu. W latach 1986-1992 był redaktorem naczelnym pisma "Annales. Economies, sociétés, civilizations". 

</doc>
<doc id="3579893" url="https://pl.wikipedia.org/wiki?curid=3579893" title="Kungsholmen (dzielnica)">
Kungsholmen (dzielnica)



</doc>
<doc id="3579894" url="https://pl.wikipedia.org/wiki?curid=3579894" title="St Michael’s Hamlet">
St Michael’s Hamlet

St Michael’s Hamlet lub St. Michael’s – dzielnica w Liverpoolu, w Anglii, w Merseyside, w dystrykcie Liverpool. W 2011 miejscowość liczyła 12 991 mieszkańców.

</doc>
<doc id="3579895" url="https://pl.wikipedia.org/wiki?curid=3579895" title="St. Michael's Hamlet">
St. Michael's Hamlet



</doc>
<doc id="3579899" url="https://pl.wikipedia.org/wiki?curid=3579899" title="St Michael's Hamlet">
St Michael's Hamlet



</doc>
<doc id="3579901" url="https://pl.wikipedia.org/wiki?curid=3579901" title="Lista prefiksów przed nazwami okrętów">
Lista prefiksów przed nazwami okrętów



</doc>
<doc id="3579904" url="https://pl.wikipedia.org/wiki?curid=3579904" title="Östermalm (dzielnica Sztokholmu)">
Östermalm (dzielnica Sztokholmu)



</doc>
<doc id="3579906" url="https://pl.wikipedia.org/wiki?curid=3579906" title="Ryszard Jakubowski (Kot)">
Ryszard Jakubowski (Kot)



</doc>
<doc id="3579909" url="https://pl.wikipedia.org/wiki?curid=3579909" title="Wałentyn Łoś">
Wałentyn Łoś

Wałentyn Łoś (ukr. Валентин Лось; ur. 23 lutego 1976 roku) – ukraiński kulturysta. Mistrz Ukrainy oraz wicemistrz świata w kulturystyce amatorskiej.
Życiorys.
Członek Światowego Stowarzyszenia Kulturystów Amatorów (WABBA). W maju 2012 roku startował w Otwartych Mistrzostwach Ukrainy w Kulturystyce. W kategorii zawodników o wzroście nieprzekraczającym 180 cm uplasował się na szczycie podium, zdobywając zwycięstwo. W czerwcu 2012 wziął udział w Mistrzostwach Świata w Kulturystyce WABBA, które rozegrano w Padwie we Włoszech. Wywalczył srebro jako zawodnik poniżej 180 cm. Odnosił sukcesy w trakcie innych zawodów kulturystycznych.
Mieszka w Kijowie. Ma brata-bliźniaka Ihora, także kulturystę. Żonaty z Anną Socznewą od 2011 roku, ma dwoje dzieci. Jest przyjacielem innego ukraińskiego kulturysty, Serhija Słupowa.

</doc>
<doc id="3579916" url="https://pl.wikipedia.org/wiki?curid=3579916" title="Södermalm (dzielnica)">
Södermalm (dzielnica)



</doc>
<doc id="3579921" url="https://pl.wikipedia.org/wiki?curid=3579921" title="Kristi Noem">
Kristi Noem

Kristi Lynn Noem (ur. 30 listopada 1971) – amerykańska polityk, członkini Partii Republikańskiej. W 2018 r. została wybrana jako pierwsza kobieta na stanowisko gubernatora w Dakocie Południowej. Wcześniej, w latach 2011–2019 pełniła stanowisko kongreswoman ze stanu Dakota Południowa.
Popiera stosowanie kary śmierci. 4 listopada 2019 roku odmówiła łaski 63-letniemu Charlesowi Russellowi Rhinesowi, skazanemu na najwyższy wymiar kary za zadźganie nożem 22-letniego Donnivana Schaeffera, pracownika sklepu z pączkami w Rapid City podczas napadu rabunkowego w 1992 roku, w wyniku czego został on stracony przez wstrzyknięcie śmiertelnej trucizny. 

</doc>
<doc id="3579925" url="https://pl.wikipedia.org/wiki?curid=3579925" title="Jadwiga Bogdanowicz">
Jadwiga Bogdanowicz

Jadwiga Bogdanowicz (ur. 20 lipca 1872 w Rzeszowie, zm. 5 stycznia 1937) – polska działaczka niepodległościowa, społeczna i ruchu kobiecego.
Życiorys.
Urodziła się 20 lipca 1872 w Rzeszowie. W młodości została działaczką koła Towarzystwa Szkoły Ludowej im. Teodora Tomasza Jeża. Od 1912 działała w oddziale żeńskim Związku Strzeleckiego. Po wybuchu I wojny światowej prowadziła gospodę w Wiedniu dla polskich legionistów, od 1915 we lwowskiej Lidze Kobiet. Zorganizowała Gospodę Legionistów we Lwowie, w której udzielano pomocy żołnierzom polskim podczas obrony Lwowa w trakcie wojny polsko-ukraińskiej.
Po odzyskaniu przez Polskę niepodległości u zarania II Rzeczypospolitej zaangażowała się w działalność Lidze Niezawisłości i Klubu Kobiet Postępowych. Podczas wojny polsko-bolszewickiej dokonała konsolidacji zrzeszeń kobiecych w celu obrony ojczyzny i stanęła na czele komitetu „Wszystko dla Frontu”. W kolejnych latach była przewodniczącą oddziału Lidze Kobiet we Lwowie. Zasiadała w zarządzie Ochronki im. Józefa Piłsudskiego, powołanej celem opieki nad sierotami po legionistach i obrońcach Lwowa. Działała w Związku Pracy Obywatelskiej Kobiet, pełniąc funkcję wiceprzewodniczącej okręgu wojewódzkiego. Była przewodniczącą Unii Polskich Związków Obrońców Ojczyzny.
Po wyborach parlamentarnych 1930 została zastępcą posłów III kadencji wybranych z listy nr 1 (BBWR).
Zamieszkiwała przy ulicy Jabłonowskich 42 we Lwowie. Jej mężem był Kazimierz Łada Bogdanowicz, sędzia we Lwowie.
Zmarła 5 stycznia 1937. Została pochowana 8 stycznia 1937 na Cmentarzu Łyczakowskim we Lwowie.

</doc>
<doc id="3579926" url="https://pl.wikipedia.org/wiki?curid=3579926" title="Biblioteka Szkoły Głównej Handlowej">
Biblioteka Szkoły Głównej Handlowej



</doc>
<doc id="3579930" url="https://pl.wikipedia.org/wiki?curid=3579930" title="T'oegye">
T'oegye



</doc>
<doc id="3579932" url="https://pl.wikipedia.org/wiki?curid=3579932" title="Black Fire">
Black Fire

Black Fire – drugi album studyjny amerykańskiego pianisty jazzowego Andrew Hilla, wydany z numerem katalogowym BLP 4151 i BST 84151 w 1964 roku przez Blue Note Records.
Powstanie.
Materiał na płytę został zarejestrowany 8 listopada 1964 roku przez Rudy'ego Van Geldera w należącym do niego studiu (Van Gelder Studio) w Englewood Cliffs w stanie New Jersey. Produkcją albumu zajął się Alfred Lion.
Lista utworów.
Opracowano na podstawie materiału źródłowego.
Wydanie LP
Strona A
Strona B
Utwory dodatkowe na reedycji (2004):
Twórcy.
Opracowano na podstawie materiału źródłowego.
Muzycy:
Produkcja:

</doc>
<doc id="3579934" url="https://pl.wikipedia.org/wiki?curid=3579934" title="う">
う



</doc>
<doc id="3579935" url="https://pl.wikipedia.org/wiki?curid=3579935" title="ウ">
ウ



</doc>
<doc id="3579942" url="https://pl.wikipedia.org/wiki?curid=3579942" title="Childhood's End (serial telewizyjny)">
Childhood's End (serial telewizyjny)



</doc>
<doc id="3579945" url="https://pl.wikipedia.org/wiki?curid=3579945" title="Andriej Skoromny">
Andriej Skoromny

Andriej Michajłowicz Skoromny (ros. Андрей Михайлович Скоромный; ur. 30 czerwca 1989 roku w Jerkach w obwodzie czerkaskim) – rosyjski kulturysta ukraińskiego pochodzenia.
Życiorys.
Urodzony w obwodzie czerkaskim na Ukrainie, w 2006 roku przeniósł się do Moskwy. Kulturystyką zajmuje się od 2010. Tego roku jako junior wywalczył złoty medal podczas Pucharu Moskwy. W kategorii młodzików odnosił później liczne inne sukcesy (zwyciężył między innymi Puchar Rosji 2010). W 2012 w trakcie Mistrzostw Rosji federacji PBS (FBFR) uplasował się na drugim miejscu na podium w kategorii mężczyzn do 100 kg. Powtórzył ten wynik rok później. W 2013 brał też udział w zawodach Arnold Amateur federacji IFBB.
Żonaty z Ariną. W kwietniu 2014 roku urodziła się jego córka.

</doc>
<doc id="3579948" url="https://pl.wikipedia.org/wiki?curid=3579948" title="Zdena Studenková">
Zdena Studenková

Zdena Studenková (ur. 19 maja 1954 w Bratysławie) – słowacka aktorka.
Życiorys.
Urodziła się w Bratysławie. W 1977 roku ukończyła aktorstwo w Wyższej Szkole Sztuk Scenicznych w Bratysławie. Wystąpiła w wielu filmach, produkcjach telewizyjnych i serialach.

</doc>
<doc id="3579952" url="https://pl.wikipedia.org/wiki?curid=3579952" title="Element trzeci">
Element trzeci

Element trzeci – trzeci album studyjny piosenkarza Dawida Kwiatkowskiego. Album został wydany 2 grudnia 2015 roku przez wytwórnię płytową My Music.
W ramach promocji wydawnictwa do singla „Droga” nakręcono teledysk, zrealizowany w Czechach, Austrii, Słowenii oraz Chorwacji. Następne wideoklipy powstały do utworów "Yin Yang" oraz „Nie mów nie”, który ukazał się na ścieżce dźwiękowej do filmu „Za niebieskimi drzwiami”.
Lista utworów.
Opracowano na podstawie materiału źródłowego.

</doc>
<doc id="3579953" url="https://pl.wikipedia.org/wiki?curid=3579953" title="Mieczysław Stein">
Mieczysław Stein

Mieczysław Stein (ur. 9 grudnia 1913 w Bielsku, zm. 1 października 1940 w pobliżu osady Wierchniaja Tojma (ros. Верхняя Тойма) koło Kotłasu) – polski entomolog-apiolog.
Życiorys.
Ukończył Państwowe Gimnazjum im. Karola Marcinkowskiego w Poznaniu, a następnie od 1932 studiował nauki przyrodnicze na Wydziale Filozoficznym tamtejszego Uniwersytetu, równocześnie studiował również geografię. W 1937 przedstawił pracę dyplomową i uzyskał tytuł magistra filozofii, jednocześnie uzyskał absolutorium z geografii, następnie podjął pracę nauczyciela przyrody w Prywatnym Gimnazjum im. ks. Czesława Piotrowskiego. Równolegle pracował jako wolontariusz w kierowanym przez prof. Ludwika Sitowskiego Zakładzie Zoologii i Entomologii Wydziału Rolno-Leśniczego Uniwersytetu Poznańskiego. Po wybuchu II wojny światowej razem z narzeczoną Zdzisławą Wójcik przedostał się do Lwowa i tam przebywali do czerwca 1940, gdy zostali aresztowani przez ukraińskiego milicjanta. Osadzono ich w więzieniu, a następnie jako nieposiadających paszportów radzieckich dołączono do transportu Polaków wywożonych do łagru w Ustiliszczu w Obwodzie archangielskim. Po ok. trzech miesiącach morderczej pracy udało im się zbiec na południe od obozu. Przebywali w tajdze żywiąc się jagodami, wycieńczony i wygłodzony Mieczysław Stein zmarł 1 października 1940 w pobliżu Wierchniej Tojmy koło Kotłasu. Narzeczoną aresztowano, ale udało jej się przetrwać i opuścić ZSRR.
Podczas wolontariatu na Uniwersytecie Poznańskim prowadził badania naukowe nad instynktami pszczół, a także nad ich reakcjami na światło i barwy. Wyniki badań w większej części przepadły podczas II wojny światowej.

</doc>
<doc id="3579955" url="https://pl.wikipedia.org/wiki?curid=3579955" title="Statek turbinowo parowy">
Statek turbinowo parowy



</doc>
<doc id="3579958" url="https://pl.wikipedia.org/wiki?curid=3579958" title="Wydział Ekonomiczno-Społeczny Szkoły Głównej Planowania i Statystyki w Warszawie">
Wydział Ekonomiczno-Społeczny Szkoły Głównej Planowania i Statystyki w Warszawie



</doc>
<doc id="3579959" url="https://pl.wikipedia.org/wiki?curid=3579959" title="Odivelas (freguesia)">
Odivelas (freguesia)

Odivelas – parafia ("freguesia") gminy Odivelas i jednocześnie miejscowość w Portugalii. W 2011 liczyła 59 559 mieszkańców na obszarze 5,02 km².

</doc>
<doc id="3579960" url="https://pl.wikipedia.org/wiki?curid=3579960" title="Caneças">
Caneças

Caneças – parafia ("freguesia") gminy Odivelas i jednocześnie miejscowość w Portugalii. W 2011 liczyła 12 324 mieszkańców na obszarze 5,85 km².

</doc>
<doc id="3579962" url="https://pl.wikipedia.org/wiki?curid=3579962" title="Famões">
Famões

Famões – parafia ("freguesia") gminy Odivelas i jednocześnie miejscowość w Portugalii. W 2011 liczyła 11 095 mieszkańców na obszarze 4,69 km².

</doc>
<doc id="3579963" url="https://pl.wikipedia.org/wiki?curid=3579963" title="Cerkiew Ikony Matki Bożej &quot;Hodigitria&quot; w Mušutište">
Cerkiew Ikony Matki Bożej &quot;Hodigitria&quot; w Mušutište



</doc>
<doc id="3579964" url="https://pl.wikipedia.org/wiki?curid=3579964" title="Siergiej Stiepanow">
Siergiej Stiepanow

Siergiej Aleksandrowicz Stiepanow (ros. Сергей Александрович Степанов, ur. w Petersburgu, zm. 26 grudnia 1976 w Moskwie) – radziecki generał major, polityk i działacz partyjny.
Życiorys.
Od 1919 pracował jako ślusarz, 1923-1926 był słuchaczem fakultetu robotniczego przy Piotrogrodzkim/Leningradzkim Instytucie Górniczym, 1926-1931 studiował w Moskiewskiej Wyższej Szkole Technicznej im. Baumana, a 1931-1933 na Wydziale Wojskowo-Przemysłowym Wojskowej Akademii Morskiej im. Woroszyłowa. Od 1928 członek WKP(b), od stycznia 1933 do grudnia 1938 był inżynierem-konstruktorem i głównym inżynierem Kołomienskiego Zakładu Inżynieryjnego, od grudnia 1938 do lutego 1939 zastępca ludowego komisarza przemysłu maszynowego ZSRR, od lutego 1939 do kwietnia 1941 zastępca ludowego komisarza ciężkiego przemysłu maszynowego ZSRR. Od kwietnia 1941 do stycznia 1942 I zastępca ludowego komisarza ciężkiego przemysłu maszynowego ZSRR, od stycznia 1942 do października 1945 zastępca ludowego komisarza przemysłu czołgowego ZSRR, 21 stycznia 1945 otrzymał stopnień generała majora służby inżynieryjno-czołgowej, od października 1945 do kwietnia 1949 zastępca ludowego komisarza/ministra przemysłu transportowego ZSRR, od kwietnia 1949 do grudnia 1951 I zastępca ludowego komisarza przemysłu transportowego ZSRR. Od 31 grudnia 1951 do 5 marca 1953 minister przemysłu rolnego ZSRR, od 14 października 1952 do 17 października 1961 zastępca członka KC KPZR, od marca 1953 zastępca ministra przemysłu maszynowego ZSRR, potem do kwietnia 1954 I zastępca ministra przemysłu maszynowego ZSRR. Od 19 kwietnia 1954 do 10 maja 1957 minister przemysłu transportowego ZSRR, od 29 maja 1957 do 25 grudnia 1962 przewodniczący Sownarchozu Swierdłowskiego Ekonomicznego Rejonu Administracyjnego, od 31 października 1961 do 29 marca 1966 członek KC KPZR. Od 25 października 1962 do maja 1963 przewodniczący Sownarchozu Środkowouralskiego Rejonu Ekonomicznego, od 10 maja 1963 do października 1965 zastępca przewodniczącego Państwowego Komitetu Planowania Rady Ministrów ZSRR w randze ministra ZSRR, następnie na emeryturze. Deputowany do Rady Najwyższej ZSRR 5 i 6 kadencji. Pochowany na Cmentarzu Nowodziewiczym.

</doc>
<doc id="3579966" url="https://pl.wikipedia.org/wiki?curid=3579966" title="Olival Basto">
Olival Basto

Olival Basto – parafia ("freguesia") gminy Odivelas i jednocześnie miejscowość w Portugalii. W 2011 liczyła 5812 mieszkańców na obszarze 1,39 km².

</doc>
<doc id="3579967" url="https://pl.wikipedia.org/wiki?curid=3579967" title="Pontinha">
Pontinha

Pontinha – parafia ("freguesia") gminy Odivelas i jednocześnie miejscowość w Portugalii. W 2011 liczyła 23 041 mieszkańców na obszarze 4,64 km².

</doc>
<doc id="3579971" url="https://pl.wikipedia.org/wiki?curid=3579971" title="CAUTI">
CAUTI



</doc>
<doc id="3579972" url="https://pl.wikipedia.org/wiki?curid=3579972" title="Póvoa de Santo Adrião">
Póvoa de Santo Adrião

Póvoa de Santo Adrião – parafia ("freguesia") gminy Odivelas i jednocześnie miejscowość w Portugalii. W 2011 liczyła 13 061 mieszkańców na obszarze 0,78 km².

</doc>
<doc id="3579973" url="https://pl.wikipedia.org/wiki?curid=3579973" title="Ramada (Odivelas)">
Ramada (Odivelas)

Ramada – parafia ("freguesia") gminy Odivelas i jednocześnie miejscowość w Portugalii. W 2011 liczyła 19 657 mieszkańców na obszarze 3,86 km².

</doc>
<doc id="3579977" url="https://pl.wikipedia.org/wiki?curid=3579977" title="Iwan Golakow">
Iwan Golakow

Iwan Tierientjewicz Golakow (ros. Иван Терентьевич Голяков, ur. 6 czerwca 1888 we wsi Pieszkowo w guberni moskiewskiej, zm. 18 marca 1961) – radziecki sędzia i prokurator.
Życiorys.
1910 powołany do rosyjskiej armii, w maju 1919 wstąpił ochotniczo do Armii Czerwonej, 1925 skończył prawo na Uniwersytecie Rostowskim. Był członkiem Wojskowego Kolegium Sądu Najwyższego ZSRR, od stycznia 1938 do sierpnia 1939 Prokuratorem Generalnym RFSRR, a od sierpnia 1938 do 25 sierpnia 1948 przewodniczącym Sądu Najwyższego ZSRR. Od 1932 do przejścia na emeryturę w 1959 był dyrektorem i zastępcą dyrektora ds. naukowych Wszechzwiązkowego Instytutu Nauk Prawniczych. Deputowany do Rady Najwyższej ZSRR 2 kadencji i Rady Najwyższej RFSRR 1 kadencji.
Odznaczenia.
I medale.

</doc>
<doc id="3579983" url="https://pl.wikipedia.org/wiki?curid=3579983" title="Jewgienij Kisielow">
Jewgienij Kisielow

Jewgienij Dmitrijewicz Kisielow (ros. Евге́ний Дми́триевич Киселёв, ur. 1908, zm. 1963) – radziecki dyplomata.
Życiorys.
Członek WKP(b), 1938-1939 pracownik Konsulatu ZSRR w Kłajpedzie, 1939-1940 pracownik centrali Ludowego Komisariatu Spraw Zagranicznych ZSRR, od 1940 do 22 czerwca 1941 konsul generalny ZSRR w Królewcu. 1943-1945 konsul generalny ZSRR w Nowym Jorku, 1945-1948 doradca polityczny ds. Austrii przy Głównodowodzącym Centralnej Grupy Wojsk, 1946-1948 polityczny przedstawiciel ZSRR w Austrii, 1948-1949 kierownik Wydziału Bałkańskiego Ministerstwa Spraw Zagranicznych ZSRR. Od 20 listopada 1949 do 15 lipca 1954 na Węgrzech, 1954-1955 kierownik Wydziału Protokolarnego MSZ ZSRR, od 1955 do stycznia 1956 zastępca kierownika Wydziału II Europejskiego MSZ ZSRR, od 1 stycznia 1956 do 22 lutego 1958 ambasador nadzwyczajny i pełnomocny ZSRR w Egipcie. Od 4 sierpnia 1956 do 14 sierpnia 1959 ambasador nadzwyczajny i pełnomocny ZSRR w Jemenie, jednocześnie od 22 lutego 1958 do 6 sierpnia 1959 ambasador nadzwyczajny i pełnomocny ZSRR w ZRA, od sierpnia 1959 do 1962 kierownik Wydziału Państw Bliskiego Wschodu MSZ ZSRR, 1962-1963 zastępca sekretarza generalnego ONZ.

</doc>
<doc id="3579985" url="https://pl.wikipedia.org/wiki?curid=3579985" title="Charistikariat">
Charistikariat

Charistikariat – w cesarstwie bizantyńskim forma powierzania klasztorów i ich dóbr opiece osób świeckich. Zwyczaj ten rozpowszechnił się w XI wieku. Początkowo leżał w gestii władz kościelnych. Za panowania Komnennów cesarz rozdawał majątki klasztorne jako rodzaj beneficjum, nagradzając osoby zasłużone dla państwa. Charistikariat przydzielano dożywotnio, czasem przedłużając ten przywilej na kolejną generacje. Nie wiązały się z nim żadne obowiązki (w przeciwieństwie do pronoi). Charistikariat miał swoich zwolenników i przeciwników przeciwników wśród kleru bizantyńskiego. Po roku 1204 ta forma była nadawana coraz rzadziej. 

</doc>
<doc id="3579988" url="https://pl.wikipedia.org/wiki?curid=3579988" title="Minzakir Absalamow">
Minzakir Absalamow

Minzakir Abdurachmanowicz Absalamow (; ur. we wsi Wierchnije Otary, zm. 10 czerwca 1981 w Moskwie) – działacz wojskowy, doktor nauk wojskowych, kombrig (od 5 lutego 1939), generał major (od 4 czerwca 1940).
Życiorys.
Urodził się w tatarskiej rodzinie chłopskiej. W 1914 ukończył medresę, zdał eksternistycznie egzaminy на wiejskiego nauczyciela w 1915. W sierpniu 1915 powołany do wojska, brał udział I wojnie światowej; był starszym podoficerem 35 Syberyjskiego zapasowego pułku strzeleckiego. W 1917 był dowódcą kompanii, członkiem Rady Tiumeńskiej, od grudnia 1917 sekretarz Komitetu Żołnierzy-Muzułmanów Tatarskiego Czerwonogwardyjskiego Batalionu. W marcu 1918 został wzięty do niewoli niemieckiej. W listopadzie 1918 uwolniony, od grudnia 1918 – w białej armii.
W kwietniu 1919 wstąpił do RChACz. W 1922 ukończył Akademię Wojskową Robotniczo-Chłopskiej Armii Czerwonej, w 1928 kursy doszkalające wyższego personelu dowódczego.
W czasie wojny domowej w 1919 walczył na Froncie Południowym i Zachodnim, dowodził powstańczym oddziałem tatarskim na Krymie. Od kwietnia do sierpnia 1919 był przewodniczącym Krymskiego Muzułmańskiego kolegium Wojskowego. Od czerwca 1920 do lutego 1921 był zastępcą szefa wydziału wojskowego, od czerwca 1921 tłumacz, od września 1922 sekretarz, attaché wojskowego w Turcji. Od października 1927 szef oddziału zwiadu sztabu Samodzielnej Kaukaskiej Armii, od listopada 1931 dowódca i komisarz 1 Azerbejdżańskiego Pułku Strzelców Górskich. Od kwietnia 1933 do września 1937 attaché wojskowy przy poselstwie ZSRR w Persji. Od lutego 1938 szef 2 Kursu Specjalistów Floty, od października 1938 pełniący obowiązki szefa katedry zwiadu Akademii Wojskowej im. Frunzego. Od stycznia 1940 szef wydziału zwiadu sztabu Frontu Północno-Zachodniego; brał udział w wojnie radziecko-fińskiej. Od września 1940 szef katedry zwiadu Wyższej Specjalnej Szkoły Sztabu Generalnego RChACz.
Po ataku Niemiec na ZSRR został przy sztabie Frontu Południowo-Zachodniego. Od lipca 1941 dowodził 22, następnie 17 Brygadą Strzelecką. Od sierpnia 1942 dowodził 4 Szkolną Brygadą Południowouralskiego Okręgu Wojskowego.
W lutym 1943 zawieszony w pełnieniu obowiązków. Od maja 1943 zastępca dowódcy, a od grudnia 1943 dowódca 18 Dywizji Strzeleckiej; brał udział w walkach pod Leningradem, w tym w Operacji Nowgorodsko-Łużskiej i Swirsko-Petrozawodskiej. Od 23 sierpnia 1944 dowódca 131, a od 21 września 1944 – 31 Korpusu Strzeleckiego. Brał udział w operacji Petsamo-Kirkeneskiej, od października 1944 zajmował pozycje granicy norwesko-fińskiej. Od maja 1946 do marca 1952, od września 1956 do września 1959 i od września 1962 starszy wykładowca, od września 1959 do września 1962 szef wydziału naukowo-badawczego Wyższej Akademii Wojskowej im. Woroszyłowa. Od maja 1967 w stanie spoczynku. 
Od lipca 1967 do listopada 1971 pełniący obowiązki konsultanta Wojskowej Akademii Sztabu Generalnego.

</doc>
<doc id="3579989" url="https://pl.wikipedia.org/wiki?curid=3579989" title="Judgment!">
Judgment!

Judgment! – album studyjny amerykańskiego pianisty jazzowego Andrew Hilla, wydany z numerem katalogowym BLP 4159 i BST 84159 w 1964 roku przez Blue Note Records.
Powstanie.
Materiał na płytę został zarejestrowany 8 stycznia 1964 roku przez Rudy’ego Van Geldera w należącym do niego studiu (Van Gelder Studio) w Englewood Cliffs w stanie New Jersey. Produkcją albumu zajął się Alfred Lion.
Lista utworów.
Opracowano na podstawie materiału źródłowego.
Wydanie LP
Strona A
Strona B
Utwory dodatkowe na reedycji (2005):
Twórcy.
Opracowano na podstawie materiału źródłowego.
Muzycy:
Produkcja:

</doc>
<doc id="3579994" url="https://pl.wikipedia.org/wiki?curid=3579994" title="Erhard Jakobsen">
Erhard Jakobsen

Erhard Villiam Jakobsen (ur. 25 lutego 1917 w Grene, zm. 11 marca 2002 w Bagsværd) – duński polityk, parlamentarzysta krajowy i europejski, minister, założyciel Centrum-Demokraterne.
Życiorys.
Kształcił się m.in. w Lyngby Statsskole, został absolwentem nauk politycznych. Był wieloletnim działaczem duńskiej socjaldemokracji. Początkowo związany z DSU – organizacją młodzieżową Socialdemokraterne, zasiadał w jej władzach krajowych. Kierował również socjaldemokratycznym związkiem studenckim Frit Forum. W 1953 po raz pierwszy uzyskał mandat posła do Folketingetu. Wielokrotnie z powodzeniem ubiegał się o reelekcję, zasiadając w duńskim parlamencie przez ponad 40 lat do 1995. Od 1964 do 1971 reprezentował duński parlament w Zgromadzeniu Parlamentarnym Rady Europy. Jednocześnie od 1958 do 1974 sprawował urząd burmistrza gminy Gladsaxe. Był zwolennikiem akcesu Danii do Wspólnot Europejskich, od 1964 do 1973 kierował Ruchem Europejskim w Danii. W latach 1972–1994 sprawował mandat posła do Parlamentu Europejskiego (w tym wybierany w wyborach powszechnych w 1979, 1984 i 1989).
Opuścił socjaldemokratów w 1973, kwestionując politykę podatkową partii. Założył nowe centrowe ugrupowanie pod nazwą Centrum-Demokraterne, które w tym samym roku uzyskało 14 mandatów poselskich. Od 1987 do 1988 sprawował urząd ministra współpracy gospodarczej w drugim rządzie Poula Schlütera.
Erhard Jacobsen został uznany za jednego z najbardziej otwartych zwolenników reżimu apartheidu w Republice Południowej Afryki, który jego zdaniem przyczynił się do przeciwdziałania ekspansji komunizmu w Afryce.
Ojciec Mimi Jakobsen, która w 1989 zastąpiła go na funkcji przewodniczącego CD.

</doc>
<doc id="3579998" url="https://pl.wikipedia.org/wiki?curid=3579998" title="Strój wieluński">
Strój wieluński

Strój wieluński – strój ludowy noszony na terenie ziemi wieluńskiej. W stroju kobiecym charakterystycznym elementem był pasiak, zwany też wełnakiem. Nazwa pochodzi od wełnianej tkaniny samodziałowej, z której był uszyty. Cechą charakterystyczną była dominacja koloru czerwonego. Strój ludowy wzbogacała również chusta jedwabna lub wełniana. Współcześnie strój ten praktycznie zanikł, możliwy do obejrzenia jest jedynie na ekspozycji muzealnej w Wieluniu oraz w ubiorach członków zespołów folklorystycznych.
Historia.
Strój ludowy można podzielić na dwie grupy – strój codzienny (roboczy) oraz strój świąteczny. Ten pierwszy wykonywano z najgorszych materiałów samodziałowych (lnianych i wełnianych), bez dbałości o jego kolorystykę. Przede wszystkim były to koszule, spodnie i spódnice uszyte z płótna lnianego. Inaczej rzecz się miała ze strojem świątecznym. Na przestrzeni dziesiątków lat strój z terenu ziemi wieluńskiej ulegał powolnym przemianom, głównie na skutek wpływu mody z „zewnątrz”. Duża zmiana we wzornictwie i kolorystyce przenikała na teren wieluński z Łowickiego, który to region miał strój ludowy o bardzo bogatej barwie.
Na ziemi wieluńskiej najdłużej ludowy strój świąteczny przetrwał na terenach nadwarciańskich. Tam wpływ „nowego świata” docierał najpóźniej. Obecnie stroje świąteczne noszone są przez starsze kobiety podczas uroczystości kościelnych lub przez członków zespołów folklorystycznych. Najszybciej tradycyjny strój wieluński zanikał w pasie przygranicznym z Niemcami. Wpływała na to emigracja sezonowa za granicę kraju w celu zarobkowym. Najszybciej uległ zapomnieniu strój męski. Wyparty został przez fabryczne stroje przywożone z Niemiec w pierwszym dwudziestoleciu XX wieku.
Strój męski.
Jeszcze na przełomie XIX i XX wieku miejscem zaopatrzenia w ubrania były wieluńskie jarmarki i targi. Najchętniej mężczyźni kupowali na nich kożuchy baranie, buty i czapki. Największym powodzeniem cieszył się jarmark w dniu 29 września (na świętego Michała). Wtedy też różni handlarze i rzemieślnicy zwozili dużą ilość kożuchów, butów, a także mebli. W okolicy Wielunia najwięcej kożuchów wytwarzano w Działoszynie. Jednak wśród zamożnych gospodarzy największe powodzenie miały kożuchy przywożone z Rosji, mówiono na nie „dublany”. Pod koniec XIX wieku za taki kożuch należało zapłacić 18 rubli. To wierzchnie okrycie sięgało kostek i zapinane było na pętelki i guziczki. Farbowane było z wierzchu na kolor żółto-beżowy.
Kolejnym elementem stroju kupowanym chętnie na jarmarkach były buty. Szyto je z miękkiej skóry, którą fałdowano wokół kostek – zwano je wówczas „karbówkami”. W zimowe dni furmani oraz osoby udające się w dalszą podróż na skórzane buty zakładali dodatkowe plecione ze słomy „łapcie”. Na co dzień chodzono w butach o podeszwach drewnianych, obszytych z wierzchu skórą. Do początków XX wieku w ciepłe dni wokół obejścia chodzono boso. Jeszcze w latach 20. XX wieku boso po podwórzu chodzili mniej zamożni gospodarze, z czego zamożniejsi wyśmiewali się przezywając ich „kołtunami”.
Jeszcze jednym elementem stroju kupowanym na jarmarkach, były nakrycia głowy. Chłopi na święto nosili kapelusze filcowe z dużym rondlem koloru czarnego lub siwego. Wstążki przy takich kapeluszach były najczęściej czarne. Moda na ich noszenie przywędrowała najpierw do Dzietrzkowic a później na resztę terenu ziemi wieluńskiej. Były jednak miejsca w regionie, gdzie moda na kapelusze filcowe nie przyjęła się, np. okolice Ożarowa. W tych stronach na letnie święta zakładano kapelusze słomiane ozdobione czerwoną wstążką. Najpopularniejszym męskim nakryciem głowy były kaszkiety w kolorze granatowym lub czarnym. Inne równie popularne nakrycie głowy, to czapki zwane „krymkami”. Były one niewysokie, otok miały z czarnego baranka, a denko czarne, sztywne, obszyte suknem. Zimą mężczyźni zakładali na głowę czapki baranice, zwane często rosyjskimi.
Pozostałe elementy stroju męskiego były szyte przez gospodynie lub lokalnych krawców z materiałów utkanych na krosnach. Ważną częścią stroju męskiego była kapota, „kamuzela” koloru modrakowego lub sporadycznie biała, którą noszono jeszcze po I wojnie światowej.
Bogatsi gospodarze nosili na święta spodnie wełniane w kolorze jasnym (modrakowym) lub granatowym i czarnym, mniej zamożni spodnie płócienne. Jeszcze pod koniec XIX wieku starsi gospodarze przepasywali spodnie tzw. trzosem, czyli pasem szerokim na cztery palce uszytym z płótna samodziałowego. Trzos zszywano z dwóch pasów grubszego płótna w ten sposób, aby pośrodku tworzył się tunel, w którym przechowywane były pieniądze. Z przodu trzos zapinano na metalową sprzączkę.
Koszule męskie szyto z cienkiego płótna, skrojone w tradycyjny sposób tzw. poncho. Krój ten jest bez mała identyczny jak w koszulach kobiecych. Często na koszule mawiano „kosula” lub „calista”. Starsi gospodarze z końca XIX wieku wiązali koszule pod szyją czerwoną wstążeczką. Niektórzy chłopi świątecznych koszul nie zapinali na guziczki, a przez wąski paseczek oszewki przewlekali w pewnych odstępach czerwoną tasiemkę, której końce zawiązywali pod brodą. Pod koniec I wojny światowej weszły w użycie koszule przykarczkowe, których przody zakrywano napierśnikiem. Napierśniki zakładano w chłodniejsze dni dla ciepła oraz elegancji. Modę tę przywieźli chłopi, którzy powracali z Niemiec. Napierśniki szyto z płótna fabrycznego lub sukna czy dzianiny bawełnianej.
Uzupełnieniem stroju męskiego były jeszcze spencerki i „lebiki”, czyli kamizelki. Kamizelka miała podobny strój do spencerka, tylko nie posiadała rękawów i wokół szyi robiono w niej większe wycięcie (owalne lub podłużne). „Lebiki” były krótsze niż spencerki i sięgały pasa.
Strój kobiecy.
O wiele dłużej na wsi przetrwał strój kobiecy, gdyż mieszkanki tego terenu przywiązywały większą wagę do tradycji niż mężczyźni. Kobiecy strój świąteczny odznaczał się czystością, starannością i strojnością.
Do początków XX wieku kobiety nie nosiły bielizny. Z czasem zaczęto przywozić z Niemiec „reformy kobiece”. Pierwsze kobiety, które je zakładały, narażone były na szyderstwa ze strony koleżanek z wioski. Np. do Chotowa pierwsze „reformy” przywieziono ok. 1890 roku a jej właścicielka w lokalnej społeczności była wytykana palcami. Nie zrażało jej to, gdyż uważała się za „modystkę” i bardzo chętnie przyjmowała wszelkie nowinki w dziedzinie mody. Już w okresie I wojny światowej w Chotowie spora część kobiet posiadała reformy z długimi nogawkami (do kolan), połączonymi tylko szerokim pasem w talii.
Koszule kobiece krojem przypominały koszule męskie, ale były od nich dłuższe (sięgały kolan). Szyto je często z dwóch różnych rodzajów płótna. Na górną część koszuli wykorzystywano lepszy rodzaj płótna lnianego ze wstążeczką u szyi.
W zimniejsze dni na białą letnią koszulę kobiety zakładały wełniak ze stanikiem, zwany ze względu na dominujący w nim kolor „burokiem”. Latem kobiety ubierały zamiast grubych wełniaków sukienki, na które mawiały stanik, wykonywano je najczęściej z perkalowego materiału o wzorze kwiecistym na tle czerwonym. Od pasa zaś do ramion, kobiety przyodziewały sukienny „stón”, czyli stanik, zwykle granatowy.
W chłodniejsze dni oraz święta kobiety dodatkowo zakładały jeszcze na plecy kaftany. Szyto je z sukna, aksamitu albo wełny w kolorach jasnoniebieskim, „biskupim”, lub na lato białym. Starsze kobiety wolały kolorystykę ciemniejszą: granatową, czarną lub brązową. Na przełomie XIX i XX wieku kobiety nosiły kaftany „kożuszki”, które miały podbicie ze skóry owczej, z układaną w fałdy baskinką, były to tzw. „zasoby”. Nad każdą fałda przyszywano jasne, kościane, wypukłe guziczki. Kaftany te, zapinane jednorzędowo, posiadały wokół szyi dodatkowo obszywkę.
Na wełniak kobiety zakładały zapaski, wykonane z kolorowego samodziału, którego tło nie odbiegało zasadniczo od tła „buroka”. W zapaskach, w przeciwieństwie do wełniaków występowała większa różnorodność kolorystyczna. Z reguły kobiety używały dwóch zapasek, jedną w formie fartucha, a drugą zakładały na ramiona, tzw. do „odziwku”. Zapaski zarówno do pasa, jak i do odziewu robiono zawsze z prążkowanego materiału. Były one w górnej części starannie marszczone, a następnie wszywane w podwójnie złożony pasek, czyli oszewkę. Na szczególne podkreślenie zasługują oszewki zapasek do odziewu, które robiono na warsztacie przy użyciu deseczki tkackiej. Często wykonywano zapaski grube, którymi w porze zimowej okrywały się kobiety niby „burnusami”. Samodziały przeznaczone na zapaski zakładane jako fartuch robiono cieńsze. „Zapasywano” je do pracy w obejściu gospodarczym, ale zdarzało się, że staranniej wykonane zapaski wełniane ubierano zimą do kościoła.
Z reguły w dni świąteczne kobiety zakładały na dolna część wełniaka fartuchy z towarów fabrycznych. Fartuszki szyto długie, szerokie, wyłącznie z kupnych materiałów, najwięcej z perkalu lub wełenki, w kolorze białym, czarnym, niebieskim lub kremowym. Jako motywy zdobnicze stosowano ażurowe wstaweczki, tasiemki, falbanki i zakładeczki. Materiał na fartuszki kupowano za granicą, w Byczynie, Gorzowie Śląskim, Oleśnie i Kluczborku.
Elementem stroju ludowego, o które kobiety zamężne dbały, były czepce. Każda gospodyni posiadała ich po kilka sztuk. Pierwsze czepce otrzymywały kobiety w dniu ślubu od swoich matek, chrzestnych i ciotek. Do ok. 1910 roku na terenie ziemi wieluńskiej panowała moda na czepce „zwykłe”. Miały one małe denko i dwa rzędy rurkowanej na krosienkach falbanki. Zakładano na nie chustki związane w tyle z opuszczonymi trzema końcami nazywane „trockami” lub „frędzlami” (persówki lub razówki). Po I wojnie światowej nastała moda na pięknie haftowane okrągłe czepce tiulowe. Powszechnie nazywane były „chłopkami”.
Uzupełnieniem paradnego stroju kobiecego były kryzki wykonane z tiulu, płótna lub z kordonku techniką szydełkową. Fryzki zapinano pod szyją na guziczek albo wiązano je czerwoną lub niebieską tasiemką, podobnie jak kołnierzyk u tradycyjnych koszul.
Trzewiki z wysokimi cholewami o niskich napiętkach, wdziewały kobiety na pończochy wełniane (latem lniane), różnokolorowe, w paski zwykle modre lub popielate.
Elementami ozdobnymi są sznury korali zakładane na szyję, na środku których zwisają medaliki lub serca. Dodatkową ozdobą był duży szkaplerz zawieszony na szerokiej tasiemce.
Pannę młodą na uroczystość zaślubin ubierały w komorze matka, starościna i inne „matrony”. Głowa przyszłej mężatki wystrojona była w kolorowe wstążki obcisło ufałdowane dookoła, zaś z tyłu we włosy wpinały ogon z kilkudziesięciu kolorowych wstęg różnej szerokości i długości. Na szyję zakładały dziewczynie w dużej ilości, że „ciała dojrzeć nie można” paciorki, korale i perełki fałszywe. Koszula biała o szerokich rękawach ma powszywane w mankiety i kołnierzyk wąskie paski materiału z wyhaftowanym wzorkiem geometrycznym różnokolorową włóczką i jedwabiem. Spódnica jedwabna zwana „robronem” obszyta złota lub srebrną nitka dookoła u dołu, fartuszek bawełniany w czerwone paski, gorset z „bogatej materyi”, trzewiki na wysokich obcasach, pończochy modre. Cały strój okrywa z wierzchu granatowy kaftan, gładki na około, po bokach tylko po parę fałdów mających, jest on długi blisko do kolan, powyzywany tasiemeczkami jasnoniebieskimi. Kaftan zapina się na dwa rzędy guziczków świecących z pętelkami. W zimne zakładają dziewczynie dodatkowo baranią szybkę węgierskiego kroju, taśmowaną na piersiach i na każdym szwie w kolorze granatowym. „Rantuch”, pewien gatunek szala, biały płócienny lub perkalowy, służy starszym niewiastom do noszenia dzieci przy piersi będących, albo też do ozdoby w niedzielę do kościoła. Panna młoda nie obejdzie się bez tej ozdoby przy ślubie.
Strój kobiecy najdłużej zachował się w okolicach Osjakowa, Dzietrznik,
Kiełczygłowa oraz Turowa, Kurowa i Chotowa.
„Strój śmiertelny”.
Na terenie ziemi wieluńskiej występował „strój śmiertelny”. W północno-wschodniej części terenu wieluńskiego nazywano go „zgłem”, na pozostałym regionie „kitlem”. Strój taki szyto z własnej produkcji cienkiego lub paczesnego płótna. Krój kitla przypominał koszule poncho, tyle że tylną połać płótna przecinano pośrodku przez całą długość, tworząc w ten sposób zakładkę ułatwiająca ubieranie zmarłego. Wokół szyi występowała obszewka, rękawy były długie z mankietami. Długość kitla sięgała kostek nieboszczyka. Zmarłemu nie ubierano spodni (w zamian tego na nogi zakładano białe pończochy, uszyte także z płótna) ani butów. Śmiertelny strój kobiecy był podobny jak męski. Dzieciom także szyto małe „kitelki”, a na głowę wkładano czapeczki z płótna fabrycznego, podobne jak do chrztu. Już na początku XX wieku zaczęto zastępować tradycyjny strój śmiertelny (najwcześniej u kobiet), strojem używanym za życia. Około 1920 roku całkowicie zarzucono zwyczaj ubierania nieboszczyka w „kitel”.

</doc>
<doc id="3580002" url="https://pl.wikipedia.org/wiki?curid=3580002" title="Czy naprawdę wierzysz?">
Czy naprawdę wierzysz?

Czy naprawdę wierzysz? (ang. "Do You Believe?") – amerykański dramat z 2015 w reżyserii Jona Gunna.
Opis fabuły.
Historia dwunastu Amerykanów, których linie życia niespodziewanie stykają się ze sobą w jednym i tym samym wydarzeniu.

</doc>
<doc id="3580003" url="https://pl.wikipedia.org/wiki?curid=3580003" title="Rudy Markussen">
Rudy Markussen

Rudy Markussen (ur. 24 lipca 1977 w Kopenhadze) – duński bokser, były zawodowy mistrz świata organizacji Europe w kategorii super średniej (do 168 funtów).
Kariera zawodowa.
Przeszedł na zawodowstwo w 1998 roku, w wieku 19 lat.

</doc>
<doc id="3580005" url="https://pl.wikipedia.org/wiki?curid=3580005" title="Carl Claus">
Carl Claus

Carl Friedrich Wilhelm Claus (ur. 2 stycznia 1835 w Kassel, zm. 18 stycznia 1899 w Wiedniu) – niemiecki zoolog, profesor anatomii porównawczej.
Życiorys.
Studiował na Uniwersytecie w Marburgu, a następnie na Uniwersytecie w Gießen, gdzie jednym z jego wykładowców był Rudolf Leuckart, wybitny niemiecki zoolog i parazytolog. Od 1855 należał do korporacji akademickiej "Corps Hasso-Nassovia Marburg". Naukę kontynuował w Würzburgu, Getyndze i Wiedniu, a po jej ukończeniu rozpoczął pracę w Stacji Biologii Morskiej w Trieście. Jego specjalnością były badania drobnych skorupiaków, wprowadził nową klasyfikację tej grupy zwierząt. Podczas badań tworzył termin fagocytów określający komórki zdolne do wewnętrznego trawienia komórek krwi, tj. do fagocytozy. W 1863 został profesorem zoologii na Uniwersytecie w Marburgu, w 1870 w Getyndzie, a w 1873 na Uniwersytecie Wiedeńskim. Jednym z jego studentów, a także współpracowników był początkujący wówczas filozof Sigmund Freud, który pod jego kierunkiem przeprowadził badanie nad strukturą jąder węgorzy. W późniejszej karierze Freud powracał do tego doświadczenia tworząc teorię o biseksualizmie człowieka. Dużą część badań Carl Claus prowadził, aby rozwinąć Teorię Darwina, którą uważał za szereg nierozwiązanych kwestii.

</doc>
<doc id="3580006" url="https://pl.wikipedia.org/wiki?curid=3580006" title="Sergiusz (Mychajłenko)">
Sergiusz (Mychajłenko)

Sergiusz, imię świeckie Ołeksandr Ołeksandrowycz Mychajłenko (ur. 29 lipca 1975 w Doniecku) – ukraiński biskup prawosławny.
Życiorys.
Pochodzi z rodziny górniczej z Doniecka. W 1993 ukończył w rodzinnym mieście szkołę radioelektroniczną. Następnie rozpoczął naukę w seminarium duchownym w Odessie, które ukończył w 1997. W tym samym roku wstąpił jako posłusznik do monasteru św. Eliasza w Odessie i 20 kwietnia został postrzyżony na mnicha przez metropolitę odeskiego i izmaelskiego Agatangela, który nadał mu imię zakonne Sergiusz na cześć św. Sergiusza z Radoneża. 29 kwietnia tego samego roku metropolita Agatangel wyświęcił go na hierodiakona, zaś 5 czerwca 1997 w soborze Zaśnięcia Matki Bożej w Odessie – na hieromnicha.
W latach 1997–2001 studiował na Kijowskiej Akademii Duchownej. W 1998 metropolita odeski i izmaelski Agatangel mianował go dziekanem monasteru św. Eliasza w Odessie, a następnie nadał mu godność ihumena. W 2000 został natomiast archimandrytą. Od 1998 do 2002 był wykładowcą seminarium duchownego w Odessie. Od 2001 był również proboszczem parafii Tichwińskiej Ikony Matki Bożej w Odessie.
W 2002 został przełożonym monasteru Świętych Konstantyna i Heleny w Izmaelu, zaś od 2014 również dziekanem dekanatu izmaelskiego. Rok później Święty Synod Ukraińskiego Kościoła Prawosławnego Patriarchatu Moskiewskiego nominował go na biskupa bołgradzkiego, wikariusza eparchii odeskiej.
Jego chirotonia biskupia miała miejsce w soborze Przemienienia Pańskiego w Odessie 15 listopada 2015 pod przewodnictwem metropolity kijowskiego i całej Ukrainy Onufrego.
17 sierpnia 2021 r. został podniesiony do godności arcybiskupa.

</doc>
<doc id="3580011" url="https://pl.wikipedia.org/wiki?curid=3580011" title="Pałac w Chodorowie">
Pałac w Chodorowie

Pałac w Chodorowie – wybudowany w 1860 r. przez Karola de Vauxa w Chodorowie.
Historia.
Piętrowy obiekt z wysokim parterem wybudowany na planie prostokąta przez barona Karola de Vauxa, męża Elżbiety Lanckorońskiej (ur. 1844), zwieńczony był wysokim dachem czterospadowym. Pałac spalony podczas I wojny światowej w 1915 r. przez wojska rosyjskie.
Nowy pałac.
Eugeniusz Lubomirski de Vaux (1895-1982), w latach 1932–1933 zbudował nowy pałac w stylu art déco, który przetrwał do czasów współczesnych.

</doc>
<doc id="3580012" url="https://pl.wikipedia.org/wiki?curid=3580012" title="Konrad Tomasz Lewandowski">
Konrad Tomasz Lewandowski



</doc>
<doc id="3580016" url="https://pl.wikipedia.org/wiki?curid=3580016" title="Jon Gunn">
Jon Gunn

Jon Gunn (ur. 30 czerwca 1973) – amerykański producent i reżyser filmowy. Absolwent Ithaca College w Ithaca.

</doc>
<doc id="3580020" url="https://pl.wikipedia.org/wiki?curid=3580020" title="Jewgienij Gromow">
Jewgienij Gromow

Jewgienij Iwanowicz Gromow (ros. Евгений Иванович Громов, ur. 1909, zm. 1981 w Moskwie) – radziecki działacz partyjny i dyplomata.
Życiorys.
Od 1932 członek WKP(b), 1941-1946 kolejno sekretarz, II sekretarz i I sekretarz rejonowego komitetu WKP(b) w Moskwie, od 1946 zastępca kierownika Wydziału Organizacyjno-Instruktorskiego Komitetu Miejskiego WKP(b) w Moskwie. Do 1948 zastępca kierownika Wydziału Kadr Komitetu Miejskiego WKP(b) w Moskwie, 1948-1952 zastępca kierownika Wydziału Organów Partyjnych, Związkowych i Komsomolskich KC WKP(b), 1952 kierownik pododdziału tego wydziału, 1952-1953 ponownie zastępca kierownika tego wydziału KC WKP(b)/KPZR. Od 14 października 1952 do 14 lutego 1956 członek Centralnej Komisji Rewizyjnej KPZR, od 16 kwietnia 1953 do marca 1954 kierownik Wydziału Organów Partyjnych, Związkowych i Komsomolskich KC WKP(b), od sierpnia 1954 do marca 1957 kierownik Wydziału Organów Partyjnych KC KPZR ds. republik związkowych, od 25 lutego 1956 do 17 października 1961 zastępca członka KC KPZR. Od 7 marca 1957 do 31 maja 1959 ambasador nadzwyczajny i pełnomocny ZSRR na Węgrzech, 1959-1960 pracownik Ministerstwa Spraw Zagranicznych ZSRR, 1960-1969 kierownik Wydziału IV Europejskiego MSZ ZSRR, następnie na emeryturze.

</doc>
<doc id="3580027" url="https://pl.wikipedia.org/wiki?curid=3580027" title="Seria &quot;Z kosmonautą&quot;">
Seria &quot;Z kosmonautą&quot;



</doc>
<doc id="3580028" url="https://pl.wikipedia.org/wiki?curid=3580028" title="Ludzie jak bogowie (Wells)">
Ludzie jak bogowie (Wells)



</doc>
<doc id="3580030" url="https://pl.wikipedia.org/wiki?curid=3580030" title="Ludzie jak bogowie (Sniegow)">
Ludzie jak bogowie (Sniegow)



</doc>
<doc id="3580033" url="https://pl.wikipedia.org/wiki?curid=3580033" title="Diacyclops bicuspidatus">
Diacyclops bicuspidatus

Diacyclops bicuspidatus – gatunek widłonoga z rodziny Cyclopidae. Rozprzestrzeniony na całym świece, z wyjątkiem Australii. W Wielkich Jeziorach do czwartego stadium roślinożerny, a potem wszystkożerny. Osiąga do około 1,6 mm długości nakrapianego, zwykle żółtawego ciała.
Taksonomia.
Nazwa naukowa gatunku została po raz pierwszy opublikowana w 1857 roku przez niemieckiego hydrobiologa Carla Clausa i brzmiała "Cyclops bicuspidatus". Później gatunek ten został przeniesiony do ustanowionego przez F. Kiefera w 1927 roku rodzaju "Diacyclops". W 1948 roku V. M. Rylov włączył "Diacyclops" do rodzaju "Acanthocyclops", stąd synonim "Acanthocyclops bicuspidatus". Gatunek ten umieszczany był dawniej również w rodzaju "Megacyclops", pierwotnie utworzonym przez Kiefera jako podrodzaj "Acanthocyclops". Pod koniec XX wieku pogląd o odrębności rodzaju "Diacyclops" został definitywnie zaakceptowany przez systematyków i w tym rodzaju umieszczany jest ten gatunek współcześnie. 
Występowanie.
Obecność gatunku "Diayclops bicuspidatus" stwierdzono na całym świecie poza Australią, przy czym egzemplarze występujące w zespole Wielkich Jezior Północnoamerykańskich różniły się od pozostałych. Obecność "Diacyclops bicuspidatus" jest łatwa do stwierdzenia przez cały rok. Jako gatunek głębinowy osiąga największą liczebność w maju i czerwcu. Samce posiadają rozmiary 0,8-1,0 mm, a samice 0,9-1,6 mm.
Zróżnicowanie.
Jest to gatunek kosmopolityczny, ale pewne podgatunki mogą posiadać odmienne cechy. Możliwe, że jest gatunkiem kompleksowym. Większość okazów z Ameryki Północnej można przypisać "D. b. thomasi", zaś "D. b. limnoria" występuje jedynie w Jeziorze Bodeńskim. Systematyka w tej grupie jest niepewna, a pewne podgatunki mogą być kwalifikowane do różnych gatunków. 
Morfologia.
"Diacyclops bicuspidatus" z podgatunku nominatywnego osiąga długość ciała 0,95-1,57 mm. Ciało ma wydłużone i lekko spłaszczone grzbietobrzusznie. 
Tylne końce ostatniego segmentu tułowia nieco wyciągnięte ku tyłowi i zaokrąglone. Segment genitalny odwłoka dłuższy niż szerszy, równomiernie zwężający się ku tyłowi. Zbiornik nasienny ma tylną część znacznie dłuższą od przedniej, przybierającą kształt worka i sięgającą poniżej połowy długości segmentu. Worki jajowe zaś wydłużone i z dużą liczbą jaj, nie przylegają do segmentu genitalnego.
Czułki 1. pary podzielone na 17 członów, zagięte ku tułowiowi sięgają jego drugiego segmentu. Na 12. członie przydatek czuciowy sięgający do 15. segmentu (długi i cienki). Przedostatni człon nieznacznie krótszy od ostatniego. 
Odnóża pływne trójczłonowe, z wyjątkiem dwuczłonowej piątej pary, o formule kolców 2.3.3.3. Endopodit czwartej pary ma ostatni człon 2-3 razy dłuższy niż szerszy. Czasem oba kolce szczytowe tego członu mogą być podobnej długości, ale zwykle wewnętrzny jest znacznie krótszy od zewnętrznego. Piąta para odnóży wyraźnie oddzielona od tułowia. Jej człon podstawowy ma długość równa szerokości, a drugi człon jest wydłużony w stosunku do szerokości mniej więcej trzykrotnie. Boczny kolec 2. członu najczęściej nieznacznie od niego dłuższy, osadzony bardzo blisko jego szczytu, a szczecinka szczytowa jest stosunkowo długa i wąska.
Widełki furki 6-7 razy dłuższe niż szersze, ustawione równolegle do siebie. Boczna szczecinka (Fs II) znajduje się nieznacznie poniżej połowy długości widełek. Z kolei w przedniej ich części przy zewnętrznym ich brzegu może być od jednego do trzech bardzo drobnych kolców. Szczecinki Fs III i VI podobnej długości, choć te ostatnie nieco dłuższe. Szczecinka Fs IV jest dłuższa, a Fs V dużo dłuższa, osiągając prawie połowę długości ciała.
Barwa ciała najczęściej żółtawa, choć może być szarobiała, wpadająca w róż lub brąz. Ciało drobno nakrapiane.
Inne podgatunki mogą nieco się różnić wyglądem.
Ekologia.
W Wielkich Jeziorach Północnoamerykańskich "Diacyclops bicuspidatus" jest roślinożerny do czwartego stadium, a później staje się wszystkożerny. Jego pożywienie stanowią wówczas orzęski, wrotki, małe wioślarki, młode widłonogi oraz larw ryb. Z kolei "Diacyclops bicuspidatus" są zjadane przez ryby: alozy tęczowe, bassy, okonie, przedstawicieli siejowatych, czukczanowatych, "głowaczowatych" oraz "Sander vitreus". W jeziorze Ontario liczebność populacji "D. bicuspidatus" znacznie zmalała po introdukcji drapieżnego, inwazyjnego gatunku wioślarki "Cercopagis pengoi".
W Polsce typowo występuje w zbiornikach astatycznych, w tym dość często w wytopiskach po roztopach. Spotykany także w stawach i litoralu jezior, gdzie przebywa raczej do głębokości 10 m. W wodach wolno płynących spotykany rzadko, podobnie jak w zbiornikach w jaskiniach czy studniach. Gatunek policykliczny.
Podgatunki.
Według stanu na 2015 rok baza "World of Copepods" wyróżnia 9 podgatunków:
Alternatywnie "D. b. navus" i "D. b. thomasi" mogą być traktowane jako osobne gatunki.

</doc>
<doc id="3580034" url="https://pl.wikipedia.org/wiki?curid=3580034" title="Komisja Budżetu i Finansów Publicznych">
Komisja Budżetu i Finansów Publicznych

Komisja Budżetu i Finansów Publicznych wchodzi w skład stałych komisji senackich. Została utworzona 20 listopada 2008 uchwałą Senatu w sprawie zmiany Regulaminu Senatu. Przedmiotem działania komisji są:

</doc>
<doc id="3580037" url="https://pl.wikipedia.org/wiki?curid=3580037" title="Conrad McRae">
Conrad McRae

 
Conrad Bastien McRae (ur. 11 stycznia 1971 w Nowym Jorku, zm. 10 lipca 2000 w Irvine) – amerykański koszykarz występujący na pozycjach skrzydłowego oraz środkowego.
W 1989 wystąpił w meczu gwiazd amerykańskich szkół średnich - McDonald’s All-American.
W 1999 podpisał 10-dniowy kontrakt z Denver Nuggets. Został on jednak unieważniony po tym jak zasłabł dwukrotnie podczas treningów. Rok później został zaproszony do udziału w letniej lidze NBA, w barwach Orlando Magic. Podczas jednego z treningów upadł na parkiet i zmarł na skutek ataku serca, w wieku 29 lat.
Magazyn koszykarski Slam uznał go za jedną z największych gwiazd koszykówki ulicznej w historii, podobnie jak i kilka innych wydawnictw oraz portali internetowych.

</doc>
<doc id="3580040" url="https://pl.wikipedia.org/wiki?curid=3580040" title="Nikołaj Diatłow">
Nikołaj Diatłow

Nikołaj Aleksiejewicz Diatłow (ros. Николай Алексеевич Дятлов, ur. 1901 we wsi Korobczejewo w. Kołomienskoje w guberni moskiewskiej, zm. w maju 1979 w Kijowie) – funkcjonariusz radzieckich służb specjalnych, wiceminister spraw wewnętrznych Ukraińskiej SRR (1950-1951).
Życiorys.
Początkowo uczeń ślusarza, ślusarz i wyrobnik w fabryce w Kołomnie, od sierpnia 1918 do marca 1920 funkcjonariusz milicji kolejowej. Od marca 1920 do 27 grudnia 1922 żołnierz Armii Czerwonej, od lutego 1923 milicjant w Kołomnie, 1924-1929 inspektor miejskiej milicji w Kijowie, od sierpnia 1929 do lutego 1932 szef policji sądowej miejskiej milicji w Kijowie. Od lutego 1932 do września 1935 szef inspekcji specjalnej Zarządu Milicji Robotniczo-Chłopskiej Oddziału GPU/Zarządu NKWD obwodu kijowskiego, od września 1935 do 1 sierpnia 1937 szef Inspekcji Specjalnej Głównego Zarządu Milicji Robotniczo-Chłopskiej (GURKM) NKWD Ukraińskiej SRR, od 8 sierpnia 1936 kapitan milicji. Od 1 sierpnia 1937 do 28 marca 1941 szef Zarządu Milicji Robotniczo-Chłopskiej i zastępca szefa Zarządu NKWD obwodu dniepropetrowskiego, major milicji, od 28 marca do czerwca 1941 szef Zarządu NKWD obwodu dniepropetrowskiego, w czerwcu-lipcu 1941 szef Zarządu NKWD obwodu lwowskiego. Od czerwca 1941 do sierpnia 1942 naczelnik grupy operacyjnej milicji NKWD w miejscowości Miełowoje w obwodzie woroszyłowgradzkim (obecnie obwód ługański), od września do grudnia 1942 w rezerwie Głównego Zarządu Milicji NKWD ZSRR, od stycznia do sierpnia 1943 stał na czele grupy operacyjnej NKWD Ukraińskiej SRR w Zagłębiu Donieckim, 4 marca 1943 mianowany pułkownikiem milicji. Od 21 października 1943 do 6 kwietnia 1948 zastępca ludowego komisarza/ministra spraw wewnętrznych Ukraińskiej SRR ds. milicji, 2 stycznia 1944 awansowany na komisarza milicji 3 rangi, a 12 stycznia 1942 komisarza milicji 2 rangi, od 6 kwietnia 1948 do 28 września 1950 zastępca ministra spraw wewnętrznych Ukraińskiej SRR ds. zagadnień nieoperacyjnych. Od 28 września 1950 do 1951 wiceminister spraw wewnętrznych Ukraińskiej SRR, od 1951 do 22 maja 1952 szef Wydziału Poprawczych Obozów Pracy i zastępca ministra spraw wewnętrznych Ukraińskiej SRR, od 22 maja 1952 do 6 stycznia 1953 zastępca ministra spraw wewnętrznych Ukraińskiej SRR, od 6 stycznia do 28 marca 1953 szef Zarządu Służby Lokalnej Obrony Powietrznej i zastępca ministra spraw wewnętrznych Ukraińskiej SRR, od 28 marca 1953 do 13 września 1954 szef zarządu milicji i zastępca ministra spraw wewnętrznych Ukraińskiej SRR, następnie zwolniony.
Odznaczenia.
I 9 medali.
Bibliografia.
]

</doc>
<doc id="3580041" url="https://pl.wikipedia.org/wiki?curid=3580041" title="Zasoby rzeczowe">
Zasoby rzeczowe



</doc>
<doc id="3580046" url="https://pl.wikipedia.org/wiki?curid=3580046" title="Reality (film 2014)">
Reality (film 2014)

Reality (fr. "Réalité") – francusko-belgijsko-amerykański film z 2014 roku w reżyserii Quentina Dupieux opowiadający o staraniach zdobycia pieniędzy na swój film przez Jasona (Alain Chabat). Film miał swoją światową premierę podczas 71. MFF w Wenecji, gdzie zaprezentowany został w sekcji "Horyzonty".
Opis.
Spokojny kamerzysta Jason marzy o nakręceniu swojego pierwszego filmu - filmu grozy. Bob Marshall, bogaty producent, zgadza się wyłożyć pieniądze na jego produkcję ale stawia jeden warunek: Jason w przeciągu 48 godzin znajdzie najlepszy krzyk w dziejach filmu. Podczas poszukiwań Jason zaczyna błądzić w koszmarach. 

</doc>
<doc id="3580049" url="https://pl.wikipedia.org/wiki?curid=3580049" title="Telegram (ujednoznacznienie)">
Telegram (ujednoznacznienie)



</doc>
<doc id="3580052" url="https://pl.wikipedia.org/wiki?curid=3580052" title="Pete Newell Big Man Award">
Pete Newell Big Man Award

Pete Newell Big Man Award – nagroda przyznawana corocznie przez Krajowe Stowarzyszenie Trenerów Koszykówki (w USA) najlepszemu koszykarzowi akademickiemu, grającemu w low-post. Nosi imię trenera Pete'a Newella, twórcy Pete Newell Big Man Camp, obozu dla zawodników grających w low-post, funkcjonującego od 1976 do 2008 roku. Jest przyznawana od 2000 roku.

</doc>
<doc id="3580054" url="https://pl.wikipedia.org/wiki?curid=3580054" title="Leszek Zając">
Leszek Zając



</doc>
<doc id="3580062" url="https://pl.wikipedia.org/wiki?curid=3580062" title="S. M. Stirling">
S. M. Stirling



</doc>
<doc id="3580073" url="https://pl.wikipedia.org/wiki?curid=3580073" title="Fort pancerny główny 38 &quot;Śmierdząca Skała&quot;">
Fort pancerny główny 38 &quot;Śmierdząca Skała&quot;



</doc>
<doc id="3580076" url="https://pl.wikipedia.org/wiki?curid=3580076" title="Wiktor Ugarow">
Wiktor Ugarow

Wiktor Ugarow (ur. 7 listopada 1986) – rosyjski lekkoatleta, długodystansowiec.
Medalista mistrzostw Rosji.
15 listopada 2015 zwyciężył w pierwszej edycji maratonu w japońskiej Kanazawie, uzyskując wynik 2:17:19 – najlepszy w karierze. Dwa dni później ogłoszono dyskwalifikację Rosjanina, ponieważ IAAF 13 listopada 2015 zawiesiła rosyjską federację lekkoatletyczną i lekkoatleci z tego kraju od tego dnia nie mogli brać udział w międzynarodowych zawodach lekkoatletycznych.

</doc>
<doc id="3580077" url="https://pl.wikipedia.org/wiki?curid=3580077" title="Victor Ugarov">
Victor Ugarov



</doc>
<doc id="3580078" url="https://pl.wikipedia.org/wiki?curid=3580078" title="RMS Mauretania (1939)">
RMS Mauretania (1939)



</doc>
<doc id="3580081" url="https://pl.wikipedia.org/wiki?curid=3580081" title="Biała wina">
Biała wina



</doc>
<doc id="3580086" url="https://pl.wikipedia.org/wiki?curid=3580086" title="Gwardia (serial telewizyjny)">
Gwardia (serial telewizyjny)

Gwardia (ukr. "Гвардія" / "Hwardija") – ukraiński sensacyjno-dramatyczny serial telewizyjny składający się z 4 części, w reżyserii Ołeksija Szapariewa, emitowany od 23 maja 2015 roku na kanale 2+2. W Polsce emitowany był na antenie TVP1 od 24 listopada 2015 roku, około godziny 22:00; co tydzień po jednym odcinku. Narracja prowadzona jest wokół losów żołnierzy Gwardii Narodowej ukraińskiego Ministerstwa Spraw Wewnętrznych. Zdjęcia do serialu zrealizowano m.in. w bazie wojskowej w Wasylkowie w obwodzie kijowskim.
Opis fabuły.
Akcja serialu rozpoczyna się podczas wydarzeń kijowskiego Euromajdanu, gdzie bohaterowie znajdują się po różnych stronach barykady. Kiedy konflikt przesunął się na wschód kraju, byli przeciwnicy trafiają do Gwardii Narodowej Ukrainy. Różna, a czasem konfliktowa młodzież musi przebyć szkołę prawdziwego żołnierza.

</doc>
<doc id="3580088" url="https://pl.wikipedia.org/wiki?curid=3580088" title="Fort 38 &quot;Skała&quot;">
Fort 38 &quot;Skała&quot;



</doc>
<doc id="3580092" url="https://pl.wikipedia.org/wiki?curid=3580092" title="Ludwig Schongauer">
Ludwig Schongauer

Ludwig Schongauer (ur. ok. 1440/1450 w Colmar, zm. 1494) – niemiecki malarz i miedziorytnik; młodszy brat Martina Schongauera.
Życie i praca.
Jego ojcem był Caspard Schongauer, złotnik. Nauki pobierał u Caspara Isenmanna. Do 1491 roku mieszkał w Ulm, gdzie w 1479 roku otrzymał obywatelstwo. W 1486 roku uzyskał prawo obywatelskie Augsburga, skąd pochodziła rodzina Schongauerów. W 1491 roku, po śmierci brata przeprowadził się do Colmaru. W 1493 roku uzyskał obywatelstwo tego miasta. Prócz Martina miał jeszcze dwóch braci, Georga i Paula, którzy byli złotnikami.
W Ulm prawdopodobnie wykonał kilka prac dla tego miasta. Także w Ulm, dla Johanna Zainera, wykonał drzeworyty do pierwszego niemieckojęzycznego wydania dzieła Boccaccia "De claris mulieribus" (1473) i Ezopa. Prace te wyróżniały się zastosowaniem światłocienia, przestrzennością i plastycznością stylu. Zachowały się cztery miedzioryty z jego sygnaturą „L.S.” dzięki czemu przypisuje mu się kilka dzieł malarskich.

</doc>
<doc id="3580095" url="https://pl.wikipedia.org/wiki?curid=3580095" title="Leon Ptasznik">
Leon Ptasznik

Leon Ptasznik (ur. 29 lutego 1896, zm. 1940 w ZSRR) – kapitan administracji (piechoty) Wojska Polskiego, ofiara zbrodni katyńskiej.
Życiorys.
Urodził się 29 lutego 1896 jako syn Franciszka. Po odzyskaniu przez Polskę niepodległości pełnił służbę w Wojsku Polskim, w stopniu chorążego. 22 czerwca 1926 został mianowany na stopień podporucznika ze starszeństwem z dniem 1 lipca 1925 i 50. lokatą w korpusie oficerów piechoty. 15 lipca 1927 został awansowany na stopień porucznika ze starszeństwem z dniem 1 lipca 1927 i 47. lokatą w korpusie oficerów piechoty. Na przełomie lat 20. był oficerem zawodowym 23 pułku piechoty w garnizonie Włodzimierz Wołyński.
19 marca 1937 Prezes Rady Ministrów Sławoj Składkowski nadał mu Srebrny Krzyż Zasługi. Na stopień kapitana został mianowany ze starszeństwem z dniem 19 marca 1937 i 58. lokatą w korpusie oficerów administracji, grupa administracyjna. W 1939 był dowódcą 2 kompanii „Włodzimierz” batalionu Obrony Narodowej „Kowel” i jednocześnie sprawował funkcję komendanta 23 Obwodu PW w Hrubieszowie przy 23 pp.
Po wybuchu II wojny światowej i agresji ZSRR na Polskę z 17 września 1939 został aresztowany przez sowietów. W 1940 został zamordowany przez funkcjonariuszy NKWD. Jego nazwisko znalazło się na tzw. Ukraińskiej Liście Katyńskiej opublikowanej w 1994 (został wymieniony na liście wywózkowej 43/1-71 oznaczony numerem 2409). Ofiary tej części zbrodni katyńskiej zostały pochowane na otwartym w 2012 Polskim Cmentarzu Wojennym w Kijowie-Bykowni.

</doc>
<doc id="3580096" url="https://pl.wikipedia.org/wiki?curid=3580096" title="Lukáš Bartošák">
Lukáš Bartošák

Lukáš Bartošák (ur. 3 lipca 1990 w Brumovie) – czeski piłkarz grający na pozycji lewego obrońcy lub pomocnika. Od 2017 jest zawodnikiem klubu Fastav Zlín.
Kariera klubowa.
Swoją karierę piłkarską Bartošák rozpoczął w klubie Elseremo Brumov. Następnie został piłkarzem FC Hlučín. 31 lipca 2010 zadebiutował w nim w drugiej lidze czeskiej w przegranym 0:1 wyjazdowym meczu z Fotbalem Trzyniec. W lipcu 2011 roku odszedł do innego drugoligowca MFK Karviná. Spędził w nim rok.
Latem 2012 roku Bartošák przeszedł do praskiego klubu Viktoria Žižkov. Swój debiut w nim zaliczył 4 sierpnia 2012 roku w wygranym 1:0 wyjazdowym meczu z FC Graffin Vlašim. W zespole Viktorii Žižkov grał do końca sezonu 2014/2015.
W lipcu 2015 roku Bartošák podpisał trzyletni kontrakt z pierwszoligowym Slovanem Liberec. Zadebiutował w nim 26 lipca 2015 w zwycięskim 4:2 domowym meczu z FK Mladá Boleslav. W debiucie zdobył gola.
W 2017 roku Bartošák przeszedł do klubu Fastav Zlín. Zadebiutował w nim 13 sierpnia 2017 w przegranym 0:1 wyjazdowym meczu z Duklą Praga.
Kariera reprezentacyjna.
W reprezentacji Czech Bartošák zadebiutował 17 listopada 2015 w przegranym 1:3 towarzyskim meczu z Polską, rozegranym we Wrocławiu.

</doc>
<doc id="3580097" url="https://pl.wikipedia.org/wiki?curid=3580097" title="Jan Poznański">
Jan Poznański



</doc>
<doc id="3580099" url="https://pl.wikipedia.org/wiki?curid=3580099" title="Złota Hramota">
Złota Hramota

Złota Hramota (dosł. „Złota Księga”) – dekret uwłaszczeniowy zredagowany pod koniec marca 1863 roku przez Komitet Centralny Narodowy Rządu Narodowego skierowany do chłopów ukraińskich mający na celu pozyskać ich przychylność do walki z Imperium Rosyjskim.
Nazwa dokumentu pochodzi od złotego koloru czcionek, którym gramota została wydrukowana. Wzorowany był na powstańczym dekrecie uwłaszczeniowym (22 stycznia 1863), przy czym oferował adresatom znacznie więcej korzyści. Zaczęto głosić go zbyt późno, przez co jego oddziaływanie nie przyniosło wymiernych skutków. W przeciwieństwie do propagandy rosyjskiej, która umiejętnie wykorzystała animozje między narodem polskim i ukraińskim do zwalczenia powstania styczniowego na terenach Wołynia, Podola i Kijowszczyzny w maju 1863. Unaoczniło to m.in. tragiczne wydarzenie w Sołowijówce (9/10 maja 1863), gdzie miejscowi chłopi dokonali linczu na grupie 21 polskich agitatorów, usiłujących odczytać i objaśnić im „Złotą Hramotę”. Dwunastu agitatorów zamordowano wówczas na miejscu, a pozostałych, w większości ciężko rannych, wydano władzom rosyjskim.
Tekst Złotej Hramoty.
Powstawszy wraz z Polską i z Litwą przeciw panowaniu moskiewskiemu […] oświadczamy […] że innego szczęścia nie pragniemy dla naszej drogiej ojczyzny […] jak tylko […] wolności […] równości […] wszystkich mieszkańców jakiejkolwiek są wiary i stanu. A pragnąc najwięcej szczęścia dla ludu wiejskiego, postanawiamy na wieczne czasy:

</doc>
<doc id="3580101" url="https://pl.wikipedia.org/wiki?curid=3580101" title="Jan Poznański (nauczyciel)">
Jan Poznański (nauczyciel)

Jan Poznański (ur. 1877 lub 27 grudnia 1888, zm. 1940) – polski nauczyciel, działacz społeczny i samorządowy, poseł na Sejm I kadencji w II RP, ofiara zbrodni katyńskiej.
Życiorys.
Według różnych źródeł urodził się w 1877 lub 27 grudnia 1888 w Zdeszowie na obszarze powiatu żółkiewskiego. Był synem Wojciecha.
W 1914 ukończył studia na Wydziale Filozoficznym Uniwersytetu Lwowskiego. Uzyskał tytuł naukowy doktora. Podczas studiów działał w Polskim Stronnictwie Ludowym i Towarzystwie Szkoły Ludowej. Pracował jako nauczyciel gimnazjalny. Był organizatorem struktur terenowych partii PSL „Piast” w powiecie radziechowskim i powiecie kamioneckim. Został wybrany posłem na Sejm I kadencji (1922-1927) z ramienia PSL „Piast”. Zasiadał w Komisji Konstytucyjnej.
Pełnił funkcję dyrektora Banku Handlowego i sprawował urząd burmistrza Kamionki Strumiłowej. Do 1939 zamieszkiwał w Kamionce Strumiłowej.
Po wybuchu II wojny światowej i agresji ZSRR na Polskę z 17 września 1939 został aresztowany przez funkcjonariuszy NKWD w listopadzie 1939 w Kamionce Strumiłowej. Na wiosnę 1940 został zamordowany przez NKWD w Bykowni. Jego nazwisko znalazło się na tzw. Ukraińskiej Liście Katyńskiej opublikowanej w 1994 (został wymieniony na liście wywózkowej 55/2-53 oznaczony numerem 2336). Został pochowany na otwartym w 2012 Polskim Cmentarzu Wojennym w Kijowie-Bykowni.
Według innego źródła (strona Biblioteki Sejmowej) po aresztowaniu został deportowany w głąb Związku Radzieckiego i tam przetrzymywany zmarł w styczniu 1942 w okolicy Dżambaj na obszarze Uzbeckiej SRR.

</doc>
<doc id="3580102" url="https://pl.wikipedia.org/wiki?curid=3580102" title="Degradacja społeczna">
Degradacja społeczna

Degradacja społeczna – utrata przez jednostkę lub grupę społeczną pozycji w hierarchii stratyfikacji społecznej.
Występuje najczęściej na skutek złamania jakichś norm społecznych (np. przestępstwo) lub zdarzeń o nieprzewidywalnym charakterze (np. bankructwo). Degradacja społeczna dokonuje się zazwyczaj w obrębie hierarchicznej struktury władzy, wiąże się zwykle z przejściem od klasy wyższej do klasy niższej i jest przeciwieństwem awansu społecznego. Synonimem degradacji społecznej jest deklasacja.

</doc>
<doc id="3580103" url="https://pl.wikipedia.org/wiki?curid=3580103" title="Alfred Milieski">
Alfred Milieski

Alfred Milieski (ur. 4 czerwca 1835 w Rychwałdzie, zm. 14 czerwca 1908 w Krakowie) – prawnik, polityk konserwatywny, poseł do Sejmu Krajowego Galicji.
Życiorys.
Był synem Walentego, właściciela ziemskiego, i Antoniny z Żeleńskich (zm. 1837). W 1852 ukończył Gimnazjum św. Anny w Krakowie i podjął studia prawnicze na Uniwersytecie Jagiellońskim. Działalność polityczną rozpoczął w okresie walki o autonomię galicyjską; był konserwatystą, stańczykiem. 24 października 1876 został wybrany z okręgu wiejskich gmin (IV kurii – Kraków, Mogiła, Liszki, Skawina) posłem do Sejmu Krajowego Galicji na IV kadencję, mandat sprawował do 1882. Od 1867 był członkiem Wydziału Powiatowego w Krakowie, następnie wiceprezesem Rady Powiatowej, a w latach 1878–1896 marszałkiem powiatu krakowskiego. Zajmował się głównie sprawami gospodarczymi, rozbudową dróg. Był również długoletnim radnym miasta Krakowa, członkiem Rady Nadzorczej, a następnie zastępcą dyrektora Towarzystwa Wzajemnych Ubezpieczeń w Krakowie. W 1882 został założycielem i prezesem powiatowej Kasy Oszczędności w Krakowie. Był członkiem rady nadzorczej Banku Galicyjskiego dla Handlu i Przemysłu w Krakowie, członkiem i prezesem okręgowego Towarzystwa Gospodarczo–Rolniczego w Krakowie. Po 1896 wycofywał się stopniowo z czynnego życia politycznego. Właściciel majątku i gospodarstwa leśnego w Rychwałdzie i w podkrakowskich Piekarach. Żonaty z Marią Kołaczkowską, córką generała Klemensa Kołaczkowskiego, ojciec dwójki dzieci: syna Witolda i córki Olgi zamężnej z baronem Henrykiem Christianim. Zmarł nagle w Krakowie, pochowany został w grobowcu rodzinnym w Rychwałdzie.

</doc>
<doc id="3580105" url="https://pl.wikipedia.org/wiki?curid=3580105" title="Gonçalo Guedes">
Gonçalo Guedes

Gonçalo Manuel Ganchinho Guedes (wym. , ur. 29 listopada 1996 w Benavente) – portugalski piłkarz grający na pozycji napastnika w portugalskim klubie SL Benfica, do którego jest wypożyczony z angielskiego klubu Wolverhampton Wanderers oraz w reprezentacji Portugalii. Jest wychowankiem klubu SL Benfica.
Kariera klubowa.
Swoją karierę piłkarską Guedes rozpoczął w klubie SL Benfica, w którym podjął treningi w 2005 roku. W sezonie 2013/2014 awansował do zespołu rezerw Benfiki. 19 kwietnia 2014 zadebiutował w nich w drugiej lidze portugalskiej w przegranym 1:4 wyjazdowym meczu z rezerwami FC Porto. W sezonie 2014/2015 był już podstawowym zawodnikiem rezerw Benfiki. W trakcie sezonu awansował również do pierwszego zespołu. 4 stycznia 2015 zaliczył swój debiut w Primeira Liga w zwycięskim 3:0 wyjazdowym meczu z FC Penafiel, gdy w 90. minucie zmienił Limę. W sezonie 2014/2015 wywalczył z Benfiką mistrzostwo Portugalii oraz zdobył Puchar Portugalii i Superpuchar Portugalii. 26 września 2015 w domowym meczu z FC Paços de Ferreira (3:0) strzelił swojego premierowego gola w portugalskiej lidze. 25 stycznia 2017 roku przeszedł do Paris Saint-Germain za 30 milionów euro. 1 września 2017 roku został wypożyczony na rok do hiszpańskiej Valencii.
Kariera reprezentacyjna.
Od 2013 roku Guedes gra w młodzieżowych reprezentacjach Portugalii. W dorosłej reprezentacji Portugalii zadebiutował 14 listopada 2015 w przegranym 0:1 towarzyskim meczu z Rosją, rozegranym w Krasnodarze.

</doc>
<doc id="3580108" url="https://pl.wikipedia.org/wiki?curid=3580108" title="Goncalo Guedes">
Goncalo Guedes



</doc>
<doc id="3580109" url="https://pl.wikipedia.org/wiki?curid=3580109" title="Śląska Karta Usług Publicznych">
Śląska Karta Usług Publicznych

Śląska Karta Usług Publicznych – bezdotykowa karta elektroniczna służąca do dokonywania płatności za przejazdy komunikacją miejską organizowaną przez Zarząd Transportu Metropolitalnego (do końca 2018 KZK GOP), za parkowanie w strefach płatnego parkowania w 6 miastach konurbacji górnośląskiej, w placówkach kultury, placówkach rekreacyjno-sportowych, bibliotekach i urzędach miast. Wydawcą karty jest mBank, obsługą techniczną zajmuje się Asseco Poland.
Historia.
Wybór wykonawcy.
Pomysł wprowadzenia karty miejskiej w konurbacji górnośląskiej pojawił się po raz pierwszy w 2007 roku, natomiast dwa lata później prezydenci miast konurbacji podpisali umowę odnośnie do rozpoczęcia prac zmierzających do wprowadzenia karty. W listopadzie 2009 roku KZK GOP ogłosił konkurs na logo karty. W konkursie wzięło udział 213 prac i zwyciężył projekt żółto-niebieskiego ptaszka.
18 października 2010 zarząd województwa śląskiego podpisał z KZK GOP umowę na dofinansowanie systemu Śląskiej Karty Publicznej w ramach Regionalnego Programu Operacyjnego Województwa Śląskiego na lata 2007–2013 ze środków Europejskiego Funduszu Rozwoju Regionalnego. W listopadzie 2010 KZK GOP ogłosił przetarg na "Dostawę, wdrożenie i utrzymanie systemu „Śląskiej Karty Usług Publicznych”". W postępowaniu zostały złożone oferty 2 konsorcjów: Qumak-Sekom, Polska Wytwórnia Papierów Wartościowych i BRE Bank (197 mln zł netto) oraz Comarch i SkyCash Poland (484 mln zł). Budżet zamawiającego wynosił 160 mln zł. W maju 2011 została wybrana oferta pierwszego konsorcjum, jednakże Comarch odwołał się do Krajowej Izby Odwoławczej i to odwołanie zostało 7 czerwca uwzględnione, w związku z czym 28 czerwca KZK GOP zdecydował się unieważnić przetarg.
W lipcu 2011 ogłoszono nowy przetarg. W postępowaniu zostały złożone oferty 3 konsorcjów: Asseco Poland i BRE Bank (189,6 mln zł), Comarch, ATM Systemy Informatyczne, mPay i Getin Noble Bank (276,6 mln zł) oraz Qumak-Sekom, Polska Wytwórnia Papierów Wartościowych i Bank Gospodarstwa Krajowego (209,7 mln zł). 4 października KZK GOP wybrał ofertę pierwszego konsorcjum. Od tej decyzji odwołało się konsorcjum z Qumak-Sekom na czele. Krajowa Komisja Odwoławcza podzieliła jeden z sześciu podniesionych w odwołaniu zarzutów (związanych z ubezpieczeniem Asseco) i konieczny był ponowny wybór oferty przez KZK GOP. 9 listopada zamawiający ponownie wybrał ofertę konsorcjum Asseco i BRE Bank, a 9 stycznia 2012 podpisał z nim umowę na wykonanie systemu. Według ówczesnych planów całość miała być gotowa po 16 miesiącach.
Wdrożenie.
W kwietniu 2012 uruchomiono portal poświęcony Śląskiej Karcie Usług Publicznych, a w czerwcu rozpoczęto montaż modułów ŚKUP w autobusach kursujących na zlecenie KZK GOP.
Na wiosnę 2013 roku rozpoczęto montaż automatów ŚKUP na przystankach, a w marcu 2014 rozpoczęto ich stopniowe uruchamianie, które do czasu wprowadzenia kart służyły tylko do sprzedaży biletów okresowych KZK GOP. W marcu 2015 funkcjonalność automatów została rozszerzona o sprzedaż biletów MZK Tychy.
Pod koniec 2014 w Bytomiu rozpoczęto montaż nowych parkomatów w ramach projektu ŚKUP (w mieście już wcześniej funkcjonowała strefa płatnego parkowania obsługiwana przez parkomaty).
W maju 2015 w Katowicach uruchomiono pierwsze parkomaty ŚKUP (z wyłączoną możliwością płatności kartą ŚKUP). Wcześniej opłaty za korzystanie ze strefy płatnego parkowania pobierali parkingowi.
3 sierpnia 2015 w Gliwicach uruchomiono strefę płatnego parkowania, jednakże pomimo że Gliwice są jednym z miast uczestniczących w projekcie ŚKUP, to parkomaty w tym mieście nie mają możliwości płacenia kartami ŚKUP.
W sierpniu 2015 rozpoczęły się wewnętrzne testy systemu. W skład systemu wówczas wchodziło:
W projekcie brało udział wówczas 21 miast:
Funkcjonowanie.
1 października 2015 rozpoczęto wydawanie kart ŚKUP, a 1 listopada umożliwiono kodowanie biletów okresowych na karcie. Wraz z rozpoczęciem kodowania biletów na karcie wprowadzano nową taryfę biletową, w ramach której bilety elektroniczne były tańsze od papierowych. Przez pierwsze tygodnie funkcjonowania dochodziło do częstego zawieszania się czytników w autobusach. Dodatkowym problem był całkowity brak czytników w części pojazdów, w szczególności kursujących na zlecenie MZKP, z którym KZK GOP ma unię biletową.
2 listopada 2015 w Piekarach Śląskich uruchomiono strefę płatnego parkowania, w której płatności odbywa się w automatach ŚKUP (gotówką lub kartą ŚKUP). Tego samego dnia uruchomiono parkomaty ŚKUP (z możliwością płatności gotówką lub kartą ŚKUP) w Tychach, gdzie wcześniej opłatę za parking pobierali inkasenci. Na przełomie listopada i grudnia w katowickich parkomatach uruchomiono możliwość płacenia kartami ŚKUP (same automaty uruchomiono wcześniej, ale przyjmowały tylko płatności gotówkowe), a 16 grudnia możliwość płacenia kartami ŚKUP uruchomiono w bytomskich parkomatach. Płatność kartami ŚKUP została również uruchomiona w parkomatach w Chorzowie i Zabrzu. W obu miastach już wcześniej funkcjonowały strefy płatnego parkowania.
21 listopada 2015 Komisja Nadzoru Finansowego zawiesiła działalność SKBanku, którego placówki były jednym z punktów wydawania kart ŚKUP. Po kilku dniach te punkty wydawania kart zostały ponownie otwarte.
11 stycznia 2016 uruchomiono możliwość płacenia kartą za bilety jednorazowe. Jednocześnie wprowadzono nową taryfę – odległościową oraz zmieniono taryfę strefowo-czasową (elektroniczny bilet strefowo-czasowy stał się tańszy niż papierowy).
Pod koniec lutego 2016 wydane były 32 tysiące kart ŚKUP, a na początku kwietnia 40 tysięcy.
1 maja 2016 wycofano ze sprzedaży wszystkie czasowe bilety okresowe z wyjątkiem miesięcznych imiennych. 1 czerwca wycofano bilety miesięczne sieciowe, upoważniające do przejazdu wyłącznie liniami autobusowymi lub wyłącznie liniami tramwajowymi na terenie dwóch lub więcej miast, co spowodowało duże kolejki w punktach wydających karty. Z tego powodu zarząd KZK GOP podjął decyzję o przedłużeniu ważności majowych biletów do 10 czerwca. 1 lipca wycofano bilety miesięczne upoważniające do przejazdu wyłącznie liniami autobusowymi lub wyłącznie liniami tramwajowymi na terenie jednego miasta. Na początku lipca wydanych było 116 tys. kart. 1 sierpnia wycofano ze sprzedaży ostatnie rodzaje papierowych biletów miesięcznych.
22 sierpnia 2016 otworzono dodatkowy, 41. Punkt Obsługi Klienta w Tarnowskich Górach. W pierwszej połowie września uczniowie szkół podstawowych i gimnazjów na terenie obsługiwanym przez MZKP Tarnowskie Góry zostali zwolnieni z obowiązku posiadania biletów podczas podróży do i ze szkoły. Powodem tej decyzji były opóźnienia w wydawaniu kart ŚKUP.
W połowie września 2016 wydanych było 190 tys. kart, a 10 października 207 tys.
Pod koniec 2016 roku w związku z opóźnieniami we wdrożeniu systemu, KZK GOP naliczyło wykonawcy 18 mln zł kary, a za usterki związane z niepoprawnym działaniem systemu kolejne 400 tys. zł.
Rozbudowa ŚKUP i powstanie Zarządu Transportu Metropolitalnego.
16 lutego 2017 władze Sosnowca podpisały z firmą Nextbike umowę na budowę Sosnowieckiego Roweru Miejskiego. Umowa ta przewiduje, że za wypożyczenie rowerów będzie można płacić kartą ŚKUP.
W marcu 2017 Koleje Śląskie złożyły wniosek o pozyskanie dotacji na przystąpienie do ŚKUP. Pod koniec grudnia 2017 KZK GOP wraz z Tychami i Bieruniem ogłosili przetarg na doposażenie autobusów kursujących na zlecenie MZK Tychy w urządzenia ŚKUP oraz montaż 462 tablic dynamicznej informacji pasażerskiej. Pod koniec sierpnia 2018 podpisano umowę na realizację inwestycji z firmą Dysten, a w marcu rozpoczęto montaż urządzeń. 
1 stycznia 2019 odpowiedzialność za transport publiczny w Górnośląsko-Zagłębiowskiej Metropolii przejął Zarząd Transportu Metropolitalnego zastępując m.in. KZK GOP, tym samym ZTM przejął nadzór nad ŚKUP. Kilka dni później Górnośląsko-Zagłębiowska Metropolia ogłosiła dialog techniczny na „Nowy system pobierania opłat za usługi publiczne, w szczególności obejmujące publiczny transport zbiorowy w Górnośląsko-Zagłębiowskiej Metropolii”.
W kwietniu 2019 Koleje Śląskie rozpoczęły wymianę terminali konduktorskich na takie, które są kompatybilne ze ŚKUP.
Na początku 2020 roku zakończono montaż kasowników ŚKUP w autobusach i trolejbusach PKM Tychy. Nowe kasowniki otrzymały możliwość płatności kartami zbliżeniowymi, czego nie miały wcześniej montowane kasowniki. 10 kwietnia 2020 udostępniona została aplikacja mobilna "Mobilny ŚKUP" umożliwiająca m.in. kodowanie na karcie zakupionych biletów okresowych, sprawdzenie rozkładu jazdy i zgłaszanie awarii.
W kwietniu 2020 w Katowicach zamontowano 50 kolejnych parkomatów z możliwością płatności kartą ŚKUP.
ŚKUP 1.5.
28 grudnia 2020 Górnośląsko-Zagłębiowska Metropolia ogłosiła przetarg na "ŚKUP 1.5 – Unowocześnienie systemu pobierania opłat za przejazdy publicznym transportem zbiorowym". W ramach zamówienia zaplanowano następujące zmiany w systemie:
Atak hakerski.
8 lutego 2023 miał miejsce atak hakerski, w wyniku którego ŚKUP oraz System Dynamicznej Informacji Pasażerskiej całkowicie przestały działać. 20 lutego poinformowano, że zakończono usuwanie efektów ataku hakerskiego.
Funkcje karty.
Śląska Karta Usług Publicznych służy do:
W przyszłości do systemu mają dołączyć jeszcze Koleje Śląskie.
Krytyka.
System spotkał się z krytyką m.in.: ze względu na konieczność rejestrowania każdego wejścia do pojazdu przez posiadaczy biletów okresowych (bez którego pasażer traktowany był jak gapowicz), awarie czytników i strony internetowej, błędne kodowania i znikające z karty bilety lub pieniądze, skomplikowaną obsługę samej karty i czytników (m.in. brak automatycznego wyboru najkorzystniejszej taryfy). Krytykowano również fakt, że terminale w takich miejscach jak biblioteki czy baseny nie są praktycznie wykorzystywane.
W związku z koniecznością rejestracji wejścia do pojazdu do Urzędu Ochrony Konkurencji i Konsumentów wpłynęło kilka skarg na KZK GOP, po których UOKiK wezwał związek do zniesienia tego obowiązku. 16 listopada 2017, po zakończeniu postępowania wyjaśniającego w tej sprawie, UOKiK wysłał KZK GOP zawiadomienie o wszczęciu postępowania w sprawie naruszenia zbiorowych interesów konsumentów. Ostatecznie, w styczniu 2018 KZK GOP zniósł obowiązek odbijania karty przy wejściu do pojazdu przez posiadaczy biletów okresowych bez limitu przejazdów.
W 2018 Centralne Biuro Antykorupcyjne przeprowadziło kontrolę dotyczącą zlecanych na zewnątrz dodatkowych usług kontroli przewoźników oraz wdrożenia i utrzymania funkcjonalności projektu Śląskiej Karty Usług Publicznych. Kontrola wykazała, że za niemal 3 mln zł zostały zakupione drukarki fiskalne do drukowania pokwitowań kupna biletów, które nie zostały nigdy wykorzystane.

</doc>
<doc id="3580111" url="https://pl.wikipedia.org/wiki?curid=3580111" title="Janae Marie Kroc">
Janae Marie Kroc

Janae Marie Kroc (ur. jako Matthew Raymond Kroczaleski 8 grudnia 1972) – amerykańska farmaceutka, transkobieta. Jako Matt Kroczaleski jeden z najlepszych światowych siłaczy, trójboista siłowy, kulturysta zawodowy i strongman. Należał do elity powerlifterów. Opublikował kilka artykułów w EliteFTS i T-Nation.

</doc>
<doc id="3580119" url="https://pl.wikipedia.org/wiki?curid=3580119" title="Matt Kroczaleski">
Matt Kroczaleski



</doc>
<doc id="3580123" url="https://pl.wikipedia.org/wiki?curid=3580123" title="Za minutę północ">
Za minutę północ

Za minutę północ () – książka autorstwa Michaela Dobbsa.
Książka porusza problematykę konfliktu z 1962 r. między Stanami Zjednoczonymi a ZSRR. Autor opisuję w książce relacje między przywódcami dwóch mocarstw świata. Wydarzenia z 1962 r., będące efektem Inwazji w zatoce świń, były etapem zimnej wojny.
Autor książki opisuje okres od godziny 11:50 wtorku 16 października 1962 do 11:10 niedzieli 28 października 1962, z perspektywy Białego domu i jego otoczenia. Głównymi bohaterami są Prezydent Kennedy i jego doradca Robert McNamara. Relacja z wydarzeń jest autentyczna i bardzo szczegółowa.

</doc>
<doc id="3580134" url="https://pl.wikipedia.org/wiki?curid=3580134" title="CS Botoşani">
CS Botoşani



</doc>
<doc id="3580135" url="https://pl.wikipedia.org/wiki?curid=3580135" title="Otczestwo">
Otczestwo



</doc>
<doc id="3580137" url="https://pl.wikipedia.org/wiki?curid=3580137" title="Maurycy Lazarus">
Maurycy Lazarus

Maurycy Lazarus (ur. 1832 we Lwowie, zm. 30 kwietnia 1912 tamże) – żydowski bankier, polityk, filantrop, poseł do Sejmu Krajowego Galicji
Był członkiem Stowarzyszenia Żydów Postępowych. W 1873 wszedł w skład pierwszego żydowskiego komitetu wyborczego w historii na ziemiach polskich. W 1876 został wybrany posłem do Sejmu Krajowego Galicji z II kurii reprezentując izbę lwowską. Brał udział w I sesji parlamentu, na drugiej 19 września 1878 złożył mandat poselski. Był dyrektorem Galicyjskiego Banku Hipotecznego we Lwowie. Jako prezes zarządu szpitala żydowskiego w latach 1898-1903 własnym sumptem rozpoczął budowę nowego szpitala. Należał do Towarzystwa Przyjaciół Sztuk Pięknych we Lwowie. Był ojcem Fryderyki Lazarówny (1879-1942), nauczycielki, autorki książek dla dzieci oraz Herminy, żony posła na sejm II RP Hermana Diamanda.

</doc>
<doc id="3580139" url="https://pl.wikipedia.org/wiki?curid=3580139" title="Bóg nie umarł">
Bóg nie umarł

Bóg nie umarł (ang. "God's Not Dead") – amerykański dramat z 2014 w reżyserii Harolda Cronka.
Opis fabuły.
Amerykański student rozpoczyna zajęcia z filozofii prowadzone przez zagorzałego ateistę. Profesor wchodzi ze studentem w konflikt. Młody człowiek broni swojej wiary.

</doc>
<doc id="3580149" url="https://pl.wikipedia.org/wiki?curid=3580149" title="Harold Cronk">
Harold Cronk

Harold David Cronk (ur. 27 października 1973 w Reed City) – amerykański producent i reżyser filmowy.
Ukończył Central Michigan University w Mount Pleasant w 1998. Jest współwłaścicielem studia filmowego 10 West Studios w Manistee.

</doc>
<doc id="3580150" url="https://pl.wikipedia.org/wiki?curid=3580150" title="Linia kolejowa Bautzen – Bad Schandau">
Linia kolejowa Bautzen – Bad Schandau

Linia kolejowa Bautzen – Bad Schandau – linia kolejowa w Niemczech, w kraju związkowym Saksonia. Biegnie od Budziszyna przez Wilthen, Neukirch/Lausitz, Neustadt in Sachsen, Sebnitz do Bad Schandau. Odcinek od Budziszyna do Neukirch (Lausitz) West jest klasyfikowana jako linia główna, reszta trasy jako linia drugorzędna. Dzisiaj w użyciu są tylko odcinki Wilthen – Oberottendorf i Neustadt – Bad Schandau.

</doc>
<doc id="3580152" url="https://pl.wikipedia.org/wiki?curid=3580152" title="Emilia Kajzer">
Emilia Kajzer



</doc>
<doc id="3580154" url="https://pl.wikipedia.org/wiki?curid=3580154" title="Prášily">
Prášily

Prášily – gmina w Czechach, w powiecie Klatovy, w kraju pilzneńskim. 1 stycznia 2014 liczyła 155 mieszkańców.

</doc>
<doc id="3580155" url="https://pl.wikipedia.org/wiki?curid=3580155" title="Předslav">
Předslav

Předslav – gmina w Czechach, w powiecie Klatovy, w kraju pilzneńskim. 1 stycznia 2014 liczyła 730 mieszkańców.

</doc>
<doc id="3580156" url="https://pl.wikipedia.org/wiki?curid=3580156" title="Slatina (powiat Klatovy)">
Slatina (powiat Klatovy)

Slatina – gmina w Czechach, w powiecie Klatovy, w kraju pilzneńskim. 1 stycznia 2014 liczyła 102 mieszkańców.

</doc>
<doc id="3580157" url="https://pl.wikipedia.org/wiki?curid=3580157" title="Konstanty Sulkiewicz">
Konstanty Sulkiewicz

Konstanty Sulkiewicz (ur. 10 września 1888 w Suwałkach, zm. 1940 w ZSRR) – polski prawnik, podporucznik rezerwy kawalerii Wojska Polskiego, ofiara zbrodni katyńskiej.
Życiorys.
Urodził się 10 września 1888 w Suwałkach w rodzinie tatarskiej, zamieszkującej na ziemi oszmiańskiej w guberni wileńskiej. Jego pradziadkiem był płk Mustafa Achmatowicz, oficer 4 Pułku Litewskiej Przedniej Straży, którego imieniem nazwano Pułk Jazdy Tatarskiej kawalerii II RP. Jego rodzicami byli Maciej Achmatowicz (1820–1901, poeta i major 5 pułku ułańskiego) i Helena z rodu Tuhan-Mirza Baranowskich. Jego rodzeństwem byli Aleksander, Stefan, Bohdan, Leon (1897–1960), Maria, Ewa i Elżbieta.
Ukończył studia prawnicze. Po zakończeniu I wojny światowej w 1918 pełnił funkcję wicedyrektora kancelarii ministerstwa spraw zagranicznych w Azerbejdżannie. Po odzyskaniu przez Polskę niepodległości został przyjęty do Wojska Polskiego. Został awansowany do stopnia podporucznika rezerwy kawalerii ze starszeństwem z dniem 1 czerwca 1919. W 1923, 1924, jako oficer rezerwowy był przydzielony do 23 pułku ułanów w garnizonie Wilno. W 1934 jako podporucznik rezerwy kawalerii był przydzielony do Oficerskiej Kadry Okręgowej nr III jako "oficer reklamowany na 12 miesięcy" i pozostawał wówczas w ewidencji Powiatowej Komendy Uzupełnień Wilno Miasto.
W okresie II Rzeczypospolitej był prawnikiem w Warszawie i wiceprokuratorem Sądu Okręgowego w Wilnie.
Po wybuchu II wojny światowej i agresji ZSRR na Polskę z 17 września 1939 został aresztowany przez sowietów. W 1940 został zamordowany przez funkcjonariuszy NKWD w ramach zbrodni katyńskiej dokonanej na terenach ukraińskich. Konstanty Sulkiewicz został pochowany na otwartym w 2012 Polskim Cmentarzu Wojennym w Kijowie-Bykowni.

</doc>
<doc id="3580158" url="https://pl.wikipedia.org/wiki?curid=3580158" title="Soběšice">
Soběšice

Soběšice – gmina w Czechach, w powiecie Klatovy, w kraju pilzneńskim. 1 stycznia 2014 liczyła 380 mieszkańców.

</doc>
<doc id="3580159" url="https://pl.wikipedia.org/wiki?curid=3580159" title="Srní">
Srní

Srní – gmina w Czechach, w powiecie Klatovy, w kraju pilzneńskim. 1 stycznia 2014 liczyła 252 mieszkańców.

</doc>
<doc id="3580161" url="https://pl.wikipedia.org/wiki?curid=3580161" title="Gimnazjum im. Mikołaja Kopernika w Toruniu">
Gimnazjum im. Mikołaja Kopernika w Toruniu



</doc>
<doc id="3580162" url="https://pl.wikipedia.org/wiki?curid=3580162" title="NCAA Basketball Tournament Most Outstanding Player">
NCAA Basketball Tournament Most Outstanding Player

NCAA Basketball Tournament Most Outstanding Player – nagroda przyznawana corocznie najlepszej koszykarce oraz koszykarzowi turnieju NCAA Division I (fazy NCAA Final Four) przez Associated Press. Tytuł MOP nie musi, ale zazwyczaj jest przyznawany członkowi/członkini drużyny mistrzowskiej, zwłaszcza odkąd w 1981 roku zrezygnowano z rywalizacji o 3. miejsce. Ostatnim koszykarzem, który otrzymał tę nagrodę, nie będąc mistrzem NCAA został Hakeem Olajuwon. Miało to miejsce w 1983 roku. Wśród zawodniczek była to Dawn Staley w 1991 roku. Jedynym laureatem nagrody, który nie występował w składzie podstawowym swojej drużyny był zawodnik uczelni Louisville – Luke Hancock (2013). Nagroda nie powinna być traktowana jako tytuł MVP, pomimo iż w wielu przypadkach jest właśnie tak odbierana.
Laureaci.
NCAA Division I MOP Award – kobiety.
"* – uznany za występującego nielegalnie, z powodu podpisania w połowie seniorskiego sezonu zawodowego kontraktu, z zespołem ligi ABA – Pittsburgh Condors"

</doc>
<doc id="3580163" url="https://pl.wikipedia.org/wiki?curid=3580163" title="NCAA Basketball Final Four Most Outstanding Player">
NCAA Basketball Final Four Most Outstanding Player



</doc>
<doc id="3580165" url="https://pl.wikipedia.org/wiki?curid=3580165" title="NCAA Basketball Final Four MOP">
NCAA Basketball Final Four MOP



</doc>
<doc id="3580166" url="https://pl.wikipedia.org/wiki?curid=3580166" title="MOP turnieju koszykarskiego NCAA">
MOP turnieju koszykarskiego NCAA



</doc>
