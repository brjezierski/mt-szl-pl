<doc id="3617514" url="https://pl.wikipedia.org/wiki?curid=3617514" title="Świadkowie Jehowy w Bangladeszu">
Świadkowie Jehowy w Bangladeszu

Świadkowie Jehowy w Bangladeszu – społeczność wyznaniowa w Bangladeszu, należąca do ogólnoświatowej wspólnoty Świadków Jehowy, licząca w 2022 roku 338 głosicieli, należących do 6 zborów. Na uroczystości Wieczerzy Pańskiej ("Pamiątce") w 2022 roku zgromadziło się 1048 osób. Działalność miejscowych Świadków Jehowy nadzoruje Biuro Oddziału w Ebinie w Japonii.
Historia.
Dziłalność Świadków Jehowy w Bengalu Wschodnim została zapoczątkowana w latach 30. XX wieku. W roku 1932 z krótką wizytą na terenie późniejszego Pakistanu Wschodniego gościli pierwsi misjonarze Świadków Jehowy.
W roku 1953 wysłano w ten rejon małżeństwo Benesch – misjonarzy, absolwentów Szkoły Gilead. Przez dwa i pół roku prowadzili oni działalność w miastach Dhaka oraz Ćottogram. W roku 1968 w Pakistanie Wschodnim (od 1971 roku Bangladesz) działało dwóch pionierów specjalnych oraz rodzina głosicieli. Pomimo trudności indyjskie Biuro Oddziału w roku 1973 wysłało dwóch pionierów specjalnych.
W grudniu 1977 do Dhaki przybyło małżeństwo filipińskich współwyznawców, którzy dołączyli do jedynej wówczas wyznawczyni w tym mieście. W Bangladeszu pozostali do lipca 1982 roku. Później głosicielami zostali członkowie pewnej rodziny, którzy rozpoczęli tłumaczenie publikacji biblijnych na język bengalski.
Na początku lat 90. XX wieku do Bangladeszu przyjechali inni współwyznawcy z Filipin. W 1992 roku działalność kaznodziejską prowadziło 42 głosicieli. W 1997 roku na kongresie okręgowym pod hasłem „Wiara w Słowo Boże” w Dhace obecne były 142 osoby, a 14 zostało ochrzczonych, co do tamtej pory było największą liczbą jednorazowo ochrzczonych Świadków Jehowy w Bangladeszu. W 2000 roku na kongresie pod hasłem „Prorocze słowo Boże” w Dhace, obecnych było 140 osób.
W 2015 roku, po trzęsieniu ziemi, które nawiedziło Nepal 25 kwietnia oraz 12 maja, zbory z Bangladeszu brały udział w akcji niesienia pomocy ofiarom kataklizmu, wysyłając leki i inne artykuły pierwszej potrzeby. W 2019 roku na uroczystości Wieczerzy Pańskiej zebrało się 980 osób.
5 lipca 2020 roku Ashok Patel, członek indyjskiego Komitetu Oddziału, ogłosił w nagranym wcześniej przemówieniu wydanie Chrześcijańskich Pism Greckich (Nowego Testamentu) w języku bengalskim. W związku z pandemią COVID-19 zorganizowano specjalne zebrania w trybie wideokonferencji, z których skorzystało przeszło 1200 głosicieli posługujących się tym językiem, w Bangladeszu oraz w Indiach.
Świadkowie Jehowy prowadzą działalność w miastach Dhaka, Ćottogram, Durgapur, Dinadźpur, Haluaghat, Khulna, Meherpur i Savar. Zbory należą do obwodu nepalskiego.
Statystyki.
Liczba głosicieli.
Dane na podstawie oficjalnych raportów o działalności:

</doc>
<doc id="3617520" url="https://pl.wikipedia.org/wiki?curid=3617520" title="Deneb Algenubi">
Deneb Algenubi



</doc>
<doc id="3617532" url="https://pl.wikipedia.org/wiki?curid=3617532" title="Szpital Uniwersytecki nr 1 im. Antoniego Jurasza w Bydgoszczy">
Szpital Uniwersytecki nr 1 im. Antoniego Jurasza w Bydgoszczy

Szpital Uniwersytecki nr 1 im. dr. Antoniego Jurasza – szpital kliniczny, stanowiący bazę dydaktyczną i naukową Collegium Medicum im. Ludwika Rydygiera Uniwersytetu Mikołaja Kopernika w Bydgoszczy. Podmiotem tworzącym i prowadzącym szpital jest Uniwersytet Mikołaja Kopernika w Toruniu.
Charakterystyka.
Największa publiczna placówka systemu zdrowia w Bydgoszczy i województwie kujawsko-pomorskim.
W 2015 roku w zestawieniu 400 największych polskich szpitali plasował się na 13 miejscu.
W szpitalu rocznie hospitalizowanych jest ok. 40 tys. pacjentów, zaś 200 tysięcy chorych korzysta na z pomocy szpitalnych poradni specjalistycznych. Lecznica posiada 27 klinik i oddziałów, 8 zakładów oraz Zespół Poradni Specjalistycznych (12 dla dzieci oraz 37 dla dorosłych). Świadczenia medyczne, którymi wyróżnia się w regionie, to m.in. operacje wykonywane na noworodkach i wcześniakach, leczenie otyłości metodą implantacji, leczenie neurorehabilitacyjne. Jako jedyna placówka w regionie posiada oddział transplantacji szpiku kostnego w strukturze kliniki pediatrii, hematologii i onkologii. Wykonuje się tu 35 przeszczepów szpiku rocznie, co plasuje klinikę na drugim miejscu w Polsce. Jako jedyna placówka w województwie realizuje nowoczesną terapię elektrowstrząsową (EW, ECT) dla pacjentów z ciężkim przebiegiem zaburzeń ze spektrum schizofrenii oraz zaburzeń nastroju.
Historia.
Decyzję o budowie szpitala na Skrzetusku podjęła Rada Miejska Bydgoszczy 28 lutego 1928 roku. Miał to być duży szpital miejski, zastępujący dotychczasowy 70-łóżkowy, istniejący od 1836 roku w dawnym klasztorze Klarysek przy ul. Gdańskiej 4. Nowy szpital zaprojektowano jako centrum specjalistyczne z zasięgiem na całe Pomorze, będące przeciwwagą dla szpitali Wolnego Miasta Gdańska. Projektantem obiektu został miejski radca budowlany Bogdan Raczkowski, który odbył specjalną podróż do Niemiec w celu zapoznania się tam z nowoczesnym budownictwem szpitalnym. Szczegółową dokumentację wykonał zespół pod kierownictwem arch. bud. Kazimierza Skicińskiego. Wykonawcą było Przedsiębiorstwo Robót Inżynieryjno – Budowlanych Antoniego Jaworskiego z Bydgoszczy. Prace rozpoczęto w lipcu 1928, po 2 latach prace nad zadaszonym już budynkiem wstrzymano z powodu wielkiego kryzysu i wznowiono w 1934 roku. Fundusze pochodziły z budżetu miasta oraz pożyczek. Był to największy i najnowocześniejszy szpital miejski w Polsce okresu międzywojennego, zbudowany jako obiekt wielokondygnacyjny – realizowane wcześniej obiekty w obawie przed rozprzestrzenianiem się chorób powstawały w systemie pawilonowym. W trakcie prac budowlanych przeprowadzono także wykopaliska archeologiczne pod kierunkiem prof. Zygmunta Zakrzewskiego z Poznania.
Szpital uruchomiono 13 grudnia 1937 r. Sześciokondygnacyjny budynek z 2 skrzydłami mieścił 6 oddziałów, w tym 4 przeniesione ze starych obiektów: chirurgia (dr Zygmunt Dziembowski), laryngologia (dr Edward Soboczyński), chorób wewnętrznych (dr. Antoni Tomicki), ginekologia i położnictwo (dr. Józef Krzymiński) i 2 nowe: ortopedię (dr Wiktor Dega) i okulistykę (dr. Paweł Chojnacki). W chwili rozpoczęcia pracy szpital posiadał 250 łóżek w skrzydle zachodnim i części centralnej, a skrzydło wschodnie planowano ukończyć w 1940 r. Pierwszym dyrektorem został dr Edward Soboczyński. W szpitalu zatrudnionych było 100 osób, w tym 18 lekarzy oraz kilkanaście sióstr szarytek. W 1938 roku leczono w szpitalu 3889 chorych, w tym wielu spoza Bydgoszczy.
W okresie okupacji hitlerowskiej do sierpnia 1940 r. szpital pełnił funkcję lazaretu, a potem stał się lecznicą cywilną, obsadzoną przez delegowanych z Gdańska lekarzy niemieckich.
Po wkroczeniu Wojsk Radzieckich i władzy Ludowej do końca 1945 r. szpital zajmowało głównie wojsko. W 1948 r. po uruchomieniu skrzydła wschodniego liczba łóżek zwiększyła się do 800 w 22 oddziałach specjalistycznych. Szpital podlegał miastu (Szpital Ogólny nr 1), a w latach 1951–1958 i od 1973 był Szpitalem Wojewódzkim. w 1963 roku przy szpitalu powstał oddział onkologiczny fundacji Sue Ryder z 41 łóżkami, a rok później pododdział chirurgii onkologicznej.
1 września 1975 roku, po utworzeniu bydgoskiej Filii Akademii Medycznej w Gdańsku, rozpoczęto rozbudowę szpitala dla potrzeb akademickich. Dokumentację techniczną dla modernizacji i rozbudowy szpitala o 670 łóżkach opracowywał od 1973 r. „Miastoprojekt – Bydgoszcz”, a generalnym wykonawcą było Przedsiębiorstwo Budowy Obiektów Użyteczności Publicznej „Budopol” Bydgoszcz. Po rozbudowie głównego członu leczniczo-dydaktycznego uruchomiono 19 klinik i zakładów. W 1977 r. oddano do użytku budynek Zakładu Patomorfologii, Medycyny Sądowej i Farmakologii. W 1980 rozpoczęła się kolejna rozbudowa szpitala, która ciągnęła się do 1989 roku. Główny gmach szpitala, na czas modernizacji zamknięto, a oddziały i kliniki przeniesiono do nowo zbudowanego Szpitala XXX-lecia PRL. Powstał wówczas m.in. 4-kondygnacyjny pawilon, blok operacyjny, rozbudowano zaplecze, a liczba łóżek zwiększyła się do 710. W 1985 rozpoczęto budowę 11-kondygnacyjnego wieżowca dla władz uczelni i administracji szpitala oraz budynku zespołu poradni przyklinicznych według proj. arch. Teresy Szalkiewicz. W wyniku wieloletnich prac powierzchnię szpitala powiększono prawie trzykrotnie do 35 tys. m².
21 kwietnia 1989 roku po ukończeniu modernizacji, szpital został przekształcony w Państwowy Szpital Kliniczny Akademii Medycznej w Bydgoszczy z 10 klinikami. Część klinik i zakładów pozostała jednak w szpitalach: Wojewódzkim im. J. Biziela, Dziecięcym, Gruźlicy i Chorób Płuc, Obserwacyjno-Zakaźnym i Wojskowym.
W latach 90. XX w. trwała nadal rozbudowa szpitala o nowe budynki i kliniki. W 1994 r. rozpoczęto adaptację wieżowca dla klinik dziecięcych, w 1997 r. uruchomiono zespół poradni przyklinicznych, a rok później m.in. klinikę kardiochirurgii. Zarządzeniem Ministra Zdrowia z 4 grudnia 1998 r. szpital został przekształcony w samodzielny publiczny zakład opieki zdrowotnej, a 19 lipca 2001 r. organem założycielskim placówki stała się Akademia Medyczna im. L. Rydygiera w Bydgoszczy. W 2001 r. oddano do użytku 10-kondygnacyjny wieżowiec, w którym umieszczono kliniki przeniesione z innych szpitali.
8 października 2004 roku Akademia Medyczna im. Ludwika Rydygiera w Bydgoszczy została włączona do Uniwersytetu Mikołaja Kopernika w Toruniu, jako Collegium Medicum, a 25 stycznia 2005 roku Senat UMK uchwalił nową nazwę szpitala, która brzmi: Szpital Uniwersytecki im. dr. Antoniego Jurasza w Bydgoszczy. W 2015 roku ukończono rozbudowę szpitala (ok. 300 mln zł) m.in. o: zespół sal operacyjnych z Oddziałem Anestezjologii i Intensywnej Terapii, Centralną Sterylizatornię, Klinikę Hematologii z ośrodkiem przeszczepiania szpiku kostnego oraz nowy Szpitalny Oddział Ratunkowy. Powstał także nowy obiekt dydaktyczno-szpitalny Uniwersyteckiego Centrum Klinicznego, w którym znalazły siedzibę: Klinika Psychiatrii, Klinika Geriatrii, Klinika Dermatologii, Chorób Przenoszonych Drogą Płciową i Immunodermatologii oraz Katedra Medycyny Paliatywnej. Na tej bazie powołano wkrótce Centrum Medycyny Paliatywnej. Od marca 2023 roku rozpoczęło działanie pierwsze w Bydgoszczy, oparte na środowiskowym modelu opieki psychiatrycznej, Centrum Zdrowia Psychicznego, w ramach pilotażowego Narodowego Programu Ochrony Zdrowia Psychicznego.
W 2019 ogłoszono konkurs architektoniczny na realizację koncepcji architektoniczno-urbanistycznej rozbudowy bazy naukowo-dydaktycznej na terenach uniwersyteckich kampusu szpitala Jurasza, znajdujących się w kwadracie ulic Jurasza, al. Kard. Wyszyńskiego, Skłodowskiej-Curie i Powstańców Wielkopolskich.
W 2023 roku zaniechano planu fuzji SU nr 1 im. dr. Jurasza ze Szpitalem Uniwersyteckim nr 2 im. dr. Biziela, dla utworzenia spójnego bydgoskiego centrum klinicznego Collegium Medicum UMK.
Struktura organizacyjna.
Centrum Urazowe.
W szpitalu funkcjonuje jedyne w regionie kujawsko-pomorskim Centrum Urazowe, które służy obniżeniu poziomu śmiertelności w razie powikłań powstających w wyniku wypadków i innych stanów nagłego zagrożenia zdrowotnego. Centrum urazowe zabezpiecza świadczenia dla ok. 1 mln osób, którzy mieszkają w odległości, która pozwala na dotarcie z miejsca zdarzenia w ciągu 1,5 godziny. Dysponuje ono lądowiskiem dla śmigłowca ratunkowego.
Poradnie.
W szpitalu znajduje się 37 poradni specjalistycznych dla dorosłych oraz 12 poradni specjalistycznych dla dzieci.
Patron.
Na podstawie uchwały Prezydium Wojewódzkiej Rady Narodowej w Bydgoszczy z dnia 28 stycznia 1953 r. patronem szpitala jest prof. hab. Antoni Jurasz (1847-1923) – współtwórca polskiej laryngologii, naukowiec i dydaktyk. Jest autorem ponad 100 prac i kilku podręczników w tym dzieła najważniejszego: „Choroby górnych dróg oddechowych”. Pracował na Uniwersytecie w Heidelbergu, od 1908 r. na Uniwersytecie Jana Kazimierza we Lwowie (dziekan wydziału lekarskiego, rektor), a od 1919 r. na Uniwersytecie Adama Mickiewicza w Poznaniu, gdzie tworzył klinikę laryngologii.
Lądowisko Bydgoszcz-Szpital im. dr. Antoniego Jurasza.
Na dachu budynku szpitala przy ul. Skłodowskiej-Curie 9 zbudowano lądowisko przeznaczone do wykonywania startów i lądowań śmigłowców sanitarnych i ratowniczych w dzień i w nocy o dopuszczalnej masie startowej do 5700 kg. Lądowiskiem zarządza Szpital Uniwersytecki. W roku 2012 zostało ono wpisane do ewidencji lądowisk Urzędu Lotnictwa Cywilnego pod numerem 131.

</doc>
<doc id="3617535" url="https://pl.wikipedia.org/wiki?curid=3617535" title="Albumy numer jeden w roku 2016 (Polska)">
Albumy numer jeden w roku 2016 (Polska)

Artykuł prezentuje najlepiej sprzedające się wydawnictwa muzyczne w poszczególnych tygodniach w Polsce w roku 2016 publikowane w ramach zestawienia OLiS.
Notowania tworzone są przez TNS Polska w oparciu o dane dotyczące sprzedaży detalicznej albumów muzycznych wydanych jedynie na nośnikach fizycznych. Przy tworzeniu list, sprzedaż wydawnictw muzycznych w formach cyfrowych (download, streaming) jest pomijana.

</doc>
<doc id="3617536" url="https://pl.wikipedia.org/wiki?curid=3617536" title="Filip Ivić">
Filip Ivić

Filip Ivić (ur. 30 sierpnia 1992 w Zagrzebiu) – chorwacki piłkarz ręczny, bramkarz, od 2016 zawodnik Vive Kielce.
Reprezentant Chorwacji, brązowy medalista mistrzostw świata (2013). Zwycięzca Ligi SEHA w barwach RK Zagrzeb (2012/2013).
Kariera sportowa.
Wychowanek RK Zagrzeb, w którego pierwszym zespole występował w latach 2010–2016. W 2016 podpisał czteroletni kontrakt z Vive Kielce. W lipcu 2019, po skróceniu umowy z kieleckim zespołem, zostanie zawodnikiem VfL Gummersbach, z którym podpisał dwuletni kontrakt.
W 2010 wraz z juniorską reprezentacją Chorwacji wywalczył mistrzostwo Europy U-18 – podczas turnieju rozegranego w Czarnogórze bronił ze skutecznością 35% (61/176). W 2011 uczestniczył w mistrzostwach świata U-19 w Argentynie, podczas których bronił ze skutecznością 32% (57/177). W 2012 zdobył srebrny medal mistrzostw Europy U-20 w Turcji. W 2013 wystąpił w mistrzostwach świata U-21 w Bośni i Hercegowinie, w których bronił ze skutecznością 33% (78/239).
W 2013 wraz z reprezentacją Chorwacji zdobył brązowy medal podczas mistrzostw świata w Hiszpanii. Będąc bramkarzem rezerwowym, bronił w tym turnieju ze skutecznością 38% (19/50). Podczas mistrzostw świata w Katarze (2015), gdzie Chorwacja zajęła 6. pozycję, bronił ze skutecznością 37% (44/119), co dało mu 2. miejsce w klasyfikacji najlepszych bramkarzy turnieju. W 2017 uczestniczył w mistrzostwach świata we Francji (4. miejsce), w których rozegrał pięć meczów, broniąc ze skutecznością 23% (23/99).

</doc>
<doc id="3617539" url="https://pl.wikipedia.org/wiki?curid=3617539" title="Jan Szulecki">
Jan Szulecki

Jan Szulecki (ur. 8 maja 1936 w Sułkowie koło Pułtuska) – polski dowódca wojskowy, pułkownik Sił Zbrojnych Rzeczypospolitej Polskiej.
Życiorys.
Służbę wojskową rozpoczyna w 1955 r. jako podchorąży Oficerskiej Szkoły Artylerii Przeciwlotniczej w Koszalinie. We wrześniu 1959 r. otrzymuje promocję na pierwszy stopień oficerski, jako prymus.
Pierwszym stanowiskiem służbowym jest etat dowódcy plutonu w 82 Pułku Artylerii Przeciwlotniczej 16 Dywizji Artylerii Przeciwlotniczej. Następnie w 1965 r. dowodzi baterią 57 mm armat przeciwlotniczych w 75 Pułku Artylerii Przeciwlotniczej. W 1967 r. dowodzi dywizjonem w tym samym 75 pułku, a w 1968 r. udaje się Akademii Sztabu Generalnego WP na studia, które kończy w 1971 r. i powraca do macierzystego pułku. Od 1971 do 1973 piastuje obowiązki szefa sztabu, a przez następny rok pełni obowiązki zastępcy dowódcy pułku ds. liniowych. Jesienią 1974 r., po wydzieleniu sił i środków z 75 Pułku Artylerii Przeciwlotniczej przegrupowuje się do Szczecina, gdzie organizuje nowy 55 Pułk Artylerii Przeciwlotniczej. Dowodzi 55 pułkiem do listopada 1976 r., po czym przechodzi na stanowisko dowódcy 124 Pułku Artylerii Przeciwlotniczej 12 Dywizji Zmechanizowanej. W lutym 1982 r. zostaje Szefem Obrony Przeciwlotniczej w 12 DZ. Jesienią 1982 r. obejmuje stanowisko wykładowcy w Studium Wojskowym Politechniki Białostockiej, którym kieruje do 1990 r. Do rezerwy odchodzi na przełomie 1990/1991 roku.

</doc>
<doc id="3617540" url="https://pl.wikipedia.org/wiki?curid=3617540" title="Leśna ścieżka dydaktyczna „Szlakiem bobrów”">
Leśna ścieżka dydaktyczna „Szlakiem bobrów”

Leśna ścieżka dydaktyczna „Szlakiem bobrów” – przygotowany przez Nadleśnictwo Skwierzyna 15-kilometrowy szlak pieszo-rowerowy. Ścieżka ma charakter trasy rowerowej. Poprowadzono ją przez lasy w pobliżu Skwierzyny i wzdłuż brzegów Obry. Na trasie zamieszczono liczne tablice edukacyjne z wizerunkiem bobra. Po drodze można obserwować żeremia w zakolach rzeki i inne ślady obecności bobrów, czasem można spotkać je na żywo.
Przebieg trasy.
Trasa ścieżki pokrywa się z niebieskim szlakiem rowerowym oraz częściowo z czerwoną trasą nordic walking – "Obrzanka".
Zaczyna się ona w ogródku dendrologicznym Nadleśnictwa Skwierzyna i biegnie ulicami 2 Lutego i Rzeźnicką w stronę Rakowa. Przy nasypie kolejowym trasa wiedzie skrajem boru sosnowego, następnie do drogi Skwierzyna – Gorzów Wielkopolski. W tej okolicy można zwiedzić stary, zniszczony cmentarz ewangelicki (), na którym chowani byli członkowie rodziny młynarza – właściciela młyna wodnego, którego ruiny znajdują się po drugiej stronie szosy (). To miejsce nazywało się "Obra Mühle" lub "Obramühle".
Stamtąd trasa biegnie wzdłuż lewego brzegu Obry. W miejscu znajdują się pozostałości obozu budowniczych grupy warownej „Ludendorff”. Następnie w pobliżu ruin GW "Ludendorff" szlak przechodzi przez most i prowadzi drogą do skraju lasu, dochodząc do drogi Stary Dworek – Skwierzyna. Od tego momentu trasa pokrywa się z niebieskim szlakiem, który prowadzi z powrotem do Skwierzyny – ulicami Sportową, Parkową i Bolesława Chrobrego do Nadleśnictwa Skwierzyna.

</doc>
<doc id="3617544" url="https://pl.wikipedia.org/wiki?curid=3617544" title="Sky Wings">
Sky Wings

Sky Wings – byłe greckie czarterowe linie lotnicze z siedzibą w Atenach. Głównym węzłem był Port lotniczy Ateny. Flota składała się z samolotów typu McDonnell Douglas MD-80, Boeing 757, BAe 146 i Airbus A320.
W grudniu 2012 roku linia zaprzestała wszelkich operacji.

</doc>
<doc id="3617545" url="https://pl.wikipedia.org/wiki?curid=3617545" title="Kwiatoterapia">
Kwiatoterapia



</doc>
<doc id="3617547" url="https://pl.wikipedia.org/wiki?curid=3617547" title="Nikon D500">
Nikon D500

Nikon D500 – 20,9-megapikselowa lustrzanka cyfrowa formatu DX, zaprezentowana przez przedsiębiorstwo Nikon 5 stycznia 2016. Jest niespodziewaną kontynuacją serii niepełnoklatkowych lustrzanek półprofesjonalnych, których ostatnim przedstawicielem był model D300S, zaprezentowany w 2009 roku.
Funkcje.
Aparat wyposażono w wiele funkcji dotychczas dostępnych jedynie w najwyższych modelach lustrzanek, takich jak D4. Lustrzanka wyposażona została między innymi w układ autofocusa o 153 punktach ostrości (w tym 99 punktów krzyżowych), z zaawansowanymi funkcjami śledzenia. D500 posiada system pomiaru światła sterowany przez sensor RGB z rozdzielczością 180 000 punktów. Przetwarzaniem obrazu steruje nowy procesor, EXPEED 5.
Filmy.
Aparat rejestruje wideo w jakości 4K z szybkością 30 kl./s. Umożliwia też nagrywanie filmów typu timelapse. W jakości full HD filmy nagrywać można z prędkością 60 kl./s z wykorzystaniem elektronicznej stabilizacji obrazu.
Budowa.
Nikona D500 wyposażono w odchylany dotykowy ekran ciekłokrystaliczny o przekątnej 3,2 cala i rozdzielczości 2,36 megapikseli. W aparacie zastosowano też podświetlane przyciski, znane z profesjonalnego modelu D4. Wprowadzono również nowy rodzaj łączności – SnapBridge, który producent chce stosować w każdym nowym modelu jego aparatów, ułatwiając w ten sposób łączność urządzeń z telefonami komórkowymi i tabletami.
W modelu D500 wykorzystano baterię EN-EL15, pozwalającą na wykonanie około 1240 zdjęć na jednym ładowaniu.

</doc>
<doc id="3617549" url="https://pl.wikipedia.org/wiki?curid=3617549" title="Ryszard Rakowski">
Ryszard Rakowski

Ryszard Rakowski (ur. 14 września 1944) – pierwszy dyrektor Biura i sekretarz Krajowego Funduszu na rzecz Dzieci w latach 1981–2009.
Życiorys.
Absolwent Szkoły Głównej Planowania i Statystyki. Porzucił pracę naukową, by pracować jako nauczyciel na prowincji. 30 maja 1981 wraz z Janem Szczepańskim założył Krajowy Fundusz na rzecz Dzieci. Przez prawie 30 lat pracy w stowarzyszeniu działał w sprawie poprawy opieki zdrowotnej nad dziećmi w Polsce. Stworzył od podstaw unikalny w skali europejskiej program pomocy wybitnie zdolnym. Fundusz jest znany z nowatorskiego podejścia do pomocy uzdolnionym dzieciom (Program Pomocy Wybitnie Zdolnym), poprzez organizację ogólnopolskich warsztatów w instytutach naukowych i szkołach wyższych oraz specjalnych obozów naukowych. W 2009 przeszedł na emeryturę.

</doc>
<doc id="3617551" url="https://pl.wikipedia.org/wiki?curid=3617551" title="Iwan Mikułowicz">
Iwan Mikułowicz

Iwan Fiodorowicz Mikułowicz (ros. Иван Фёдорович Микулович, ur. 16 września 1918 we wsi Kiszczyna Słabada w guberni mińskiej) – działacz partyjny Białoruskiej SRR.
Życiorys.
Ukończył zootechnikum, był słuchaczem fakultetu robotniczego, później kursów nauczycielskich. Do lutego 1940 pracował jako nauczyciel fizyki i matematyki, od lutego 1940 do 1946 żołnierz Armii Czerwonej, 1943 słuchacz kursów przeszkolenia oficerów kadry politycznej Armii Czerwonej, uzyskał stopień majora, 1946-1948 kierował Wydziałem Wojskowym Komitetu Miejskiego Komunistycznej Partii (bolszewików) Białorusi w Baranowiczach. Od 1948 II sekretarz Komitetu Rejonowego KP(b)B w Lachowiczach, potem do 1954 I sekretarz Komitetu Rejonowego KPB w Koreliczach, 1954-1956 i 1958-1960 sekretarz Komitetu Obwodowego KPB w Grodnie, 1956-1958 słuchacz Wyższej Szkoły Partyjnej przy KC KPZR. Od 1960 do stycznia 1963 II sekretarz Komitetu Obwodowego KPB w Grodnie, od stycznia 1963 do 12 grudnia 1964 II sekretarz Grodzieńskiego Wiejskiego Komitetu Obwodowego KPB, od 12 grudnia 1964 do stycznia 1968 II sekretarz Grodzieńskiego Komitetu Obwodowego KPB, a od stycznia 1968 do 16 września 1972 I sekretarz tego komitetu, 1972-1983 członek Komisji Partyjnej przy KC KPB. Deputowany do Rady Najwyższej ZSRR 8 kadencji.

</doc>
<doc id="3617553" url="https://pl.wikipedia.org/wiki?curid=3617553" title="Andrzej Skumiel">
Andrzej Skumiel

Andrzej Jacek Skumiel – polski fizyk i akustyk, profesor nauk fizycznych; specjalizuje się w ultradźwiękowym, magnetycznym i hipertermicznym badaniu cieczy magnetycznych i ferrożeli oraz w elektronice, nauczyciel akademicki Uniwersytetu im. Adama Mickiewicza w Poznaniu.
Życiorys.
Stopień doktorski uzyskał w 1990 na podstawie pracy pt. "Badanie wpływu stałego pola elektrycznego na propagację fali ultradźwiękowej w ciekłych dielektrykach" (promotorem był prof. Mikołaj Łabowski). Habilitował się w 1999 na podstawie oceny dorobku naukowego i rozprawy pt. "Wpływ pola magnetycznego na akustyczne właściwości cieczy magnetycznej". Tytuł naukowy profesora nauk fizycznych został mu nadany w 2014 roku. Na macierzystym Wydziale Fizyki UAM pracuje jako profesor nadzwyczajny i kierownik w Zakładzie Akustyki Molekularnej Instytutu Akustyki. Prowadzi zajęcia m.in. z elektroniki, ultradźwięków w medycynie i technice oraz audioelektroniki.
Jest członkiem Polskiego Towarzystwa Akustycznego. Swoje prace publikował m.in. w "International Journal of Thermophysics", "Journal of Magnetism and Magnetic Materials" oraz "Archives of Acoustics"

</doc>
<doc id="3617556" url="https://pl.wikipedia.org/wiki?curid=3617556" title="Mistrzostwa Polski w kajakarstwie 2002">
Mistrzostwa Polski w kajakarstwie 2002



</doc>
<doc id="3617557" url="https://pl.wikipedia.org/wiki?curid=3617557" title="Mistrzostwa Polski w kajakarstwie 2003">
Mistrzostwa Polski w kajakarstwie 2003



</doc>
<doc id="3617558" url="https://pl.wikipedia.org/wiki?curid=3617558" title="Alan R. Moon">
Alan R. Moon

Alan R. Moon (ur. 18 listopada 1951 w Southampton) – angielski projektant gier planszowych, obecnie mieszkający w Stanach Zjednoczonych. Powszechnie uważany za jednego z najwybitniejszych twórców niemieckiego stylu tworzenia gier planszowych. Wiele z jego gier jest postrzegana jako wariacje na temat problemu komiwojażera.
Kariera.
Alan R. Moon pracował jako projektant gier dla Avalon Hill, Parker Brothers i Ravensburger FX Schmid USA. Jego pierwszą opublikowaną grą była "Black Spy" (Avalon Hill, 1981), inspirowana klasyczną grą w karty "Kierki". Jednak pierwszą grą, która zdobyła prawdziwą popularność, były "Linie lotnicze", opublikowane przez niemiecką firmę Abacus w 1990 roku. W 1990 roku otworzył własną firmę wydawniczą White Wind i prowadził ją do 1997 roku. Obecnie publikuje własne gry poprzez inne firmy takie jak: Ravensburger i Days of Wonder. Od 2000 roku jest niezależnym, pełnoetatowym projektantem gier. Moon zdobył nagrodę Spiel des Jahres dwa razy, za "Elfenland" w 1998 roku i za "Wsiąść do pociągu" (ang. "Ticket to RideF") w 2004 r. Ponadto "Wsiąść do pociągu" wygrało niemal dwa tuziny innych nagród na całym świecie.

</doc>
<doc id="3617561" url="https://pl.wikipedia.org/wiki?curid=3617561" title="Sigma Persei">
Sigma Persei

Sigma Persei ("σ Per") – gwiazda w gwiazdozbiorze Perseusza, będąca olbrzymem o typie widmowym K3 III. Znajduje się około 360 lat świetlnych od Słońca.
Charakterystyka.
Sigma Persei jest pomarańczowym olbrzymem, który świeci ponad 300 razy jaśniej od Słońca, o temperaturze około 4200 kelwinów. Wokół gwiazdy krąży planeta, gazowy olbrzym o oznaczeniu Sigma Persei b. Ma ona masę od 5,5 do 7,5 .

</doc>
<doc id="3617565" url="https://pl.wikipedia.org/wiki?curid=3617565" title="Wilhelm I (książę Bergu)">
Wilhelm I (książę Bergu)

Wilhelm I (II) (zm. 25 czerwca 1408 r.) – hrabia Bergu i hrabia Ravensbergu od 1360 r., w 1380 r. podniesiony do rangi księcia Bergu. 
Życiorys.
Wilhelm był jedynym synem hrabiego Bergu i Ravensbergu Gerarda i Małgorzaty, córki hrabiego Ravensbergu Ottona. Gerard zginął w 1360 i Wilhelm objął po nim dziedzictwo, początkowo wspólnie z matką. W 1363 poślubił Annę, córkę palatyna reńskiego Ruprechta II z rodu Wittelsbachów. Ze związku tego pochodziło sześcioro dzieci:
Wilhelm próbował poszerzać granice księstwa, ze zmiennym szczęściem. Był przyjacielem wybranego w 1376 na króla Niemiec Wacława IV Luksemburskiego. Służył wiernie zarówno Wacławowi, jak i jego ojcu Karolowi IV Luksemburskiemu. Tej zażyłości zawdzięczał wyniesienie go w 1380 przez Wacława do godności księcia Rzeszy (jako księcia Bergu). Wacław pozwolił także zrealizować plany Wilhelma w zakresie ustanowienia ceł, m.in. zgadzając się na ich pobieranie w Düsseldorfie. Polityka celna Wilhelma doprowadziła jednak do jego konfliktu z arcybiskupem Kolonii Fryderykiem III z Saarwerden, zakończonego rozejmem w 1387. 
Wilhelm nie tylko pragnął dochodów z ceł w Düsseldorfie, ale także od 1386 uczynił z tego miasta swoją rezydencję i dbał o jego rozwój. Rozbudowywał budynki użyteczności publicznej starając się nadać miejscowości charakter rezydencji książęcej. 
W 1395 Wilhelm wywołał konflikt z hrabią Mark Dytrykiem, którego wspomógł jego brat, hrabia Kleve Adolf II. W 1397 Wilhelm wkroczył ze swoimi wojskami na tereny hrabstwa kliwijskiego, ale w wyniku bitwy pod Kleverhamm dostał się wraz ze swym wojskiem do niewoli. Wykup z niewoli kosztował wysokie sumy, ponadto musiał zwolnić z ceł poddanych hrabiów Mark i Kleve. Dalsze lata życia wypełniły Wilhelmowi zmagania ze swoimi synami Adolfem, Gerardem i Wilhelmem, którzy wystąpili przeciwko ojcu. W 1404 Adolf uwięził ojca i objął władzę w Bergu, został jednak zmuszony do ustąpienia w 1405 przez króla Niemiec Ruprechta Wittelsbacha. Wilhelm ostatecznie przekazał jednak Adolfowi większość władzy w księstwie.

</doc>
<doc id="3617566" url="https://pl.wikipedia.org/wiki?curid=3617566" title="Obrona Gór Borowskich">
Obrona Gór Borowskich



</doc>
<doc id="3617575" url="https://pl.wikipedia.org/wiki?curid=3617575" title="Kościół św. Marii Magdaleny w Tuchowiczu">
Kościół św. Marii Magdaleny w Tuchowiczu

Kościół świętej Marii Magdaleny – rzymskokatolicki kościół parafialny należący do dekanatu Łuków II diecezji siedleckiej.
Obecny świątynia murowana w stylu neoromańskim została wybudowana w latach 1876-1880, dzięki staraniom księdza Adama Byszewskiego, konsekrował ją w 1900 roku biskup Franciszek Jaczewski.
Kościół został zaprojektowany przez inżyniera Girszwelda i jest pokryty blachą.
W świątyni znajdują się organy 14-głosowe wybudowane w 1851 roku przez wrocławskiego organmistrza Moritza Roberta Müllera dla kościoła św. Aleksandra w Warszawie. Do Tuchowicza zostały przeniesione po 1888 roku a przed 1892 rokiem, zamontowane zostały w 1889 roku przez warszawskiego organmistrza Kazimierza Potulskiego.

</doc>
<doc id="3617576" url="https://pl.wikipedia.org/wiki?curid=3617576" title="Vasaloppet China">
Vasaloppet China

Vasaloppet China – długodystansowy bieg narciarski, rozgrywany co roku w pierwszej połowie stycznia, w chińskim mieście Changchun, w prowincji Jilin. Pierwsza edycja biegu miała miejsce 15 marca 2003 roku, udział w biegu wzięło 750 uczestników. Bieg rozgrywany jest na dystansie 50 km techniką klasyczną. Nazwa zawodów pochodzi od szwedzkiego maratonu Vasaloppet (pol. "Bieg Wazów"), którego organizatorzy pomogli w zorganizowaniu pierwszej edycji tego biegu. Od 2014 roku zawody te należą do cyklu Worldloppet. 
Pierwszą edycję biegu wygrał Szwed Oskar Svärd, a wśród kobiet najlepsza była Marjut Rolig z Finlandii. Najwięcej zwycięstw wśród mężczyzn odniósł Szwed Anders Högberg, który triumfował w latach 2009, 2012, 2013 i 2014. Wśród kobiet najczęściej wygrywała reprezentantka gospodarzy, Li Hongxue, która zwyciężała sześciokrotnie, w latach 2004, 2005, 2006, 2009, 2011 i 2015.

</doc>
<doc id="3617581" url="https://pl.wikipedia.org/wiki?curid=3617581" title="Noteka 2015">
Noteka 2015

Noteka 2015 – opowiadanie fantastyczne Konrada T. Lewandowskiego z 1995 roku, nagrodzone Nagrodą im. Janusza A. Zajdla.
Jest to drugi utwór, po opowiadaniu "Pacykarz", w którym jako główny bohater pojawił się redaktor Radosław Tomaszewski pracujący w piśmie „Obleśne Nowinki”.
Opowiadanie ukazało się po raz pierwszy w „Nowej Fantastyce” nr 4/95 (151), a następnie także w antologiach: "Czerwony Karzeł: W leju po bombie" i "Miłosne dotknięcie nowego wieku" oraz w zbiorze opowiadań "Noteka 2015" gromadzącym różne teksty o redaktorze Tomaszewskim. Opowiadania "Półmisek" oraz "Pacykarz" przyniosły Lewandowskiemu nominacje do Nagrody Zajdla. W 1996 na konwencie Nordcon, a nie jak zwykle na konwencie Polcon, Lewandowski otrzymał za "Notekę" Nagrodę Zajdla w kategorii najlepsze opowiadanie.
Fabuła.
W alternatywnej Polsce 2015 roku, po ujawnieniu przez media faktu korupcji politycznej większości posłów przez mafię rosyjską, prezydent RP rozwiązuje polski parlament i ogłasza się Naczelnikiem Państwa. Następują masowe aresztowania i deportacje rosyjskich „biznesmenów”. Prezydent USA na mocy tajnego układu zawartego z rosyjską mafią, w którym Stany Zjednoczone, w zamian za ochronę posowieckich arsenałów nuklearnych, zobowiązały się do obrony jej interesów, wypowiada Polsce wojnę. Amerykańska operacja wojskowa pod kryptonimem „Zew Demokracji”, której oficjalnym celem jest obrona demokracji w Polsce, ma ośmieszyć i upokorzyć polską armię, co w połączeniu z sankcjami gospodarczymi oraz propagandą polityczną ma spowodować ustąpienie Naczelnika Państwa i rozpisanie nowych wyborów.
W tym czasie redaktor Tomaszewski, aby utrzymać pracę w brukowcu „Obleśne Nowinki”, przygotowuje w ramach eksperymentu myślowego cykl czterech artykułów opisujących plany obrony przed wyżej zaawansowanym technologicznie przeciwnikiem w oparciu o teorię chaosu i teorię burzliwości w formule dokumentów Sztabu Generalnego Wojska Polskiego.
Wojsko Polskie sięga po pomoc redaktora Tomaszewskiego. Jego teoria zostaje faktycznie wykorzystana podczas bitwy na Pojezierzu Krajeńskim, w której niestandardowa strategia oraz waleczność polskich żołnierzy doprowadzają do polskiego zwycięstwa, a w wyniku dalszych działań politycznych do wycofania się oddziałów armii amerykańskiej. Po zakończeniu działań wojennych Komisja Europejska podejmuje uchwałę potępiającą polskie zwycięstwo jako głęboko niesłuszne.
Analiza.
Noteka 2015 została zacytowana w pracy dr. hab. Jarosława Tomasiewicza "Mgławica rebelii. Terroryzm w społeczeństwie informacyjnym na przykładzie insurekcjonizmu" jako spełniona literacka wizja wojny hybrydowej i tzw. „taktyki rójki”.

</doc>
<doc id="3617583" url="https://pl.wikipedia.org/wiki?curid=3617583" title="Ińskie Lato Filmowe">
Ińskie Lato Filmowe

Ińskie Lato Filmowe, ILF – festiwal filmowy odbywający się od 1973 co roku w sierpniu w ińskim kinie Morena, w sali Zespołu Szkół w Ińsku im. Krzysztofa Kamila Baczyńskiego i w innych przestrzeniach Ińska.
Historia.
Pierwsze Ińskie Lato Filmowe odbyło się w połowie sierpnia 1973. Inicjatorami byli: Bohdan Kowalski, Doland Paszkiewicz i Kazimierz Dec. Od 31. edycji, tzn. od 2004 do 2010 roku festiwal organizowany był przy szczególnym udziale Internetowego Serwisu Filmowego Stopklatka.pl. Od tego czasu dyrektorem artystycznym Ińskiego Lata Filmowego jest Przemysław Lewandowski. W grudniu 2004 roku powstało Stowarzyszenie Ińskie Lato Filmowe, które od 2005 roku jest głównym organizatorem festiwalu.
Program.
Stałe miejsce w programie Ińskiego Lata Filmowego od lat zajmują pokazy najnowszych filmów polskich połączone ze spotkaniami z twórcami. Gośćmi Ińskiego Lata byli m.in. Agnieszka Holland, Jerzy Kawalerowicz, Piotr Szulkin, Jan Jakub Kolski, Jan Kidawa-Błoński, Grzegorz Królikiewicz, Robert Gliński, Maciej Drygas, Jerzy Hoffman i Krzysztof Zanussi.
W trakcie festiwalu odbywają się pokazy dla dzieci, pokazy plenerowe i projekcje kina polskiego oraz zagranicznego. W 2022 miała miejsce 49 edycja Ińskiego Lata Filmowego.

</doc>
<doc id="3617584" url="https://pl.wikipedia.org/wiki?curid=3617584" title="Alberto Adámez">
Alberto Adámez

Alberto Martín Romo García Adámez (ur. 31 marca 1989 w Don Benito) – hiszpański piłkarz występujący na pozycji pomocnika w Granadzie.

</doc>
<doc id="3617586" url="https://pl.wikipedia.org/wiki?curid=3617586" title="Kotlík">
Kotlík

Kotlík – okresowe jeziorko w grupie górskiej Wyhorlat we wschodniej Słowacji. Powierzchnia jeziorka wynosi 1,03 ha. Jest jednym z ośmiu naturalnych zbiorników wodnych Wyhorlatu.
Położenie.
Jeziorko leży u północnych podnóży kopuły szczytowej góry Motrogon, już po północnej stronie głównego grzbietu Wyhorlatu. Wypełnia zagłębienie o dość foremnym, zbliżonym do koła kształcie, znajdujące się na lokalnym wypłaszczeniu stoku. Leży w granicach Obszaru Chronionego Krajobrazu Wyhorlat, wchodząc w obręb rezerwatu przyrody Motrogon.
Charakterystyka.
Kotlík jest starym zbiornikiem wodnym pochodzenia osuwiskowego. Położenie lustra wody jest niestabilne i znacznie zmienia się w ciągu roku – zależy to od wielkości opadów, ilości wody ściekającej z przyległych stoków, a obecnie również od ilości wody odpływającej sztucznie utworzonym odpływem z sąsiedniego torfowiska. Podaje się, że powierzchnia zbiornika wynosi 1,03 ha a głębokość ok. 0,5 m. Przy maksymalnych stanach wody (wiosna, początek lata) powierzchnia jeziorka może wzrastać do 2, a nawet 3,4 ha, a jego głębokość do 2 m. Natomiast po suchych latach jesienią zbiornik wysycha całkowicie.
Jeziorko jest ważnym miejscem rozrodu kilku gatunków płazów, w tym m.in. traszki grzebieniastej i traszki zwyczajnej.

</doc>
<doc id="3617595" url="https://pl.wikipedia.org/wiki?curid=3617595" title="Dekanat Vlašim">
Dekanat Vlašim

Dekanat Vlašim – jeden z 14 dekanatów rzymskokatolickich wchodzących w skład archidiecezji praskiej w Czechach. 
Według danych na styczeń 2016 roku, w jego skład wchodziło 9 parafii. 

</doc>
<doc id="3617606" url="https://pl.wikipedia.org/wiki?curid=3617606" title="Przedsiębiorstwo Zaopatrzenia Górniczego">
Przedsiębiorstwo Zaopatrzenia Górniczego



</doc>
<doc id="3617608" url="https://pl.wikipedia.org/wiki?curid=3617608" title="Merino Muster">
Merino Muster

Merino Muster – długodystansowy bieg narciarski, rozgrywany co roku w połowie sierpnia, w nowozelandzkim mieście Wanaka, w regionie Otago. Pierwsza oficjalna edycja biegu miała miejsce w 1995 roku, kobiety wystartowały po raz pierwszy rok później. Bieg ten rozgrywany był początkowo na dystansie 21 km, jednak od 1998 roku trasa liczy 42 km i pokonywana jest techniką dowolną. Od 2014 roku zawody te należą do cyklu Worldloppet.
Pierwszą edycję biegu wygrał Scott Gilliam, a wśród kobiet najlepsza była Salla Juntunen z Finlandii. Najwięcej zwycięstw wśród mężczyzn odnieśli Brian McKeever z Kanady oraz Maciej Kreczmer z Polski, którzy zwyciężali trzykrotnie (Kanadyjczyk w latach 2010, 2011 i 2015, a Polak w latach 2012, 2013 i 2014). Wśród kobiet najczęściej wygrywała Polka Justyna Kowalczyk, która była najlepsza w latach 2011, 2012, 2013 i 2014 oraz Jessica Diggins (lata 2016-2019).

</doc>
<doc id="3617613" url="https://pl.wikipedia.org/wiki?curid=3617613" title="Tony Bravo">
Tony Bravo

Tony Bravo (ur. 6 maja 1945 w Meksyku) – meksykański aktor telewizyjny i filmowy.

</doc>
<doc id="3617619" url="https://pl.wikipedia.org/wiki?curid=3617619" title="Kościół św. Stefana Króla w Żylinie">
Kościół św. Stefana Króla w Żylinie

Kościół św. Stefana Króla (słow. "Kostol sv. Štefana Kráľa v Žiline") – późnoromański kościół rzymskokatolicki w Żylinie na Słowacji. Najstarszy zabytek architektury na terenie tego miasta oraz jeden z najstarszych obiektów w północno-zachodniej Słowacji.
Położenie.
Kościół znajduje się w dzielnicy Dolné Rudiny, w południowo-zachodniej części miasta, w rejonie obecnego przystanku kolejowego Žilina-Záriečie na linii do Rajca.
Historia.
Według legendy kościół miał kazać wybudować pierwszy król Węgier Stefan I Święty na pamiątkę bitwy stoczonej na początku XI w. (źródła podają daty 1018 lub 1025) z wojskami polskiego króla Bolesława Chrobrego. Wyniki badań archeologicznych z lat 1995 – 2000 wskazują, że kościół zbudowano na początku XIII w. W okolicach kościoła zidentyfikowano 6-7 niewielkich osad średniowiecznych, datowanych na X – XIII w. i znanych pod wspólną nazwą "terra de Selinan". Kościół służył pierwotnie jako świątynia dla tych osad.
Charakterystyka.
Murowany, jednonawowy, nakryty wysokim dachem dwuspadowym krytym gontem. Na końcu kalenicy smukła drewniana wieżyczka na sygnaturkę. Przebudowany znacznie przez jezuitów w 1762 r. w stylu barokowym. Przeniesiono wówczas pierwotne wejście ze ściany południowej na zachodnią, drewniany strop zastąpiono sklepieniem, a małe romańskie okna zamurowano, zastępując je dużymi oknami barokowymi. Na początku XIX w. oraz w 1848 r. kościół służył jako magazyn wojskowy. Odrestaurowany został w 1849 r.
We wnętrzu (w apsydzie) zachowały się średniowieczne, naścienne malowidła, przedstawiające apostołów i świętych, pochodzące z okresu 1260-1300 r. Młodsze malowidła przedstawiają węgierskich królów i świętych: Stefana I Świętego, Władysława I Świętego, Św. Emeryka (książę, następca tronu) i Św. Elżbiety. Podczas badań odkrytych zostało w kościele 15 grobów z pochówkami z XVII-XVIII w.
Kościół jest otoczony kamiennym murem z bramą wejściową i okrągłą basztą z połowy XVI w. Na tym terenie znajduje się również kaplica Bożego Ciała z przełomu XIV i XV w., która służyła jako kostnica.

</doc>
<doc id="3617620" url="https://pl.wikipedia.org/wiki?curid=3617620" title="Maciej Pilitowski">
Maciej Pilitowski

Maciej Pilitowski (ur. 27 października 1990 w Ciechanowie) – polski piłkarz ręczny, środkowy rozgrywający, od 2018 zawodnik MKS-u Kalisz.
Kariera sportowa.
Wychowanek Juranda Ciechanów. Następnie uczeń i zawodnik SMS-u Gdańsk. W sezonie 2008/2009, w którym rozegrał 21 meczów i rzucił 109 bramek, był jego najlepszym strzelcem w I lidze. W sezonie 2009/2010 był graczem AZS-AWFiS Gdańsk (w Ekstraklasie nie zadebiutował). W latach 2010–2014 był zawodnikiem Piotrkowianina Piotrków Trybunalski, w którego barwach występował przez trzy sezony w Superlidze, a przez jeden w I lidze.
W latach 2014–2018 był graczem MMTS-u Kwidzyn. W sezonie 2016/2017 przeszedł operację kontuzjowanego barku, przez co pauzował kilka miesięcy. W sezonie 2017/2018, po powrocie do pełnej dyspozycji, rozegrał w Superlidze 29 meczów i zdobył 81 goli. W lipcu 2018 przeszedł do MKS-u Kalisz. W sezonie 2018/2019, w którym rozegrał 36 spotkań i rzucił 112 bramek, otrzymał nominację do nagrody dla najlepszego środkowego rozgrywającego Superligi.
Grał w reprezentacji Polski juniorów i młodzieżowców. Kontuzja uniemożliwiła mu występ w otwartych mistrzostwach Europy U-19 w Göteborgu (2009). Powoływany był również do reprezentacji Polski B, w barwach której występował w turniejach towarzyskich.
W reprezentacji Polski zadebiutował 4 stycznia 2013 w meczu z Węgrami (27:27) podczas Turnieju Noworocznego. Pierwszego gola w narodowych barwach zdobył 4 czerwca 2013 w przegranym spotkaniu ze Szwecją (27:29) podczas turnieju Scandinavian Open. W grudniu 2013 trener Michael Biegler powołał go do szerokiej kadry na mistrzostwa Europy w Danii (2014). Na początku stycznia 2014 wystąpił w turnieju towarzyskim na Węgrzech. W kolejnych latach nie grał w kadrze.
Do gry w reprezentacji powrócił w 2019, kiedy trenerem został Patryk Rombel. W eliminacjach do mistrzostw Europy 2020 rozegrał cztery mecze i zdobył sześć goli.
Życie prywatne.
Starszy brat piłkarza ręcznego Konrada Pilitowskiego.

</doc>
<doc id="3617622" url="https://pl.wikipedia.org/wiki?curid=3617622" title="Classics Volume Two">
Classics Volume Two

Classics Volume Two (inna nazwa albumu Classics, Vol. 2) – dziewiąty album studyjny wytwórni Two Steps from Hell, wydany 16 czerwca 2015 roku.
Zawiera 15 nieopublikowanych wcześniej utworów skomponowanych przez Thomasa Bergersena wraz z 10 nowymi od Nicka Phoeniksa, które później zostały wydane w albumie demonstracyjnym "Empire". Partie wokalne w niektórych utworach wykonały Felicia Farerre oraz Aya Peard.

</doc>
<doc id="3617626" url="https://pl.wikipedia.org/wiki?curid=3617626" title="Philippe Monfils">
Philippe Monfils

Philippe Monfils (ur. 4 stycznia 1939 w Liège) – belgijski i waloński polityk oraz prawnik, poseł krajowy, senator, minister-prezydent wspólnoty francuskiej, eurodeputowany IV kadencji.
Życiorys.
Absolwent studiów prawniczych na Université de Liège. Pracował jako urzędnik w radzie ds. kultury wspólnoty francuskiej Belgii, następnie w gabinetach politycznych ministrów w tym również jako szef gabinetu. Zaangażował się w działalność polityczną w ramach walońskich liberałów – Partii Reformatorsko-Liberalnej i następnie federacyjnego Ruchu Reformatorskiego.
W latach 1977–1981 był radnym prowincji Liège. Od 1981 do 1985 zasiadał w federalnej Izbie Reprezentantów. W latach 1981–1995 zasiadał w radzie regionalnej Walonii i radzie wspólnoty francuskiej. Od 1981 do 1985 był ministrem w rządzie wspólnoty francuskiej odpowiedzialnym za sprawy społeczne, a od 1985 do 1988 ministrem-prezydentem tej wspólnoty. W latach 1985–1995 był członkiem belgijskiego Senatu. Wchodził również w skład rady miejskiej w Liège (1995, 2001–2006).
W latach 1995–1999 sprawował mandat eurodeputowanego IV kadencji. Od 1999 do 2003 ponownie zasiadał w Senacie, przewodząc grupie parlamentarnej walońskich liberałów. W latach 2003–2007 wchodził kolejny raz w skład Izby Reprezentantów, a następnie do 2010 ponownie był senatorem. W 2010 zakończył swoją wieloletnią działalność parlamentarną.
Odznaczony Krzyżem Wielkim Orderu Leopolda II (2007) oraz Krzyżem Wielkiego Oficera Orderu Leopolda (1999).

</doc>
<doc id="3617627" url="https://pl.wikipedia.org/wiki?curid=3617627" title="Pomnik Lenina i Stalina w Ołomuńcu">
Pomnik Lenina i Stalina w Ołomuńcu

Pomnik Lenina i Stalina w Ołomuńcu – pomnik zbudowany na cześć sowieckich przywódców Włodzimierza Lenina i Józefa Stalina, w czasach największego rozwoju tzw. kultu jednostki, w latach 50. XX wieku. Ukończony został w 1955, zburzony w 1990.
Charakterystyka i twórcy budowli.
Pomnik wzniesiono w latach 1949 - 1955 na ówczesnym náměstí VŘSR (dzis. Palachovo náměstí), w miejscu, w którym do 1939 znajdowała się synagoga. Autorami pomnika byli dwaj rzeźbiarze ołomunieccy Rudolf Doležal i Vojtěch Hořínek, autorem podstawy pod monument był architekt František Novák.
Zbudowany z piaskowca pomnik miał blisko 8 metrów wysokości i przedstawiał Stalina, trzymającego w ręku zwitek papieru oraz towarzyszącego mu Lenina. Trzecią postacią na pomniku był robotnik trzymający flagę. Na pomniku znajdował się napis: S.K.NEUMANN - VÁM PODĚKOVÁNÍ A LÁSKU VÁM - DNE 7. LISTOPADU 1955 V DESÁTÉM ROCE OSVOBOZENÍ ČESKOSLOVENSKA SOVĚTSKOU ARMÁDOU - LID OLOMOUCKÉHO KRAJE. Przed pomnikiem umieszczono dwie kamienne misy, ozdobione reliefami. Początkowo miały służyć jako pochodnie, ale z czasem przekształcono je w klomby. Wokół pomnika odbywały się defilady wojskowe i obchody 1 maja. 
Dalsze losy pomnika.
W przeciwieństwie do innych pomników Stalina nie został zlikwidowany aż do roku 1989, głównie z powodu uwiecznionego z nim razem Lenina. Wiosną 1989 pomnik został oblany czerwoną farbą, ale udało się go oczyścić. W zimie 1989 wokół pomnika doszło do serii hapenningów studentów ołomunieckch. W trakcie jednego z nich ręce Stalina pomalowano na czerwono. Po jednym z happeningów przy pomniku umieszczono balon, który unosił transparent z napisem "Odlećcie do ciepłych krajów" (Odleťte do teplých krajin).
W styczniu 1990 pomnik zdemontowano, a w jego miejscu powstał parking. Rozebrany na części pomnik umieszczono w Muzeum Sztuki, znajdującym się w centrum Ołomuńca.
Pomnik Lenina i Stalina dziś.
W styczniu 2007 władze Ołomuńca podpisały umowę z Muzeum Sztuki przekazując mu pozostałości pomnika w formie darowizny. Części pomnika mają się znaleźć w stałej ekspozycji Muzeum. Cokół uległ zniszczeniu w trakcie demontażu pomnika w 1990.

</doc>
<doc id="3617628" url="https://pl.wikipedia.org/wiki?curid=3617628" title="Andrzej Ławniczak">
Andrzej Ławniczak

Andrzej Ławniczak (ur. 1954 w Gdyni) – kucharz, od 2002 sekretarz i skarbnik Stowarzyszenia Kucharzy Polskich, od 2009 współzałożyciel Pomorskiej Akademii Kulinarnej w Gdańsku, od 2016 prezes Pomorskiej Izby Gospodarczej Żywności Naturalnej i Tradycyjnej. Miłośnik i propagator kuchni regionalnych oraz organizator konkursów i eventów kulinarnych.
Życiorys.
W 1994 założył "PHU Billar", jedną z pierwszych firm gastronomicznych zajmujących się cateringiem na Wybrzeżu. W 2009 w trakcie targów Polagra–Food w finale konkursu „Nasze Kulinarne Dziedzictwo–Smaki Regionów”, został jednym ze zwycięzców w kategorii „Potrawa” i odebrał prestiżową nagrodę „Perłę 2009”. W 2010 jako twórca bursztynowej zupy otrzymał tytuł „cichy bohater”. W 2012 podczas konkursu „Nasze Kulinarne Dziedzictwo–Pomorskie Smaki”, który odbył się w trakcie VI Pomorskiego Święta Produktu Tradycyjnego w Gdańsku Oliwie, otrzymał Bursztynowy Laur za potrawę „Szprot bałtycki na pierzynce z sosu żuławskiego”. W latach 2015–2016 był wiceprezesem Pomorskiej Izby Gospodarczej Żywności Naturalnej i Tradycyjnej, następnie został jej prezesem. We wrześniu 2022 otrzymał odznakę "Za Zasługi dla Turystyki". Był kucharzem w Komendzie Wojewódzkiej Policji w Gdańsku.
Uczestniczył w Olimpiadach Kulinarnych IKA w Erfurcie oraz Stuttgarcie:

</doc>
<doc id="3617639" url="https://pl.wikipedia.org/wiki?curid=3617639" title="Kleparz (ujednoznacznienie)">
Kleparz (ujednoznacznienie)



</doc>
<doc id="3617640" url="https://pl.wikipedia.org/wiki?curid=3617640" title="Waldemar Michowicz">
Waldemar Michowicz

Waldemar Franciszek Michowicz (ur. 10 września 1929 w Jaśle, zm. 7 kwietnia 2005 w Łodzi) – polski historyk, profesor Uniwersytetu Łódzkiego.
Życiorys.
Edukacja i młodość.
Ukończył szkołę podstawową oraz dwie klasy gimnazjum w Jaśle. W 1946 r. przeniósł się wraz z rodziną do Świdnicy, gdzie uczęszczał do Liceum im. Jana Kasprowicza. Od 1949 r. studiował na Wydziale Humanistycznym Wyższej Szkoły Pedagogicznej w Łodzi. Po uzyskaniu w 1952 r. dyplomu nauczyciela otrzymał nakaz pracy w szkole podstawowej w Opocznie. Rok później podjął studia magisterskie na Wydziale Filozoficzno-Historycznym Uniwersytetu Łódzkiego
Działalność naukowa.
W 1955 r. został zatrudniony na stanowisku asystenta w Katedrze Historii Powszechnej Instytutu Historii UŁ. W 1962 r. obronił rozprawę doktorską pt. "Wypowiedzenie przez Polskę traktat o ochronie praw mniejszości narodowych w Lidze Narodów w 1934 r." pod kierunkiem prof. Józefa Dutkiewicza. W latach 1965–1966 przebywał jako stypendysta w Institut Universitaire des Hautes Etudes Internationales w Genewie. Habilitował się w 1984 r. na podstawie monografii "Genewska Konferencja Rozbrojeniowa (1932–1937) a dyplomacja polska". W 1987 r. otrzymał tytuł profesora nadzwyczajnego. Profesorem zwyczajnym został w 1990 r.
Był wicedyrektorem Instytutu Historii (1973–1975), dziekanem Wydziału Filozoficzno-Historycznego (1975–1981), kierownikiem Katedry Historii Powszechnej Nowożytnej i Najnowszej (1981–1994), prorektorem ds. współpracy międzynarodowej (1990–1993) oraz dyrektorem Instytutu Studiów Międzynarodowych (1994–2000) Uniwersytetu Łódzkiego. W 1982 r. doprowadził do powstania Centrum Badań nad Pokojem przy Uniwersytecie Łódzkim, którego został kierownikiem, a po śmierci patronem . Uczestniczył w XIII i XIV Międzynarodowym Kongresie Nauk Historycznych w Moskwie (1970) i Stuttgarcie (1985). Zasiadał w Radzie Archiwalnej przy Ministerstwie Edukacji Narodowej. Od 1975 r. wchodził w skład Komitetu Redakcyjnego kwartalnika Dzieje Najnowsze. W 1987 r. stanął na czele Komitetu Redakcyjnego półrocznika "Polish Peace Research Studies", wydawanego przez Oddział Polskiej Akademii Naukw Łodzi.
Działalność społeczna.
W 1952 r. został członkiem Związku Nauczycielstwa Polskiego. Sprawował funkcję wiceprezesa Rady Zakładowej ZNP w Uniwersytecie Łódzkim (1969–1973), wiceprezesa Zarządu Okręgu ZNP w Łodzi (1972–1974), członka Sekcji Nauki Zarządu Głównego (1972–1980), wiceprezesa ZG ZNP (1976–1980). Był przedstawicielem ZNP w Światowej Federacji Pracowników Nauki, członkiem jej Rady Wykonawczej (1976–1981, 1983–1994), przewodniczącym Komitetu Rozbrojeniowego ŚFPN (1991–1994). Od 1981 r. był wiceprezesem Zarządu Głównego Polskiego Towarzystwa Przyjaciół ONZ. W latach 1980–1985 był członkiem Rady Naczelnej Towarzystwa Łączności z Polonią Zagraniczną „Polonia”.
Pochowany na Cmentarzu Komunalnym Doły w Łodzi.

</doc>
<doc id="3617641" url="https://pl.wikipedia.org/wiki?curid=3617641" title="Kawali (rejon bobrujski)">
Kawali (rejon bobrujski)

Kawali (biał. Кавалі; ros. Ковали, "Kowali") – agromiasteczko na Białorusi, w obwodzie mohylewskim, w rejonie bobrujskim, siedziba sielsowietu.
Położenie.
Kawali znajdują się 22 km na południowy wschód od Bobrujska między autostradą M-5 Mińsk-Homel i trasą kolejową Bobrujsk-Żłobin nad rzeką Bielica.
W Kawalach znajduje się stacja kolejowa Ciałusza, oddalona ok. 8 km na wschód od wsi o tej samej nazwie.

</doc>
<doc id="3617642" url="https://pl.wikipedia.org/wiki?curid=3617642" title="Alessandro Schöpf">
Alessandro Schöpf

Alessandro Schöpf (ur. 7 lutego 1994 w Umhausen) – austriacki piłkarz występujący na pozycji pomocnika w niemieckim klubie Arminia Bielefeld oraz w reprezentacji Austrii. Wychowanek Bayernu Monachium, w trakcie swojej kariery grał także w takich zespołach, jak 1. FC Nürnberg oraz Schalke 04.
Kariera klubowa.
Treningi piłki nożnej rozpoczął w 1999 w SV Längenfeld. W 2007 trafił do AKA Tirol, a w 2009 do Bayernu Monachium. W 2012 został zawodnikiem zespołu rezerw tego klubu, a w listopadzie 2013 podpisał trzyletni profesjonalny kontrakt z pierwszą drużyną. W lipcu 2014 przeszedł do 1. FC Nürnberg. W styczniu 2016 podpisał trzyipółletni kontrakt z FC Schalke 04.
Kariera reprezentacyjna.
W seniorskiej kadrze Austrii zadebiutował 26 marca 2016 w wygranym 2:1 meczu z Albanią. W maju 2016 znalazł się w 23-osobowej kadrze Austrii na Euro 2016. Na mistrzostwach wystąpił w trzech meczach – przegranym 0:2 z Węgrami, zremisowanym 1:1 z Portugalią i w przegranym 1:2 z Islandią, w którym strzelił gola.

</doc>
<doc id="3617644" url="https://pl.wikipedia.org/wiki?curid=3617644" title="Jaak Vandemeulebroucke">
Jaak Vandemeulebroucke

Jaak Vandemeulebroucke (ur. 27 maja 1943 w Avelgem) – belgijski i flamandzki polityk, nauczyciel oraz samorządowiec, eurodeputowany I, II, III i IV kadencji.
Życiorys.
Absolwent filozofii i literatury na Katholieke Universiteit Leuven. Pracował jako nauczyciel w szkole średniej Onze-Lieve-Vrouwecollege w Ostendzie, był także radnym miejskim tej miejscowości. Działacz Unii Ludowej, wchodził w skład władz wykonawczych tego ugrupowania. W latach 1974–1977 zasiadał w federalnej Izbie Reprezentantów. Później był zastępcą szefa gabinetu politycznego jednego z ministrów i doradcą w Europarlamencie. W latach 1981–1998 sprawował mandat posła do Parlamentu Europejskiego czterech kadencji, pełnił m.in. funkcję wiceprzewodniczącego Komisji ds. Polityki Regionalnej i Planowania Regionalnego. Później został działaczem Nowego Sojuszu Flamandzkiego.
Autor m.in. publikacji "De hormonenmaffia".

</doc>
<doc id="3617645" url="https://pl.wikipedia.org/wiki?curid=3617645" title="Rozszerzenie abelowe">
Rozszerzenie abelowe

Rozszerzenie abelowe – w algebrze abstrakcyjnej jest to rozszerzenie Galois, którego grupa Galois jest grupą abelową. Gdy grupa Galois jest grupą cykliczną, mówimy, że jest to "rozszerzenie cykliczne". Jeśli grupa Galois jest grupą rozwiązalną to rozszerzenie Galois jest również rozwiązalne tj. jest zbudowana z szeregu grup abelowych, które odpowiadają rozszerzeniu pośredniemu.
Każde skończone rozszerzenie ciała skończonego jest rozszerzeniem cyklicznym. Rozwój teorii ciał dostarczył szczegółowych informacji na temat rozszerzeń abelowych ciał liczbowych, ciał funkcji krzywych algebraicznych ponad ciałami skończonymi i ciałami lokalnymi.
Istnieją dwa nieco różne koncepcje "rozszerzeń cyklotomicznych": albo są to rozszerzenia tworzone przez sąsiednie pierwiastki z jedynki, albo pod-rozszerzenia takich rozszerzeń. Przykładem są ciała cyklotomiczne. Każde rozszerzenie cyklotomiczne (dla obu definicji) jest abelowe.
Jeśli ciało K zawiera pierwotny n-ty pierwiastek jedności i n-ty pierwiastek elementu ciała K przylega, to tzw. rozszerzenie Kummera jest rozszerzeniem abelowym (jeśli K ma charakterystykę p, to możemy powiedzieć, że p nie dzieli n, ponieważ w przeciwnym razie może to nie być nawet rozszerzenie rozkładalne). Na ogół jednak, grupy Galois pierwiastków n-tych elementów działają zarówno na n-tych pierwiastkach elementów ciała K i na pierwiastkach z jedynki, dając nieabelową grupę Galois jako iloczyn półprosty. Teoria Kummera daje pełny opis rozszerzeń abelowych, a twierdzenie Kroneckera-Webera mówi, że jeśli K jest ciałem liczb wymiernych, to rozszerzenie jest abelowe wtedy i tylko wtedy, gdy jest podciałem ciała uzyskanego przez przylegający pierwiastek z jedynki.
Istnieje ważna analogia z grupą podstawową w topologii, która klasyfikuje wszystkie przestrzenie pokrywające przestrzeń: pokrycia abelowe klasyfikowane są przez jego abelianizację, która odnosi się bezpośrednio do pierwszej grupy homologii.

</doc>
<doc id="3617647" url="https://pl.wikipedia.org/wiki?curid=3617647" title="Ulica 25 Czerwca w Radomiu">
Ulica 25 Czerwca w Radomiu

Ulica 25 Czerwca w Radomiu – ulica w dzielnicy Śródmieście.
Łączy rondo Stanisława Mikołajczyka z ulicą Andrzeja Struga. Krzyżuje się z ulicami Waryńskiego, Zacisze, Sienkiewicza, Słowackiego, Dzierzkowską, Żeromskiego, Curie-Skłodowskiej, Kelles-Krauza, Partyzantów, Wysoką, Wodną oraz Filtrową. Jedna z najdłuższych ulic radomskiego Śródmieścia. Znajduje się w ciągu drogi powiatowej numer 5304W.
Historia i nazwy.
Ulica została wytyczona w II poł. XIX wieku. Zabudowa pochodzi głównie z II poł. XIX i XX w. Nazwa ulicy wielokrotnie ulegała zmianom:
Obecna nazwa upamiętnia strajki i zamieszki, do których doszło w Radomiu 25 czerwca 1976, w trakcie tzw. "Radomskiego czerwca". Była to największa akcja protestacyjna w ramach Czerwca 1976, którą spacyfikowały jednostki milicji i ZOMO.
Architektura.
Zabudowa ulicy kształtowała się od II połowy XIX niemal do końca XX wieku i jest bardzo zróżnicowana pod względem stylów architektonicznych.
Wybrane obiekty.
Budynki mieszkalne.
Zabudowa ulicy jest niejednolita. Obok kamienic czynszowych z XIX i XX w. stoją modernistyczne i socrealistyczne budynki oraz bloki z wielkiej płyty. Ciekawym przykładem budownictwa z okresu międzywojennego są wybudowane w latach 1936–1937 bloki Towarzystwa Osiedli Robotniczych usytuowane na skrzyżowaniu z ulicami Struga oraz Żwirki i Wigury.
Parki publiczne.
Przy ulicy znajdują się dwa zabytkowe parki miejskie – park im. Tadeusza Kościuszki (XIX w.) oraz park "Leśniczówka" (XX w.).
Zabytki.
Do rejestru zabytków Narodowego Instytutu Dziedzictwa wpisane są następujące obiekty:
Do Gminnej Ewidencji Zabytków Miasta Radomia, oprócz obiektów z rejestru zabytków, wpisane są też budynki (stan z 2017):

</doc>
<doc id="3617648" url="https://pl.wikipedia.org/wiki?curid=3617648" title="Garnizon Toruń">
Garnizon Toruń

Garnizon Toruń – garnizon w Polsce z siedzibą komendy garnizonu w Toruniu.
Charakterystyka.
Na przestrzeni lat Toruń był dużym i ważnym garnizonem wojskowym. Do dziś zachowały się liczne pomniki świadczące o znaczącej pozycji militarnej miasta, m.in. prawie w całości zachowane fortyfikacje Twierdzy Toruń pochodzące z końca XIX w.
To tu powstała pierwsza po odzyskaniu przez Polskę niepodległości w 1918 roku Oficerska Szkoła Marynarki Wojennej.
Terytorium.
Garnizon toruński swoim zasięgiem obejmuje kilka powiatów we wschodnio-południowej części województwa kujawsko-pomorskiego (m.in. toruński, aleksandrowski, włocławski, lipnowski) i należy do jednego z największych w tym regionie. Największe miasta na terenie tego garnizonu to Toruń oraz Włocławek. Komenda garnizonu mieści się przy ulicy Sobieskiego (CSAiU) w Toruniu.
Uczelnie istniejące.
Warto dodać, że w Instytucie Historii i Archiwistyki Uniwersytetu Mikołaja Kopernika działa Zakład Historii Wojskowej. Prowadzi on unikatową specjalizację – „Historia wojskowa, służb mundurowych i specjalnych”, to drugi taki kierunek w Polsce na uczelni cywilnej.
Organizacje kombatanckie.
Organizacje kombatanckie, które mają swoją siedzibę w Toruniu:
Poligon.
W Toruniu znajduje się czynny poligon artyleryjski o pow. ok. 12 400 ha. Zlokalizowany on jest w lewobrzeżnej części miasta i zajmuje fragment rozległego obszaru wydmowego na skraju Kotliny Toruńskiej. Ma prawie 16 km długości z północy na południe i 13 km szerokości ze wschodu ku zachodowi. W przeszłości obszar obecnego poligonu z uwagi na bardzo liche piaszczyste gleby był słabo wykorzystywany gospodarczo i w dużej części niezamieszkały, chociaż przetrwały nazwy dawnych wsi i przysiółków takich jak Fryze, Dębiniec, Kuchnia, Pieczenia, Popioły lub Popiołowo, Wygoda i Wódek.
Garnizon Wojska Polskiego II RP.
Obsada personalna komendy miasta.
"Obsada personalna komendy miasta w marcu 1939":
Pomniki.
Pomniki związane z wojskiem w Toruniu:

</doc>
<doc id="3617654" url="https://pl.wikipedia.org/wiki?curid=3617654" title="Witold Szczepaniak">
Witold Szczepaniak

Witold Szczepaniak (ur. 22 października 1927 w Błotnowoli, zm. 17 października 1988) – polski inżynier mechanik, działacz ruchu ludowego.
Życiorys.
W końcowym okresie II wojny światowej był żołnierzem Batalionów Chłopskich. Po nastaniu Polski Ludowej wstąpił do organizacji Związek Młodzieży Wiejskiej RP „Wici”, następnie w ZMP. Odbył studium przygotowawcze na uniwersytecie w Gdańsku, po czym podjął studia na Wydziale Sprzętu Mechanicznego Politechniki Warszawskiej. Ukończył studia z tytułem magistra inżyniera. Pracował w Laboratorium Aparatury Pomiarowo-Optycznej w Warszawie, Zakładach Metalowych w Nowej Dębie. Od 1 grudnia 1961 pełnił stanowisko głównego inżyniera w Sanockiej Fabryce Wagonów w Sanoku, od 1 października 1963 do 1 sierpnia 1967 był dyrektorem naczelnym tej fabryki. Następnie był zatrudniony w FSC Starachowice. Zmarł nagle 17 października 1988. Został pochowany w Błotnowoli. Był żonaty, miał syna.

</doc>
<doc id="3617655" url="https://pl.wikipedia.org/wiki?curid=3617655" title="Gyula Mándi">
Gyula Mándi

 
Gyula Mándi (ur. 21 stycznia 1899 w Budapeszcie, zm. 18 października 1969 tamże) – węgierski piłkarz, a także trener.
Kariera piłkarska.
Mándi karierę rozpoczynał w 1916 roku w zespole Ferencvárosi TC. W 1919 roku trafił do MTK Hungária FC. Barwy tego klubu reprezentował do końca kariery w 1937 roku. W tym czasie zdobył z nim dziesięć mistrzostw Węgier (1919, 1920, 1921, 1922, 1923, 1924, 1925, 1929, 1936, 1937), a także trzy Puchary Węgier (1923, 1925, 1932).
Kariera reprezentacyjna.
W reprezentacji Węgier Mándi zadebiutował 5 czerwca 1921 w wygranym 3:0 towarzyskim spotkaniu z Niemcami. W 1924 roku znalazł się w kadrze na Letnie Igrzyska Olimpijskie. Zagrał na nich w meczach z Polską (5:0) i Egiptem (0:3). W latach 1921-1934 w drużynie narodowej rozegrał łącznie 32 spotkania.
Kariera trenerska.
W latach 1957-1958 Mándi prowadził brazylijski zespół America FC (RJ). W 1959 roku został selekcjonerem reprezentacji Izraela. W roli tej zadebiutował 21 października 1959 roku w zremisowanym 2:2 meczu kwalifikacji Letnich Igrzysk Olimpijskich z Jugosławią. W 1960 roku doprowadził kadrę Izraela do finału Pucharu Azji. Trenował ją do 1963 roku. Potem prowadził ją jeszcze w 1964 roku, jednak wówczas nie rozegrała ona pod jego wodzą żadnego spotkania.

</doc>
<doc id="3617656" url="https://pl.wikipedia.org/wiki?curid=3617656" title="Ptolemaida">
Ptolemaida



</doc>
<doc id="3617660" url="https://pl.wikipedia.org/wiki?curid=3617660" title="Ján Kroner">
Ján Kroner

Ján Kroner (ur. 1 maja 1927 w Brunovce; zm. 24 czerwca 1986 w Powaska Bystrzyca) – czechosłowacki aktor filmowy i telewizyjny.
Jest on bratem aktorów, Ľudovíta i Jozefa Kronera, ojcem aktora, Janka Kronera oraz dziadkiem również aktora, Jakuba Kronera.
Filmografia.
"Źródło":

</doc>
<doc id="3617665" url="https://pl.wikipedia.org/wiki?curid=3617665" title="Tadeusz Krzywdziński">
Tadeusz Krzywdziński

Tadeusz Krzywdziński (ur. 7 czerwca 1923 we Wrześni, zm. 19 stycznia 2009) – polski nauczyciel, trener sportowy.
Życiorys.
Syn robotnika Karola Krzywdzińskiego i Konstancji Prokop. Naukę w Liceum im. Henryka Sienkiewicza we Wrześni przerwał wybuch II wojny światowej. W 1945 zdał maturę, po czym odbył zasadniczą służbę wojskową w jednostce lotniczej.
W 1949 ukończył studia w Studium Wychowania Fizycznego, działającym na Wydziale Lekarskim Uniwersytetu Poznańskiego, po czym zyskał tytuł magistra w 1951.
W 1949 rozpoczął pracę w Liceum Ogólnokształcącym im. Jana Kantego, jednak już w 1950 przeniósł się do Wrześni, gdzie rozpoczął pracę w Zespole Szkół Zawodowych (obecny Zespół Szkół Politechnicznych im. Bohaterów Monte Cassino). Przyczynił się do powstania infrastruktury sportowej: boiska, stadionu lekkoatletycznego i pełnowymiarowego lodowiska z oświetleniem. W 1950 założył Szkolne Koło Sportowe „Grom”, występujące później pod nazwą „Zryw”. Zespół pod jego kierunkiem wygrał w 1954 w swojej kategorii wiekowej mistrzostwo Polski w hokeju na lodzie, wygrywając z Katowicami (wówczas Stalinogrodem) 6:2. Był również trenerem klubu koszykarskiego „Spójnia Września”, występującego w lidze okręgowej.
W 1956 był kierownikiem organizacyjnym wymiany sportowej między Wrześnią a drużynami polonijnymi we Francji. Uzyskał także uprawnienia sędziego międzynarodowego w lekkiej atletyce.
Był wychowawcą, opiekunem i trenerem większości wrzesińskich sportowców tego okresu. Jego wychowankami byli m.in.:
Od 1967 do przejścia na emeryturę w 1983 był wicedyrektorem Zespołu Szkół Zawodowych we Wrześni.
Zmarł 19 stycznia 2009. Został pochowany na cmentarzu komunalnym we Wrześni.
Życie osobiste.
W 1952 zawarł związek małżeński z Marią Teresą Szymańską. Miał dwóch synów – Jacka i Pawła.

</doc>
<doc id="3617666" url="https://pl.wikipedia.org/wiki?curid=3617666" title="Leonid Klockow">
Leonid Klockow

Leonid Gierasimowicz Klockow (ros. Леонид Герасимович Клёцков, ur. 12 maja 1918 we wsi Szylina w obwodzie witebskim, zm. 14 lipca 1997 w Mińsku) – radziecki działacz partyjny, Bohater Pracy Socjalistycznej (1976).
Życiorys.
Początkowo był nauczycielem i kierownikiem czytelni w obwodzie witebskim, później przewodniczącym rady wiejskiej, sekretarzem rejonowego komitetu wykonawczego i rejonowego komitetu Komsomołu. Od 1940 członek WKP(b), 23 lipca 1941 powołany do Armii Czerwonej, walczył na Froncie Zachodnim i Froncie Briańskim, od 1943 w 65 Armii Frontu Centralnego, Białoruskiego, 1 i 2 Białoruskiego. Uczestnik bitwy o Dniepr, operacji homelsko-rzeczyckiej, kalenkowiczo-mozyrskiej, wschodniopruskiej, pomorskiej i berlińskiej, sekretarz pułkowej organizacji komsomolskiej, od października 1944 pomocnik szefa wydziału politycznego sekcji specjalnej armii. W 1947 zdemobilizowany w stopniu kapitana, od 1947 sekretarz Komitetu Obwodowego Komsomołu w Mołodecznie, od 1952 I sekretarz Komitetu Rejonowego Komunistycznej Partii (bolszewików) Białorusi/Komunistycznej Partii Białorusi w Oszmianie, 1955 zaocznie ukończył Wyższą Szkołę Partyjną przy KC KPZR. Od 1960 kierownik wydziału Komitetu Obwodowego KPB w Mińsku, później sekretarz tego komitetu, przewodniczący Komitetu Kontroli Partyjno-Państwowej, zastępca przewodniczącego Obwodowego Komitetu Wykonawczego w Mińsku, od 1966 kierownik Wydziału KC KPB ds. Pracy Kadrowej. Od 16 września 1972 do 15 listopada 1989 I sekretarz Komitetu Obwodowego KPB w Grodnie, od 1989 inspektor KC KPB, od 1991 na emeryturze. 1966-1990 członek KC KPB, 1976-1981 członek Centralnej Komisji Rewizyjnej KPZR, 1981-1990 zastępca członka KC KPZR. 1974-1989 deputowany do Rady Najwyższej ZSRR od 9 do 11 kadencji, 1989-1991 deputowany ludowy ZSRR. 1959-1963 i 1967-1975 deputowany do Rady Najwyższej Białoruskiej SRR.
Odznaczenia.
I medale.

</doc>
<doc id="3617668" url="https://pl.wikipedia.org/wiki?curid=3617668" title="Alena Palečková">
Alena Palečková

Alena Palečková (ur. 28 kwietnia 1947 w Pradze) – czeska polityk i zoolog, senator, posłanka do Parlamentu Europejskiego V kadencji (2004).
Życiorys.
W 1970 ukończyła zoologię na Uniwersytecie Karola. Pracowała w szpitalu uniwersyteckim „Bulovka” oraz w Instytucie Reumatologii w Pradze. W latach 90. zaangażowała się w działalność polityczną w ramach Obywatelskiej Partii Demokratycznej, od 1994 była radną dzielnicy Praga 8. W 1996 i 2000 wybierana do czeskiego Senatu. Od 2003 pełniła funkcję obserwatora w Parlamencie Europejskim, od maja do lipca 2004 sprawowała mandat eurodeputowanej V kadencji w ramach delegacji krajowej. W 2006 ponownie uzyskała senacką reelekcję, sprawując mandat do 2012, od 2010 jako wiceprzewodnicząca tej izby. Nie ubiegała się o wybór na kolejną kadencję.

</doc>
<doc id="3617670" url="https://pl.wikipedia.org/wiki?curid=3617670" title="Florin Bejan">
Florin Bejan

Florin Bejan (ur. 28 marca 1991 w Mangalii) – rumuński piłkarz występujący na pozycji obrońcy w klubie Astra Giurgiu. Wychowanek Steauy Bukareszt, w swojej karierze grał także w takich zespołach jak Viitorul Constanţa, ASA Târgu Mureș, Cracovia i Concordia Chiajna. Były reprezentant Rumunii do lat 21.

</doc>
<doc id="3617678" url="https://pl.wikipedia.org/wiki?curid=3617678" title="Helena Mallotová">
Helena Mallotová

Helena Mallotová (ur. 26 października 1944 w Pradze) – czeska polityk i tłumaczka, deputowana do Izby Poselskiej, posłanka do Parlamentu Europejskiego V kadencji (2004).
Życiorys.
Absolwentka wydziału filozoficznego Uniwersytetu Karola w Pradze. Pracowała jako nauczycielka, tłumaczka oraz wydawca w rozgłośni radiowej Československý rozhlas. W 1996 zaangażowała się w działalność polityczną w ramach Obywatelskiej Partii Demokratycznej, w 2002 z jej ramienia została członkinią niższej izby czeskiego parlamentu. Od 2003 pełniła funkcję obserwatora w Parlamencie Europejskim, od maja do lipca 2004 sprawowała mandat eurodeputowanej V kadencji w ramach delegacji krajowej. W 2006 ponownie wybrana do Izby Poselskiej, zasiadała w niej do 2010. Również od 2006 była radną dzielnicy Praga 12.

</doc>
<doc id="3617689" url="https://pl.wikipedia.org/wiki?curid=3617689" title="Neo Chorio">
Neo Chorio



</doc>
<doc id="3617691" url="https://pl.wikipedia.org/wiki?curid=3617691" title="Eugeniusz Matusiewicz">
Eugeniusz Matusiewicz

Eugeniusz Matusiewicz (ur. 18 kwietnia 1914 w Batczy, pow. Kobryń, zm. 2 listopada 1992 w Poznaniu) – polski profesor, botanik.
Życiorys.
Pochodził z rodziny nauczycielskiej. Maturę zdał w Grodnie w 1934. W 1935 rozpoczął studia rolnicze na Uniwersytecie Stefana Batorego w Wilnie. Brał udział w kampanii wrześniowej jako podporucznik rezerwy. Po nieudanej mobilizacji dostał się do Lwowa, którego bronił. Po zajęciu miasta przez Rosjan wyjechał do Wilna. Okupację przeżył pracując fizycznie w rolnictwie, a także jako instruktor uprawy tytoniu. W 1945 repatriowany do Białegostoku, gdzie pracował do 1947 w Izbie Rolniczej. Studia ukończył w 1946 na UMCS w Lublinie (praca "Anatomiczne badania liści czterech odmian tytoniu"). W kwietniu 1947 przyjechał do Poznania, gdzie został asystentem na Uniwersytecie Poznańskim u prof. Janusza Jagmina. Jednocześnie pracował w Lniarskiej Stacji Doświadczalnej. Doktoryzował się w 1951 (praca "Studia nad fotoperiodyzmem konopi"). Od 1952 był adiunktem, a od 1956 zastępcą profesora. W grudniu 1956 otrzymał tytuł docenta w Zakładzie Roślin Przemysłowych Katedry Szczegółowej Uprawy Roślin (od 1960 do 1962 był kierownikiem tego zakładu). Odbył w tym czasie staże naukowe w Sofii i Płowdiw (1958) oraz Krasnodarze (1960). W 1959 zorganizował komórkę wydawniczą Wyższej Szkoły Rolniczej w Poznaniu (był też pierwszym kierownikiem tej instytucji). Jesienią 1962 zajął się organizacją Katedry Ekologii Roślin na Oddziale Melioracji Wodnych Wydziału Rolniczego. Był też współtwórcą tego Oddziału. Profesorem nadzwyczajnym został w 1973, a zwyczajnym w 1979. W latach 1969–1981 był sekretarzem Wydziału Nauk Rolniczych i Leśnych PTPN, a potem też członkiem honorowym tego Towarzystwa. Był też członkiem Polskiego Towarzystwa Przyrodników, Polskiego Towarzystwa Botanicznego oraz Polskiego Towarzystwa Gleboznawczego. Pochowany na cmentarzu św. Jana Vianneya w Poznaniu (kwatera św. Barbary-30-8).
Osiągnięcia.
Autor 110 publikacji drukowanych w Polsce i za granicą (ponad 50 oryginalnych). Interesował się głównie gospodarką wodną i pokarmową roślin, wpływem temperatury i intensywności światła na wegetację, a także produktywnością i jakością roślin (głównie przemysłowych i specjalnych, ze szczególnym uwzględnieniem tytoniu i konopi). Był promotorem dziewięciu prac doktorskich i prawie stu magisterskich, tworząc polską szkołę agroekologii. Od 1961 do 1964 był przewodniczącym komitetu redakcyjnego "Roczników WSR", a potem "Roczników AR" (od 1972 do śmierci). Wydał jako współredaktor m.in. fundamentalne "Dzieje akademickich studiów rolniczych i leśnych w Wielkopolsce 1919–1969" (1970) i "60 lat akademickich studiów rolniczych i leśnych w Poznaniu" (1981).

</doc>
<doc id="3617703" url="https://pl.wikipedia.org/wiki?curid=3617703" title="Prastio">
Prastio



</doc>
<doc id="3617705" url="https://pl.wikipedia.org/wiki?curid=3617705" title="Luděk Sefzig">
Luděk Sefzig

Luděk Sefzig (ur. 15 lutego 1957 w Rokycanach) – czeski polityk, chirurg i samorządowiec, senator, poseł do Parlamentu Europejskiego V kadencji (2004).
Życiorys.
Ukończył medycynę na Uniwersytecie Karola w Pradze, uzyskał specjalizacje I i II stopnia w zakresie chirurgii. Zatrudniony w szpitalu w Rokycanach, otworzył również prywatną praktykę lekarską. Zaangażował się w działalność polityczną w ramach Obywatelskiej Partii Demokratycznej. W 1994 po raz pierwszy wybrany na radnego swojej rodzinnej miejscowości, uzyskiwał reelekcję na kolejne kadencje. W 2000 wybrany na senatora Republiki Czeskiej na sześcioletnią kadencję.
Od 2003 pełnił funkcję obserwatora w Parlamencie Europejskim, od maja do lipca 2004 sprawował mandat eurodeputowanego V kadencji w ramach delegacji krajowej. W 2006 ponownie został członkiem Senatu, zasiadając w tej izbie do 2012.

</doc>
<doc id="3617709" url="https://pl.wikipedia.org/wiki?curid=3617709" title="Mandria">
Mandria



</doc>
<doc id="3617712" url="https://pl.wikipedia.org/wiki?curid=3617712" title="Babiniczy (rejon witebski)">
Babiniczy (rejon witebski)

Babiniczy (biał. Бабінічы, ros. Бабиничи, "Babiniczi") – agromiasteczko (do 2007 roku wieś) na Białorusi, w obwodzie witebskim, w rejonie witebskim.
Położenie.
Babiniczy znajdują się 12 km na północny wschód od Witebska na trasie autostrady P112 (Witebsk-Suraż). W odległości 6 km na północ od miejscowości płynie rzeka Dźwina.
Historia.
Pierwsza wzmianka o Babiniczach jako wsi w województwie witebskim Wielkiego Księstwa Litewskiego pojawia się w XVI wieku. W końcu XVIII wieku była wsią szlachecką i znajdowała się w powiecie witebskim, w województwie witebskim.Po I rozbiorze Polski miejscowość znalazła się w granicach Imperium Rosyjskiego.
W 1841 roku we wsi zbudowaną drewnianą cerkiew. Zniszczono ją w latach 30. XX w.
W 1929 roku w Babiniczach zorganizowano kołchoz.

</doc>
<doc id="3617718" url="https://pl.wikipedia.org/wiki?curid=3617718" title="Episkopi">
Episkopi



</doc>
<doc id="3617721" url="https://pl.wikipedia.org/wiki?curid=3617721" title="Mecze reprezentacji Polski w piłce siatkowej mężczyzn prowadzonej przez Stéphane'a Antigę">
Mecze reprezentacji Polski w piłce siatkowej mężczyzn prowadzonej przez Stéphane'a Antigę



</doc>
<doc id="3617724" url="https://pl.wikipedia.org/wiki?curid=3617724" title="Fasula">
Fasula



</doc>
<doc id="3617730" url="https://pl.wikipedia.org/wiki?curid=3617730" title="Anarchytecture">
Anarchytecture

Anarchytecture – szósty studyjny album brytyjskiej grupy rockowej Skunk Anansie, wydany przez wytwórnię Boogooyamma dnia 15 stycznia 2016.

</doc>
<doc id="3617735" url="https://pl.wikipedia.org/wiki?curid=3617735" title="Tuława (rejon witebski)">
Tuława (rejon witebski)

Tuława (biał. Ту́лава, ros. Тулово) – agromiasteczko (do 2008 roku wieś) na Białorusi, w obwodzie witebskim, w rejonie witebskim, 7 km na wschód od Witebska, nad rzeką Wićba.
Historia.
W pobliżu miejscowości pod koniec 1941 roku Niemcy rozstrzelali do 20 tys. Żydów. Miejsce upamiętnia pomnik.

</doc>
<doc id="3617738" url="https://pl.wikipedia.org/wiki?curid=3617738" title="Kronocki Rezerwat Biosfery">
Kronocki Rezerwat Biosfery

Kronocki Rezerwat Biosfery (ros. Кроноцкий государственный природный биосферный заповедник, trl. "Kronockij gosudarstwiennyj prirodnyj biosfiernyj zapowiednik") – ścisły rezerwat przyrody (zapowiednik) w Rosji, w Górach Wschodnich na półwyspie Kamczatka.
Założony w 1934, zlikwidowany w 1951 r., reaktywowany w 1959 r. i powtórnie zlikwidowany w 1961. Po raz kolejny utworzono go w 1967 r. w dawnych granicach, miał wówczas 964 tys. ha. W 1982 r. do rezerwatu dołączono 3 milowej szerokości pas wód przybrzeżnych o powierzchni 135 000 ha, a w 1992 r. powiększono część lądową o 43 134 ha.
Rezerwat obejmuje głównie obszar lądowy (o powierzchni 1 012 619, 37 ha), ale także wąski pas wód morskich wzdłuż brzegu o powierzchni 135 000 ha.
Na terenie rezerwatu dominuje krajobraz górzysty, w tym wulkaniczny. Jest tu 8 aktywnych wulkanów. Największym spośród licznych jezior rezerwatu jest jezioro Kronockie o powierzchni 242 km².
Pierwotnie rezerwat założono w 1934 r. głównie celem ochrony populacji soboli (podgatunek "Martes zibellina kamtschadalica", soból kamczacki). Na terenie rezerwatu szacowano w 2013 r. populację sobola kamczackiego na 2700 sztuk (wcześniejsza wieloletnia liczebność 2000-2200 sztuk). Występuje też tutaj duża populacja niedźwiedzi brunatnych, szacowana w 2013 r. na 831 sztuk.
W obrębie rezerwatu udokumentowano (na 2013 r.) 767 gatunków roślin naczyniowych, 103 gatunki ryb (włącznie z morskimi), 1 gatunek płaza (kątoząb syberyjski). 
Na terenie rezerwatu występuje wiele ściśle chronionych gatunków z rosyjskiej Czerwonej Księgi, w tym 11 gatunków roślin, 35 gatunków ptaków i następujące ssaki: biały niedźwiedź, 8 gatunków waleni, uchatek grzywiasty, kałan morski i podgatunek foki pospolitej "Phoca vitulina stejnegeri".
Na terenie rezerwatu znajduje się Dolina gejzerów z ponad 40 gejzerami. 
Od 1985 r. rezerwat biosfery, a od 1996 roku razem z Rezerwatem przyrody „Jużno-Kamczatskim” wpisany na listę Światowego Dziedzictwa UNESCO pod nazwą „Wulkany Kamczatki”.
Posiada wspólną dyrekcję z Rezerwatem przyrody „Jużno-Kamczatskim” i Rezerwatem Koriackim, która znajduje się w miejscowości Jelizowo.

</doc>
<doc id="3617745" url="https://pl.wikipedia.org/wiki?curid=3617745" title="Jan Gwalbert Henryk Pawlikowski">
Jan Gwalbert Henryk Pawlikowski

Jan Gwalbert Henryk Pawlikowski (ur. 13 lipca 1891 r. w Medyce, zm. 26 stycznia 1962 r. w Zakopanem) – polski pisarz i poeta, działacz kulturalny, społeczny i sportowy, taternik.
Życiorys.
Syn Jana Gwalberta Pawlikowskiego, brat Michała Gwalberta Pawlikowskiego, pochodził ze szlacheckiej i intelektualno-artystycznej rodziny. Studiował rolnictwo i nauki przyrodnicze. Od dzieciństwa związany z Podhalem i z Zakopanem, gdzie jego rodzice posiadali willę "Pod Jedlami". Był dobrym narciarzem i świetnym znawcą Podhala. 
Walczył w I wojnie światowej w armii austriackiej, a potem w odrodzonym wojsku polskim podczas wojny z bolszewikami.
W 1916 r. poznał poetkę Marię Kossak-Bzowską, córkę znanego malarza Wojciecha Kossaka. Oboje pokochali się i gdy tylko Maria uzyskała rozwód z pierwszym mężem, pobrali się trzy lata później w Krakowie i zamieszkali w Zakopanem. Współpracował z żoną przy tworzeniu jej wierszy zebranych w tomie "Niebieskie migdały" (1922 r.). Małżeństwo to jednak zakończyło się po kilku latach m.in. z powodu pozamałżeńskiego związku Pawlikowskiego z wiedeńską tancerką Valerié Konchinsky (Walerią Kończyńską), która została jego kolejną żoną. Jedyna córka Pawlikowskiego z drugiego małżeństwa Iwa zginęła tragicznie w Krakowie w 1945 r..
Po II wojnie światowej majątek Pawlikowskich został skonfiskowany przez władze PRL, a Jan Henryk zmarł w zapomnieniu. Pochowany na starym cmentarzu w Zakopanem (kw. L-I-6).
Twórczość.
Motywy tatrzańskie i góralskie był dominujące w jego twórczości, m.in. w jego najbardziej znanym dziele, opartym na góralskich legendach, pt. "Bajda o Niemrawcu" (1928 r.). Drugą jego powieścią o podobnej tematyce jest saga rodu góralskiego "Cisonie" (1963 r.)
Najważniejsze prace, dotyczące zarówno Podhala jak i Tatr, to: "O początku osady "zakopiańskiej" i nazwy "Zakopane"" ("Tyg. Powsz." 1951, nr 39)," Z Kozińca po 65 latach" ("Wierchy" 1962), "Taniec góralski" (w dziele zbior. "Past. Tatr Pol. i Podh." 7, 1967), "Pasterstwo tatrzańskie w polskiej literaturze beletrystycznej" (tamże). Ogłosił też lit. apoteozę narciarstwa pt. "Pierwsze słowa" ("Zima" 1929, nr 1) oraz wspomnienia: o Stanisławie Bronikowskim ("Ofiara Zamarłej Turni", "Tat." 1915-21) i o Stanisławie Mierczyńskim ("Tyg. Powsz." 1952, nr 13). Pośmiertnie ukazało się też "Z Orkanem w Nowym Targu" ("Tyg. Powsz." 1973, nr 38).
Był także współautorem zbiorowego utworu Pawlikowskich i Wolskich, poematu humor. "Arka Noego" oraz drukowanego anonimowo (Miłośnik gór) w "Wierchach" (1, 1923) utworu satyr. "Jak upiększyć Tatry? "(autorzy: Maria z Kossaków, Jan Gwalbert i Jan Gwalbert Henryk Pawlikowscy).

</doc>
<doc id="3617747" url="https://pl.wikipedia.org/wiki?curid=3617747" title="Milia">
Milia



</doc>
<doc id="3617748" url="https://pl.wikipedia.org/wiki?curid=3617748" title="Witalij Priszczepczik">
Witalij Priszczepczik

Witalij Wiktorowicz Priszczepczik (ros. Виталий Викторович Прищепчик, ur. w marcu 1927 w Skrobowce w okręgu mińskim, zm. 29 kwietnia 1983 k. Mohylewa) – polityk Białoruskiej SRR.
Życiorys.
1943-1944 brał udział w ruchu partyzanckim, później studiował w Białoruskiej Akademii Rolniczej, od 1951 sekretarz Komitetu Obwodowego Komsomołu w Mohylewie. Od 1951 członek WKP(b), do 1955 II sekretarz Komitetu Obwodowego Komsomołu w Mohylewie, 1955-1957 dyrektor stanicy maszynowo-traktorowej w obwodzie mohylewskim, od 1957 sekretarz, a w 1958 II sekretarz Komitetu Rejonowego KPB w Mścisławiu, 1958-1959 I sekretarz Komitetu Rejonowego KPB w Czerykowie. Od 1959 do stycznia 1963 sekretarz Komitetu Obwodowego KPB w Mohylewie, od 14 stycznia 1963 do 10 grudnia 1964 II sekretarz Mohylewskiego Wiejskiego Komitetu Obwodowego KPB, od grudnia 1964 do 1966 ponownie sekretarz Mohylewskiego Komitetu Obwodowego KPB, później do lutego 1974 II sekretarz tego komitetu. Od lutego do 7 sierpnia 1974 przewodniczący Komitetu Wykonawczego Mohylewskiej Rady Obwodowej, od 7 sierpnia 1974 do śmierci I sekretarz Komitetu Obwodowego KPB w Mohylewie. Deputowany do Rady Najwyższej ZSRR 10 kadencji. Odznaczony czterema Orderami Czerwonego Sztandaru Pracy.
Zginął w wypadku samochodowym.

</doc>
<doc id="3617751" url="https://pl.wikipedia.org/wiki?curid=3617751" title="Adjut (męczennik)">
Adjut (męczennik)



</doc>
<doc id="3617754" url="https://pl.wikipedia.org/wiki?curid=3617754" title="Arkonka">
Arkonka



</doc>
<doc id="3617756" url="https://pl.wikipedia.org/wiki?curid=3617756" title="Autostrada A33">
Autostrada A33



</doc>
<doc id="3617757" url="https://pl.wikipedia.org/wiki?curid=3617757" title="OK (wyrażenie)">
OK (wyrażenie)



</doc>
<doc id="3617759" url="https://pl.wikipedia.org/wiki?curid=3617759" title="Kościół Matki Bożej Jasnogórskiej w Lubiniu">
Kościół Matki Bożej Jasnogórskiej w Lubiniu



</doc>
<doc id="3617760" url="https://pl.wikipedia.org/wiki?curid=3617760" title="Autostrada A60">
Autostrada A60



</doc>
<doc id="3617761" url="https://pl.wikipedia.org/wiki?curid=3617761" title="Macierz Moore'a">
Macierz Moore'a



</doc>
<doc id="3617763" url="https://pl.wikipedia.org/wiki?curid=3617763" title="Olimpic Beach">
Olimpic Beach



</doc>
<doc id="3617764" url="https://pl.wikipedia.org/wiki?curid=3617764" title="Pomiar matrycowy">
Pomiar matrycowy

Pomiar matrycowy (wielosegmentowy) – sposób pomiaru oświetlenia wbudowany w aparat. Podstawą matrycowego pomiaru światła jest porównanie informacji o natężeniu światła w różnych częściach kadru. Aparat dokonuje pomiaru w światła w wielu punktach, kolejno porównuje rozkład jasności z bazą zdjęć zapisaną w jego pamięci, a następnie dobiera parametry ekspozycji, które umożliwią równomierne naświetlenie różnych segmentów zdjęcia.
Niewątpliwie plusem takiego rozwiązania jest wygoda, ponieważ w wielu sytuacjach radzi sobie bez problemu, co pozwala na skupić się na kadrowaniu przez fotografującego. Jednak minusem jest jego nieprzewidywalność oraz niemożliwy wgląd w sam mechanizm działania.
Nie należy stosować tego systemu przy mierzeniu światła dla konkretnego fragmentu kadru, np. dla podświetlonej od tyłu sylwetki.

</doc>
<doc id="3617774" url="https://pl.wikipedia.org/wiki?curid=3617774" title="Lola Novaković">
Lola Novaković

Lola Novaković (ur. 25 kwietnia 1935 w Belgradzie, zm. 3 kwietnia 2016) – serbska piosenkarka. W roku 1962 reprezentowała Jugosławię w Konkursie Piosenki Eurowizji.

</doc>
<doc id="3617792" url="https://pl.wikipedia.org/wiki?curid=3617792" title="Beat Generation">
Beat Generation



</doc>
<doc id="3617797" url="https://pl.wikipedia.org/wiki?curid=3617797" title="January, Faust i Marcjalis">
January, Faust i Marcjalis

January, Faust i Marcjalis (, zm. 304) – święci Kościoła katolickiego, męczennicy wczesnochrześcijańscy z Cesarstwa rzymskiego.
O ich życiu niewiele wiadomo.
Historyczność męczeństwa potwierdzona została w inskrypcjach, kalendarzach oraz przez starochrześcijańskiego poetę Prudencjusza (zm. ok. 413).
Według jednej z inskrypcji, mogli być braćmi, ale mogło to być również zbratanie, mające podłoże wyznania wiary, lub też wspólne przelanie krwi. 
Ich wspomnienie liturgiczne w Kościele katolickim obchodzone jest 13 października (wg "Martyrologium Rzymskim") lub 28 września.

</doc>
<doc id="3617808" url="https://pl.wikipedia.org/wiki?curid=3617808" title="Algebra wieloliniowa">
Algebra wieloliniowa

Algebra wieloliniowa – dział matematyki, który poszerza metody algebry liniowej. Tak, jak algebra liniowa jest zbudowana na idei wektora i rozwija teorie przestrzeni wektorowych, algebra wieloliniowa opiera się na koncepcie p-wektorów oraz wielowektorów i algebry Grassmanna.
Początki.
W przestrzeni wektorowej o wymiarze "n" rozważa się jedynie wektory. Według Hermanna Grassmanna i innych to założenie pomija kompleksowość rozważań jedno-, dwu- i generalnie wielowektorów. Ponieważ istnieje wiele możliwości kombinatorycznych, przestrzeń wielowektorów okazuje się mieć 2"n" wymiarów. Abstrakcyjna postać wyznacznika ma najbardziej oczywiste zastosowanie. Algebra wieloliniowa ma również zastosowania w mechanicznym badaniu odpowiedzi materiałów na naprężenie i odkształcenie z różnymi współczynnikami elastyczności. To praktyczne odniesienie doprowadziło do użycia słowa tensor do opisywania elementów w przestrzeni wieloliniowej. Dzięki dodatkowej strukturze w przestrzeni wieloliniowej ma ona ważną rolę w różnych badaniach w matematyce wyższej. Chociaż Grassmann rozpoczął temat w roku 1844 ze swoim dziełem "Ausdehnungslehre", i opublikował je ponownie w 1862, jego praca nieszybko znalazła uznanie, ponieważ zwykła algebra liniowa dostarczała wówczas wystarczająco dużo wyzwań do zrozumienia.
Zagadnienia algebry wieloliniowej są wykorzystywane w badaniach rachunku różniczkowego i całkowego dla wielu zmiennych oraz rozmaitości, gdzie pojawia się macierz Jacobiego. Rachunek różniczkowy pojedynczej zmiennej staje się formą różniczkową w rachunku różniczkowym wielu zmiennych, a operacje na nich są przeprowadzane metodami algebry zewnętrznej.
Kontynuatorami Grassmana w rozwijaniu algebry wieloliniowej byli Victor Schlegel – opublikował on w 1872 roku pierwsza część "System der Raumlehre" – oraz Elwin Bruno Christoffel. Główny postęp w rozwoju algebry wieloliniowej nadszedł wraz z pracą Gregorio Ricciego-Curbastro i Tullio Leviego-Civity. Marcel Grossmann i Michele Besso przedstawili teorię „absolutnego rachunku różniczkowego” (autorstwa Ricciego) Albertowi Einsteinowi. Praca Einsteina wyjaśniająca precesje peryhelium Merkurego opublikowana w 1915 r. ustanowiła algebrę liniową oraz tensory jako istotne dla fizyki narzędzia matematyczne.
Zastosowanie w topologii algebraicznej.
W środku XX stulecia badania tensorów zostały przeformułowane w sposób bardziej abstrakcyjny. Traktat grupy Bourbaki "Multilinear Algebra" był szczególnie wpływowy – prawdopodobnie z niego pochodzi termin algebra wieloliniowa. 
Jednym z powodów rosnącego wówczas zainteresowania algebra wieloliniowa był nowy obszar zastosowania, algebra homologiczna. Rozwój topologii algebraicznej w latach 40. dał dodatkowy bodziec dla rozwoju czysto algebraicznego potraktowania iloczynu tensorowego. Obliczanie grup homologicznych iloczynu dwóch przestrzeni wymaga iloczynu tensorowego; jedynie w najprostszych przypadkach, takich jak torus, jest ona bezpośrednio obliczana tym sposobem (por. teoria Künnetha). Zjawiska topologiczne były wystarczająco subtelne by wymagać lepszych koncepcji podstawowych – potrzeba było zdefiniowania funktorów Tor.
Materiał wymagający opracowania był dość szeroki, włączając idee zapoczątkowane przez Hermanna Grassmanna, koncepcje z teorii form różniczkowych, które doprowadziły do powstania kompleksu de Rhama, jak również bardziej elementarne koncepcje, jak iloczyn klinowy, który jest uogólnieniem iloczynu wektorowego.
Grupa Bourbaki w swoim poważnym omówieniu tematu zupełnie odrzuciła jedno podejście w rachunku wektorowym (drogę kwaternionów, to jest przypadek ogólny, relacje z grupami Liego). Zastosowano zamiast tego nowatorskie podejście teoriokategoryjne, podejście do grupy Liego postrzegano jako osobny problem. Ponieważ prowadzi to do bardziej jasnego potraktowania zagadnienia, powrót do dawnego podejścia nie jest prawdopodobny. (Ściśle ujmując, powołano się na własność uniwersalną; jest ona bardziej ogólna niż teoria kategorii, jednocześnie zinterpretowano relacje między tymi dwoma jako alternatywne podejścia).
W rzeczy samej to, co zrobiono, miało na celu dokładne wyjaśnienie, że przestrzenie tensorowe są konstrukcjami wymaganymi do zredukowania problemów wieloliniowych do rzędu problemów liniowych. Za tym czysto algebraicznym podejściem nie idzie żadna geometryczna intuicja.
Poprzez ponowne wyrażenie zagadnień w pojęciach algebry wieloliniowej, istnieje oczywisty i dobrze zdefiniowany „złoty środek”: ograniczenia narzucone przez rozwiązanie są dokładnie tymi potrzebnymi w praktyce. Uogólniając, nie istnieje potrzeba odwoływania się do konstrukcji "ad hoc", koncepcji geometrycznych lub uciekania się do układów współrzędnych. Mówiąc żargonem teorii kategorii, wszystko jest całkowicie naturalne.
Wnioski w podejściu abstrakcyjnym.
Zasadniczo podejście abstrakcyjne może odnowić dokonania podejścia tradycyjnego. W praktyce nie jest to takie proste. Z drugiej strony pojęcie "naturalności" jest spójne z zasadą ogólnej kowariancji w ogólnej teorii względności. Ta druga dotyczy pól tensorowych (tensory różniące się od punktu do punktu w rozmaitości), lecz kowariancja utrzymuje, ze nomenklatura tensorów jest istotna dla prawidłowego wyrażenia ogólnej teorii względności.
Kilka dekad później abstrakcyjny pogląd wynikający z teorii kategorii został związany z podejściem rozwiniętym w latach 30. przez Hermanna Weya (poprzez pracę nad ogólną teorią względności przez abstrakcyjną analizę tensorową). W pewnym sensie teoria zatoczyła pełne koło, łącząc raz jeszcze istotę starych i nowych poglądów.
Zastosowania.
Przykładowe zastosowania koncepcji algebry wieloliniowej:

</doc>
<doc id="3617816" url="https://pl.wikipedia.org/wiki?curid=3617816" title="Max Barskih">
Max Barskih



</doc>
<doc id="3617818" url="https://pl.wikipedia.org/wiki?curid=3617818" title="Izba Parów (Francja)">
Izba Parów (Francja)



</doc>
<doc id="3617825" url="https://pl.wikipedia.org/wiki?curid=3617825" title="Tim Thomas">
Tim Thomas



</doc>
<doc id="3617860" url="https://pl.wikipedia.org/wiki?curid=3617860" title="Pakt z diabłem (film)">
Pakt z diabłem (film)



</doc>
<doc id="3617868" url="https://pl.wikipedia.org/wiki?curid=3617868" title="Pakt z diabłem (ujednoznacznienie)">
Pakt z diabłem (ujednoznacznienie)



</doc>
<doc id="3617878" url="https://pl.wikipedia.org/wiki?curid=3617878" title="Wrzęśla">
Wrzęśla

Wrzęśla ("Purshia" DC.) – rodzaj roślin z rodziny różowatych. Należy do niego 6–7 gatunków krzewów występujących w południowo-zachodniej części Stanów Zjednoczonych oraz w północnym Meksyku. W obrębie swego zasięgu należą do dominujących w krajobrazie roślin, tworzących na suchych obszarach rozległe zarośla lub podszyty w lasach z sosną żółtą i sosną Jeffreya. Rośliny te odgrywają istotną rolę jako pokarm dla ssaków kopytnych, zarówno dziko żyjących, jak i hodowanych. Od XIX wieku należą do podstawowych roślin pastewnych w zachodniej części USA. Na ich korzeniach stwierdzono żyjące w symbiozie bakterie brodawkowe z rodzaju "Frankia". Nazwa naukowa rodzaju upamiętnia Fredericka Traugotta Pursha (1774–1820), niemieckiego botanika, badacza flory Ameryki Północnej. 
Systematyka.
Rodzaj należący do podrodziny "Dryadoideae", rodziny różowatych ("Rosaceae" Juss.), rzędu różowców, kladu różowych w obrębie okrytonasiennych.

</doc>
<doc id="3617879" url="https://pl.wikipedia.org/wiki?curid=3617879" title="Eduard Soghomonyan">
Eduard Soghomonyan

Eduard Soghomonyan (ur. 19 lutego 1990) – ormiański, a od 2015 roku brazylijski zapaśnik walczący w stylu klasycznym. Dwukrotny olimpijczyk. Zajął szesnaste miejsce w Rio de Janeiro 2016 w kategorii 130 kg i trzynaste w Tokio 2020 w kategorii 130 kg.
Dziesiąty na mistrzostwach świata w 2022. Wicemistrz panamerykański z 2016 i 2022. Mistrz Ameryki Południowej w 2015. Piąty na MŚ juniorów w 2010 roku.

</doc>
<doc id="3617880" url="https://pl.wikipedia.org/wiki?curid=3617880" title="Purshia">
Purshia



</doc>
<doc id="3617897" url="https://pl.wikipedia.org/wiki?curid=3617897" title="Tau Geminorum">
Tau Geminorum

Tau Geminorum ("τ Gem") – gwiazda w gwiazdozbiorze Bliźniąt. Znajduje się około 321 lat świetlnych od Słońca.
Charakterystyka.
Tau Geminorum jest pomarańczowym olbrzymem o typie widmowym K2 III, który świeci 316 razy jaśniej od Słońca, o temperaturze około 4400 kelwinów. Gwiazda wykazuje pewną zmienność, jej obserwowana wielkość gwiazdowa waha się od 4,3 do 4,6, co sugeruje, że gwiazda kończy lub zakończyła etap spalania (syntezy) helu w jądrze i zaczyna syntezę helu w otoczce, wchodząc na gałąź asymptotyczną diagramu HR.
Tau Geminorum jest gwiazdą wielokrotną. W odległości mniejszej niż 2 sekundy kątowe, co odpowiada około 187 au, okrąża go pomarańczowy karzeł Tau Gem B (11). 59″ od głównej gwiazdy znajduje się inny pomarańczowy karzeł Tau Gem C (13m), który jest słabiej związany z towarzyszami, chociaż wykazuje podobny ruch własny.
Główny składnik układu jest okrążany przez mniejszego towarzysza o masie niewystarczającej do rozpoczęcia syntezy wodoru w hel, będącego najprawdopodobniej brązowym karłem, choć opisywanego także jako planeta-olbrzym, o oznaczeniu Tau Geminorum b.

</doc>
<doc id="3617900" url="https://pl.wikipedia.org/wiki?curid=3617900" title="II liga polska w hokeju na lodzie (1989/1990)">
II liga polska w hokeju na lodzie (1989/1990)

II liga polska w hokeju na lodzie 1989/1990 – 35. sezon drugiego poziomu ligowego hokeja na lodzie w Polsce. Został rozegrany na przełomie 1989 i 1990 roku.
Do sezonu było anonsowanych osiem zespołów. Zapowiadana jako uczestnik drużyna OTH Opole nie rozegrała meczów (początkowo jej spotkania były określane jako odwołane i nie odbyte, zaś później zespół nie był uwzględniany w tabeli). W trakcie sezonu wiele spotkań nie odbyło się w przewidzianym terminarzem terminie z różnych powodów – poza chorobami hokeistów, przyczynami były także brak środków na transport na mecze wyjazdowe oraz brak sprzętu hokejowego (kijów), niektóre spotkania były rozgrywane jako zaległe, kolejki ligowe wielokrotnie nie dochodziły do skutku w pełnym planie, zaś zapowiadana pierwotnie runda play-off stanęła pod znakiem zapytania. Na 10 lutego 1990 zapowiedziano zebranie PZHL, podczas której miały zapaść decyzje odnośnie do formy rozegrania III rundy sezonu zasadniczego, w której wstępnie przewidywano udział czterech pierwszych drużyn w tabeli, jednak realizacja tego wydawała się mało prawdopodobna. Ostatecznie III runda nie odbyła się.
Eliminacje do I ligi.
Po zakończeniu sezonu zasadniczego dwie pierwsze drużyny w tabeli przystąpiły do rywalizacji między sobą w czterech meczach, mającej wyłonić mistrza rozgrywek premiowanego awansem do I ligi.
Mistrzostwo II ligi edycji 1989/1990 i jednocześnie awans do I ligi w sezonie 1990/1991 uzyskał zespół ŁKS Łódź.

</doc>
<doc id="3617905" url="https://pl.wikipedia.org/wiki?curid=3617905" title="II liga polska w hokeju na lodzie (1990/1991)">
II liga polska w hokeju na lodzie (1990/1991)

II liga polska w hokeju na lodzie 1990/1991 – 36. sezon drugiego poziomu ligowego hokeja na lodzie w Polsce. Został rozegrany na przełomie 1990 i 1991 roku.
Sezon zasadniczy.
Uczestnicy II ligi zostali podzieleni na dwie grupy - Północną i Południową. W trakcie sezonu w obu grupach zaplanowano trzy rundy spotkań między zespołami, jednak w odróżnieniu do poprzednich edycji, nie rozgrywano dwumeczów tylko jedno spotkanie w terminie kolejki, organizowane w soboty.
Eliminacje do I ligi.
W rozgrywce o mistrzostwo II ligi, jednocześnie stanowiącej eliminacje o awans do I ligi, w półfinale przydzielono dwie pierwsze drużyny z obu grup (1. drużyna Grupy Północnej z 2. drużyną Grupy Południowej oraz 1. drużyna Grupy Południowej z 2. drużyną Grupy Północnej). Rywalizacja, zarówno w półfinałach jak i w finale, toczyła się w dwumeczach.
Mistrzostwo II ligi edycji 1990/1991 i jednocześnie awans do I ligi w sezonie 1991/1992 uzyskał zespół Zofiówki Jastrzębie.

</doc>
<doc id="3617907" url="https://pl.wikipedia.org/wiki?curid=3617907" title="Éder Lima (zapaśnik)">
Éder Lima (zapaśnik)

Éder Lima – brazylijski zapaśnik walczący w stylu klasycznym. Brązowy medalista mistrzostw Ameryki Południowej w 2015 roku.

</doc>
<doc id="3617908" url="https://pl.wikipedia.org/wiki?curid=3617908" title="II liga polska w hokeju na lodzie (1991/1992)">
II liga polska w hokeju na lodzie (1991/1992)

II liga polska w hokeju na lodzie 1991/1992 – 37. sezon drugiego poziomu ligowego hokeja na lodzie w Polsce. Został rozegrany na przełomie 1991 i 1992 roku.
Sezon zasadniczy.
Uczestnicy II ligi zostali podzieleni na dwie grupy - Północną i Południową. Przebieg sezonu zasadniczego ustalono od 12 października 1991 w Grupie Południowej i od 15 listopada 1991 w Grupie Północnej, zaś został zakończony w obu grupach 8 lutego 1992. W sezonie zasadniczym w obu grupach zespoły rozegrały po dwie rundy.
Do rozgrywek II ligi 1991/1992 przystąpiło 12 uczestników, z czego sześć stanowiło drużyny rezerwowe klubów I ligi w sezonie 1991/1992.
Grupa Północna.
Pierwotnie w Grupie Północnej miało uczestniczyć pięć zespołów, jednak z udziału wycofał się ŁKS Łódź, wobec czego grupa liczyła cztery drużyny (Polonia Bydgoszcz, Stoczniowiec Gdańsk, Towimor II Toruń, Znicz Pruszków).
Grupa Południowa.
Do rozgrywek w Grupie Południowej przystąpiło ośmiu uczestników (Górnik 1920 II Katowice, KTH Krynica, MOSiR Sosnowiec, Naprzód II Janów, Podhale II Nowy Targ, Polonia Samex II Bytom, STS Sanok, Unia II Oświęcim), z których pięć stanowiło drużyny rezerwowe klubów I ligi 1991/1992. W trakcie sezonu z rozgrywek został wycofany zespół MOSiR Sosnowiec.
Eliminacje do I ligi.
Do rozgrywki o mistrzostwo II ligi, jednocześnie stanowiącej eliminacje o awans do I ligi, kwalifikowały się - podobnie jak w poprzednim sezonie - po dwie pierwsze drużyny w obu grupach. W odróżnieniu od zeszłorocznej edycji w inny sposób przeprowadzono etap półfinałowy (w sezonie 1990/1991 pary półfinałowe stanowiły zespoły z miejsc 1 i 2 oraz 2 i 1 naprzemiennie w grupach), planując w tej fazie rywalizację pomiędzy zespołami z tej samej grupy. Zwycięzcy w tym etapie kwalifikowali się do finału, a zarazem eliminacji do I ligi (pierwotnie mecze półfinałowe miały być uwzględnione w bilansie tabeli grupowej, jednak po zmianie formuły półfinały uznano za osobny etap fazy play-off). Zarówno półfinały, jak i finał, toczyły się systemem czterech meczów (dwa mecze na lodowisku pierwszego zespołu w dni sobota-niedziela oraz rewanż na obiekcie rywala w analogiczny sposób). Do półfinałów w Grupie Północnej przystąpiła sklasyfikowana na trzecim miejscu Polonia Bydgoszcz (drugie miejsce zajął rezerwowy zespół Towimoru Toruń).
Finał.
Pierwsze dwa spotkania pomiędzy Stoczniowcem i STS odbyły się w dniach 7-8 marca 1992 w Gdańsku.
Rewanżowe dwa spotkania finału pomiędzy STS i Stoczniowcem odbyły się w dniach 14-15 marca 1992 w Sanoku.
Mistrzostwo II ligi edycji 1991/1992 i jednocześnie awans do I ligi w sezonie 1992/1993 uzyskał zespół STS Sanok. W sierpniu 1992 Wydział Ligi PZHL postanowił, że do najwyższych rozgrywek w kolejnym sezonie został także przyjęty finalista II ligi, Stoczniowiec Gdańsk, wskutek wycofania z I ligi drużyny Zofiówki Jastrzębie.
Skład triumfatorów.
Skład drużyny mistrzowskiej – STS Sanok w sezonie 1991/1992: Władimir Mielenczuk (grający I trener), Walerij Usolcew (grający asystent trenera), Jerzy Bocoń, Piotr Drwięga, Sławomir Trelka, Witold Bańkosz (bramkarze), Zygmunt Wójcik (kapitan), Arkadiusz Burnat, Piotr Lisowski, Zbigniew Niedośpiał, Dariusz Oberc, Wojciech Zubik, Andrzej Ryniak, Jan Ryniak, Adam Milczanowski, Marian Guzy, Czesław Radwański, Piotr Milan, Grzegorz Mermer, Jacek Jakubaszek, Robert Brejta, Dariusz Brejta, Maciej Bar, Mieczysław Żądło.

</doc>
<doc id="3617909" url="https://pl.wikipedia.org/wiki?curid=3617909" title="Eder Lima (zapaśnik)">
Eder Lima (zapaśnik)



</doc>
<doc id="3617918" url="https://pl.wikipedia.org/wiki?curid=3617918" title="Filipe Estevez">
Filipe Estevez

Felipe Pinheiro Estevez (ur. 2 września 1989) – brazylijski zapaśnik walczący w stylu wolnym. Złoty medalista mistrzostw Ameryki Południowej w 2015 i 2017, a srebrny w 2016. Szósty na mistrzostwach panamerykańskich w 2015 roku.

</doc>
<doc id="3617921" url="https://pl.wikipedia.org/wiki?curid=3617921" title="Cássio Oliveira">
Cássio Oliveira

Cássio Barbosa de Oliveira – brazylijski zapaśnik walczący w stylu wolnym. Zajął dziesiąte miejsce na mistrzostwach panamerykańskich w 2018. Srebrny medalista mistrzostw Ameryki Południowej w 2015 i 2019, brązowy w 2017 roku.

</doc>
<doc id="3617923" url="https://pl.wikipedia.org/wiki?curid=3617923" title="Cassio Oliveira">
Cassio Oliveira



</doc>
<doc id="3617927" url="https://pl.wikipedia.org/wiki?curid=3617927" title="Munique Calazans">
Munique Calazans

Munique Cristina Calazans Camargo – brazylijska zapaśniczka. Złota medalistka mistrzostw Ameryki Południowej w 2015 i srebrna w 2016, 2017 i 2019 roku.

</doc>
<doc id="3617931" url="https://pl.wikipedia.org/wiki?curid=3617931" title="Cerkiew św. Jerzego w Jalovej">
Cerkiew św. Jerzego w Jalovej

Cerkiew św. Jerzego w Jalovej – drewniana greckokatolicka cerkiew filialna parafii Stakčín. Należy do dekanatu Snina w archieparchii preszowskiej Kościoła katolickiego obrządku bizantyjsko-słowackiego.
Cerkiew powstała w unikatowym typie cerkwi karpackich charakterystycznym dla okolic Sniny posiada status Narodowego Zabytku Kultury.
Historia.
Cerkiew została wzniesiona w 1792. Gruntownie remontowana w 1831. W 2001 ze względu na bardzo zły stan całkowicie rozebrana i od nowa odbudowana jako wierna kopia oryginału. Poprzednio cerkiew pokryta była dachem blaszanym a ściany obłożone gliną i pomalowane na biało.
Architektura i wyposażenie.
Jest to mała cerkiew drewniana o konstrukcji zrębowej, orientowana posadowiona na kamiennych fundamentach. Budowla trójdzielna o niespotykanej w okolicy konstrukcji. Do kwadratowej nawy przylega od strony wschodniej prezbiterium na rzucie nieregularnego czworoboku, ze zwężającymi się lekko ścianami. Z drugiej strony nieco węższy babiniec z posadowioną na jego zrębie niewielką wieżą z namiotowym daszkiem zakończoną cebulastą banią z metalowym krzyżem. W wieży dwa dzwony, jeden z 1908, drugi 2001. Nad wschodnią częścią sanktuarium druga malutka wieżyczka. Całość nakryta jednokalenicowym dachem gontowym.
W środku pięciopiętrowy kompletny ikonostas z XVIII wieku rozmieszczony także na ścianach bocznych nawy ze względu na mały rozmiar świątyni.

</doc>
<doc id="3617941" url="https://pl.wikipedia.org/wiki?curid=3617941" title="Królowa małżonka">
Królowa małżonka



</doc>
<doc id="3617944" url="https://pl.wikipedia.org/wiki?curid=3617944" title="Ivo Pinto">
Ivo Pinto

Ivo Daniel Ferreira Mendonça Pinto (ur. 7 stycznia 1990 w Lourosa) – portugalski piłkarz występujący na pozycji obrońcy w klubie Fortuna Sittard. W swojej karierze grał także w takich zespołach jak FC Porto, Gil Vicente, Vitória, Covilhã, Rio Ave FC, União Leiria (wyp.), CFR Cluj, Dinamo Zagrzeb, FC Famalicão i Rio Ave FC. Były młodzieżowy reprezentant Portugalii.

</doc>
<doc id="3617958" url="https://pl.wikipedia.org/wiki?curid=3617958" title="Zdeněk Ondrášek">
Zdeněk Ondrášek

Zdeněk Ondrášek (ur. 22 grudnia 1988 w Strakonicach) – czeski piłkarz występujący na pozycji napastnika w polskim klubie Wisła Kraków. W swojej karierze grał także w takich zespołach jak Dynamo Czeskie Budziejowice, Zenit Čáslav, Tromsø IL, FC Dallas, Viktoria Pilzno, a także FCSB. Obecny reprezentant Czech oraz były reprezentant Czech do lat 21.
Kariera klubowa.
Młodość.
Urodził się 22 grudnia 1988 w Strakonicach, w kraju południowoczeskim. Swoją przygodę z futbolem rozpoczynał w 1998 roku, w zachodnioczeskim Baníku Stříbro. Po przeprowadzce do Kadov w 2000 roku przeniósł się do TJ Sokol Blatná, gdzie występował w kategoriach młodzieżowych.
Dynamo Czeskie Budziejowice i wypożyczenie.
Jego talent został zauważony przez skautów Dynama Czeskie Budziejowice, do którego trafił w 2005 roku. Został włączony do kadry pierwszego zespołu przez trenera Františka Ciprę podczas rundy wiosennej sezonu 2006/2007. W pierwszej drużynie zadebiutował 9 maja 2007, podczas meczu 27. kolejki Gambrinus ligi z drużyną FK Teplice, kiedy w 79. minucie zmienił Václava Mrkvičkę. Przez dwa następne sezony rozegrał większość spotkań dla drużyny rezerw. Sezon 2008/2009 rozpoczął w drużynie A, ale rundę wiosenną spędził na wypożyczeniu w klubie Zenit Čáslav, gdzie zdobył łącznie 4 bramki w 14 występach, w tym 2 w meczu z FC Vysočiną Igława w bezpośrednim pojedynku o awans do pierwszej ligi. W sezonie 2009/2010 powrócił do Czeskich Budziejowic, a 2 sierpnia 2009, podczas meczu 2. kolejki z Bohemians Praga strzelił swojego pierwszego gola dla pierwszej drużyny Dynama. Ogólnie, mając cztery bramki, stał się najlepszym strzelcem swojego zespołu w sezonie. W następnym sezonie został kluczowym zawodnikiem ofensywy, jak i najlepszym strzelcem Dynama z 10 bramkami. W sezonie 2011/2012 grał mniej – rozegrał 16 spotkań w których zdobył 8 bramek.
Tromsø IL.
18 marca 2012 został na wypożyczony na okres jednego sezonu, z opcją pierwokupu, do norweskiego Tromsø IL. Po 16 meczach, zdobył 9 goli, a klub, jeszcze w trakcie trwania sezonu, zdecydował się skorzystać z klauzuli wykupu. Z "Gutan" podpisał 3-letni kontrakt. Do końca sezonu zagrał jeszcze w 13 meczach i zdobył 5 bramek. Łącznie rozegrał 29 spotkań i zdobył 14 bramek, dzięki czemu, razem z Péterem Kovácsem, został królem strzelców Tippeligaen sezonu 2012. W Pucharze Norwegii, Tromsø IL niespodziewanie przegrało w finale z drugoligowym IL Hødd w konkursie rzutów karnych.
Wisła Kraków.
W styczniu 2016 podpisał trzyletni kontrakt z występującą w Ekstraklasie Wisłą Kraków. W krakowskim klubie zadebiutował 12 lutego 2016 w przegranym 1:0, wyjazdowym meczu 22. kolejki Ekstraklasy ze Śląskiem Wrocław. Swojego pierwszego gola dla "Białej Gwiazdy" zdobył dwie kolejki później w przegranym 1:2, domowym spotkaniu z Podbeskidziem Bielsko-Biała.
FC Dallas.
18 grudnia 2018 roku podpisał kontrakt z amerykańskim klubem FC Dallas. W teksańskim klubie zadebiutował 23 marca 2019 w wygranym 2:1, domowym spotkaniu 4. kolejki MLS z Colorado Rapids. Na boisku pojawił się w 78. minucie zmieniając Dominique Badjiego. Premierową bramkę dla nowego klubu zdobył 18 sierpnia 2019 2 zremisowanym 3:3, wyjazdowym meczu z Montrealem Impact. Gola zdobył dobijając lewą nogą, obroniony przez bramkarza gospodarzy, strzał Michaela Barriosa. W następnej kolejce, podczas wygranego 5:1 meczu derbowego z Houston Dynamo, zdobył 2 bramki i zaliczył asystę przy golu Jesúsa Ferreiry.
Viktoria Pilzno.
13 września 2020, media ogłosiły o przenosinach Ondráška do wicemistrza Czech, Viktorii Pilzno. Napastnik zdecydował się na powrót do Czech ze względów rodzinnych. W pilźnieńskim klubie zadebiutował 19 września 2020, wychodząc w pierwszym składzie meczu 4. kolejki Fortuna:Ligi przeciwko Bohemians 1905. W 30. minucie spotkania zdobył swoją pierwszą bramkę, a na boisku przebywał 71. minut, kiedy to został zmieniony przez Jeana-Davida Beauguela.
Łącznie dla Viktorii rozegrał 36 spotkań, w których zdobył 7 bramek.
FCSB.
22 czerwca 2021 podpisał roczny kontrakt z rumuńskim FCSB. Zadebiutował 15 lipca 2021, w wyjazdowym, zremisowanym 0:0 meczu 1. kolejki Ligi I z FC Botoșani, kiedy to pojawił się na boisku z początkiem drugiej połowy, zmieniając Răzvana Oaidă'ę. Po meczu został otwarcie skrytykowany w wywiadzie pomeczowym, przez kontrowersyjnego właściciela klubu, Gigiego Becaliego, który stwierdził, iż Ondrášek "nie wygląda, jak zawodnik naszego zespołu (...) nie dorasta do poziomu naszej drużyny". W następnym meczu ligowym Ondrášek rozegrał 21. minut, a Becali zmienił zdanie na jego temat. 29 lipca 2021 po przegranym meczu el. Ligi Konferencji Europy UEFA z Szachtiorem Karaganda, Becali ostatecznie poprosił Ondráška o rozwiązanie umowy. 
Ostateczny bilans w rumuńskim klubie to 3 mecze i 0 bramek. 
Powrót do Tromsø IL.
30 sierpnia 2021 Tromsø IL ogłosiło, że Ondrášek podpisał kontrakt z klubem.
Powrót do Wisły.
7 stycznia 2022 Wisła Kraków poinformowała, że Ondrášek ponownie został zawodnikiem klubu.
Kariera reprezentacyjna.
Reprezentacja do lat 21..
W lutym 2011 został powołany przez selekcjonera Jakuba Dovalila do reprezentacji młodzieżowej. Zadebiutował w niej 9 lutego 2011 w wyjazdowym meczu z Holandią, zmieniając w 75. minucie Libora Kozáka. Czesi wygrali ten mecz 1:2. W reprezentacji do lat 21. zagrał jeszcze dwa mecze – z Białorusią, wygrany 2:0, oraz z Francją, przegrany 0:1.
Pierwsza reprezentacja.
Podczas gry poza granicami Czech, znajdował się w orbicie zainteresowań ówczesnych trenerów, jednak nie zdołał znaleźć się w ostatecznej kadrze. W październiku 2019 selekcjoner Jaroslav Šilhavý powołał go na mecz eliminacji do Mistrzostw Europy 2020 z Anglią. 11 października tego samego roku, w wieku 30 lat, 9 miesięcy i 19 dni, zadebiutował w kadrze zmieniając w 65. minucie Patrika Schicka. 20 minut później po podaniu od Lukáša Masopusta, płaskim strzałem po ziemi, zdobył swoją pierwszą bramkę w reprezentacji. Była to bramka na 2:1, a więc ustalająca końcowy wynik spotkania.
Statystyki kariery.
Aktualne na dzień 15 stycznia 2022.
Życie prywatne.
Pseudonim „Kobra” zawdzięcza dużemu tatuażowi właśnie tego węża na swoich plecach.
Od 2017 roku jego życiową partnerką jest Daria, z domu Dembińska, którą poznał dzięki kolegom z zespołu. 23 sierpnia 2021 wzięli ślub. Razem mają dwa psy Texas i Buddy.

</doc>
<doc id="3617969" url="https://pl.wikipedia.org/wiki?curid=3617969" title="Murrili (meteoryt)">
Murrili (meteoryt)

Murrili – meteoryt odnaleziony 31 grudnia 2015 w Australii w okolicach jeziora Eyre. Wiek meteorytu szacowany jest na 4,5 miliarda lat, jest on starszy od Ziemi.
Meteor.
Meteor został zaobserwowany przez Desert Fireball Network składający się 32 zdalnie sterowanych kamer umieszczonych na terenach Australii Zachodniej i Australii Południowej. Upadek bolidu był widziany przez mieszkańców obszarów William Creek i Marree 27 listopada 2015 i został zarejestrowany przez kamery Desert Fireball Network w William Creek, Mount Barry, Billa Kalina i Wilpoorina.
Meteoryt.
Obserwacje Desert Fireball Network pozwoliły na zlokalizowanie miejsca upadku meteorytu na linii o długości 500 metrów. Meteoryt uderzył w Ziemię w bardzo trudno dostępnej części jeziora Eyre. Obiekt został odnaleziony w czasie trzydniowej wyprawy, w której udział wzięli pracownicy naukowi Curtin University, którzy do odnalezienia meteorytu użyli, oprócz danych z Desert Fireball Network, powietrznego obserwatora, drona i korzystali z pomocy lokalnych aborygeńskich przewodników. Ważący 1,7 kilograma meteoryt został odnaleziony wbity w ziemię na ponad 40 centymetrów tuż przed ulewnym deszczem, który najprawdopodobniej uniemożliwiłby jego późniejsze odnalezienie.
Odkrywcy meteorytu poprosili zamieszkujące te ziemie Aborygenów, należących do plemion Arabana, aby nazwali meteoryt w ich języku, nazwą nawiązującą do miejsca jego odnalezienia (jezioro Eyre, nazwa tradycyjna Kati Thanda). Początkowo używano nieoficjalnej nazwy Lake Eyre; nazwa Murrili została zatwierdzona w 2016 roku.
Wiek meteorytu – chondrytu lub aerolitu – oceniany jest na 4,5 miliarda lat. Meteoroid został uformowany w czasie powstawania Układu Słonecznego, jeszcze przed powstaniem Ziemi.

</doc>
<doc id="3617974" url="https://pl.wikipedia.org/wiki?curid=3617974" title="71. Międzynarodowy Festiwal Filmowy w Wenecji">
71. Międzynarodowy Festiwal Filmowy w Wenecji

71. Międzynarodowy Festiwal Filmowy w Wenecji odbył się w dniach 27 sierpnia−6 września 2014 roku. Imprezę otworzył pokaz amerykańskiego filmu "Birdman" w reżyserii Alejandro Gonzáleza Iñárritu. W konkursie głównym zaprezentowano 20 filmów pochodzących z 11 różnych krajów.
Jury pod przewodnictwem francuskiego kompozytora Alexandre'a Desplata przyznało nagrodę główną festiwalu, Złotego Lwa, szwedzkiemu filmowi "Gołąb przysiadł na gałęzi i rozmyśla o istnieniu" w reżyserii Roya Anderssona. Drugą nagrodę w konkursie głównym, Grand Prix Jury, przyznano duńskiemu filmowi dokumentalnemu "Scena ciszy" w reżyserii Joshuy Oppenheimera.
Honorowego Złotego Lwa za całokształt twórczości odebrali amerykańska montażystka filmowa Thelma Schoonmaker i amerykański reżyser-dokumentalista Frederick Wiseman. Galę otwarcia i zamknięcia festiwalu prowadziła włoska aktorka Luisa Ranieri.
Selekcja oficjalna.
Konkurs główny.
Następujące filmy zostały wyselekcjonowane do udziału w konkursie głównym o Złotego Lwa:
Pokazy pozakonkursowe.
Następujące filmy zostały wyświetlone na festiwalu w ramach pokazów pozakonkursowych:
Sekcja "Horyzonty".
Następujące filmy zostały wyświetlone na festiwalu w ramach sekcji "Horyzonty":

</doc>
<doc id="3617977" url="https://pl.wikipedia.org/wiki?curid=3617977" title="Juan Carlos Elizalde">
Juan Carlos Elizalde

Juan Carlos Elizalde Espinal (ur. 25 czerwca 1960 w Mezkiritz) – hiszpański duchowny katolicki, biskup Vitorii od 2016.
Życiorys.
Prezbiterat.
Święcenia kapłańskie otrzymał 3 października 1987 i został inkardynowany do archidiecezji Pampeluny i Tudeli. Był m.in. kapelanem politechniki w Madrycie, wykładowcą Uniwersytetu Nawarry oraz wikariuszem biskupim dla rejonu Pampeluna-Cuenca-Roncesvalles.
Episkopat.
8 stycznia 2016 papież Franciszek mianował go biskupem ordynariuszem diecezji Vitoria. Sakry udzielił mu 12 marca 2016 nuncjusz apostolski w Hiszpanii - arcybiskup Renzo Fratini.

</doc>
<doc id="3617978" url="https://pl.wikipedia.org/wiki?curid=3617978" title="Argumentum ad feminam">
Argumentum ad feminam

Argumentum ad feminam (łac. "argument do kobiety") – pozamerytoryczny seksistowski sposób argumentowania, w którym, na poparcie swojej tezy, dyskutant powołuje się na fakt, że dyskutant jest kobietą.
Przykładem takiego zabiegu jest pytanie „Czy masz teraz okres?” jako odpowiedź na argument dyskutantki. Termin używany jest najczęściej w ramach filozofii feministycznej dla podkreślenia systematycznego dyskredytowania opinii kobiet. Termin został ukuty w 1963 roku na wzór znacznie starszego "argumentum ad hominem". "Ad feminam" to określenie używane do opisania werbalnych ataków na kobiety, spowodowanych tym, że są kobietami.
W niektórych przypadkach argument rozszerza się także na pozytywne cechy kobiece, na przykład odnoszenie się do kobiecej opiekuńczości. 

</doc>
<doc id="3617979" url="https://pl.wikipedia.org/wiki?curid=3617979" title="Szpital Uniwersytecki nr 2 im. Jana Biziela w Bydgoszczy">
Szpital Uniwersytecki nr 2 im. Jana Biziela w Bydgoszczy

Szpital Uniwersytecki nr 2 im. dr Jana Biziela – szpital kliniczny, jeden z dwóch szpitali uniwersyteckich w Bydgoszczy, stanowiący bazę dydaktyczną i naukową Collegium Medicum Uniwersytetu Mikołaja Kopernika.
Charakterystyka.
W szpitalu rocznie hospitalizowanych jest ok. 40 tys. pacjentów, wykonuje się 250 tys. porad specjalistycznych oraz ponad 11 tys. zabiegów. Lecznica posiada 6 klinik, 5 oddziałów klinicznych, 8 oddziałów, 42 poradnie, 1 przychodnię, 7 samodzielnych zakładów oraz specjalistyczne pracownie. Działa tu m.in. jedyny na obszarze Polski północnej ośrodek o profilu alergologiczno-immunologicznym (klinika alergologii, immunologii klinicznej i chorób wewnętrznych), oddział diagnozujący i leczący choroby naczyń obwodowych (oddział kliniczny chorób naczyń i chorób wewnętrznych) oraz klinika położnictwa, chorób kobiecych i ginekologii onkologicznej. Szpital specjalizuje się również w opiece nad noworodkami i wcześniakami. W placówce funkcjonuje szpitalny oddział ratunkowy (SOR) z lądowiskiem dla śmigłowca ratunkowego.
Organem tworzącym dla szpitala jest Collegium Medicum Uniwersytetu Mikołaja Kopernika w Bydgoszczy.
Historia.
Budowę szpitala rozpoczęto 18 lipca 1974 Głównym projektantem była mgr inż. Krystyna Jureko z bydgoskiego Miastoprojektu, inwestorem Wydział Zdrowia i Opieki Społecznej Urzędu Wojewódzkiego w Bydgoszczy, a wykonawcą Zjednoczenie Przedsiębiorstw Budowy Obiektów Użyteczności Publicznej „Budopol” w Bydgoszczy. Szpital powstał w oparciu o powtarzalny projekt inż. arch. Jerzego Szanajcy z Warszawskiego Biura Projektów Służby Zdrowia (szpitale tego typu zbudowano m.in. w Kutnie, Inowrocławiu, Pile, Gdańsku-Zaspie). Przyjęto projekt przeznaczony pierwotnie dla Bielska-Białej, rozbudowany o 2 budynki przeznaczone dla przewlekle chorych i oddziału dziecięcego. Obiekt zaprojektowano na 810 łóżek, w tym 610 w 8-kondygnacyjnym budynku głównym oraz 200 w dodatkowym pawilonie.
W styczniu 1978 r. powołano Dyrekcję Szpitala w Budowie. Szpital uroczyście otwarto 30 maja 1980 roku, nadając mu nazwę XXX-lecia (zmienioną w 1984 r. na XXX-lecia PRL). Z powodu rozbudowy Szpitala Wojewódzkiego im. A. Jurasza dla celów akademickich, przeniesiono tu wszystkie kliniki, oddziały i całe zaplecze tego szpitala, będące bazą bydgoskiej filii Akademii Medycznej w Gdańsku. Organizacyjnie wydzielono kliniki, które miały pozostać w szpitalu na stałe, pozostałe zaś podporządkowane były dyrekcji Szpitala Wojewódzkiego im. A. Jurasza.
1 stycznia 1985 r. zarządzeniem Ministra Zdrowia Szpital XXX-lecia PRL przekształcono w Państwowy Szpital Kliniczny, będący bazą szkoleniową studentów nowo utworzonej samodzielnej Akademii Medycznej w Bydgoszczy, lecz jedynie do czasu ukończenia rozbudowy Szpitala im. A. Jurasza, co nastąpiło w kwietniu 1989 roku. Od 1 stycznia 1988 stał się Szpitalem Wojewódzkim im. XXX-lecia PRL. W strukturze pozostawiono 3 kliniki Akademii Medycznej, które nie zostały przeniesione do Szpitala im. A. Jurasza. Uchwałą Wojewódzkiej Rady Narodowej z 26 kwietnia 1990 r. nazwę zmieniono na Szpital Wojewódzki im. dr Jana Biziela.
W latach 90. XX w. trwało poszerzanie oferty szpitala o nowe kliniki i poradnie. W 2006 r. szpital dysponował 737 łóżkami. W 4 klinikach i 11 oddziałach leczono 37 tys. pacjentów, a do poradni przyszpitalnych zgłosiło się 184 tys. osób. 3 listopada 2008 szpital przekazano pod jurysdykcję Collegium Medicum Uniwersytetu Mikołaja Kopernika zmieniając nazwę na Szpital Uniwersytecki nr 2 im. dr Jana Biziela.
W kwietniu 2021 Collegium Medicum im. Ludwika Rydygiera w Bydgoszczy podpisało umowę z firmą Alstal na rozbudowę szpitala.
Struktura organizacyjna.
Poradnie i przychodnie.
W szpitalu znajduje się Przychodnia Alergologiczna oraz 44 poradni specjalistycznych dla dzieci i dorosłych.
Patron.
Patronem szpitala od kwietnia 1990 roku jest dr Jan Biziel (1858–1934) – lekarz i społecznik, uczestniczący w organizacji władz polskich w Bydgoszczy po odzyskaniu niepodległości. Praktykował w Chełmnie pod okiem dr Ludwika Rydygiera późniejszego profesora Uniwersytetu Jagiellońskiego. W Bydgoszczy zamieszkał w 1906 roku, działał w polskich organizacjach, był założycielem i prezesem Lekarskiego Towarzystwa Naukowego na Obwód Nadnotecki (1923), a w okresie międzywojennym przewodniczącym Rady Miejskiej Bydgoszczy. W 1930 r. został Honorowym Obywatelem Bydgoszczy.

</doc>
<doc id="3617981" url="https://pl.wikipedia.org/wiki?curid=3617981" title="Dyskografia Jean-Michela Jarre’a">
Dyskografia Jean-Michela Jarre’a



</doc>
<doc id="3617983" url="https://pl.wikipedia.org/wiki?curid=3617983" title="Les Chants Magnétiques">
Les Chants Magnétiques



</doc>
<doc id="3617987" url="https://pl.wikipedia.org/wiki?curid=3617987" title="Kościół św. Trójcy we Wrzelowcu">
Kościół św. Trójcy we Wrzelowcu

Kościół świętej Trójcy – rzymskokatolicki kościół parafialny (parafia Świętej Trójcy w Kluczkowicach) należący do dekanatu Opole Lubelskie archidiecezji lubelskiej.
Obecna świątynia została wybudowana w latach 1777-1784 i ufundowana przez Zofię Lubomirską. W dniu 28 sierpnia 1955 roku konsekrował ją biskup Tomasz Wilczyński.
Jest to budowla wzniesiona w stylu klasycystycznym, murowana, zaplanowana na rzucie wydłużonego ośmiokąta. We wnętrzu znajduje się piękne sklepienie zwieńczone latarnią.
W drewnianym ołtarzu głównym jest umieszczony obraz Trójcy Przenajświętszej pochodzący z końca XVIII wieku. Dwa ołtarze boczne są dedykowane Matce Bożej Częstochowskiej oraz Panu Jezusowi
Ukrzyżowanemu. W niszach ścian świątyni są umieszczone obrazy, pierwszy namalowany przez Antoniego
Michalaka w połowie XX wieku - „Trójca Święta” oraz drugi „Adoracja Dzieciątka przez
Franciszkanów”, powstały w pierwszej połowie XIX wieku. Do wyposażenia należy także neogotycki konfesjonał z drewna dębowego, wykonany na początku XX wieku (drugi, reprezentujący ten sam styl pochodzi z 2000 roku).

</doc>
<doc id="3617988" url="https://pl.wikipedia.org/wiki?curid=3617988" title="Rendez-Vous (album Jean-Michela Jarre’a)">
Rendez-Vous (album Jean-Michela Jarre’a)



</doc>
<doc id="3617991" url="https://pl.wikipedia.org/wiki?curid=3617991" title="Spondon">
Spondon

Spondon – wieś w Anglii, w Derbyshire, w dystrykcie (unitary authority) Derby. W 2011 miejscowość liczyła 12 377 mieszkańców. Spondon jest wspomniana w Domesday Book (1086) jako "Spondune".

</doc>
<doc id="3618000" url="https://pl.wikipedia.org/wiki?curid=3618000" title="Hermann Simon (ur. 1947)">
Hermann Simon (ur. 1947)

Hermann Simon (urodzony 10 lutego 1947 w Hasborn) – niemiecki profesor, pisarz i uznany lider biznesu. Założyciel i aktualny przewodniczący Rady Nadzorczej globalnej przedsiębiorstwa doradczego , Strategy &amp; Marketing Consultants. Światowej klasy ekspert w obszarze strategii, marketingu i pricingu. W krajach niemieckojęzycznych jest uznawany za jednego z najbardziej wpływowych myślicieli z obszaru zarządzania – w przeprowadzonym badaniu online zajął drugą pozycję, zaraz za Peterem Druckerem. Jest też autorem wielu książek biznesowych oraz artykułów.
Profesor biznesu, konsultant i pisarz.
Kariera Hermanna Simona rozwijała się w trzech obszarach: doradztwo w obszarze zarządzania, profesor biznesu, pisarz. Jego książki zostały przetłumaczone na 25 języków i są powszechnie czytane przez menedżerów, dzięki czemu trwające badania pokazują, że jest on jednym z bardziej wpływowych niemieckich strategów zarządzania plasując go zaraz po Peterze Druckerze.
Kariera profesora.
Hermann Simon jest profesorem biznesu zasłużonym również w obszarze marketingu. Do 1995 był profesorem administracji biznesu i marketingu na Uniwersytecie w Moguncji. Kariera akademicka Simona rozpoczęła się bardzo wcześnie: zaraz po zakończeniu studiów magisterskich rozpoczął doktorat pod opieką naukową prof. Horst Albach. Profesor Albach znacząco wpłyną na profesjonalizm Simona, szczególnie w obszarze skutecznego łączenia teorii z praktyką zawodową. W latach 1978-1980 Simon otrzymał stypendium doktoranckie od Deutsche Forschungsgemeinschaft. W tym samym czasie wizytował również Massachusetts Institute of Technology. Od tego czasu jego artykuły zaczęły być publikowane w takich magazynach jak: "Management Science", "A Journal of the Institute for Operations Research and the Management Sciences", "Harvard Business Review", "MIT Sloan Management Review" oraz "Journal of Marketing Research". Szybko rozwijająca się kariera akademicka pozwoliła mu gościć na wielu międzynarodowych uczelniach: Institut für Höhere Studien w Wiedniu w 1979, Uniwersytecie Keiō w Tokio w 1983, Uniwersytecie Stanforda w 1984. Wykładał również na INSEAD w Fontainebleau (1980–1985), na Harvard Business School (1988–1989), czy London Business School (1991–2002). W latach 1984-1986 profesor Simon był szefem Europejskiej Akademii Marketingu (European Marketing Academy – EMAC), a w latach 1985-1988 był dyrektorem ds. badań Europejskiej Szkoły Zarządzania i Techniki (European School of Management and Technology / Universitätsseminar der Wirtschaft/USW) na Schloss Gracht w Kolonii.
Simon pracując jako profesor w swoich badaniach silnie koncentrował się na wypełnianiu luk pomiędzy teorią a praktyką, a jego podejście do badań opierało się na doświadczeniach i było zorientowane na podejmowanie decyzji. Jego pionierskie projekty, takie jak przewidywanie reakcji rynku, ceny nieliniowe, cykl życia produktu, czy pakietyzacja, łączyły liczne teoretyczne założenia z praktyką rynku.
Podczas pracy na USW Simon zdecydował wejść do profesjonalnego świata biznesu. W 1985 razem ze swoimi studentami – dr Eckhardem Kucherem i dr Karl-Heinzem Sebastianem, założył UNIC – przedsiębiorstwo wyspecjalizowane w doradztwie w obszarze zarządzania, która później stała się Simon-Kucher &amp; Partners Strategy &amp; Marketing Consultants. W 1995 Simon ostatecznie porzucił karierę akademicką na rzecz pełnowymiarowej pracy w sektorze usług doradczych dla biznesu.
Kariera konsultanta.
Hermann Simon w latach 1995-2009 był prezesem Simon-Kucher &amp; Partners Strategy &amp; Marketing Consultants. Przedsiębiorstwa, w której dziś jest przewodniczącym Rady Nadzorczej, zatrudnia ponad 800 konsultantów w 29 biurach na świecie. Koncentruje się na strategii, marketingu, pricingu oraz sprzedaży. Simon-Kucher &amp; Partners jest powszechnie uznawana za przedsiębiorstwo wiodące na świecie w doradztwie cenowym: Bloomberg BusinessWeek nazywa Simon-Kucher &amp; Partners „światowym liderem w doradzaniu przedsiębiorstwom jak ustalać ceny swoich produktów” a The Economist pisał: „Simon-Kucher to światowy lider w pricingu”.
Simon był członkiem zarządu wielu spółek akcyjnych i innych przedsiębiorstw. Daje mu to możliwość oceny krajobrazu niemieckiego biznesu. Simon przyznaje zasługi niemieckich przedsiębiorstw w obszarze technologii i produktów, ale wciąż dostrzega niedociągnięcia w obszarze marketingu, orientacji na klienta i serwisu. Uważa, że w porównaniu z USA niemieckie przedsiębiorstwa działają źle pod względem kapitalizacji rynkowej.
Kariera pisarza.
Książki Hermanna Simona są szczególnie popularne wśród menedżerów i przetłumaczone na 25 języków. W marcu 2011 roku, profesor Simon wraz ze współautorem Martinem Fassnachtem otrzymali Nagrodę Georga Berglera za "Preismanagement" 2010. Nagroda w wysokości € 20000 jest przyznawana za najlepsze w Europie pozycje książkowe w obszarze marketingu.
W 2006, Simon wydał "Manage for Profit, Not for Market Share", w której zawarł krytyczne spojrzenie na powszechną w biznesie koncentrację na wolumenie i udziałach w rynku, nawołując tym samym do koncentrowania się na zysku. Najbardziej znane książki Simona to: "Think" (2004), "Power Pricing" (1997), "Hidden Champions" (1996), "Hidden Champions of the 21st Century" (2009) i "Preismanagement" (3. wydanie 2009). Inne warte uwagi publikacje to również "Das große Handbuch der Strategieinstrumente" (2002), "Das große Handbuch der Strategiekonzepte" (2000) i "Simon for Managers" (2000).
Profesor Simon opracował kilka zwrotów, które są powszechnie używane w teorii i praktyce zarządzania, w tym: „price management” („zarządzanie cenami”,), „hidden champions” („tajemniczy mistrzowie”), „Servicewüste” oraz “investor marketing”. Od 1988 Simon regularnie pisuje do "Manager Magazine", gdzie przyznano mu na stałe kolumnę. Ponadto jest członkiem rad redakcyjnych wielu czasopism biznesowych, w tym "International Journal of Research in Marketing", "Management Science", "Recherche et Applications en Marketing", "Décisions Marketing", "European Management Journal" oraz kilku niemieckich magazynów.
Inne.
Profesor Simon był pod ogromnym wpływem swojego wieloletniego przyjaciela Petera Druckera, z którym korespondował przez wiele lat i którego często odwiedzał w jego domu w pobliżu Los Angeles. Ich ostatnie zaplanowane spotkanie, jednak nigdy nie miało miejsca. Było zaplanowane na 12 listopada 2005 r. ─ dzień przed tym, kiedy Drucker zmarł.
Bardzo aktywny politycznie jako student, Simon jest obecnie bardziej krytyczny wobec polityków. Uważa, że nie mają oni niezbędnych uprawnień, w szczególności w zakresie kwestii gospodarczych. Ponadto, Simon ubolewa nad brakiem komunikacji pomiędzy ekonomistami i politykami.
Simon czuje się bardzo związany ze swoim miejsca urodzenia, Eifel, opublikował nawet książkę Kinder der Eifel w 2008 roku.

</doc>
<doc id="3618001" url="https://pl.wikipedia.org/wiki?curid=3618001" title="Emilio Pericoli">
Emilio Pericoli

Emilio Pericoli (ur. 7 stycznia 1928 w Cesenatico, zm. 9 kwietnia 2013 w Savignano sul Rubicone) – włoski piosenkarz. Zwycięzca Festiwalu Piosenki Włoskiej w San Remo w 1963 roku z piosenką „Uno per tutte”, wykonaną w parze z Tonym Renisem. Reprezentant Włoch podczas 8. Konkursu Piosenki Eurowizji w 1963 roku z tą samą piosenką (3. miejsce).
Życiorys.
Emilio Pericoli w młodości uczył się gry na fortepianie i gitarze. Po wojnie przeniósł się do Ceseny, gdzie w 1947 roku pojawił się jako wokalista w orkiestrze Enza Ceragioli, z którą przez kilka lat występował we Włoszech i za granicą. Zyskał popularność dzięki transmisjom radiowym. W 1954 roku wziął udział w konkursie radiowym Dieci canzoni da lanciare. Po 1955 rozpoczął działalność jako aktor, występując w kilku komediach muzycznych.
W 1959 roku, po podpisaniu umowy z Dischi Ricordi, rozpoczął karierę piosenkarską przypominając z powodzeniem znane włoskie piosenki z lat 30. i 40., a także niektóre pieśni neapolitańskie jak „Anema e core” i „Scalinatella”, wszystkie wydane na dwóch albumach, "Amori d'altri tempi" (1961) i "Amori dei nostri anni ruggenti" (1962).
Jesienią 1961 roku dołączył do zespołu Studio Uno, w parze z Renatą Mauro. W 1962 roku wystąpił na Festiwalu Piosenki Włoskiej w San Remo z piosenką „Quando quando quando”, zaprezentowaną w parze z jej kompozytorem, Tonym Renisem. W następnym roku ta sama para wygrała Festiwal w San Remo z piosenką „Uno per tutte” (Mogol - Alberto Testa - Tony Renis). 
Również w 1963 roku, w Londynie, wziął udział w finale 8. Konkursu Piosenki Eurowizji prezentując tę samą co w San Remo piosenkę, za która otrzymał 37 punktów i zajął 3. miejsce; zwycięstwo przypadło małżonkom Grethe i Jørgenowi Ingmannom z Danii.
Największym sukcesem komercyjnym w jego karierze stał się jednak przebój „Al di là” (dzieło spółki autorsko-kompozytorskiej Giulio Rapetti - Carlo Donida), który w wykonaniu Betty Curtis, zdobył 1. miejsce na Festiwalu w San Remo w 1961 roku. Choć wersja Pericolego we Włoszech cieszyła się umiarkowanym powodzeniem,to stała się większym hitem w Ameryce Łacińskiej. Ponadto została ponownie nagrana na ścieżce dźwiękowej filmu "Rome Adventure" w reżyserii Delmera Davesa z 1962 roku. Piosenka osiągnęła 6. pozycję na U.S. Hot 100 i 3. na Adult Contemporary w Stanach Zjednoczonych oraz 30. w Wielkiej Brytanii.
W 1964 roku artysta ponownie wystąpił na Festiwalu w San Remo, tym razem z piosenką „Piccolo piccolo”, jednak bez powodzenia. Po nagraniu w połowie lat 60. kilku płyt dla Dischi Ricordi przeniósł się do Warner Bros. Records, a pod koniec dekady do Globe Records. W latach 60. brał udział w serialu telewizyjnym Studio Uno z Miną i bliźniaczkami Kessler. Wraz z nadejściem ery rock and rolla we Włoszech wyjechał do Ameryki, gdzie występował z powodzeniem przez kilka lat, ale później wycofał się z estrady, powracając na nią dopiero po dwudziestu latach, gdy powróciła moda na lata 60. . W 2006 roku, już po przejściu na emeryturę, przeniósł się do Gambettoli, gdzie spędził ostatnie lata życia. Zmarł w wyniku choroby 9 kwietnia 2013 roku w hospicjum w Savignano sul Rubicone.
Dyskografia.
Emilio Pericoli nagrał 6 albumów oraz 33 single i EP-ki. 

</doc>
<doc id="3618004" url="https://pl.wikipedia.org/wiki?curid=3618004" title="Mickleover">
Mickleover

Mickleover – dzielnica miasta Derby, w Anglii, w Derbyshire, w dystrykcie (unitary authority) Derby. W 2011 roku dzielnica liczyła 14 022 mieszkańców. Mickleover jest wspomniana w Domesday Book (1086) jako "Overe"/"Ufre".

</doc>
<doc id="3618006" url="https://pl.wikipedia.org/wiki?curid=3618006" title="Chaddesden">
Chaddesden

Chaddesden – dzielnica miasta Derby, w Anglii, w Derbyshire, w dystrykcie (unitary authority) Derby. W 2011 roku dzielnica liczyła 13 413 mieszkańców. Chaddesden jest wspomniana w Domesday Book (1086) jako "Cedesdune".

</doc>
<doc id="3618009" url="https://pl.wikipedia.org/wiki?curid=3618009" title="Skalny Dom">
Skalny Dom

Skalny Dom – zgrupowanie malowniczych skałek w południowo-zachodniej Polsce, w Sudetach Zachodnich, w Górach Izerskich, na Wysokim Grzbiecie Izerskim, na wysokości ok. 940 m n.p.m., na południowym zboczu wzniesienia Zwalisko.
Położenie.
Skałki położone są w Sudetach Zachodnich, w środkowo-wschodniej części Gór Izerskich, we wschodniej części Wysokiego Grzbietu, w masywie Zwaliska.
Skalny Dom położony jest na południowym zboczu wzniesienia Zwalisko, na wysokości ok. 940 m n.p.m., nad linią kolejową Szklarska Poręba - Jakuszyce (Jelenia Góra-Tanvald), mniej więcej w połowie drogi od szczytu Zwaliska a doliną Kamiennej.
Na wschód leżą Czerwone Skałki, a na południowy wschód – wzniesienie Spław ze skałkami na południowym zboczu.
Budowa geologiczna.
Skalny Dom zbudowany jest z granitu karkonoskiego w odmianie porfirowatej.
Turystyka.
Obok Skalnego Domu nie prowadzą żedne szlaki turystyczne ani drogi.

</doc>
<doc id="3618015" url="https://pl.wikipedia.org/wiki?curid=3618015" title="Telegonia">
Telegonia

Telegonia (z gr. τῆλε „daleko” i γονος „potomstwo”) – pseudonaukowa teoria dziedziczenia, według której samce mogą wpływać nie tylko na cechy swojego genetycznego potomstwa, lecz także na cechy kolejnych potomków tej samej samicy pochodzących od innych samców. Termin do nauk biologicznych został wprowadzony przez Augusta Weismanna w "The Germ-Plasm" w rozdziale zatytułowanych „Doubtful phenomena of heredity” i odnosił się do zjawiska opisanego jako infekcja zarodka.
W XIX wieku istnienie zjawiska telegonii było dość szeroko akceptowane przez naukowców. Opisywali je tak znani naukowcy jak Charles Darwin, Herbert Spencer czy John Romanes. Rozważania dotyczyły zarówno człowieka, jak i zwierząt. Do zwiększenia zainteresowania zjawiskiem przyczynił się opis hodowli mieszańców prowadzonej przez Lorda Mortona. W dziele "The variation of animals and plants under domestication" w 1868 Darwin opisał jak po pokryciu klaczy konia przez samca kwaggi powstało potomstwo podobne do ojca. Klacz została następnie pokryta przez konia rasy arabskiej, co zakończyło się urodzeniem potomstwa z cechami kwaggi. Jako wytłumaczenie zjawiska Darwin zaproponował teorię pangenezy. Szereg doświadczeń przeprowadzonych przez kolejnych naukowców nie potwierdziło obserwacji Mortona. Środowisko naukowców podchodziło sceptycznie do możliwości istnienia zjawiska telegonii, co w połączeniu ze sprzecznością z nowocześnie rozumianymi prawami Mendla doprowadziło do uznania idei za skompromitowaną.
Koncepcja pojawiła się powtórnie w nauce po doświadczeniach na "Telostylinus angusticollis". Oświadczono, że w doświadczeniu pierwszy z kryjących samicę samców miał wpływ także na wielkość potomstwa drugiego samca. Doświadczenie rzekomo potwierdziło obecność genów płodu we krwi matki, możliwość penetracji komórek somatycznych przez plemniki oraz możliwość wywoływania zmian genomu przez cząsteczki RNA. Za przyczynę obserwowanego zjawiska uznano nie czynniki genetyczne, lecz składniki nasienia pierwszego samca. Stworzona na podstawie doświadczenia hipoteza była jednak oparta na przed-Mendlowskich przekonaniach o regułach dziedziczenia epigenetycznego. Dlatego przez badaczy jest uważana za kontrowersyjną. 

</doc>
<doc id="3618016" url="https://pl.wikipedia.org/wiki?curid=3618016" title="Yerson Henao">
Yerson Henao

Yerson David Henao Buitrago – chilijski zapaśnik walczący w stylu wolnym. Piąty na mistrzostwach panamerykańskich w 2017. Mistrz Ameryki Południowej w 2017, drugi w 2015 i trzeci w 2016. Piętnasty na MŚ juniorów w 2015 roku.

</doc>
<doc id="3618019" url="https://pl.wikipedia.org/wiki?curid=3618019" title="Carlos Romero (zapaśnik)">
Carlos Romero (zapaśnik)

Carlos Eduardo Romero Millaqueo (ur. 2 stycznia 1997) – chilijski zapaśnik walczący w stylu wolnym. Zajął szesnaste miejsce na mistrzostwach świata w 2021. Srebrny medalista mistrzostw panamerykański w 2021 i brązowy w 2017, a także mistrzostw Ameryki Południowej w 2015. Zajął 21 miejsce na MŚ juniorów w 2015 roku.

</doc>
<doc id="3618021" url="https://pl.wikipedia.org/wiki?curid=3618021" title="Chellaston">
Chellaston

Chellaston – dzielnica miasta Derby, w Anglii, w Derbyshire, w dystrykcie (unitary authority) Derby. W 2011 roku dzielnica liczyła 15 198 mieszkańców. Chellaston jest wspomniana w Domesday Book (1086) jako "Celerdestune"/"Celardestune".

</doc>
<doc id="3618024" url="https://pl.wikipedia.org/wiki?curid=3618024" title="En Attendant Cousteau">
En Attendant Cousteau



</doc>
<doc id="3618031" url="https://pl.wikipedia.org/wiki?curid=3618031" title="James Havrilla">
James Havrilla

James Havrilla (ur. 22 lipca 1969) – amerykański koszykarz, występujący na pozycji środkowego, posiadający także chorwackie obywatelstwo.

</doc>
<doc id="3618033" url="https://pl.wikipedia.org/wiki?curid=3618033" title="Fernando Moreno">
Fernando Moreno

Fernando Daniel Thjoernelund Moreno (ur. 2 grudnia 1985) – chilijski zapaśnik walczący w stylu wolnym. Brązowy medalista mistrzostw Ameryki Południowej w 2015 roku.

</doc>
<doc id="3618040" url="https://pl.wikipedia.org/wiki?curid=3618040" title="Javiera Rocco">
Javiera Rocco

Javiera Pardo Rocco – chilijska zapaśniczka walcząca w stylu wolnym. Wicemistrzyni Ameryki Południowej w 2015 i trzecia w 2016 roku.

</doc>
<doc id="3618042" url="https://pl.wikipedia.org/wiki?curid=3618042" title="Gołąb przysiadł na gałęzi i rozmyśla o istnieniu">
Gołąb przysiadł na gałęzi i rozmyśla o istnieniu

Gołąb przysiadł na gałęzi i rozmyśla o istnieniu (szwedz. "En duva satt på en gren och funderade på tillvaron", 2014) – komediodramat w reżyserii i według scenariusza Roya Anderssona zrealizowany w koprodukcji europejskiej (Szwecja, Niemcy, Norwegia, Francja, Dania). Obraz jest trzecią częścią filmowego tryptyku reżysera zatytułowanego „Żyjąc” (w pozostały skład wchodzą filmy: "Do ciebie, człowieku" z 2007 oraz "Pieśni z drugiego piętra" z 2000 roku).
Światowa premiera filmu miała miejsce 2 września 2014 roku, podczas 71. Międzynarodowego Festiwalu Filmowego w Wenecji, w ramach którego obraz brał udział w Konkursie Głównym. Na tym festiwalu film otrzymał nagrodę główną − Złotego Lwa.
Polska premiera filmu nastąpiła 10 kwietnia 2015 roku, w ramach Festiwalu Filmowego Wiosna Filmów w Warszawie.
Następnie film został zaprezentowany podczas 15. Międzynarodowego Festiwalu Filmowego T-Mobile Nowe Horyzonty we Wrocławiu w dniu 30 lipca 2015. Do ogólnopolskiej dystrybucji obraz wszedł w dniu 7 sierpnia 2015.
Film został wyselekcjonowany jako oficjalny kandydat Szwecji do Oscara za najlepszy film nieanglojęzyczny podczas 88. ceremonii wręczenia Oscarów, nominacji jednak nie uzyskał.
Obsada.
i inni

</doc>
<doc id="3618045" url="https://pl.wikipedia.org/wiki?curid=3618045" title="Stefan Tarapacki">
Stefan Tarapacki

Stefan Tarapacki (ur. 4 grudnia 1933 w Sanoku, zm. 3 stycznia 2022) – polski sportowiec, piłkarz, hokeista, tenisista, trener i działacz sportowy.
Życiorys.
Urodził się 4 grudnia 1933. Po zakończeniu II wojny światowej w 1945 rozpoczął uprawianie piłki nożnej na obszarze dzielnicy Błonie miasta Sanoka. W 1946 rozegrał pierwszy oficjalny mecz w barwach Gwardii Sanok przeciwko drużynie z Leska na wyjeździe (spotkanie zakończone zwycięstwem sanoczan 3:2 i pobytem Tarapackiego w szpitalu wskutek faulu). Po okresie gry w Gwardii, był zawodnikiem drużyn Górnik Sanok, później Sanoczanka Sanok. Grał na pozycji napastnika i pełnił funkcję kapitana drużyny. Odbył służbę wojskową w Przemyślu i Koszalinie, a później jako bramkostrzelny zawodnik sanockiej drużyny występującej w A-klasie, został powołany do wojskowej reprezentacji Polski w piłce nożnej na mecz z kadrą ZSRR. Mimo prób angażu przez kluby I-ligowe pozostawał zawodnikiem w Sanoku. W sezonie 1949/1950 był zawodnikiem klubu ZKS Związkowiec Sanoczanka Sanok w B klasie Grupie Południowej. Po zakończeniu sezonu 1951 grał w barwach Unii Sanok w rywalizacji barażowej o awans do klasy wojewódzkiej rzeszowskiej edycji 1952. W 1956 wraz z Górnikiem Sanok wygrał sezon w A-klasie i uzyskał awans do III ligi (wówczas grał na prawym skrzydle).
W 1952 ukończył jednoroczne Technikum Handlowe w Sanoku na wydziale finansowo-rachunkowym. Został absolwentem studiów na Akademii Wychowania Fizycznego w Warszawie. 
W okresie zimowym podjął uprawianie w Sanoku hokeja na lodzie i był jednym z pierwszych inicjatorów tej dyscypliny w mieście. Jako hokeista również grał na pozycji napastnika. Jednocześnie zajmował się przygotowaniem naturalnego lodowiska w Sanoku. Na przełomie lat 50. i 60. był jednym z najskuteczniejszych zawodników zespołu Sanoczanki Sanok (do 1960), następnie sekcji hokejowej Stali Sanok, występującej w A-klasie okręgu Rzeszów. Po zawieszeniu działalności sekcji hokejowej Stali w sezonach 1961/1962, 1962/1963 wspólnie ze swoich kolegą klubowym Samochwałem występował w barwach Czuwaju Przemyśl. W połowie lat 60. powrócił do występów w reaktywowanej Stali Sanok, od sezonu 1966/1967 ponownie grającej w lidze okręgowej, regularnie będąc czołowym strzelcem zespołu.
W sezonie piłkarskim 1956 (wiosna / jesień) grając jako prawoskrzydłowy i wykazując się skutecznością strzelecką wraz z drużyną Górnika zwyciężył w A klasie rzeszowskiej i awansował do III ligi rzeszowsko-lubelskiej. Następnie, po fuzji Sanoczanki i Stali Sanok, występował w barwach RKS Sanoczanki w III lidze edycji 1957, 1958 (z 11 golami zajął trzecie miejsce w klasyfikacji strzelców ligi. Po zakończeniu kariery piłkarskiej w wieku 25 lat został zawodnikiem tenisa ziemnego. Był zawodnikiem sekcji tenisowej klubu Sanoczanka Sanok (później Stal Sanok), zdobywając indywidualne mistrzostwo okręgu (województwa rzeszowskiego) w 1962, wicemistrzostwo w 1963, mistrzostwo w 1964 (także zwycięstwo drużynowe ze Stalą Sanok), 1965 (ponadto trzecie miejsce w deblu w parze z Eugeniuszem Czerepaniakiem), wicemistrzostwo w 1966, wicemistrzostwo w grze mieszanej w 1968 (ponadto wicemistrzostwo Rzeszowa 1968), mistrzostwo indywidualne 1969, 1970, mistrzostwo w grze pojedynczej i w podwójnej w 1971, trzecie miejsce w 1973. Odnosił także inne sukcesy w zawodach regionalnych. W 1962 był triumfatorem, a w 1963 finalistą Pucharu WKKFiT (Wojewódzki Komitet Kultury Fizycznej i Turystyki). Jako pracownik przedsiębiorstwa Poszukiwań Nafty i Gazu w Sanoku, oddelegowany do pracy w ośrodku wczasowym w Kołobrzegu wygrał tam trzy turnieje w ramach cyklu „Sport-Lato-Kołobrzeg '76”, zdobywając Kołobrzeską Paterę, Puchar redaktora naczelnego „Głosu Pomorza” oraz Nagrodę Ogólnopolskiego Turnieju Kołobrzeskiego. Uzyskał tytuł trenera II klasy tenisa ziemnego. Pracował jako trener tenisowy. Wśród jego podopiecznych był także Jan Ryniak, późniejszy hokeista. Od 1964 do 1972 pełnił funkcję kierownika sekcji tenisowej klubu. W 1971 został trenerem w powołanej wówczas szkółce hokejowej sekcji hokeja na lodzie Stali Sanok. Prowadził zespół juniorów Stali występujący w seniorskich rozgrywkach okręgu krakowskiego. Jego wychowankami byli hokeiści Stali Sanok, m.in. Czesław Radwański, Kazimierz Szostak, Andrzej Bielec. Został wiceprezesem powołanego w 1972 Sanockiego Klubu Tenisowego (SKT); od 1985 wiceprezes ds. organizacyjnych.
Był pracownikiem Przedsiębiorstwa Poszukiwań Nafty i Gazu w Sanoku, później Sanockiego Zakładu Górnictwa Nafty i Gazu w Sanoku (SZGNiG), w którym był zatrudniony na stanowisku kierownika działu socjalnego. Był działaczem PZPR. W Sanoku został działaczem sportowym. Został wybrany członkiem zarządu powołanego 25 maja 1984 Okręgowego Związku Łyżwiarstwa Szybkiego w Sanoku. Został członkiem sanockiego gniazda Polskiego Towarzystwa Gimnastycznego „Sokół”, w którym był wybierany naczelnikiem szkolenia sokolego (2008), członkiem Sądu Honorowego (2012, 2015).
Kontynuując karierę tenisową w latach 80. został zawodnikiem w kategorii weteranów. W maju 1980 podczas prestiżowego i mocno obsadzonego turnieju o Grand Prix Polski w Sanoku sprawił niespodziankę pokonując Romana Leżonia z Górnika Wałbrzych, a w ćwierćfinale uległ późniejszemu triumfatorowi Henrykowi Drzymalskiemu. W 1984 wygrał kilka turniejów krajowym i zdobył międzynarodowe mistrzostwo Polski weteranów w Sopocie. W 1985, w 1987 zostawał po raz kolejny mistrzem województwa krośnieńskiego (w 1987 także wygrał turniej o Puchar Bieszczadów). W 1985 zdobył mistrzostwo Polski weteranów w grze pojedynczej i wicemistrzostwo w grze podwójnej na XV Międzynarodowych MP Weteranów w Sopocie. Mistrzostwo Polski weteranów powtórzył w 1986 i w 1988, gdy podczas turnieju w Bytomiu zdobył złoty medal zarówno w grze pojedynczej jak i w deblowej (w singlu pokonał J. Bogdanowicza, z którym zdobył mistrzostwo w deblu). W 1988 zdobył także tytuły mistrzowskie w grze pojedynczej i deblowej podczas I Mistrzostw Polski Górników w Zielonej Górze. W 1989 zdobył mistrzostwo Polski weteranów w grze pojedynczej i podwójnej na XXIX Międzynarodowych MP Weteranów w Sopocie w lipcu i mistrzostwo Polski weteranów w Kołobrzegu we wrześniu oraz wygrał kilka innych turniejów (np. Merkury '89, Ogólnopolskie Mistrzostwa Pracowników PGNiG, międzynarodowe mistrzostwa Słowacji). Został wielokrotnym medalistą mistrzostw świata i Europy w kategoriach wiekowych weteranów.
Stefan Tarapacki podjął także uprawianie tenisa stołowego i lekkoatletyki. W późniejszych latach jako weteran uczestniczył nadal w sanockich turniejach piłkarskich zarówno jako zawodnik jak i trener. W 1962 uzyskał uprawnienia instruktora piłkarskiego. Został trenerem w klubie Ekoball Sanok. Został określony jako "najwszechstronniejszy sportowiec sanockiego sportu".
Zmarł 3 stycznia 2022, a w dniu 7 stycznia 2022 został pochowany na Cmentarzu Centralnym w Sanoku.

</doc>
<doc id="3618052" url="https://pl.wikipedia.org/wiki?curid=3618052" title="Rafał Przybylski">
Rafał Przybylski

Rafał Przybylski (ur. 19 lutego 1991 w Szczecinie) – polski piłkarz ręczny, prawy rozgrywający, od 2019 zawodnik Azotów-Puławy.
Kariera sportowa.
Wychowanek Kusego Szczecin, następnie zawodnik SMS-u Gdańsk, w barwach którego zdobył w sezonie 2009/2010 119 bramek w I lidze. W latach 2010–2012 występował w Nielbie Wągrowiec, będąc w sezonie 2011/2012 jej czołowym strzelcem w rozgrywkach Superligi (112 bramek w 28 meczach).
W latach 2012–2017 był zawodnikiem Azotów-Puławy, z którymi wywalczył trzy brązowe medale mistrzostw Polski. W sezonie 2016/2017, w którym zdobył 153 gole w 32 meczach, zajął 5. miejsce w klasyfikacji najlepszych strzelców Superligi. W barwach puławskiego klubu grał także w Challenge Cup (2012–2015; 40 goli) oraz Pucharze EHF (2015–2016; osiem goli). W lipcu 2017 przeszedł do Fenix Toulouse. W sezonie 2017/2018 rozegrał we francuskiej ekstraklasie 23 mecze i rzucił 77 bramek. Dotarł też ze swoją drużyną do finału Pucharu Ligi Francuskiej – w rozegranym 18 marca 2018 spotkaniu decydującym o zwycięstwie w tych rozgrywkach przeciwko PSG (30:40) zdobył sześć goli. W sezonie 2018/2019 rozegrał w lidze 25 meczów, w których rzucił 71 bramek. 
W lipcu 2019 powrócił do Azotów-Puławy, z którymi podpisał trzyletni kontrakt.
W grudniu 2012 został powołany do szerokiej kadry Polski na mistrzostwa świata w Hiszpanii (na turniej ostatecznie nie pojechał). W reprezentacji zadebiutował 4 czerwca 2013 w przegranym meczu ze Szwecją (27:29), w którym zdobył jedną bramkę. Znalazł się w szerokiej kadrze na mistrzostwa Europy w Danii (2014) oraz w rezerwie na mistrzostwa świata w Katarze (2015). W 2017 uczestniczył w mistrzostwach świata we Francji – wystąpił we wszystkich siedmiu meczach, zdobywając 12 bramek (skuteczność: 41%). W eliminacjach do mistrzostw Europy w Chorwacji (2018) rozegrał sześć spotkań i rzucił 18 bramek. W rozegranym w styczniu 2018 w Portugalii turnieju kwalifikacyjnym do mistrzostw świata w Danii i Niemczech (2019) wystąpił w trzech meczach, w których zdobył 10 goli.

</doc>
<doc id="3618053" url="https://pl.wikipedia.org/wiki?curid=3618053" title="Aleksiej Litowczenko">
Aleksiej Litowczenko

Aleksiej Potapowicz Litowczenko (ros. Алексе́й Пота́пович Лито́вченко, ur. 2 lipca 1938 we wsi Magnaj w obwodzie kustanajskim, zm. 11 maja 1992 w Czelabińsku) – radziecki metalurg i działacz partyjny i państwowy.
Życiorys.
Od 1955 pracował jako ślusarz w Magnitogorskim Kombinacie Metalurgicznym, 1966 ukończył Magnitogorski Instytut Górniczo-Metalurgiczny, po czym pracował jako inżynier. Od 1960 członek KPZR, 1979-1983 sekretarz komitetu partyjnego Magnitogorskiego Kombinatu Metalurgicznego, 1983-1984 zastępca dyrektora tego kombinatu, 1984-1988 dyrektor i dyrektor generalny Czelabińskiego Kombinatu Metalurgicznego. Od grudnia 1988 do 12 sierpnia 1989 II sekretarz, a od 12 sierpnia 1989 do 29 sierpnia 1991 I sekretarz Komitetu Obwodowego KPZR w Czelabińsku, 1990-1991 członek KC KPZR. Od 1991 deputowany ludowy Federacji Rosyjskiej. Odznaczony Orderem Rewolucji Październikowej (1986), Orderem Czerwonego Sztandaru Pracy (1981) i medalami.

</doc>
<doc id="3618055" url="https://pl.wikipedia.org/wiki?curid=3618055" title="Plasmatics">
Plasmatics

Plasmatics – amerykański zespół muzyczny wykonujący punk rock. Powstał w 1978 roku z inicjatywy Roda Swensona oraz Wendy O. Williams. Grupa zasłynęła charakterystyczną formą ekspresji scenicznej z zastosowaniem efektów pirotechnicznych w tym m.in. poprzez wysadzanie samochodów oraz nagłośnienia. W trakcie działalności zespół wydał cztery albumy studyjne oraz jeden minialbum: "New Hope for the Wretched" (1980), "Beyond the Valley of 1984" (1981), "Metal Priestess" (EP, 1981), "Coup d'Etat" (1982) oraz "Maggots: The Record" (1987). Zespół istniał w latach 1977-1983 oraz krótko w 1987 roku. Jedynym członkiem pozostającym nieprzerwanie w składzie zespołu na przestrzeni działalności była wokalistka – Wendy O. Williams, a także Rod Swenson pełniący funkcję menedżera. Po rozwiązaniu grupy Williams podjęła się solowej działalności artystycznej. W 1998 roku wokalistka zmarła popełniwszy samobójstwo.

</doc>
<doc id="3618061" url="https://pl.wikipedia.org/wiki?curid=3618061" title="Odznaka Zasłużony Działacz Stronnictwa Demokratycznego">
Odznaka Zasłużony Działacz Stronnictwa Demokratycznego



</doc>
<doc id="3618062" url="https://pl.wikipedia.org/wiki?curid=3618062" title="Akustocerebrografia">
Akustocerebrografia

Akustocerebrografia (ACG) – metoda diagnostyczna wykorzystywana w medycynie przede wszystkim w celu rozpoznawania chorób mózgu oraz centralnego systemu nerwowego
. Może być również wykorzystywana do ciągłego monitoringu mózgu oraz ciśnienia śródczaszkowego. ACG jest nieinwazyjną, nie używającą promieniowania jonizującego oraz nie posiadająca skutków ubocznych przezczaszkową metoda spektroskopii akustycznej, która w oparciu o zasady akustyki molekularnej umożliwia badanie komórkowej i molekularnej struktury mózgu. ACG pozwala również na ocenę tempa przepływu krwi oraz na diagnostykę zaburzeń krążenia mózgowego.
Pasywna i aktywna akustocerebrografia.
Pasywna akustocerebrografia.
Przepływ krwi przez układ naczyniowy mózgu wywiera ciśnienie na otaczająca ją tkankę powodując w niej przemieszczenia. Każde uderzenie serca wprawia mózg w obrębie w czaszce w drgania według powtarzającego się wzorca. Oscylacje te są zależne od wielkości, kształtu, struktury oraz szybkości przepływu krwi w układzie naczyniowym mózgu. W dalszej kolejności oscylacje te wywołują ruch  tkanki mózgowej oraz płynu mózgowo-rdzeniowego wywierając niewielki nacisk na czaszkę (zmiany ciśnienia wewnątrzczaszkowego). Oddziaływanie tych oscylacji na czaszkę może być wykrywane i, w razie potrzeby, zmierzone. W celu detekcji tego rodzaju sygnałów na powierzchni czaszki stosuje się obecnie najczęściej pasywne sensory jak np. akcelerometry. W razie potrzeby rejestracji mierzonych sygnałów używa się również bardzo czułych mikrofonów. Dzięki digitalizacji otrzymanych sygnałów możliwe jest wyodrębnienie z nich osobniczych cech (sygnatur) badanego. Obecnie rozwijane są algorytmy w celu identyfikacji prawidłowych wzorców sygnałów mózgowych oraz wzorców najczęściej spotykanych zaburzeń.
Aktywna akustocerebrografia.
Aktywna ACG używa harmonicznego wieloczęstotliwościowego sygnału ultradźwiękowego do wykrywania i klasyfikacji niepożądanych zmian w tkance mózgowej. Oprócz zalet jej pasywnego wariantu, aktywna ACG umożliwia także widmową analizę sygnałów akustycznych. Tego rodzaju analiza pozwala następnie nie tylko na ocenę zmian w strukturze naczyniowej, ale również w strukturze komórkowo-molekularnej mózgu.
Wariantem aktywnej ACG jest tzw. doppler przezczaszkowy (DPC, ang. TCD). Zarówno ta technika jak i jej nowsza wersja - kolorowy doppler przezczaszkowy (KDPC, ang. TCCG)) są ultradźwiękowymi metodami pomiarowymi, które umożliwiają pomiar prędkości przepływu krwi przez naczynia krwionośne mózgu. Stosowane są one w diagnostyce zatorowości, zwężenia lub skurczu naczyń ze względu na przykład na krwotok podpajęczynówkowy (krwawienia z pękniętego tętniaka) oraz innych.
Zastosowania akustocerebrografii.
W przeciwieńswte do technik migawkowych typu MRT czy CT akustocerebrografia umożliwia tanie w utrzymaniu, ciągłe monitorowanie pacjenta w czasie rzeczywistym, co jest szczególnie istotnych w reżimie czasowym ostrych stanów po udarze mózgu lub po jego ciężkich urazach (ang. TBI). Oceny danych pomiarowych są przeprowadzane za pomocą statystycznych metod matematycznych, a następnie są obrazowane na monitorze. Komputerowa analiza uzyskanych danych umożliwia użytkownikowi (lekarz, personel medyczny) jasny do zinterpretowania wynik. ACG umożliwia poza tym prewencyjną diagnostykę zmian psychopatologicznych tkanki mózgowej.

</doc>
<doc id="3618066" url="https://pl.wikipedia.org/wiki?curid=3618066" title="Wojewódzki Szpital Dziecięcy im. Józefa Brudzińskiego w Bydgoszczy">
Wojewódzki Szpital Dziecięcy im. Józefa Brudzińskiego w Bydgoszczy

Wojewódzki Szpital Dziecięcy im. Józefa Brudzińskiego – szpital dziecięcy w Bydgoszczy przy ul. Chodkiewicza 44, w dzielnicy Bielawy.
Charakterystyka.
Szpital świadczy usługi medyczne w zakresie specjalistycznym i ogólno-pediatrycznym. 
Składa się z kilku połączonych budynków. Jeden z nich mieści m.in. oddziały: anestezjologii i intensywnej terapii, patologii noworodka i 4 sale operacyjne, a drugi oddziały: pediatryczny, chorób płuc i alergologii, endokrynologiczny i diabetologiczny oraz neurologiczny. W szpitalu znajduje się 216 łóżek dla pacjentów i dodatkowo 60 łóżek dla matek. Przed rozbudową w latach 2011–2014 hospitalizowano rocznie ok. 10 tys. pacjentów.
Organem tworzącym dla szpitala jest samorząd województwa kujawsko-pomorskiego.
Historia.
Pierwsze budynki szpitala wzniesiono w 1880 roku na terenie podmiejskiej gminy Bielawy. Był to Szpital Powiatowy i Przytułek dla Nieuleczalnie Chorych, w którym pracowały siostry diakonisy wyznania ewangelickiego. Organem założycielskim był starosta powiatu bydgoskiego. Budynki postawiono w dwuhektarowym parku. Po kilku latach utworzono oddziały: chirurgiczny i wewnętrzny, a w 1890 r. dwa nowe budynki. W 1905 r. zlikwidowano przytułek dla starców, pozostawiając 60-łóżkowy szpital powiatowy. W latach 1914-1918 pełnił rolę lazaretu dla rannych żołnierzy niemieckich.
W okresie międzywojennym szpital nadal podlegał starostwu powiatowemu i leczył pacjentów głównie spoza Bydgoszczy. W 1930 r. na oddziałach: chirurgii, chorób wewnętrznych, zakaźnym i ocznym szpital dysponował 120 łóżkami. W 1923 r. pobudowano osobną kaplicę, a w 1933 r. dokonano gruntownej modernizacji szpitala. Rozbudowany według projektu inż. Kossowskiego i kosztem 300 tys. obiekt ze 120 łóżkami dla chorych otwarto 30 grudnia 1933. W 1938 r. powiat sprzedał szpital miastu Bydgoszczy, które przekształciło go w oddział nowo zbudowanego Szpitala Miejskiego na Skrzetusku z oddziałami: wewnętrznym i chorób płuc.
W czasie okupacji Niemcy przekształcili placówkę w Miejski Szpital Dziecięcy z oddziałami: zakaźnym, laryngologicznym, okulistycznym i ortopedycznym. Po wyzwoleniu utrzymała się jego rola jako szpitala dziecięcego.
W 1953 r. przemianowano go na Wojewódzki Szpital Dziecięcy im. Józefa Brudzińskiego. Zapewniał on opiekę stacjonarną, specjalistyczną i ambulatoryjną dla dzieci i młodzieży w Bydgoszczy i województwie bydgoskim. W latach 50. XX w. dysponował 220 łóżkami. Od 1958 r. dyrekcja podejmowała próby rozbudowy szpitala. W 1964 r. powstał nowy budynek laboratorium i hotel dla pielęgniarek. W 1980 r., gdy rozpoczęto rozbudowę Szpitala im. Antoniego Jurasza, do szpitala dziecięcego przeniesiono Katedrę i Klinikę Chorób Dzieci Akademii Medycznej w Bydgoszczy, która pozostała tu jeszcze po 1989 r.
W latach 90. XX w. szpital posiadał 10 oddziałów, w tym dwa oddziały Katedry i Kliniki Pediatrii, Hematologii i Onkologii oraz w placówkach specjalistycznych lecznictwa ambulatoryjnego. W 1999 r. przeszedł pod jurysdykcję samorządu województwa kujawsko-pomorskiego. W latach 2011–2014 dokonano znacznej przebudowy szpitala, burząc dotychczasowe budynki i wznosząc nowe od podstaw.
Patron.
Patronem szpitala od stycznia 1953 roku jest dr Józef Brudziński (1874–1917) – lekarz, pediatra i neurolog, działacz społeczny i polityczny, założyciel, profesor i rektor Uniwersytetu Warszawskiego. Opisał szereg objawów zapalenia opon mózgowo-rdzeniowych (objawy Brudzińskiego). Współzałożyciel Polskiego Towarzystwa Pediatrycznego i „Przeglądu Pediatrycznego”.

</doc>
<doc id="3618068" url="https://pl.wikipedia.org/wiki?curid=3618068" title="104A">
104A



</doc>
<doc id="3618069" url="https://pl.wikipedia.org/wiki?curid=3618069" title="Piotr Łomako">
Piotr Łomako

Piotr Fadiejewicz Łomako (ros. Пётр Фаде́евич Лома́ко, ur. 12 lipca 1904 w Tiemriuku, zm. 27 maja 1990 w Moskwie) – wicepremier ZSRR (1962-1965), ludowy komisarz i minister kolorowej metalurgii ZSRR (1940-1948, 1950-1953, 1954-1957 i 1965-1986), Bohater Pracy Socjalistycznej (1974).
Życiorys.
Według oficjalnych dokumentów pochodził z rodziny robotnika rolnego, jednak sam twierdził, że pochodził z rodziny kozackiej. Od 1920 był kurierem, później kierownikiem działu ewidencyjnego rejonowego komitetu RKP(b) (do partii został przyjęty w 1925), 1922-1923 był komisarzem oddziału do walki z bandytyzmem w Kraju Krasnodarskim, później kierownikiem wydziału rejonowego komitetu Komsomołu i przewodniczącym zarządu miejskiego związku zawodowego pracowników handlu. W 1927 skończył fakultet robotniczy w Krasnodarze, 1927-1930 studiował w Moskiewskim Instytucie Gospodarki Narodowej, później do 1932 w Moskiewskim Instytucie Metali Kolorowych, następnie pracował w leningradzkim instytucie metalurgicznym "Giproaluminij", 1933-1937 pracował w fabryce "Krasnyj Wyborżec" jako majster, starszy majster, kierownik odlewni i zastępca głównego inżyniera. W 1937 został dyrektorem zakładu obróbki metali kolorowych w obwodzie włodzimierskim, 1939-1940 szef Głównego Zarządu Przemysłu Aluminiowego, Magnezowego i Elektrodowego Ludowego Komisariatu Metalurgii Kolorowej ZSRR i zastępca ludowego komisarza metalurgii kolorowej ZSRR. Od 9 lipca 1940 do 29 lipca 1948 ludowy komisarz/minister metalurgii kolorowej ZSRR, następnie wiceminister przemysłu metalurgicznego ZSRR, od 28 grudnia 1950 do 15 marca 1953 ponownie minister kolorowej metalurgii ZSRR, od 14 października 1952 do 17 października 1961 zastępca członka KC KPZR. Od 15 marca 1953 do 8 lutego 1954 I wiceminister przemysłu metalurgicznego ZSRR, od 8 lutego 1954 do 10 maja 1957 ponownie minister kolorowej metalurgii ZSRR, od 29 maja 1957 do października 1961 przewodniczący Sownarchozu Krasnojarskiego Ekonomicznego Rejonu Administracyjnego, od 31 października 1961 do 25 kwietnia 1989 członek KC KPZR. Od 31 października 1961 do 23 listopada 1962 członek i zastępca przewodniczącego Biura KC KPZR ds. RFSRR, od 10 listopada 1962 do 2 października 1965 zastępca przewodniczącego Rady Ministrów ZSRR, od 10 do 24 listopada 1962 przewodniczący Państwowej Rady Naukowo-Ekonomicznej Rady Ministrów ZSRR. Od 24 listopada 1962 do 2 października 1965 przewodniczący Państwowego Komitetu Planowego ZSRR, od 2 października 1965 do 31 października 1986 ponownie minister kolorowej metalurgii ZSRR, następnie na emeryturze. Deputowany do Rady Najwyższej ZSRR 2 kadencji (1946-1950) i od 4 do 11 kadencji (1954-1989).
Pochowany na Cmentarzu Nowodziewiczym.
Odznaczenia.
I medale.

</doc>
<doc id="3618072" url="https://pl.wikipedia.org/wiki?curid=3618072" title="111A">
111A



</doc>
<doc id="3618073" url="https://pl.wikipedia.org/wiki?curid=3618073" title="112A">
112A



</doc>
<doc id="3618075" url="https://pl.wikipedia.org/wiki?curid=3618075" title="Hobart International 2016">
Hobart International 2016

Hobart International 2016 – tenisowy turniej WTA kategorii WTA International Series w sezonie 2016 z cyklu Hobart International rozgrywany w dniach 10–16 stycznia 2016 roku w Hobart na kortach twardych o puli nagród wynoszącej 250 000 dolarów amerykańskich.

</doc>
<doc id="3618076" url="https://pl.wikipedia.org/wiki?curid=3618076" title="Motyl królowej Aleksandry">
Motyl królowej Aleksandry



</doc>
<doc id="3618077" url="https://pl.wikipedia.org/wiki?curid=3618077" title="Ryszard Ogonowski">
Ryszard Ogonowski

Ryszard Ogonowski (ur. 2 kwietnia 1939 w Przemyślu) – polski dowódca wojskowy, pułkownik Sił Zbrojnych Rzeczypospolitej Polskiej.
Życiorys.
Po ukończeniu Liceum Ogólnokształcącego w Przemyślu wstępuje do Wojska Polskiego. Służbę wojskową rozpoczyna w 1958 r. jako podchorąży Oficerskiej Szkoły Artylerii Przeciwlotniczej w Koszalinie. Reprezentuje szkołę w zawodach w siatkówkę, zdobywa wraz z zespołem w 1959 r. tytuł mistrzowski w POW. Zostaje również mistrzem Szkół Oficerskich, w biegu na 800 m zajmuje I miejsce. Rozpoczyna służbę nu stanowisku dowódcy plutonu w 1 baterii 25 Dywizjonu Artylerii Przeciwlotniczej 9 DZ w Jarosławiu. Od 1966 r. jest dowódcą baterii, którą przekazuje w 1969 r., zostaje skierowany na studia do Akademii Sztabu Generalnego WP w Warszawie. W 1972 rozpoczyna służbę w szefostwie Wojsk Obrony Przeciwlotniczej w Warszawskim Okręgu Wojskowym. Jest starszym specjalistą, organizuje szkolenie bojowe oddziałów przeciwlotniczych. W 1973 r. rozpoczyna jesienią dowodzenie 46 Pułkiem Artylerii Przeciwlotniczej 15 DZ. Od 1977 r. dowodzi 55 Pułkiem Artylerii Przeciwlotniczej przezbrojonym w rakiety typu ,KUB”, który przez trzy kolejne lata (1977-78-79) przoduje w Wojsku Polskim. Pod koniec 1979r. przekazuje dowodzenie pułkiem, a następnie obejmuje stanowisko Szefa Obrony Przeciwlotniczej 12 Dywizji Zmechanizowanej. Wiosną 1982 r. obejmuje stanowisko szefa Wojsk OPL Marynarki Wojennej w Gdyni. Jest pomysłodawcą prowadzenia strzelań rakietami przeciwlotniczymi na polskim poligonie nadmorskim do rakiet wystrzeliwanych z okrętów, organizuje ćwiczenia doświadczalne. W 1984 r. jest słuchaczem kursu Operacyjno-Taktycznego w Akademii MW w obecnym Petersburgu. Służbę w Dowództwie MW kończy w 1990 r. obejmując jednocześnie stanowisko komendanta Wojskowego Zespołu Wypoczynkowego ,Jantar” w Juracie.

</doc>
<doc id="3618079" url="https://pl.wikipedia.org/wiki?curid=3618079" title="Edward Kowalczyk (oficer)">
Edward Kowalczyk (oficer)

Edward Kowalczyk (ur. 1 sierpnia 1944 w Obicach) – pułkownik dyplomowany Wojska Polskiego.
Życiorys.
Służbę w Wojsku Polskim rozpoczął w 1963 roku jako podchorąży Oficerskiej Szkoły Artylerii Przeciwlotniczej w Koszalinie. W 1966 roku został promowany na stopień podporucznika i przydzielony do 13 Dywizjonu Artylerii Przeciwlotniczej w Elblągu na stanowisko dowódcy plutonu 57 mm armat przeciwlotniczych S-60. Po rocznym okresie dowodzenia przeszedł przeszkolenie rakietowe i został skierowany do 61 Pułku Artylerii Wojsk Obrony Przeciwlotniczej w Jarominie. Dowodził kolejno plutonem rakiet przeciwlotniczych i baterią startową, a w 1970 roku objął obowiązki szefa sztabu-zastępcy dowódcy dywizjonu ogniowego. W latach 1973–1976 był słuchaczem Akademii Sztabu Generalnego w Rembertowie. Po studiach został zastępcą dowódcy 55 Pułku Przeciwlotniczego do spraw liniowych. W 1979 roku objął obowiązki dowódcy 55 Pułku Artylerii Przeciwlotniczej w Szczecinie. Następnie został skierowany na Podyplomowe Studia Operacyjno-Strategiczne w ASG WP. W 1989 roku przekazał dowodzenie pułkiem i objął stanowisko zastępcy szefa Wojsk OPL Pomorskiego Okręgu Wojskowego. W 1991 roku przejął obowiązki szefa Wojsk OPL Pomorskiego Okręgu Wojskowego. W latach 1997-2002 by zastępcą szefa Wojsk OPL Wojsk Lotniczych i Obrony Powietrznej.

</doc>
<doc id="3618080" url="https://pl.wikipedia.org/wiki?curid=3618080" title="Janusz Rutecki">
Janusz Rutecki

Janusz Rutecki – polski dowódca wojskowy, podpułkownik Siły Zbrojne Rzeczypospolitej Polskiej.
Życiorys.
Służbę w Wojsku Polskim rozpoczął w 1970r. jako podchorąży Wyższej Szkoły Oficerskiej Wojsk Obrony Przeciwlotniczej w Koszalinie. Służbę wojskową rozpoczyna w 46 Pułku Artylerii Przeciwlotniczej. Po kilku latach przechodzi na stanowisko dowódcy kompanii dowodzenia, i rozpoznania Szefa OPL 15 Dywizji Zmechanizowanej. Następnie studiuje w Akademii Obrony Przeciwlotniczej w Kijowie. Po je j ukończeniu pełni funkcje sztabowe w oddziałach Wojsk OPL Pomorskiego Okręgu Wojskowego. W 1988r. zostaje dowódcą 55 Pułku Artylerii Przeciwlotniczej, a w 1991r. odchodzi na stanowisko komendanta WKU w Zgierzu. Kończy służbę wojskową ze względu na stan zdrowia.

</doc>
<doc id="3618081" url="https://pl.wikipedia.org/wiki?curid=3618081" title="Tadeusz Wojtan">
Tadeusz Wojtan

Wojtan Tadeusz – polski dowódca wojskowy, podpułkownik Wojska Polskiego.
Biogram.
Służbę w Wojsku Polskim rozpoczął jako podchorąży Oficerskiej Szkoły Artylerii Przeciwlotniczej w Koszalinie w 1972 r. Zawodową służbę wojskową rozpoczyna jako dowódca plutonu w baterii przeciwlotniczej w 28 Pułku Czołgów w m. Czarne. Od 1977 r. dowodzi 25 Kompanią Dowodzenia Szefa OPL 20 Dywizji Pancernej w Szczecinku. Następnie kończy Wojskowy Kurs Doskonalenia Oficerów w Wyższej Szkole Oficerskiej Wojsk Obrony Przeciwlotniczej, a od 1981 r. zostaje pomocnikiem szefa OPL 20 DPanc. W 1982 r. obejmuje stanowisko Szefa OPL w 68 Pułku Czołgów w Budowie, a jesienią 1983 r. rozpoczyna studia w Akademii Wojsk OP w Kijowie. Po powrocie do kraju w 1986 r. zostaje szefem sztabu 75 Pułku Artylerii Przeciwlotniczej. W 1991 r. obejmuje stanowisko dowódcy 55 Pułku Artylerii Przeciwlotniczej, którym dowodzi do 1993 r. Następnie od 1993 r. służy w Sztabie Pomorskim Okręgu Wojskowym na kierowniczym stanowisku w Szefostwie WOPL. 

</doc>
<doc id="3618086" url="https://pl.wikipedia.org/wiki?curid=3618086" title="Wielospecjalistyczny Szpital Miejski im. Emila Warmińskiego w Bydgoszczy">
Wielospecjalistyczny Szpital Miejski im. Emila Warmińskiego w Bydgoszczy

Wielospecjalistyczny Szpital Miejski im. dr Emila Warmińskiego Samodzielny Publiczny Zakład Opieki Zdrowotnej w Bydgoszczy – szpital miejski w Bydgoszczy, położony w dzielnicy Kapuściska.
Charakterystyka.
W szpitalu rocznie hospitalizowanych jest ok. 20 tys. pacjentów, zaś 70 tysięcy osób korzysta na z pomocy szpitalnych poradni. W strukturze lecznicy funkcjonuje 7 oddziałów, 17 zakładów i pracowni oraz 16 poradni specjalistycznych. 
Świadczenia medyczne, którymi szpital się wyróżnia to m.in.: kompleksowa opieka nad matką i dzieckiem, szkoła rodzenia, zabiegi chirurgiczne, kardiologiczne oraz poradnia rehabilitacyjna i zakład fizjoterapii.
Organem tworzącym dla szpitala jest miasto Bydgoszcz.
Historia.
Budowę szpitala rozpoczęto w 1953 roku na Kapuściskach, na zalesionym terenie w sąsiedztwie budującego się osiedla mieszkaniowego dla pracowników Zakładów Chemicznych. Projekt wykonała arch. Janina Czarnecka z Miastoprojektu Poznań, a wykonawcą było Zjednoczenie Budownictwa Miejskiego w Bydgoszczy. 250-łóżkowy szpital oddano do użytku 30 grudnia 1959 roku, lecz w następnych latach trwały jeszcze prace wykończeniowe. Jego pierwszym dyrektorem był dr Jan Masełkowski. 
Początkowo było tu 250 łóżek i tylko cztery oddziały: chorób wewnętrznych (dr Kazimierz Jachołkowski), ginekologiczno-położniczy (dr Edmund Dzionara i dr Zenon Bardowski) oraz noworodkowy (dr Jadwiga Bobrowska-Michalak). Już w 1960 r. otwarto oddział chirurgiczny (dr. Bogumiłem Suszko) wraz z blokiem operacyjnym oraz laryngologiczny (dr Jan Masełkowski), a także zakład RTG.
W połowie roku 1960 oddane do użytku zostały: oddział gruźlicy dziecięcej (dr Wiesława Sucharska i dr Stanisław Górski) oraz laboratorium analityczne i bakteriologiczne.
W 1973 r. szpital dysponował 285 łóżkami, a personel liczył 450 osób. W 1975 r. wojewoda bydgoski włączył szpital wraz z kilkudziesięcioma przychodniami w skład Zespołu Opieki Zdrowotnej nr 1 w Bydgoszczy. W 1976 r. utworzono Oddział Intensywnej Opieki Medycznej, w 1981 r. Oddział Dziecięcy, a w 1982 r. Oddział Niemowlęcy.
W czerwcu 1992 r. szpital przekształcono w Publiczny Zakład Opieki Zdrowotnej podlegający Wojewodzie Bydgoskiemu, a od stycznia 1994 r. – Radzie Miasta Bydgoszczy. W 1997 i 2002 r. dokonywano korekty nazwy szpitala. W 1992 r. dyrektor szpitala przekazał na cele Hospicjum im. ks. Jerzego Popiełuszki jeden z pawilonów szpitalnych.
Od 2005 r. w szpitalu zaczęło działać Centrum Małoinwazyjnych Technik Medycznych w zakresie chirurgii ogólnej, okulistyki, ortopedii i traumatologii narządu ruchu, otolaryngologii, urologii, chirurgii onkologicznej oraz gastroenterologii w trybie ambulatoryjnym i hospitalizacji jednodniowej. Powstała pierwsza w regionie sala intensywnej terapii noworodków, a w 2006 r. nowy blok operacyjny z 5 salami i zapleczem.
W latach 2017–2020 kosztem ponad 11 mln zł powstał trzypiętrowy budynek, przeznaczony na potrzeby zakładu fizjoterapii, oddziału rehabilitacji kardiologicznej oraz oddziału rehabilitacji neurologicznej. Zwolnione przez te jednostki pomieszczenia umożliwią powstanie na ich bazie nowej pracowni hemodynamiki.
Patron.
Patronem szpitala od początku jego istnienia w 1959 roku jest dr Emil Warmiński (1881–1909) – lekarz, polski działacz społeczny i narodowy, twórca Domu Polskiego w Bydgoszczy.

</doc>
<doc id="3618097" url="https://pl.wikipedia.org/wiki?curid=3618097" title="Omega Serpentis">
Omega Serpentis

Omega Serpentis ("ω Ser") – gwiazda w gwiazdozbiorze Węża, będąca olbrzymem o typie widmowym G8 III. Znajduje się około 273 lata świetlne od Słońca.
Omega Serpentis jest żółtym olbrzymem o temperaturze około 4800 kelwinów. Gwiazdę okrąża planeta będąca gazowym olbrzymem o masie minimalnej 1,7 , o oznaczeniu Omega Serpentis b.

</doc>
<doc id="3618098" url="https://pl.wikipedia.org/wiki?curid=3618098" title="Sally Taylor-Isherwood">
Sally Taylor-Isherwood

Sally Joy Taylor-Isherwood (ur. 23 marca 1990 roku w Toronto w Ontario w Kanadzie) – kanadyjska aktorka filmowa, telewizyjna i głosowa. Jest młodszą siostrą Emmy Taylor-Isherwood.

</doc>
<doc id="3618099" url="https://pl.wikipedia.org/wiki?curid=3618099" title="Nobody's Home">
Nobody's Home



</doc>
<doc id="3618101" url="https://pl.wikipedia.org/wiki?curid=3618101" title="Don't Tell Me (singel Avril Lavigne)">
Don't Tell Me (singel Avril Lavigne)



</doc>
<doc id="3618103" url="https://pl.wikipedia.org/wiki?curid=3618103" title="Józef Racinowski">
Józef Racinowski

Józef Racinowski (ur. 13 lutego 1954 w Piotrkowie Kujawskim) – podpułkownik Wojska Polskiego.
Życiorys.
Służbę w Wojsku Polskim rozpoczął w 1975 roku jako podchorąży Oficerskiej Szkoły Artylerii Przeciwlotniczej w Koszalinie. W 1979r. rozpoczyna dowodzenie specjalistycznymi pododdziałami w 61 Brygadzie Artylerii WOPL. W latach od 1985 do 1988r. studiuje w Akademii Sztabu Generalnego WP, następnie pełni funkcję starszego oficera na SD Szefa Wojsk OPL WOPL Pomorskiego Okręgu Wojskowego. W 1991r. zostaje skierowany na stanowisko zastępcy dowódcy ds. liniowych i szefa sztabu w 55 Pułku Przeciwlotniczym, rok później przyjmuje dowodzenie w 55 Pułku Przeciwlotniczym w Szczecinie. 

</doc>
<doc id="3618104" url="https://pl.wikipedia.org/wiki?curid=3618104" title="Don't Tell Me">
Don't Tell Me



</doc>
<doc id="3618105" url="https://pl.wikipedia.org/wiki?curid=3618105" title="Don't Tell Me (singel Madonny)">
Don't Tell Me (singel Madonny)



</doc>
<doc id="3618108" url="https://pl.wikipedia.org/wiki?curid=3618108" title="He Wasn't">
He Wasn't



</doc>
<doc id="3618110" url="https://pl.wikipedia.org/wiki?curid=3618110" title="I'm with You (singel)">
I'm with You (singel)



</doc>
<doc id="3618112" url="https://pl.wikipedia.org/wiki?curid=3618112" title="When You're Gone">
When You're Gone



</doc>
<doc id="3618114" url="https://pl.wikipedia.org/wiki?curid=3618114" title="Wavin' Flag">
Wavin' Flag



</doc>
<doc id="3618118" url="https://pl.wikipedia.org/wiki?curid=3618118" title="Luzzasco Luzzaschi">
Luzzasco Luzzaschi

Luzzasco Luzzaschi (ur. ok. 1545, zm. 10 września 1607) – włoski kompozytor, organista i nauczyciel pochodzący z Ferrary. Był uczniem Cypriana de Rore.
Znany przede wszystkim jako autor madrygałów, których antologię wydał w Neapolu w 1611 i 1613 roku Carlo Gesualdo.
Pracując na dworze Alfonsa II d’Este w Ferrarze tworzył w latach 80. XVI wieku utwory dla "concerto delle donne", grupy śpiewaczek znanej z technicznego mistrzostwa i wirtuozerii.

</doc>
<doc id="3618121" url="https://pl.wikipedia.org/wiki?curid=3618121" title="Władimir Łomonosow">
Władimir Łomonosow

Władimir Grigorjewicz Łomonosow (ros. Владимир Григорьевич Ломоносов, ur. 20 czerwca 1928 we wsi Michajłowskoje w obwodzie amurskim, zm. 16 listopada 1999 w Moskwie) – radziecki działacz partyjny i państwowy.
Życiorys.
1948-1953 studiował w Moskiewskim Instytucie Stali i Stopów, następnie pracował moskiewskiej fabryce metalurgicznej "Sierp i Mołot", od 1953 członek KPZR. Od 1954 zastępca sekretarza partyjnego komitetu fabrycznego, 1956 partyjny organizator KC KPZR, 1956-1957 sekretarz partyjnego komitetu fabrycznego. Od 1957 sekretarz, potem II sekretarz, następnie do 1962 I sekretarz Kalinińskiego Komitetu Rejonowego KPZR w Moskwie, od 1962 do października 1964 przewodniczący Środkowoazjatyckiego Biura KC KPZR. Od października 1964 do marca 1965 inspektor Wydziału Organów Partyjnych KC KPZR ds. republik związkowych, od 3 marca 1965 do 1976 II sekretarz KC Komunistycznej Partii Uzbekistanu, od 8 kwietnia 1966 do 2 lipca 1990 członek KC KPZR. Od 17 sierpnia 1976 do 11 kwietnia 1983 przewodniczący Państwowego Komitetu Rady Ministrów ZSRR/Państwowego Komitetu ZSRR ds. pracy i płacy, od kwietnia 1983 do kwietnia 1986 kierownik grupy doradców KC KPZR przy KC Ludowo-Demokratycznej Partii Afganistanu, od kwietnia 1986 do września 1989 zastępca przewodniczącego Wszechzwiązkowej Centralnej Rady Związków Zawodowych, następnie na emeryturze. Deputowany do Rady Najwyższej ZSRR od 7 do 11 kadencji.

</doc>
<doc id="3618123" url="https://pl.wikipedia.org/wiki?curid=3618123" title="Czarcie kręgi">
Czarcie kręgi



</doc>
<doc id="3618124" url="https://pl.wikipedia.org/wiki?curid=3618124" title="Norskov">
Norskov

Norskov – duński serial telewizyjny emitowany od 21 września 2015 do 30 listopada 2017 roku przez stację TV2. 
Fabuła.
Akcja serialu rozgrywa się we współczesnej Danii. Do rodzinnego miasta Norskov wraca policjant Tom Noack. Odnawia kontakty z siostrą Jackie i z dawnymi przyjaciółmi: Martinem i Bondym. Zostaje przydzielony do wydziału zwalczającego handel narkotykami, których ofiarami coraz częściej są lokalni nastolatkowie. Krótko po tym w wypadku samochodowym ginie dawna miłość Toma, Diana, osierocając syna, Olivera, obiecującego hokeistę. Sekcja zwłok wykazuje, że kobieta była pod wpływem narkotyków. 

</doc>
<doc id="3618126" url="https://pl.wikipedia.org/wiki?curid=3618126" title="Alfard">
Alfard



</doc>
<doc id="3618128" url="https://pl.wikipedia.org/wiki?curid=3618128" title="Andrzej Gawryszewski">
Andrzej Gawryszewski

Andrzej Gawryszewski (ur. 13 maja 1939) – polski geograf, profesor Polskiej Akademii Nauk, autor prac z dziedziny geografii ludności, kartograf. Studia na Wydziale Biologii i Nauk o Ziemi Uniwersytetu Warszawskiego 1958–1963 (kierunek kartografia). Od 1967 do 2009 pracownik Instytutu Geografii i Przestrzennego Zagospodarowania Polskiej Akademii Nauk (1974 – doktorat, 1989 – habilitacja, 1996 – tytuł profesora). Stypendysta Clark University (1977/1978). Kierownik Pracowni Kartografii i Systemów Informacji Geograficznej (1994–2009), zastępca Dyrektora Instytutu (1999–2006).
Życiorys.
Andrzej Gawryszewski, urodził się 13 maja 1939 r. w Pruszkowie. Szkołę podstawową im. Stanisława Żółkiewskiego w Pruszkowie ukończył w 1952 r. Naukę kontynuował w Technikum Łączności nr 1 (kierunek radiokomunikacja) w Warszawie. W 1958 roku podjął studia na Wydziale Biologii i Nauk o Ziemi (kierunek geografia) Uniwersytetu Warszawskiego. Ukończył je w 1963 roku na specjalizacji kartografia. Pracę magisterską pt. „Mapa postępu komunikacji kolejowej i autobusowej w Polsce w okresie 1952–1962” wykonał pod kierunkiem prof. Stanisława Pietkiewicza. W skróconej wersji praca została opublikowana w Przeglądzie Geograficznym.
Od września 1963 roku do końca 1965 roku pracował w Państwowym Przedsiębiorstwie Geodezyjnym w Warszawie jako starszy asystent geodety. Jednocześnie, na zasadzie zleceń, współpracował z Zakładem Geografii Osadnictwa i Ludności Instytutu Geografii Polskiej Akademii Nauk, przede wszystkim z prof. dr. hab. Leszkiem A. Kosińskim. Od lutego do końca września 1966 roku pracował w Zarządzie Głównym PTTK jako starszy instruktor. Od 1 października 1966 roku został zatrudniony w Instytucie Geografii PAN w Pracowni Geografii Ludności, jako asystent techniczny. Początkowo zajmował się kartowaniem rozmieszczenia ludności Polski i mapami narodowościowymi. Efekty tych prac zostały opublikowane w postaci mapy i artykułu (współautorstwo z prof. Kosińskim) w Przeglądzie Geograficznym oraz bibliografii map narodowościowych. W 1968 roku, po wyjeździe prof. Leszka A. Kosińskiego do pracy w USA, podjął pod kierunkiem prof. dr. Kazimierza Dziewońskiego studia nad mechanizmami migracji ludności.
W dniu 24 listopada 1973 roku Rada Naukowa Instytutu nadała mu stopień doktora nauk geograficznych na podstawie rozprawy pt. „Geograficzne aspekty zróżnicowania między napływami migracyjnymi i przyjazdami do pracy”. Promotorem pracy był prof. dr Kazimierz Dziewoński (1910–1994), a recenzentami profesorowie Zbyszko Chojnicki (1928–2015) i Andrzej Stasiak (1928–2008) oraz docent dr hab. Adam Jelonek (1931–). Po raz pierwszy w polskiej geografii ludności przetestowano empirycznie wybrane modele migracji. Praca została opublikowana w 1974 roku i otrzymała nagrodę Sekretarza Naukowego PAN.
W latach 1969–1974 redagował kwartalnik „Przegląd Zagranicznej Literatury Geograficznej”. W roku akademickim 1977/1978 przebywał na 10-miesięcznym stypendium naukowym w Clark University w Worcester (Mass., USA), gdzie współpracował z prof. dr. Geraldem J. Karaską, redaktorem naczelnym czasopisma „Economic Geography”.
W latach 1976–1980 by kierownikiem tematu badawczego „Współzależności i wpływ migracji stałych i sezonowych na kształtowanie się ruchu naturalnego ludności” w problemie węzłowym 11.5. „Optymalizacja struktur i procesów demograficznych w Polsce Ludowej” koordynowanym przez SGPiS.
W okresie 1980–1983 uczestniczył w pracach Zespołu Problemowego Diagnozy Stanu Gospodarki Przestrzennej Polski, działającego pod kierunkiem prof. dr. hab. Antoniego Kuklińskiego w ramach Komitetu Przestrzennego Zagospodarowania Kraju PAN, przygotowując współautorskie opracowanie pt. „Aktualne trendy demograficzne a rozwój i przemiany systemu osadniczego Polski”.
W latach 1983–1985 kierował tematem „Teoretyczne i metodologiczne podstawy prognozowania migracji ludności” w problemie węzłowym 11.5. „Kształtowanie procesów demograficznych a rozwój społeczno-gospodarczy Polski” koordynowanym przez prof. dr hab. Jerzego Holzera (SGPiS), a następnie brał udział w pracach programu „Mobilność przestrzenna i społeczno-zawodowa ludności” kierowanego przez prof. dr. hab. Janusza Witkowskiego (SGPiS).
W latach 1986–1987 uczestniczył w pracach zespołu, kierowanego przez prof. dr. Andrzeja Stasiaka, przygotowującego na zlecenie Prezydium PAN ekspertyzę pt. „Analiza uwarunkowań i skutków migracji ludności ze wsi do miast, ze szczególnym uwzględnieniem wpływu tych migracji na strukturę ludności”, za którą zespół otrzymał w 1987 r. nagrodę Sekretarza Naukowego PAN.
Równolegle, w ramach prac macierzystego Instytutu prowadził badania nad różnymi typami migracji i ogólnej ruchliwości ludności przedstawiając w 1989 r. pracę „Przestrzenna ruchliwość ludności Polski, 1952-1985”, jako rozprawę habilitacyjną. Recenzentami wydawniczymi pracy był doc. dr hab. Piotr Eberhardt i doc. dr hab. Janusz Witkowski z SGPiS. Ocenę dorobku naukowego i rozprawy habilitacyjnej przedstawili: prof. dr Kazimierz Dziewoński, prof. dr hab. Adam Jelonek i prof. dr hab. Teresa Czyż. Za tę pracę otrzymał w 1990 r. nagrodę Sekretarza Naukowego PAN. Praca miała unikalny charakter unikalny w geografii polskiej i stanowiła najszerszą czasowo i przestrzennie analizę wielkości i struktury zmian ruchliwości ludności w Polsce powojennej. W pracy, po raz pierwszy w polskiej geografii, została wykonana próba regionalizacji Polski na podstawie przepływów migracyjnych, przy pomocy iteracyjnej procedury proporcjonalnego dopasowania, opracowana przy współpracy z dr. Paulem B. Slaterem, autorem procedury. Recenzentami rozprawy i dorobku naukowego byli profesorowie Teresa Czyż, Adam Jelonek i Kazimierz Dziewoński.
W latach 1971–1987 byłem współorganizatorem i sekretarzem naukowym kilku polsko-radzieckich i polsko-czeskich seminariów geograficznych.
Na początku lat 1990. zajął się tematyką bezrobocia, jego zróżnicowaniami społeczno-demograficznymi i przestrzennym w skali kraju i regionu Warszawy. W efekcie opublikował dwie prace oraz utworzył i kierował zespołem wykonującym obszerną ekspertyzę przy współpracy z Wojewódzkim Urzędem Pracy w Warszawie.
W czerwcu 1993 roku zostaje redaktorem naukowym trzeciej części „Atlasu Rzeczypospolitej Polskiej” (Społeczeństwo) wydawanego przez Głównego Geodetę Kraju oraz zastępcą redaktora naczelnego atlasu. W październiku 1994 roku objął kierownictwo Pracowni Kartografii i Geograficznych Systemów Informacji w Instytucie Geografii i Przestrzennego Zagospodarowania PAN. Po raz pierwszy w Polsce wprowadził do kartografii atlasowej metody kartografii komputerowej poczynając od etapu opracowania autorskiego, poprzez prace redakcyjne, po przygotowanie arkuszy do druku. Był autorem lub współautorem 119 map i wykresów w „Atlasie RP”. W 1999 roku Minister Spraw Wewnętrznych i Administracji za opracowanie atlasu przyznał zespołowi redakcyjnemu nagrodę I stopnia w dziedzinie kartografii.
W latach 1993–1994 był członkiem Zarządu Głównego Polskiego Towarzystwa Geograficznego, współinicjatorem reaktywowania czasopisma geograficznego „Poznaj Świat” i przez kilka lat członkiem jego Rady Programowej. Od czerwca 1994 do lutego 1995 r. był członkiem Rady Programowej do Spraw Systemów Informacji Przestrzennej przy Pełnomocniku Premiera do Spraw Informatyzacji.
Rada Naukowa Instytutu Geografii i Przestrzennego Zagospodarowania PAN w dniu 25 czerwca 1996 roku wszczęła procedurę nadania doc. dr. hab. Andrzejowi Gawryszewskiemu tytułu naukowego profesora. Ocenę dorobku naukowego kandydata przedstawili: prof. dr hab. Adam Jelonek, prof. dr hab. Teresa Czyż i prof. dr hab. Władysław Pawlak. W dniu 21 listopada 1996 r. prezydent Aleksander Kwaśniewski nadał mu tytuł naukowy profesora.
W 1997 r. był współautorem trzech ekspertyz do „Raportu o stanie Warszawy” przygotowanych na zlecenie Wydziału Zagospodarowania Przestrzennego Biura Zarządu m.st. Warszawy. W latach 1999–2006 był zastępcą dyrektora Instytutu Geografii i Przestrzennego Zagospodarowania PAN do spraw ogólnych.
Na początku XXI wieku kierował opracowaniem, dla wydawnictwa Reader’s Digest Polska, 52-arkuszowej mapy samochodowej Polski w skali 1:300 000 (2001) oraz niezwykle szczegółowej 127-arkuszowej mapy samochodowej Polski w skali 1:200 000 na podstawie generalizacji map topograficznych w skali 1:50 000 (2004). Był współautorem trzech projektów nowego atlasu narodowego Polski złożonych w Głównym Urzędzie Geodezji i Kartografii. Zrecenzował 12 prac doktorskich.
W 2005 r. opublikował obszerną monografię „Ludność Polski w XX wieku”, za którą otrzymał nagrodę im. Stanisława Staszica Wydziału VII PAN. Cztery lata później, w 2009 roku, wydał monografię „Ludność Warszawy w XX wieku”, nagrodzoną dyplomem Varsaviana 2009–2010. Od końca 2009 roku przebywa na emeryturze. Otrzymał Nagrodę i medal im. Zygmunta Glogera (2011), a w 2013 roku nadano mu Złoty Krzyż Zasługi.
Publikacje.
Najważniejsze publikacje naukowe:

</doc>
<doc id="3618129" url="https://pl.wikipedia.org/wiki?curid=3618129" title="Układ oceaniczny">
Układ oceaniczny



</doc>
<doc id="3618131" url="https://pl.wikipedia.org/wiki?curid=3618131" title="The Essential (album Jean-Michela Jarre’a)">
The Essential (album Jean-Michela Jarre’a)



</doc>
<doc id="3618132" url="https://pl.wikipedia.org/wiki?curid=3618132" title="QQ Sweeper">
QQ Sweeper

 – shōjo-manga napisana i zilustrowana przez Kyōsuke Motomi. Obecnie powstaje sequel mangi, zatytułowany .
W Polsce manga została wydana nakładem wydawnictwa Waneko.
Manga.
Manga autorstwa Kyōsuke Motomi pojawiała się w magazynie "Betsucomi" należącym do wydawnictwa Shōgakukan od 13 marca 2014 do 13 maja 2015 roku. Obecnie powstaje sequel mangi pod tytułem , który zadebiutował w tym samym magazynie w dniu 13 lipca 2015 roku. W Polsce manga ta jest wydawana przez wydawnictwo Waneko.

</doc>
<doc id="3618133" url="https://pl.wikipedia.org/wiki?curid=3618133" title="Skansen Taboru Kolejowego w Karsznicach">
Skansen Taboru Kolejowego w Karsznicach



</doc>
<doc id="3618138" url="https://pl.wikipedia.org/wiki?curid=3618138" title="Blake Hamilton">
Blake Hamilton

 
Blake Wilson Hamilton (ur. 31 marca 1983 w Harrisburgu) – amerykański koszykarz występujący na pozycjach rzucającego obrońcy oraz skrzydłowego, po zakończeniu kariery zawodniczej trener koszykarski.
W sezonie 2010/11 pełnił funkcję dyrektora do spraw rozwoju zawodników na swojej byłej uczelni Monmouth.

</doc>
<doc id="3618139" url="https://pl.wikipedia.org/wiki?curid=3618139" title="Subkapitulum">
Subkapitulum

Subkapitulum, infrakapitulum (łac. "hypognathum", "subcapitulum", "infracapitulum") – część gnatosomy niektórych roztoczy.
Subkapitulum stanowi brzuszną część gnatosomy, na której położony jest otwór gębowy, nogogłaszczki, wargę górną i wargi boczne. W jego części środkowej tworzy się rynienkowaty hypostom, który u kleszczy przekształcony jest w ząbkowany aparat kłujący. Leży tu też rowek hypostomalny. Przednioboczne części subkapitulum wyposażone mogą być w "corniculi" lub "rutellae". U nasady hypostomu występować mogą apofyzy sternalne, które u żukowców wykształcone są w tritosternum. Przednia krawędź subkapitulum zaopatrzona może być w "paralaciniae". U mechowców jego nasada tworzy bródkę ("mentum"). U niektórych Actinotrichida grzbietowa część subkapitulum tworzy szyję.
Subkapitulum powstało ze zrośniętych części koksosternalnych segmentu nogogłaszczkowego i wyewoluowało niezależnie u dręczy i roztoczy właściwych. U niektórych Cheyletoidea i pasożytniczych Myobiidae subkapitulum zlewa się ze styloforem, tworząc kapsułę styloforową. W niektórych grupach Prostigmata subkapitulum lub cała wspomniana kapsuła określane bywają jako rostrum.

</doc>
<doc id="3618140" url="https://pl.wikipedia.org/wiki?curid=3618140" title="Infrakapitulum">
Infrakapitulum



</doc>
<doc id="3618141" url="https://pl.wikipedia.org/wiki?curid=3618141" title="Subcapitulum">
Subcapitulum



</doc>
<doc id="3618142" url="https://pl.wikipedia.org/wiki?curid=3618142" title="Infracapitulum">
Infracapitulum



</doc>
<doc id="3618143" url="https://pl.wikipedia.org/wiki?curid=3618143" title="Hypognathum">
Hypognathum



</doc>
<doc id="3618151" url="https://pl.wikipedia.org/wiki?curid=3618151" title="Stylofor">
Stylofor

Stylofor (ang. "stylophore") – część gnatosomy niektórych roztoczy.
Stylofor występuje u niektórych Prostigmata. Tworzony jest przez rośnięcie się ze sobą członów podstawowych lewego i prawego szczękoczułka. Palec ruchomy takich szczękoczułków ma formę sztyletowatą bądź igłowatą. Przykładem mogą być tu Tetranychoidea.
U niektórych Cheyletoidea i pasożytniczych Myobiidae stylofor zlewa się z subkapitulum, tworząc tzw. kapsułę styloforową.

</doc>
<doc id="3618154" url="https://pl.wikipedia.org/wiki?curid=3618154" title="Wychowawczy obóz pracy policji bezpieczeństwa w Warszawie">
Wychowawczy obóz pracy policji bezpieczeństwa w Warszawie

Wychowawczy obóz pracy policji bezpieczeństwa w Warszawie (niem. "Arbeitserziehungslager der Sicherheitspolizei Warschau", AEL) – obóz karny dla Polaków zorganizowany w Warszawie przez okupantów niemieckich, funkcjonujący od jesieni 1942 do września 1944. Osadzano w nim przede wszystkim osoby oskarżone o drobne wykroczenia przeciw porządkowi okupacyjnemu. Obóz znajdował się początkowo przy ul. Gęsiej na Muranowie, później został przeniesiony na ul. Litewską w Śródmieściu Południowym. Przez mieszkańców Warszawy zwany był potocznie „Gęsiówką”.
Historia obozu.
Wychowawczy obóz pracy policji bezpieczeństwa (AEL) został zorganizowany przez Niemców na terenie Koszar Wołyńskich na warszawskim Muranowie, gdzie przed wojną mieściło się Wojskowe Więzienie Śledcze, a po utworzeniu getta warszawskiego – tzw. Areszt Centralny dla Dzielnicy Żydowskiej (niem. "Zentralarrest für den jüdischen Wohnbezirk"). Obóz mieścił się w części zabudowań dawnego więzienia oraz w barakach wybudowanych na jego podwórzu. Jego adresem była ul. Gęsia 22. W wielu źródłach można znaleźć informację, że AEL został utworzony w marcu 1943 roku. Bogusław Kopka wskazuje jednak, że pierwsza potwierdzona wiadomość na jego temat pochodzi z niemieckiego dokumentu datowanego na 15 października 1942. Przez mieszkańców stolicy obóz nazywany był potocznie „Gęsiówką”. Tą samą nazwą warszawska ulica ochrzciła później obóz koncentracyjny KL Warschau, utworzony przez Niemców w lipcu 1943 w rejonie ul. Gęsiej. Z tego powodu oba obozy bywały czasem mylone we wspomnieniach, w relacjach świadków, a nawet w literaturze fachowej. 
Pod względem formalnym wychowawczy obóz pracy podlegał urzędowi Komendanta SD i policji bezpieczeństwa na dystrykt warszawski, a konkretnie Wydziałowi I/II („administracja i prawo”). Oficjalnie funkcję komendanta AEL pełnił kierownik Wydziału I/II, SS-Hauptsturmführer i radca policji Arthur Füssel. W praktyce kierowanie wydziałem i komenda nad obozem spoczywały jednak w rękach jego zastępcy, SS-Sturmscharführera i sekretarza policji Helmuta Rödera. Tego ostatniego w kierowaniu sprawami AEL wyręczał często SS-Hauptscharführer August Kretschmann, określany niekiedy w polskich źródłach jako „zastępca komendanta »Gęsiówki«”. W skład obozowej załogi wchodzili ponadto esesmani Feliks Kalinka, Paweł Piotr Kilian i Adolf Wagner oraz funkcjonariusze polskiej granatowej policji – st. sierż. Zygmunt Kamiński, sierż. Mantycz, plut. Antoni Rozmus i plut. Józef Sandomierski. Po utworzeniu KL Warschau ochronę AEL przejęli esesmani z załogi tego obozu, którzy sprawowali ją do czasu przeniesienia wychowawczego obozu pracy z ul. Gęsiej. W tym okresie w załodze AEL znajdowało się także siedmiu granatowych policjantów (dane z sierpnia 1943).
Zazwyczaj w obozie przebywało jednorazowo od 300 do 400 więźniów. Byli to zazwyczaj Polacy zatrzymani pod zarzutem popełnienia rozmaitych drobnych wykroczeń przeciw porządkowi okupacyjnemu. Do wychowawczego obozu pracy trafiały np. osoby przyłapane na szmuglu żywności lub czarnorynkowym handlu, zatrzymane za naruszenie godziny policyjnej lub brak karty pracy, schwytane podczas próby nielegalnego przekroczenia granicy. Bogusław Kopka podaje, iż zsyłano tam również chłopów podejrzewanych o pomoc partyzantom oraz niektórych więźniów zwolnionych z więzienia na Pawiaku. Prawdopodobnie AEL służył niekiedy jako miejsce tymczasowego zatrzymania Żydów schwytanych „po aryjskiej stronie”. Część osadzonych pozostawała w dyspozycji niemieckiej policji kryminalnej. Polscy więźniowie przebywali w obozie przez 56 dni. Po odbyciu kary byli zazwyczaj oddawani do dyspozycji niemieckiego urzędu pracy ("Arbeitsamt") i wywożeni na roboty przymusowe do Niemiec.
Warunki bytowe w obozie były trudne, a więźniowie byli narażeni na rozmaite szykany ze strony strażników. Niemniej osadzeni znajdowali się w nieporównywalnie lepszej sytuacji niż osoby przetrzymywane na Pawiaku, czy w KL Warschau. Na co dzień więźniowie AEL pracowali przymusowo na rzecz rozmaitych niemieckich instytucji w Warszawie. Zatrudniano ich m.in. przy wyburzaniu ruin getta lub w magazynach "Werterfassungstelle", gdzie gromadzone było mienie po zamordowanych Żydach. Część osadzonych pracowała warsztatach rzemieślniczych produkujących na potrzeby Niemiec lub w prywatnych przedsiębiorstwach niemieckich. Więźniowie wykonywali ponadto rozmaite prace na Pawiaku, w siedzibie Gestapo w al. Szucha, na terenie niemieckich koszar, garaży i magazynów, a także na terenie samego AEL.
W drugiej połowie 1943 roku Armia Krajowa przeprowadziła serię zamachów wymierzonych w członków załogi AEL, którzy znani byli z brutalnego traktowania więźniów. 6 sierpnia oddział bojowy „Podkowa” wykonał wyrok śmierci na granatowych policjantach Antonim Rozmusie i Józefie Sandomierskim. 31 sierpnia z rąk żołnierzy AK zginął inny polski policjant z załogi AEL, Zdzisław Wandycz. Wreszcie 24 września żołnierze specjalnej jednostki „Agat” zastrzelili na Solcu SS-Hauptscharführera Augusta Kretschmanna.
Na przełomie listopada i grudnia 1943 roku wychowawczy obóz pracy przeniesiono z ul. Gęsiej do Śródmieścia Południowego, a wszystkie dotychczas zajmowane przezeń budynki zostały przejęte przez KL Warschau. Kilkudziesięciu żydowskich robotników-metalowców, którzy przebywali w tym czasie w AEL, osadzono na Pawiaku. Nową siedzibę obozu stanowił odtąd budynek dawnego Domu Dziecka im. Baumanów przy ul. Litewskiej 14. Władysław Bartoszewski podawał, że po przeniesieniu obozu do Śródmieścia funkcję komendanta pełnił SS-Oberscharführer Dohne, któremu podlegała straż złożona z ukraińskich wachmanów.
W momencie wybuchu powstania warszawskiego w obozie przy ul. Litewskiej przebywało około 100 Polaków. Ich los był tragiczny. Niemcy zmuszali bowiem więźniów do palenia zwłok ofiar masowych egzekucji przeprowadzanych na terenie Ogródka Jordanowskiego przy ul. Bagatela oraz w pobliskich ruinach Generalnego Inspektoratu Sił Zbrojnych. Osoby zmuszane do zacierania śladów zbrodni były izolowane od innych Polaków przetrzymywanych w gmachu przy ul. Litewskiej. Co osiem dni niewielkie komanda zajmujące się paleniem zwłok były rozstrzeliwane celem likwidacji niewygodnych świadków. W rezultacie z ponad stuosobowej grupy więźniów do połowy września 1944 pozostało przy życiu zaledwie dwunastu. Ostatnią grupę więźniów Niemcy rozstrzelali pod koniec września. Prawdopodobnie wojnę zdołało przeżyć nie więcej niż kilku Polaków, których zastał w obozie wybuch powstania.

</doc>
<doc id="3618156" url="https://pl.wikipedia.org/wiki?curid=3618156" title="Pluteus (grzyb)">
Pluteus (grzyb)



</doc>
<doc id="3618157" url="https://pl.wikipedia.org/wiki?curid=3618157" title="Dumitru Arhip">
Dumitru Arhip

Dumitru Arhip (wym. [], ur. 12 listopada 1988 w Kamionce) – mołdawski rugbysta występujący na pozycji a lub a, reprezentant kraju.
Kariera klubowa.
Arhip grę w rugby zaczynał w uniwersyteckim zespole USEFS Blumarine z Kiszyniowa. Następnie przeniósł się do Dinama Bukareszt. W barwach „policyjnego” klubu wywalczył młodzieżowe mistrzostwo Rumunii, a w sezonie 2008/2009 brązowy medal wśród seniorów.
Po zakończeniu inauguracyjnego sezonu rumuńskiej SuperLigi, w 2010 roku Dumitru wraz z bratem Victorem trafił do czołowego klubu rosyjskiej ekstraklasy, Jenisiej-STM Krasnojarsk. W barwach drużyny z Syberii Arhip wywalczył dwa kolejne mistrzostwa kraju, w 2011 i 2012 roku.
Występami w lidze rosyjskiej reprezentant Mołdawii zwrócił na siebie uwagę sztabu walijskiej regionalnej drużyny Ospreys, która pierwszy kontakt w sprawie jego pozyskania nawiązała już wiosną 2012 roku. Podpisany w październiku kontrakt wszedł w życie po zakończeniu sezonu Jenisieja i uzyskaniu przez Arhipa pozwolenia na pracę. Kontrakt do końca trwającego sezonu z możliwością późniejszego przedłużenia umowy o kolejny rok.
W pierwszym sezonie spędzonym w Swansea Arhip rozegrał dwa mecze w lidze walijskiej w zespole Bridgend Ravens oraz dziewięć spotkań w Pro12. Swoimi występami wywarł na sztabie szkoleniowym duże wrażenie, dzięki czemu aktywowano klauzulę o odnowieniu kontraktu. W wyniku przewlekłego urazu ścięgna Achillesa, którego nabawił się w trakcie letniego sparingu z Bath Rugby, Mołdawianin stracił cały sezon 2013/2014. Mimo kontuzji władze walijskiego zespołu zdecydowały się przedłużyć z nim kontrakt o kolejne dwa lata.
Wróciwszy do pełnej sprawności, w sezonie 2014/2015 Arhip we wszystkich rozgrywkach wystąpił 27-krotnie. W trakcie kampanii, w której Ospreys dotarli do półfinału Pro12, Mołdawianin został przekwalifikowany na (dotąd występował jako lub ). W kwietniu przedłużył kontrakt z walijską drużyną o kolejne trzy lata, do lipca 2018.
Kariera reprezentacyjna.
W seniorskiej reprezentacji debiutował w listopadzie 2008 roku w meczu z Belgią w ramach Pucharu Narodów Europy, zaś pierwsze przyłożenie zdobył w kwietniu 2011 roku przeciw reprezentacji Niemiec. Po dłuższej przerwie spowodowanej kontuzją powrócił do kadry w listopadzie 2014 roku na mecz z Polską – było to jego pierwsze spotkanie w reprezentacji od kwietnia 2013 roku.
Największym osiągnięciem mołdawskiej drużyny z Arhipem w składzie jest drugie miejsce w dywizji 1B w edycji 2012–2014.

</doc>
<doc id="3618160" url="https://pl.wikipedia.org/wiki?curid=3618160" title="Lucky Star (singel Shinee)">
Lucky Star (singel Shinee)

„LUCKY STAR” – dziesiąty japoński singel południowokoreańskiej grupy SHINee, wydany 25 czerwca 2014 roku. Osiągnął 3 pozycję w rankingu Oricon i pozostał na liście przez 6 tygodni, sprzedał się w nakładzie egzemplarzy.
Singel został wydany w dwóch wersjach: regularnej i limitowanej (CD+DVD). Utwór tytułowy został wykorzystany jako piosenka przewodnia programu .

</doc>
<doc id="3618162" url="https://pl.wikipedia.org/wiki?curid=3618162" title="Scena ciszy">
Scena ciszy

Scena ciszy () – film dokumentalny z 2014 roku w reżyserii Joshui Oppenheimera, zrealizowany w międzynarodowej koprodukcji w języku indonezyjskim. Kontynuacja "Sceny zbrodni" (2012).
Światowa premiera filmu miała miejsce 28 sierpnia 2014 roku w konkursie głównym podczas 71. MFF w Wenecji, gdzie obraz zdobył Nagrodę Specjalną Jury.
Następnie film został zaprezentowany na międzynarodowych festiwalach filmowych m.in. w Toronto, Nowym Jorku, Berlinie, Hongkongu i Moskwie. Obraz był nominowany do Oscara za najlepszy pełnometrażowy film dokumentalny.
Polska premiera filmu nastąpiła 8 maja 2015 roku, podczas 12. Festiwalu Filmowego Docs Against Gravity w Warszawie. Do ogólnopolskiej dystrybucji obraz wszedł 26 kwietnia 2016 roku.

</doc>
<doc id="3618164" url="https://pl.wikipedia.org/wiki?curid=3618164" title="Paznokieć wrastający">
Paznokieć wrastający

Paznokieć wrastający ( lub ) – stan chorobowy, w którym na skutek ucisku zdeformowanej płytki paznokcia dochodzi do przerwania ciągłości naskórka tkanek otaczających oraz wbicia się jej bocznych części w wał paznokciowy. Wrastanie paznokci dotyczy najczęściej paznokcia palucha stopy, choć może dotyczyć również pozostałych palców stóp oraz dłoni. Problem wrastających paznokci obejmuje osoby w każdym wieku. Ból o różnym nasileniu powodujący dyskomfort, może prowadzić do utrudnionego poruszania się i funkcjonowania.
Opis.
Zjawisko wrastającego paznokcia definiowane jest jako proces, w którym płytka paznokcia zmieniając swój tor wzrostu uszkodziła tkankę miękką wału paznokciowego. Może mieć charakter ostry oraz przewlekły. Ponadto charakteryzuje się obecnością stanu zapalnego. Zespół chorobowy zwany paznokciem wrastającym może mieć różne nasilenie, stąd wyróżnia się następujące etapy wrastania paznokcia:
Stopień I – objawy: stan zapalny oraz opuchlizna, zaczerwienienie i ból przy ucisku
Stopień II – objawy: stan zapalny, któremu towarzyszy wysięk surowiczy, wystąpić może także infekcja wraz z wysiękiem ropowiczym, odczuwalna bardzo silna bolesność 
Stopień III – objawy: obecność hipergranulacji (), może dochodzić do krwawienia 
Wyróżnia się także klasyfikację Scholza:
Stadium 1A – płytka paznokciowa wrasta z jednej strony i nie daje odczynu zapalnego; 
Stadium 1B – płytka paznokciowa wrasta obustronnie bez objawów zapalnych;
Stadium 2A – paznokieć wrasta jednostronnie i występuje zapalenie wału paznokciowego ("par onychia");
Stadium 2B – paznokieć wrasta obustronnie z objawami stanu zapalnego wału paznokciowego;
Stadium 3A – jednostronne wrastanie paznokcia z objawami ropnego zapalenia wału paznokciowego;
Stadium 3B – wrastanie obustronne płytki paznokciowej z ropnym stanem zapalnym wałów paznokciowych;
Stadium 4A – paznokieć wrasta jednostronnie, występuje paronychia i nadmiernie wybujała ziarnina z silną bolesnością;
Stadium 4B – paznokieć wrasta obustronnie z objawami par onychii i hypergranulacji (z łac. "Caro luxurians"), znaczne nasilenie dolegliwości bólowych;
Stadium 5A – stan po operacyjnym leczeniu wrastającej płytki paznokciowej, ale ponownie stwierdza się wrastanie paznokcia i nawrót dolegliwości;
Stadium 5B – stan po operacyjnym leczeniu wrastającej płytki paznokciowej, w wale paznokciowym stwierdza się obecność zadry paznokciowej w wyniku niekompletnego wycięcia macierzy, wrastanie zadry paznokciowej powoduje silny ból wału paznokciowego.
Objawy.
W obrazie klinicznym paznokieć wrastający objawia się bolesnością wałów paznokciowych, zaczerwienieniem i obrzękiem, co jest typową oznaką stanu zapalnego, który towarzyszy bocznemu wrastaniu płytki paznokciowej. W zaawansowanym etapie wrastania obserwuje się wysięk surowiczy. Często dochodzi do wtórnych infekcji w obrębie rany powstałej poprzez drażnienie tkanek miękkich przez twardą płytkę. Obecność drobnoustrojów oportunistycznych oraz chorobotwórczych prowadzi do nasilenia objawów stanu zapalnego, wówczas obserwuje się wysięk ropowiczy. Długotrwałe narażenie tkanki wokół paznokcia na ucisk lub wrastanie prowadzi do wystąpienia reakcji obronnych organizmu, manifestującej się hipergranulacją (ziarniną). 
Przyczyny – patogeneza.
Do przyczyn wrastającego paznokcia zalicza się wiele czynników. Wyróżnia się czynniki wewnętrzne oraz zewnętrzne. Do przyczyn wewnątrzpochodnych można zaliczyć uwarunkowania genetyczne dotyczące kształtu oraz zaburzenia wzrostu. Wrastanie paznokci może być następstwem przebiegu chorób kości i stawów, deformacji stóp – głównie w wyniku palucha koślawego ("Hallux valgus)" oraz palucha sztywnego "(Hallux rigidus)". Wrastanie paznokci ma również związek ze zmianami w obrębie płytki paznokciowej – zmian jej kształtu spowodowanej nadmierną suchością lub hiperkeratozą płytki (onychogryposis). Przerost bocznych wałów paznokciowych również predysponuje do wrastania paznokci. "Unguis incarnatus" ma również podłoże w zaburzeniach mikrokrążenia, które towarzyszy wielu chorobom naczyniowym między innymi niewydolności krążenia. Wrastanie paznokci często wiąże się ze znacznym wzrostem wagi, który wpływa na inne ustawienie stopy poprzez zmianę rozkładu nacisku masy ciała. Wraz z otyłością może pojawić się nadpotliwość stóp, która sprzyja maceracjom i mikrourazom, co ściśle powiązane jest z wrastaniem paznokci. 
Jako czynniki zewnątrzpochodne najczęściej wymienia się ciasne obuwie wywierające nacisk na przodostopie, a także obuwie na wysokich obcasach wymuszające nacisk na przodostopie w trakcie chodu. Do najczęstszych przyczyn zewnętrznych zalicza się nieodpowiednie skracanie i nadawanie kształtu wolnego brzegu paznokcia. Zbyt mocne obcinanie paznokci może skutkować wbijaniem się wolnego brzegu i powodować wrastanie od dystalnej części paliczka. Nadawanie paznokciom okrągłego kształtu oraz zbyt mocne wycinanie jego brzegów może prowadzić do najczęściej spotykanego typu wrastania od strony bocznej. Do wrastania paznokcia może dochodzić również w wyniku urazu mechanicznego.
Występowanie.
Choroba ta występuje najczęściej u ludzi młodych (10-30 roku życia), choć może dotyczyć osób w podeszłym wieku oraz niemowląt. Ze względu na różnicę w budowie płytki u osób w różnym wieku proces ten przebiega odmiennie. Wrastanie paznokcia częściej dotyka mężczyzn niż kobiety. Ponadto wrastanie paznokci obserwowane jest często u osób aktywnie uprawiających sport, ze względu na typ obuwia oraz przenoszenie ciężaru ciała na palce, występujące najczęściej przy takich dyscyplinach jak narciarstwo, bieganie, taniec. Podczas uprawiania sportu może dojść także do urazu mechanicznego. Grupą osób narażonych na wrastanie paznokcia są najczęściej osoby młode, aktywne fizycznie, u których w okresie dojrzewania występuje nadpotliwość stóp.
Konsekwencje.
Przebieg choroby może mieć charakter przewlekły z okresami remisji oraz zaostrzenia stanu i powrotu dolegliwości. Wiąże się on z nawykami pielęgnacyjnymi oraz rodzajem leczenia. Do powikłań zalicza się głównie zwłóknienie oraz bliznowacenie rany powodujące zmniejszenie elastyczności tkanek wałów paznokciowych. Wrastanie paznokci może być szczególnie niebezpieczne w przypadku diabetyków oraz osób z niewydolnym układem immunologicznym, czego skutkiem może być amputacja. Uraz tkanki miękkiej powstały w miejscu wrastania paznokcia zwiększa ryzyko infekcji bakteryjnych, wirusowych oraz grzybiczych. Może dojść również do zanokcicy "(paronychia)," a nawet do martwicy kości palucha. Do najgroźniejszych powikłań w przypadku zakażenia rany w obrębie wrastania może być ropowica będąca zapaleniem tkanki podskórnej, charakteryzująca się szerzeniem na inne tkanki i narządy. Powodem czego może być ich niewydolność. Skutkować może to również zakażeniem krwi, będącym bezpośrednim stanem zagrożenia życia i zdrowia. Niekiedy konieczna jest amputacja kończyn w obrębie, w którym dochodzi do jej rozwoju.
Profilaktyka.
Wrastaniu paznokci można zapobiegać poprzez prawidłowe jego skracanie na prosto, bez zaokrąglania brzegów oraz ich wycinania. Paznokieć nie powinien być skracany zbyt mocno, ponieważ nie spełnia wówczas swojej funkcji ochronnej dla dystalnego paliczka, a jego wolny brzeg może wbijać się w tkankę. Przy skracaniu paznokci należy bezwzględnie unikać wprowadzania ostrza nożyczek w boczne wały, ponieważ może dojść do skaleczenia, będącego wrotami zakażenia dla drobnoustrojów.
Źle dopasowane obuwie może być przyczyną wrastania paznokci, dlatego powinno unikać się zbyt ciasnego obuwia w obrębie palców, które wywierając boczny ucisk prowadzi do zaginania się płytki ku dołowi oraz wciskania jej w boczne wały.
Zbyt dużo wolnego miejsca w bucie np. w przypadku butów sportowych również może przyczynić się nasilania wrastania. W takim obuwiu paznokieć narażony jest na obijanie, co prowadzić może do uszkodzenia mechanicznego, wyszczerbienia lub wykruszenia się jego części, pozostawiając ostrą krawędź, która może kaleczyć wał paznokciowy. Istotny jest też dobór odpowiedniego obuwia sugerowanego dla danej dyscypliny sportu. Należy unikać także obuwia na wysokim obcasie, ponieważ wymusza ono przeniesienie ciężaru na palce stóp, co może powodować ucisk i tarcie od strony plantarnej oraz dystalnej.
Do zachowań profilaktycznych u osób z predyspozycją do wrastania paznokci należy zaliczyć także systematyczne wizyty w gabinecie, w którym wykonywany jest pedicure leczniczy (specjalistyczny).
Metody leczenia.
Wśród metod korekcji płytki paznokciowej wyróżnia się trzy kategorie: metody zabiegowe (chirurgiczne i laserowe), zachowawcze oraz zabiegi ortonyksyjne. Dobór metody zależy głównie od stopnia zaawansowania schorzenia. 
Metody chirurgiczne.
Chirurgiczne zabiegi w obrębie paznokcia wrastającego opierają się na częściowym lub całkowitym usunięciu płytki paznokciowej. Usunięcie obejmujące całą płytkę paznokciową. Charakteryzuje się niską skutecznością oraz dużą bolesnością i długim czasem rekonwalescencji, dlatego jest to zabieg coraz rzadziej stosowany. Ponadto niesie on za sobą możliwość powikłań w postaci ponownego odrastania paznokcia i jego wrastania, może prowadzić również do niezadowalających efektów kosmetycznych związanych z nieestetycznym wyglądem płytek, nieakceptowalnym dla pacjentów.
Istnieją również inne techniki chirurgicznej korekcji wrastających paznokci. Do najstarszych z nich zalicza się metodę Queenu, w której to chirurg wycina klinowo wał skórny oraz część płytki paznokciowej sięgając aż do kości. Szerokość wyciętej płytki dochodzi nawet do 4 mm. Szwy zakładane na wał i pozostałą część płytki muszą przebiegać w taki sposób, aby płytka paznokcia znalazła się ponad poziomem skóry. Jest to kluczowy warunek, od którego zależy powodzenie zabiegu i zapewnienie jego efektywności. W podobny sposób przeprowadza się zabieg metodą Frosta i Steindlera. W tym przypadku zamiast zakładania szwów stosuje się specjalne sterylne taśmy, co lepiej wpływa na przebieg gojenia oraz zapewnia lepszy efekt kosmetyczny, który jest zadowalający dla pacjenta. W chirurgicznych metodach leczenia paznokci wrastających stosuje się także odmienną od powyższych metodę według Zadika. Polega ona na usunięciu płytki, a także leżącej głębiej macierzy. Jest to zabieg obarczony najdłuższym okresem rekonwalescencji. Może on dostarczyć pacjentowi większych dolegliwości bólowych. W wyniku tego zabiegu może dojść do defektów estetycznych. Jedną z metod stosowanych do leczenia wrastania jest brzeżna resekcja płytki paznokciowej z fenolizacją macierzy. W tej technice najpierw usuwa się wąską część płytki paznokcia (3–4 mm) na całej jej długości po stronie wrastania, następnie na odsłoniętą macierz nakłada się wacik nasączony 88% roztworem fenolu, zamiennie stosuje się także inne substancje: nadtlenek azotu, azotan srebra, wodorotlenek sodu oraz kwas trichlorooctowy. Macierz może być traktowana również metodami fizycznymi za pomocą krioterapii i lasera dwutlenkowo węglowego (CO2).
Laseroterapia.
Coraz częściej w leczeniu paznokci wrastających stosuje się światło lasera. W tym rodzaju zabiegu stosuje się najczęściej laser dwutlenkowo węglowy oraz erbowo-yagowy. Podczas zabiegu dochodzi do usunięcia części wału, płytki paznokciowej oraz macierzy. Możliwe jest również usunięcie hipergranulacji. Zabiegi te stają się bardziej popularne ze względu na mniejsze dolegliwości bólowe, mały odsetek nawrotów oraz szybsze gojenie.
Farmakoterapia.
Farmakoterapia stosowana w przypadku leczenia wrastających paznokci może być miejscowa – podawana w miejsce wrastania w postaci maści lub poprzez nasączenie tamponady. Jeśli rana w wale paznokciowym nosi znamiona zakażenia może zostać włączona doustna antybiotykoterapia.
Metody zachowawcze.
Tamponowanie zaliczane jest do nieinwazyjnych metod zachowawczych. Polega na odseparowaniu wału paznokcia od płytki, co stanowi ochronę przed mechanicznym uszkodzeniem podrażnionego wału przez wrastającą płytkę. Tamponowanie polega na umieszczeniu miękkiego i cienkiego materiału opatrunkowego w przestrzeń pomiędzy paznokciem, a bocznym wałem. Do najczęściej stosowanych materiałów opatrunkowych stosowanych w tamponowaniu zalicza się fizelinę, bawełnę, opatrunek Ligasano®. Materiały te można nasączyć płynami łagodzącymi stan zapalny, gojącymi lub dezynfekującymi. Tamponada sprawdza się także w przypadku wysięku. Stosowana jest również, kiedy wały paznokcia mocno przylegają do płytki, znacznie zwężając przestrzeń pomiędzy tymi strukturami. Zastosowanie tamponady stopniowo poszerzy miejsce w wale paznokciowym. Tamponowanie trzeba przeprowadzać także jako uzupełnienie przy aplikacji klamer ortonyksyjnych w celu ochrony wałów paznokciowych. Zalecana jest także do samodzielnego stosowania przez pacjentów.
Rurki Sulci-Protector.
Są to rurki wykonane z tworzywa o różnych grubościach. Z jednej strony rurka jest przecięta na całej długości, co umożliwia wsunięcie jej na brzeg paznokcia. Rurka izoluje wał paznokciowy od płytki paznokcia. Ich stosowanie przynosi rezultaty w przypadku źle obciętych paznokci, ponieważ zapobiega zmianie kierunku wzrastającemu paznokciu. Rurki zalecane są również dla osób, które nie radzą sobie z założeniem tamponady np. u osób w podeszłym wieku. Nie można stosować ich w przypadku wysięku oraz przy nasilonym bólu.
Taping.
Taśmowanie jest metodą uzupełniającą do innych metod terapeutycznych korekcji wrastających paznokci. Samodzielnie może przynosić efekty tylko w początkowych fazach wrastania. Metoda ta polega na odwodzeniu tkanki wału paznokciowego od płytki paznokcia. Taping jest jednak dosyć mało popularny i rzadko stosowany w leczeniu tego schorzenia.
Terapia klamrami.
Ortonyksja (gr. "orthonyxie;" "ortho" – prosto, "onyx" – paznokieć) – to technika podologiczna stosowana w przypadku paznokci wrastających oraz wkręcających. Jest metodą korekcji paznokci polegającą na uniesieniu brzegów paznokcia i zmianie kierunku jego wzrostu w przypadku wrastania. Po raz pierwszy metodę tę opisał w 1946 roku dr William Mathias Scholl. Do prostowania paznokcia używał on wówczas metalowej sprężyny wykonanej ze srebra sterlingowego. Na przestrzeni lat ortonyksja uległa znacznemu postępowi. Obecnie w terapii wrastających paznokci stosuje się kilkanaście rodzajów klamer. 
Można klasyfikować je ze względu na zasadę działania: dźwigni (np. klamra Frasera), sprężyny i szynowania. Klasyfikacja może opierać się na metodzie aplikacji klamry:
Stosuje się również podział ze względu na rodzaj materiału, z którego klamra została wykonana: 
Do głównych cech klamer zalicza się: natychmiastowe znoszenie dolegliwości bólowych, bezpieczeństwo stosowania, nieinwazyjność. Klamry nie wyłączają pacjenta z codziennej aktywności, nie powodują bólu. Są jedną z najczęściej stosowanych metod korekcji paznokci wrastających ze względu na możliwość indywidualnego dopasowania do występującego problemu, stanu paznokcia oraz skuteczności terapii.

</doc>
<doc id="3618170" url="https://pl.wikipedia.org/wiki?curid=3618170" title="Pływanie na otwartym akwenie na Mistrzostwach Świata w Pływaniu 2015 – 25 km kobiet">
Pływanie na otwartym akwenie na Mistrzostwach Świata w Pływaniu 2015 – 25 km kobiet

25 km kobiet – jedna z konkurencji rozgrywanych podczas Mistrzostw Świata w Pływaniu 2015 w ramach pływania na otwartym akwenie. Zawody zostały rozegrane 1 sierpnia.
Do rywalizacji zgłoszonych zostało 21 zawodniczek z 13 państw. Zwyciężyła reprezentująca Brazylię Ana Marcela Cunha.
Wyniki.
Rywalizacja rozpoczęła się o 08:00.

</doc>
<doc id="3618172" url="https://pl.wikipedia.org/wiki?curid=3618172" title="Dendrogale">
Dendrogale



</doc>
<doc id="3618175" url="https://pl.wikipedia.org/wiki?curid=3618175" title="Dendrogale melanura">
Dendrogale melanura



</doc>
<doc id="3618176" url="https://pl.wikipedia.org/wiki?curid=3618176" title="Hotel Polonia w Jarocinie">
Hotel Polonia w Jarocinie

Hotel Polonia (później: "Hotel Pod Złotą Kulą") – dawny budynek hotelowy zlokalizowany w Jarocinie, przy tamtejszym Rynku.
Obiekt powstał w XIX wieku, jako reprezentacyjny dla miasta obiekt hotelowy, mieszczący również restaurację i sklep. Pełnił ważną rolę dla polskiej społeczności miasta i okolic pod zaborem pruskim. Spotykali się tu członkowie polskich organizacji patriotycznych, głoszono prelekcje i wykłady, organizowano też koncerty muzyczne. Działalność hotelarska podtrzymywana była w okresie międzywojennym i w czasie hitlerowskiej okupacji. Po zakończeniu II wojny światowej obiekt przejęła Milicja Obywatelska, ale na krótko – działalność noclegowa została wkrótce wznowiona. W 1951 został upaństwowiony i niedługo potem zmienił funkcję, mieszcząc w różnym czasie m.in. biura i magazyny, aby z czasem całkowicie opustoszeć. Niszczał do 1999, kiedy to zakupił go PKO BP. Przez dalsze siedem lat nie poczyniono jednak żadnych większych prac remontowych. Dopiero w grudniu 2007, na 750-lecie lokacji Jarocina oraz 50-lecie oddziału PKO BP w tym mieście, budynek generalnie wyremontowano i otwarto w nim oddział bankowy. Remont wymagał m.in. przestawienia ścian wewnętrznych, wymiany części więźby dachowej, stolarki okiennej i prowadzony był pod nadzorem konserwatorskim z Poznania. 
Budynek otrzymał wyróżnienie w ogólnopolskim konkursie Modernizacja Roku (2007) za adaptację zabytkowego budynku na inne cele. Autorem projektu renowacji była pracownia Jacka Buszkiewicza z Poznania.
W bezpośrednim sąsiedztwie dawnego hotelu stoją: Kościół św. Marcina i jarociński ratusz.

</doc>
<doc id="3618179" url="https://pl.wikipedia.org/wiki?curid=3618179" title="Paweł (Grigorjew)">
Paweł (Grigorjew)

Paweł, imię świeckie Aleksandr Wiaczesławowicz Grigorjew (ur. 30 czerwca 1974 w Szczorsie) – rosyjski biskup prawosławny.
Życiorys.
Ukończył studia na Czelabińskim Państwowym Uniwersytecie Technicznym na kierunku konstrukcja i technologia środków radioelektronicznych w 1996 i przez dwa kolejne lata pracował zgodnie z wykształceniem. Chrzest przyjął w wieku 18 lat, zaś w 1998 wstąpił jako posłusznik do monasteru św. Michała Archanioła w Kozysze. W klasztorze wykonywał różne zadania, był m.in. dziekanem i proboszczem placówki filialnej we wsi Wierch-Czik. Jego postrzyżyn mniszych dokonał 10 lipca 1998 przełożony wspólnoty hieromnich Artemiusz, który nadał mu imię zakonne Paweł na cześć św. Pawła Apostoła. Święceń diakońskich i kapłańskich udzielił mu biskup nowosybirski i berdski Sergiusz odpowiednio w dniach 12 września i 26 grudnia 1998. 
W latach 1999–2004 uczył się zaocznie w seminarium duchownym w Tomsku, zaś w 2009, również zaocznie, ukończył studia teologiczne na Kijowskiej Akademii Duchownej. Od 2006 do 2010 służył w placówce filialnej monasteru w Kozysze – w cerkwi Ikony Matki Bożej „Szybko Spełniająca Prośby” w Mocziszczu. Równocześnie od 2006 wykładał w Prawosławnym Instytucie Teologicznym św. Makarego w Nowosybirsku, w 2009 przemianowanym na seminarium duchowne.
W 2012 został przełożonym monasteru w Kozysze z godnością ihumena. Od 2013 do 2015 kierował parafią św. Włodzimierza w Nowosybirsku, od 2014 kierował ponadto eparchialną komisją zajmującą się monasterami i życiem mniszym. 
24 grudnia 2015 Święty Synod Rosyjskiego Kościoła Prawosławnego nominował go na biskupa koływańskiego, wikariusza eparchii nowosybirskiej. W związku z tym następnego dnia otrzymał godność archimandryty. Jego chirotonia biskupia odbyła się 8 stycznia 2016 w soborze Zaśnięcia Matki Bożej w Moskwie pod przewodnictwem patriarchy moskiewskiego i całej Rusi Cyryla. 
W 2018 r. został przeniesiony na katedrę jejską. Od 30 sierpnia 2019 r. jest również ordynariuszem eparchii duszanbeńskiej, z tytułem biskupa duszanbeńskiego i tadżyckiego.

</doc>
<doc id="3618180" url="https://pl.wikipedia.org/wiki?curid=3618180" title="Erinaceomorpha">
Erinaceomorpha



</doc>
<doc id="3618182" url="https://pl.wikipedia.org/wiki?curid=3618182" title="Ahmad at-Tidżani">
Ahmad at-Tidżani

Ahmad at-Tidżani, arab. سيدي أحمد التجاني (ur. 1735, zm. 1815) – założyciel sufickiego porządku tidżanijja, potomek Mahometa.
Urodzony w 1735 roku. Ahmad at-Tidżani pochodził z rodziny muzułmańskich uczonych. Studiował w Fezie w Maroku. W 1784 roku w pustynnej oazie Busamghun at-Tidżani miał widzenie, w którym Mahomet nakazał mu nauczać na podstawie Koranu i hadisów, by jego uczniowie zgłębiali wiedzę o Bogu. Założony przez niego porządek tidżanijja opierał się na trzech zasadach (proszeniu Boga o przebaczenie, uznawaniu wyjątkowości Boga i modlitwie za Mahometa). W 1798 roku Ahmad at-Tidżani osiadł z grupą uczniów w Fezie, gdzie był powszechnie szanowany, tam w 1800 roku zbudował ośrodek Tidżani Zawija. Po jego śmierci (1815 rok) Bractwo Tidżanijja rozwijało się, zyskując popularność w obecnych państwach: Senegalu, Mauretanii, Nigrze i Nigerii.

</doc>
<doc id="3618183" url="https://pl.wikipedia.org/wiki?curid=3618183" title="Stelio DeRocco">
Stelio DeRocco

Stelio DeRocco (ur. 13 kwietnia 1960 r. w Mali Lošinj) – kanadyjski siatkarz, grający w lidze włoskiej, potem trener, m.in. reprezentacji Australii i Kanady. Od stycznia 2016 roku do lutego 2018 roku był trenerem MKS-u Będzin. Od 1 sierpnia 2018 będzie głównym trenerem United Volleys we Frankfurcie w Niemczech.
Życie osobiste.
Stelio jest żonaty z Val DeRocco, reprezentantką drużyny narodowej Kanady w piłce siatkowej kobiet. Mają dwójkę synów Michaela i Jasona, który gra w Jastrzębskim Węglu.

</doc>
<doc id="3618184" url="https://pl.wikipedia.org/wiki?curid=3618184" title="Jason DeRocco">
Jason DeRocco



</doc>
<doc id="3618190" url="https://pl.wikipedia.org/wiki?curid=3618190" title="Jeże (podrodzina ssaków)">
Jeże (podrodzina ssaków)

Jeże (Erinaceinae) – podrodzina ssaków z rodziny jeżowatych (Erinaceinae).
Występowanie.
Podrodzina obejmuje gatunki występujące w Eurazji i Afryce.
Systematyka.
Do podrodziny należą następujące występujące współcześnie rodzaje:
Opisano również rodzaje wymarłe:

</doc>
<doc id="3618193" url="https://pl.wikipedia.org/wiki?curid=3618193" title="Wilhelm Possak">
Wilhelm Possak

 
Wilhelm Possak – rumuński piłkarz, a także trener.
Kariera piłkarska.
W trakcie kariery Possak występował w rumuńskim CA Timișoara, węgierskich Újpest FC oraz Vasas SC oraz portugalskim Sportingu CP.
Kariera reprezentacyjna.
W reprezentacji Rumunii Possak rozegrał dwa spotkania. Zadebiutował w niej 15 kwietnia 1928 w wygranym 4:2 towarzyskim pojedynku z Turcją, a po raz drugi wystąpił w niej 6 maja 1928 w przegranym 1:3 towarzyskim spotkaniu z Jugosławią. W tamtym meczu strzelił także gola.
Kariera trenerska.
W latach 1935-1937 Possak prowadził portugalski Sporting CP.

</doc>
<doc id="3618194" url="https://pl.wikipedia.org/wiki?curid=3618194" title="Tryb matrycowy">
Tryb matrycowy



</doc>
<doc id="3618195" url="https://pl.wikipedia.org/wiki?curid=3618195" title="Hypostom">
Hypostom



</doc>
<doc id="3618197" url="https://pl.wikipedia.org/wiki?curid=3618197" title="45 lat">
45 lat

45 lat (ang. "45 Years") – brytyjski melodramat z 2015 roku w reżyserii i według scenariusza Andrew Haigha. Scenariusz oparto na opowiadaniu "In Another Country" autorstwa Davida Constantine'a. Zdjęcia do filmu powstały w Norwich.
Światowa premiera filmu miała miejsce 6 lutego 2015 roku w konkursie głównym podczas 65. MFF w Berlinie. Na festiwalu tym Charlotte Rampling i Tom Courtenay zdobyli nagrody Srebrnego Niedźwiedzia dla najlepszej aktorki i aktora za swoje ekranowe kreacje.

</doc>
<doc id="3618199" url="https://pl.wikipedia.org/wiki?curid=3618199" title="Raúl Magaña (aktor)">
Raúl Magaña (aktor)

Raúl Magaña Rodriguez, lepiej znany jako Raúl Magaña (ur. 16 września 1966 w Meksyku) – meksykański aktor telewizyjny i filmowy, prezenter i model. W 1987 ukończył CEA (Centro de Educación Artística de Televisa). Występował na scenie w sztukach: "Pedro y el Lobo", "Suicidate Langosta", "Ponte en mis Zapatos" i "Juntos florever".

</doc>
<doc id="3618202" url="https://pl.wikipedia.org/wiki?curid=3618202" title="Nagroda Brytyjskiej Akademii Filmowej za najlepszą scenografię">
Nagroda Brytyjskiej Akademii Filmowej za najlepszą scenografię

Nagroda Brytyjskiej Akademii Filmowej za najlepszą scenografię – jedna z Nagród Brytyjskiej Akademii Filmowej przyznawana od 1964.
Zwycięzcy i nominowani.
Lata 60..
Najlepsza scenografia w czarno-białym filmie brytyjskim
1964: "Dr. Strangelove" – Ken Adam
Najlepsza scenografia w barwnym filmie brytyjskim
1964: "Becket" – John Bryan
1965: "Darling" – Ray Simm
1965: "Teczka Icpress" – Ken Adam
 1966: "Szpieg, który przyszedł z zimnej strefy" – Tambi Larsen
1966: "Błękitny Max" – Wilfred Shingleton
1967: nagrody nie przyznano
1967: "Oto jest głowa zdrajcy" – John Box
Najlepsza scenografia 
1968: ' – Ernest Archer, Harry Lange i Anthony Masters
 1969: "Och! Co za urocza wojenka" – Donald M. Ashton
Lata 70..
1970: "Waterloo" – Mario Garbuglia
1971: "Śmierć w Wenecji" – Ferdinando Scarfiotti
1972: "Kabaret" – Rolf Zehetbauer
1973: "Najemnik" – Natasha Kroll
1974: "Wielki Gatsby" – John Box
1975: "Rollerball" – John Box
1976: "Bugsy Malone" – Geoffrey Kirkland
1977: "Casanova " – Danilo Donati i Federico Fellini
1978: "Bliskie spotkania trzeciego stopnia" – Joe Alves
1979: "Obcy – ósmy pasażer Nostromo" – Michael Seymour
Lata 80..
1980: "Człowiek słoń" – Stuart Craig
1981: "Poszukiwacze zaginionej Arki" – Norman Reynolds
1982: "Łowca androidów" – Lawrence G. Paull
1983: "Traviata" – Gianni Quaranta i Franco Zeffirelli
 1984: "Pola śmierci" – Roy Walker
1985: "Brazil" – Norman Garwood
1986: "Pokój z widokiem" – Brian Ackland-Snow i Gianni Quaranta
1987: "Złote czasy radia" – Santo Loquasto
1988: "Tucker. Konstruktor marzeń" – Dean Tavoularis
1989: "Przygody barona Munchausena" – Dante Ferretti
Lata 90..
1990: "Dick Tracy" – Richard Sylbert
1991: "Edward Nożycoręki" – Bo Welch
1992: "Roztańczony buntownik" – Catherine Martin
1993: "Fortepian" – Andrew McAlpine
1994: "Wywiad z wampirem" – Dante Ferretti
1995: "Apollo 13" – Michael Corenblith
1996: "Ryszard III" – Tony Burrough
1997: "Romeo i Julia" – Catherine Martin
1998: "Truman Show" – Dennis Gassner
1999: "Jeździec bez głowy" – Rick Heinrichs
od 2000.
2000: "Gladiator" – Arthur Max
2001: "Amelia" – Aline Bonetto
2002: "Droga do zatracenia" – Dennis Gassner
2003: ' – William Sandell
2004: "Aviator" – Dante Ferretti
2005: "Harry Potter i Czara Ognia" – Stuart Craig
2006: "Ludzkie dzieci" – Jim Clay, Geoffrey Kirkland i Jennifer Williams
2007: "Pokuta" – Sarah Greenwood i Katie Spencer
2008: "Ciekawy przypadek Benjamina Buttona" – Donald Graham Burt i Victor J. Zolfo
2009: "Avatar" – Rick Carter, Robert Stromberg i Kim Sinclair
od 2010.
2010: Guy Hendrix Dyas, Larry Dias i Doug Mowat – "Incepcja"
2011: Dante Ferretti i Francesca Lo Schiavo – "Hugo i jego wynalazek"
2012: Eve Stewart i Anna Lynch-Robinson – "Les Misérables. Nędznicy"
2013: Catherine Martin i Beverley Dunn – "Wielki Gatsby"
2014: Adam Stockhausen i Anna Pinnock – "The Grand Budapest Hotel"
2015: Colin Gibson i Lisa Thompson – ""
2016: Stuart Craig i Anna Pinnock – "Fantastyczne zwierzęta i jak je znaleźć"
2017: Paul Austerberry, Jeff Melvin i Shane Vieau – "Kształt wody"
2018: Fiona Crombie i Alice Felton – "Faworyta" 
2019: Dennis Gassner i Lee Sandales – "1917" 
od 2020.
2020: Donald Graham Burt i Jan Pascale – "Mank" 
2021: Patrice Vermette i Zsuzsanna Sipos – "Diuna" 

</doc>
<doc id="3618207" url="https://pl.wikipedia.org/wiki?curid=3618207" title="Gregorio Casal">
Gregorio Casal

José de Jesús Casillas Rábago, bardziej znany jako Gregorio Casal (ur. 13 lipca 1935 w San Miguel el Alto, zm. 25 kwietnia 2018 w Tepatitlán de Morelos) – meksykański aktor teatralny, telewizyjny i filmowy.

</doc>
<doc id="3618208" url="https://pl.wikipedia.org/wiki?curid=3618208" title="Tadeusz Foltyn">
Tadeusz Foltyn

Tadeusz Wilhelm Foltyn, (ur. 10 kwietnia 1936 w Gdyni, zm. 10 października 2019) - architekt, artysta, rzeźbiarz. Pseudonim artystyczny: Tade.
Życiorys.
Urodzony w Gdyni jako syn Stefanii i Antoniego, w roku 1936. Od zakończenia II Wojny Światowej mieszkaniec Sopotu. 
Ukończył studia na Wydziale Architektury Politechniki Gdańskiej w 1962 r. i od tego czasu uprawiał zawód wolnego artysty. Jest autorem wystroju 270 wnętrz sakralnych w Polsce, wykonuje płaskorzeźby i rzeźby kute w metalu, małe formy wieńczące chrzcielnice, tabernakula, figury kultu religijnego, kielichy, urny, relikwiarze, kompozycje abstrakcyjne i realistyczne. 
Stosował techniki emalierskie, jak również kraty kute w ogniu, a także małe formy rzeźbiarskie użytkowe i dekoracyjne, odlewane z brązu techniką traconego wosku.
Dzieła Tadeusza Foltyna zdobią także kilkaset obiektów użyteczności publicznej, znajdują się w wielu muzeach Europy, Afryki i Ameryki, a także w skarbcu jasnogórskim oraz w galeriach i zbiorach . Zorganizował wiele wystaw indywidualnych, a także wziął udział w wystawach zbiorowych.
Współpracował z galeriami w Hanowerze, Hartfordzie, Akwizgranie, Lille, Thionville, Dijon, Cannes.
Z Sopotem łączyło go nie tylko miejsce zamieszkania, ale także rzeźba z brązu przedstawiająca "Parasolnika". Nim powstała ostateczna wersja rzeźby, wykonanych zostało 30 próbnych miniatur. Dziś zdobi ulicę Bohaterów Monte Casino. 
W 1983 Tadeusz Foltyn wykonał kielich dla Jana Pawła II jako dar od "Solidarności"; Lech Wałęsa wręczył go Papieżowi na Jasnej Górze. Był to duży kielich składający się z trzech bursztynów i trzech krzyży, które tworzyły winorośle. Foltyn jest także autorem miniatury, repliki Pomnika Poległych Stoczniowców, który dziś stoi w skarbcu jasnogórskim. Za wykonanie tej pracy otrzymał rok więzienia w zawieszeniu.
Zdobył wiele nagród zarówno w kraju, jak i za granicą. Był członkiem Związku Polskich Artystów Plastyków, ART Sycylii "Ateny" i SCARP-u.

</doc>
<doc id="3618210" url="https://pl.wikipedia.org/wiki?curid=3618210" title="Maria Mach">
Maria Mach

Maria Michalina Mach (ur. 9 lutego 1971) – polska działaczka społeczna, edukatorka specjalizująca się w tematyce kształcenia osób o wybitnych uzdolnieniach. Współtwórczyni Programu pomocy wybitnie zdolnym Krajowego Funduszu na rzecz Dzieci. Dyrektorka Biura i sekretarz Krajowego Funduszu na rzecz Dzieci od 2009 do 2020, od 2020 prezeska zarządu.
Życiorys.
Absolwentka filozofii na Uniwersytecie Jagiellońskim. Była stypendystką Krajowego Funduszu na rzecz Dzieci. Następnie wieloletnia pracowniczka i tutorka Funduszu. W 2009 (po odejściu na emeryturę Ryszarda Rakowskiego) została dyrektorką biura i sekretarzem Krajowego Funduszu na rzecz Dzieci. Poza pracą na rzecz samego Funduszu, prowadzi działalność popularyzatorską i publicystyczną, w których przedstawia problematykę wychowania i pracy ze zdolnymi dziećmi. Zaangażowana w reformę polskiej edukacji, prowadzi warsztaty dla uczniów nauczycieli, popularyzuje ideę środowiskowego wsparcia zdolnych i nieodpłatnego dzielenia się wiedzą. Cytowana jest w mediach codziennych, branżowych, popularnonaukowych i wydawnictwach książkowych oraz zapraszana na szereg konferencji.
Zainicjowała wiele inicjatyw edukacyjnych w tym m.in. program wspierania nauczycielskich pasji "Inspiratorium" (razem z dr Michałem Mizerą). Współautorka poradnika dla rodziców i nauczycieli „Zdolne dziecko. Pierwsza pomoc”.
19 czerwca 2001 otrzymała „za wybitne zasługi w działalności na rzecz dzieci” Brązowy Krzyż Zasługi. 18 września 2013 została odznaczona za zasługi w działalności na rzecz budowy społeczeństwa obywatelskiego Złotym Krzyżem Zasługi. Od 2011 jest członkinią Rady Programowej Centrum Nauki Kopernik w Warszawie. 

</doc>
<doc id="3618212" url="https://pl.wikipedia.org/wiki?curid=3618212" title="In Satan's Name. The Definitive Collection.">
In Satan's Name. The Definitive Collection.



</doc>
<doc id="3618213" url="https://pl.wikipedia.org/wiki?curid=3618213" title="In Satan’s Name. The Definitive Collection.">
In Satan’s Name. The Definitive Collection.



</doc>
<doc id="3618214" url="https://pl.wikipedia.org/wiki?curid=3618214" title="William Wentworth">
William Wentworth

William Charles Wentworth (ur. 13 sierpnia 1790 na wyspie Norfolk, zm. 20 marca 1872 w Wimborne) – australijski prawnik, działacz polityczny i podróżnik.
Życiorys.
Pochodzenie.
Urodził się dwa lata po rozpoczęciu europejskiego osadnictwa w Australii. Jego rodzice poznali się na pokładzie statku transportującego skazańców do założonej tam kolonii karnej. Na matce ciążył wyrok siedmiu lat pracy przymusowej za kradzież ubrań. Ojciec, choć też miał za sobą konflikty z prawem, formalnie podróżował jako wolny osadnik, mający pracować w kolonii w wyuczonym zawodzie lekarza. W 1796 jego rodzina przeniosła się z wyspy Norfolk do Sydney, gdzie jego ojciec szybko stał się zamożnym właścicielem ziemskim.
Wczesna kariera.
Po okresie finansowanej przez ojca nauki w Anglii, w 1810 powrócił do Australii, zaś w 1811 z nominacji gubernatora Lachlana Macquarie objął stanowisko dowódcy żandarmerii, otrzymał także własne, pokaźne nadanie ziemskie. Szybko stał się aktywny w życiu społeczno-politycznym Nowej Południowej Walii. W 1813 wspólnie z Gregorym Blaxlandem i Williamem Lawsonem, a także czterema służącymi, wziął udział w ekspedycji, która jako pierwsza grupa Europejczyków przekroczyła Góry Błękitne. W nagrodę za to osiągnięcie otrzymał kolejne nadanie ziemskie, co zwiększyło jego stan posiadania do ponad 1100 hektarów.
W 1816 po raz kolejny wyjechał do Europy, gdzie podjął studia prawnicze, podróżował po kontynencie, a w 1819 wydał poczytną książkę, w której dowodził, iż Nowa Południowa Walia jest atrakcyjniejszym kierunkiem emigracji niż Stany Zjednoczone. Dziełu temu przypisuje się wpływ na zwiększenie liczby osób, które pragnęły wyjechać do Australii jako wolni osadnicy. W kolejnych wydaniach dodawał nowe rozdziały, w których atakował panujący wówczas w Nowej Południowej Walii system polityczny, oparty na sojuszu wąskiej elity politycznej z elitą gospodarczą. Opowiadał się za pewną demokratyzacją ustroju kolonii, a także przyznaniem szerszych praw politycznych byłym skazańcom, którzy odbyli już karę. Nie był jednak zwolennikiem powszechnych praw wyborczych, gdyż uważał, iż prawo głosowania powinny mieć jedynie osoby posiadające ziemię.
W 1822 otrzymał w Londynie prawo wykonywania zawodu adwokata. Następnie spędził pewien czas na University of Cambridge, gdzie zajmował się głównie poezją. W swojej twórczości poetyckiej dawał wyraz przekonaniu, iż kiedyś Australia stanie się „nową Brytanią w nowym świecie”.
Powrót do Australii.
W 1824, rok po formalnym przekształceniu Nowej Południowej Walii z kolonii karnej w osadniczą kolonię koronną, powrócił do Australii, gdzie założył gazetę "Australian". Wbrew obowiązującym przepisom nie uzyskał zgody władz na jej wydawanie ani nie poddał jej obowiązkowej cenzurze, ale gubernator Thomas Brisbane postanowił celowo przymknąć na to oko, aby przekonać się, jak sprawdzi się w kolonii całkowicie wolna prasa. Równocześnie Wentworth wyrósł na jednego z liderów walki o prawa tzw. emancypowanych, czyli byłych skazańców i ich potomków. W 1827 prowadzone przez jego pismo ataki na władze stały się tak daleko idące, że następca Brisbane’a, Ralph Darling, dwukrotnie próbował zdelegalizować gazetę, jednak jego decyzje były uchylane przez sądy. W tym okresie Wentworth stał się popularnym działaczem politycznym, ale jednocześnie jego bardzo ostra retoryka i bezpardonowe ataki na gubernatora sprawiły, iż część mieszkańców kolonii zaczęła go postrzegać jako nadmiernego radykała. W 1827 połączył majątek odziedziczony po zmarłym ojcu ze swoim własnym, co uczyniło z niego jedną z najzamożniejszych osób w Nowej Południowej Walii. W 1828 sprzedał swoje udziały w "Australian".
Od 1835 był jednym z czołowych działaczy Australijskiego Stowarzyszenia Patriotycznego, organizacji zabiegającej o przyznanie kolonii autonomii. Pod wpływem ich działań w 1842 władze brytyjskie zreformowały ustrój Nowej Południowej Walii. Jej Rada Ustawodawcza była odtąd w 2/3 składu wybieralna, przy czym ustanowiono na tyle wysoki cenzus majątkowy, iż czynne prawo wyborcze miał jedynie co trzeci dorosły mężczyzna w kolonii. W 1843 został wybrany do Rady i szybko stał się jednym z jej najważniejszych członków. Walczył m.in. o prawa skwaterów, czyli osób wypasających swoje owce i bydło na ziemiach należących do Korony, wbrew obowiązującemu prawu. W 1846 ich status został uregulowany prawnie przez parlament w Londynie, w sposób bardzo dla nich korzystny.
Późne życie.
W 1853 Wentworth przewodniczył komisji Rady Ustawodawczej, która przygotowała projekt konstytucji Nowej Południowej Walii, mającej stanowić kolejny krok w stronę jej większej niezależności. Komisja Wentwortha proponowała ustanowienie całkowicie wybieralnej, choć z wysokim cenzusem, izby niższej przy jednoczesnym powołaniu dziedzicznej izby wyższej na wzór Izby Lordów. W 1856 konstytucja została przyjęta, ale w znacznie bardziej demokratycznym kształcie niż proponował. Cenzusy obniżono, zaś izba wyższa nadal miała pochodzić z nominacji gubernatora, a miejsc w niej nie można było dziedziczyć.
W 1854 Wentworth wyjechał do Anglii, gdzie planował spędzić emeryturę. Później odwiedził Australię jeszcze tylko raz, w latach 1861-1862, gdy poproszono go, aby objął przewodnictwo Rady Ustawodawczej w czasie poważnego kryzysu politycznego. Ostatnie lata życia spędził w swojej angielskiej rezydencji w hrabstwie Dorset. Zmarł tamże w wieku 81 lat. Zgodnie z jego życzeniem, jego ciało zostało przetransportowane do Sydney, gdzie po pogrzebie z honorami państwowymi spoczął w grobowcu na terenie swojej rodzinnej posiadłości.
Upamiętnienie.
Od nazwiska Wentwortha nazwano w Australii szereg miejsc i instytucji, m.in. miasto Wentworth, okręg wyborczy oraz wodospad. Dwukrotnie jego wizerunek znajdował się na australijskich znaczkach pocztowych. Jest również patronem budynku samorządu studenckiego na kampusie University of Sydney.

</doc>
<doc id="3618217" url="https://pl.wikipedia.org/wiki?curid=3618217" title="Ed Scott">
Ed Scott

 
Edward Antonio Scott (ur. 29 marca 1981 w Columbii) – amerykański koszykarz występujący na pozycji rozgrywającego.
W 2003 roku został wybrany w drafcie do ligi USBL z numerem 52 przez Westchester Wildfire. Obóz przedsezonowy spędził z francuskim zespołem Le Mans, został zwolniony tuż przed rozpoczęciem rozgrywek zasadniczych. W listopadzie 2003 podpisał umowę z zespołem NBDL – Charleston Lowgators. Tym razem również nie rozegrał w nim żadnego spotkania sezonu regularnego. W styczniu 2004 roku trafił do Austrii, gdzie rozegrał 10 spotkań. W lipcu wziął udział w rozgrywkach letniej ligi NBA – Southern California Summer Pro League w Long Beach, gdzie reprezentował barwy zespołu Sacramento Kings. Następnie przystąpił do draftu NBDL, w którym to został wybrany z numerem 22 przez Huntsville Flight. W grudniu trafił do Polski, gdzie spędził dwa sezony, uwieńczone tytułami wicemistrza Polski. 
Po zakończeniu rozgrywek 2005/06 trafił do Niemiec, gdzie rozegrał 2 spotkania w EWE Baskets Oldenburg, po czym wylądował w Australii. Opuścił klub z powodu braku wynagrodzenia i powrócił do Polski, zasilając tym razem Energię Czarni Słupsk. W 2008 roku występował jeszcze w Estonii, na Cyprze i ponownie w Polsce, jako gracz Polpharmy Starogard Gdański. W 2010 roku został po raz kolejny wicemistrzem, tym razem Słowacji.

</doc>
<doc id="3618219" url="https://pl.wikipedia.org/wiki?curid=3618219" title="Edward Antonio Scott">
Edward Antonio Scott



</doc>
<doc id="3618220" url="https://pl.wikipedia.org/wiki?curid=3618220" title="Julio Bekhor">
Julio Bekhor

Julio Cadena Cardenas, lepiej znany jako Julio Bekhor (ur. 30 lipca 1978 w Meksyku) – meksykański aktor telewizyjny i filmowy, reżyser i scenarzysta.

</doc>
<doc id="3618221" url="https://pl.wikipedia.org/wiki?curid=3618221" title="Adam Cekański">
Adam Cekański

Adam Aleksander Cekański (ur. 22 października 1921 w Krakowie, zm. 4 stycznia 2016) – ginekolog, położnik i endokrynolog, wykładowca i prorektor Śląskiej Akademii Medycznej w Katowicach, profesor zwyczajny. Był emerytowanym Kierownikiem IV Katedry i Kliniki Położnictwa i Ginekologii Śląskiej Akademii Medycznej, prorektorem ds. szkolenia podyplomowego w latach 1982–1987. Odznaczony m.in. Krzyżem Kawalerskim Orderu Odrodzenia Polski, odznaką „Za wzorową pracę w służbie zdrowia” oraz Wawrzynem Lekarskim.
Życiorys.
Urodził się w rodzinie inteligenckiej. Jego oboje rodzice byli nauczycielami. Zdawał maturę w 1939, na kilka miesięcy przed wybuchem wojny. Dostał się na medycynę na Uniwersytecie Jagiellońskim, ale po zamknięciu uczelni przez Niemców zaczął naukę w krakowskiej Szkole Handlowej. Po jej ukończeniu pracował jako urzędnik w miejskim Zarządzie Nieruchomości w Krakowie. Był żołnierzem AK.
Po zakończeniu działań wojennych ponownie zdawał na medycynę na UJ. Dyplom lekarza uzyskał w 1949 roku, a rok później obronił doktorat.
Od 1 października 1949 pracował na chirurgii w Szpitalu Powiatowym w Mikołowie. W 1954 przeniósł się do II Kliniki Położnictwa i Chorób Kobiecych Śląskiej Akademii Medycznej w Bytomiu, a od 1979 pracował w Katedrze i Klinice Ginekologii i Położnictwa w Tychach.
Przedmiotem badań naukowych prof. Cekańskiego była m.in. niepłodność u kobiet i mężczyzn, antykoncepcja, diagnostyka perinatalna, cukrzycą ciążowa i geriatria ginekologiczna. Była autorem wielu artykułów w krajowych i zagranicznych czasopismach specjalistycznych oraz podręczników, m.in. wydanego w 1961 podręcznika "Pielęgniarstwo położnicze", współautorem wydanej pod red. Rudolfa Klimka "Ginekologii" (1982) oraz "Medycyny perinatalnej" pod red. Zbigniewa Słomki (1984). Przeszedł na emeryturę w 1992.
Został pochowany na Cmentarzu Rakowickim w Krakowie (kwatera BD, płd.)

</doc>
<doc id="3618223" url="https://pl.wikipedia.org/wiki?curid=3618223" title="Cerkiew Kazańskiej Ikony Matki Bożej w Moskwie (Jasieniewo)">
Cerkiew Kazańskiej Ikony Matki Bożej w Moskwie (Jasieniewo)

Cerkiew Kazańskiej Ikony Matki Bożej – prawosławna cerkiew w Moskwie, w dzielnicy Jasieniewo, wchodzącej w skład południowo-zachodniego okręgu administracyjnego Moskwy. Pierwotnie znajdowała się w majątku Uzkoje. Administracyjnie należy do dekanatu św. Paraskiewy eparchii moskiewskiej miejskiej Rosyjskiego Kościoła Prawosławnego.
Historia.
Cerkiew została wzniesiona w 1698 przez bojara Tichona Strieszniewa w stylu baroku naryszkińskiego na miejscu starszej, drewnianej świątyni wzmiankowanej po raz pierwszy w 1641. Była to prywatna świątynia prawosławna na terenie majątku Uzkoje, który na przestrzeni wieków należał m.in. do Golicynów, Strieszniewów, Oboleńskich, Niejełowych, Tołstojów i Trubieckich. Świątynia odniosła poważne straty podczas wojny francusko-rosyjskiej w 1812. Ostatnimi właścicielami Uzkiego byli Trubieccy. Częstym gościem w ich majątku, a zatem także w znajdującej się na jego terenie cerkwi, był filozof Władimir Sołowjow.
W 1928 cerkiew została zamknięta i przez kolejne dziesięciolecia mieściła magazyn książek. Trafiały do niej m.in. prace autorów zakazanych w ZSRR, skonfiskowane księgi liturgiczne i teologiczne, książki i dokumenty archiwalne wywiezione z bibliotek i archiwów niemieckich. Rosyjski Kościół Prawosławny odzyskał obiekt w 1990.
Architektura.
Cerkiew zbudowana jest na planie krzyża i zwieńczona pięcioma kopułami, z których złocona jest jedynie środkowa, położona w centralnej części budynku. W jednej z zachodnich kopuł zawieszone są dzwony.
Świątynia, oprócz ołtarza głównego, posiada dwa boczne – Ścięcia Głowy św. Jana Chrzciciela oraz św. Mikołaja.

</doc>
<doc id="3618224" url="https://pl.wikipedia.org/wiki?curid=3618224" title="Jiří Pospíšil (ur. 1949)">
Jiří Pospíšil (ur. 1949)

Jiří Pospíšil (ur. 9 maja 1949 w Brnie) – czeski polityk i psycholog, wiceminister obrony, senator, poseł do Parlamentu Europejskiego V kadencji (2004).
Życiorys.
Ukończył psychologię na Uniwersytecie Masaryka, po czym podjął pracę w tym zawodzie. W 1968 wstąpił do Komunistycznej Partii Czechosłowacji. W 1989 był wśród założycieli Forum Obywatelskiego. Od 1990 do 1992 był posłem do Izby Ludowej czechosłowackiego Zgromadzenia Federalnego. Od 1990 przez około 20 lat był również radnym Czeskich Budziejowic. W 1991 zaangażował się w działalność polityczną w ramach Obywatelskiej Partii Demokratycznej. W latach 1992–1995 pełnił funkcję wiceministra obrony w rządzie Václava Klausa. Od 1996 prywatny przedsiębiorca.
W 1996 i 2000 wybierany do czeskiego Senatu. Od 2003 pełnił funkcję obserwatora w Parlamencie Europejskim, od maja do lipca 2004 sprawował mandat eurodeputowanego V kadencji w ramach delegacji krajowej. W 2006 ponownie uzyskał senacką reelekcję, sprawując mandat do 2012.

</doc>
<doc id="3618225" url="https://pl.wikipedia.org/wiki?curid=3618225" title="Jaskinia Przeziorowa">
Jaskinia Przeziorowa

Jaskinia Przeziorowa – jaskinia w Dolinie Kościeliskiej w Tatrach Zachodnich. Główne wejście do niej znajduje się w zboczu Gubalca na wysokości 1229 metrów n.p.m. Położone jest dokładnie na wprost Raptawickiej Turni, po przeciwległej stronie żlebu od Jaskini za Smrekiem, powyżej Schronu pod Przeziorową. Długość jaskini wynosi 420 metrów, deniwelacja 17,7 metrów.
Jaskinia ma cztery otwory, które przypominają przeziory, czyli w gwarze podhalańskiej otwory w tylnej ścianie izby, przez które można zobaczyć co się dzieje z tyłu domu. Stąd nazwa jaskini.
Opis jaskini.
Jaskinia zaczyna się dużą Komorą Wstępną do której prowadzi obszerny otwór główny. Znajdują się w niej dwa boczne otwory (przeziory). Czwarty przezior jest wylotem kominka znajdującego się naprzeciw pozostałych bocznych otworów. 
Z Komory Wstępnej ciąg główny prowadzi Lewym Korytarzem (w bok odchodzi tu korytarz zakończony studzienką) do przekopu i Zawału pod Zapałkami (podstemplowana część przekopu podparta belkami nazwanymi zapałkami), a dalej przez pochylnię do Studni Dobrej Nadziei. Z dna studni korytarz idzie przez Kostnicę, Syfon Gnojny (właściwie jest to błotne jeziorko), Zacisk Gwarków z Mysłowic i pochylnię Golgota Kamienna do Salki Czterech Wiatrów. Stąd odchodzą dwa boczne ciągi. Na prawo korytarz prowadzi do Komina Niepokoju, na lewo natomiast do jeziorka. 
Ciąg główny idzie prosto do Sali Piętrowej. Z sali tej odchodzi boczny ciąg prowadzący do Damskich Partii (bardzo ciasnych zakończonych szczeliną). 
Ciąg główny natomiast dochodzi do Mlecznego Rurociągu – korytarza długości 120 metrów. Po 20 metrach odgałęzia się od niego ciasna szczelina nazwana Korytarzem dla Wybrańców (12 metrów długości, 25 centymetrów szerokości lub mniej) prowadząca do Prawego Korytarza i dalej do Komory Wstępnej. 
Idąc dalej Mlecznym Rurociągiem, dochodzi się do Gwiazdy Rozdroża. Jest to niewielkie rozszerzenie, z którego na prawo idzie zawaliskowy Korytarz Niedźwiedzi, a na lewo odchodzi szczelina zakończona Komórką Naciekową.
Przyroda.
W jaskini można spotkać mleko wapienne, polewy naciekowe, stalaktyty, stalagmity i heliktyty – najliczniej w Mlecznym Rurociągu i okolicach Gwiazdy Rozdroża. 
W Korytarzu Niedźwiedzim znajdowały się prawie kompletne szkielety niedźwiedzi (odkrywcy przekazali je do Muzeum Przyrodniczego Tatrzańskiego Parku Narodowego w Zakopanem).
Historia odkryć.
Jaskinię odkryli w lipcu 1922 roku Stefan i Tadeusz Zwolińscy. Zbadali wtedy wstępną komorę i dwa korytarze o długości 50 m.
W 1971 roku grotołazi ze speleoklubów z Katowic i Bielska Białej doszli do Syfonu Gnojnego, wykonując długi przekop przez zawalisko i podstemplowując jego część grożącą obsunięciem.
W tym samym roku Zacisk Gwarków z Mysłowic i główny ciąg do końca przebyli członkowie speleoklubu z Mysłowic.

</doc>
<doc id="3618229" url="https://pl.wikipedia.org/wiki?curid=3618229" title="Miroslav Beneš">
Miroslav Beneš

Miroslav Beneš (ur. 5 kwietnia 1956 w Strakonicach) – czeski polityk, fizyk i samorządowiec, w latach 1994–1998 prezydent Czeskich Budziejowic, deputowany do Izby Poselskiej, poseł do Parlamentu Europejskiego V kadencji (2004).
Życiorys.
Absolwent wydziału fizyki jądrowej Politechniki Czeskiej w Pradze. Zatrudniony początkowo przedsiębiorstwie energetycznym Energoprojekt Praha, w pierwszej połowie lat 80. był pracownikiem fizycznym w różnych branżach. Od 1986 zawodowo związany z Elektrownią Jądrową Temelín, w latach 1991–1992 kierował departamentem ds. stosunków międzynarodowych.
W pierwszej połowie lat 90. zaangażował się w działalność polityczną w ramach Obywatelskiej Partii Demokratycznej, pełnił funkcję wiceprzewodniczącego tego ugrupowania. W 1994, 1998 i 2002 wybierany na radnego Czeskich Budziejowic. W latach 1994–1998 sprawował urząd prezydenta tego miasta. Od 1998 do 2006 zasiadał w niższej izbie czeskiego parlamentu. Od 2003 pełnił funkcję obserwatora w Parlamencie Europejskim, od maja do lipca 2004 sprawował mandat eurodeputowanego V kadencji w ramach delegacji krajowej.
Od 2006 związany z sektorem prywatnym, był też przewodniczącym rady nadzorczej przedsiębiorstwa państwowego Čepro. W 2008 bezskutecznie kandydował do Senatu. Po odejściu z ODS w 2014 związał się z nowym ugrupowaniem pod nazwą Toryové.

</doc>
<doc id="3618230" url="https://pl.wikipedia.org/wiki?curid=3618230" title="Jaskinia Psia (Tatry)">
Jaskinia Psia (Tatry)

Jaskinia Psia – największa jaskinia w stokach Gubalca opadających do wąwozu Kraków w Dolinie Kościeliskiej w Tatrach Zachodnich. Wejście do niej jest położone na wysokości 1410 metrów n.p.m., 180 m ponad dnem wąwozu. Długość korytarzy wynosi 1076 metrów, deniwelacja 62 metry.
Opis jaskini.
Jaskinia ma układ piętrowy. Z dużego otworu jaskini prowadzi pochylnia przechodząca w próg o łącznej wysokości 20 metrów i kończąca się salą nazwaną Główną Komorą. Tuż za otworem wejściowym odchodzi korytarzyk prowadzący do najwyższego punktu jaskini, a w bok od pochylni idzie ciąg I Piętra doprowadzający do 21-metrowego komina kończącego się w Głównej Komorze.
Główna Komora to II Piętro jaskini. Odchodzi z niej parę korytarzy. Główny ciąg prowadzi na lewo do Kopulastej Sali. Po drodze mija się dwa boczne ciągi. Pierwszy prowadzi do III, IV i V Piętra jaskini, drugi do salki z ładnymi naciekami. W Kopulastej Sali znajduje się jeszcze jedno wejście do bocznego ciągu. Prowadzi ono do dwóch salek kończących się ślepo.
Przed wejściem do Kopulastej Sali znajduje się próg, za którym rozpoczyna się korytarz prowadzący do Partii Poznańskich. Znajduje się tu m.in. Sala Żeberek (6 × 14 metrów) i Studnia Dobry Początek (17 m głębokości).
Z Głównej Komory po wejściu do stromo opadającego korytarzyka dochodzi się do niższych pięter jaskini. Korytarzyk kończy się salką rozpoczynającą III Piętro. Odchodzą stąd boczne korytarzyki. Jeden z nich prowadzi do szczeliny, przez którą można dostać się do Korytarza Głównego stanowiącego IV Piętro jaskini. Idąc nim na prawo, dochodzi się do Sali z Uskokiem. Na lewo natomiast korytarz doprowadza do Długiej Sali przechodzącej w Salę Błotnych Wulkanów.
Po drodze odchodzi w dół korytarz do Białej Sali w ciągu V Piętra (znajduje się tu najniższy punkt jaskini). Od Długiej Sali idzie boczny ciąg doprowadzający do Piaszczystych Syfonów, natomiast z Sali Błotnych Wulkanów prowadzi korytarz do Sali na Zakręcie.
Przyroda.
W jaskini występują bardzo obfite i różnorodne nacieki. Są stalaktyty, stalagmity, stalagnaty, polewy, nacieki grzybkowe i z mleka wapiennego. Stalaktyty występują w dużej ilości na III i IV poziomie. W galerii uchodzącej w ścianie Sali z Uskokiem znajduje się kilkaset sztuk stalagnatów i stalagmitów. W korytarzach II, III i IV piętra występują w dużych ilościach grube polewy naciekowe.
Jaskinię zamieszkują nietoperze.
Historia odkryć.
Jaskinia została odkryta przez wrocławskich grotołazów Romana Bebaka, Janusza Fereńskiego i Jana Rabka w lipcu 1961 r. na podstawie wskazówek górali. Zwiedzili oni wówczas ok. 200 m korytarzy. Dalsze odkrycia miały miejsce w 1968 roku (m.in. grotołazi z Jugosławii, ok. 260 m korytarzy) i 1972 roku (Andrzej Ciszewski i Andrzej Górny, 350 m).
W 2016 i 2017 roku odkryto i zbadano Partie Poznańskie.

</doc>
<doc id="3618238" url="https://pl.wikipedia.org/wiki?curid=3618238" title="Musa (rodzaj)">
Musa (rodzaj)



</doc>
<doc id="3618241" url="https://pl.wikipedia.org/wiki?curid=3618241" title="Petr Lachnit">
Petr Lachnit

Petr Lachnit (ur. 30 grudnia 1949 w Opawie) – czeski polityk i inżynier, w latach 2000–2002 minister rozwoju regionalnego, deputowany do Izby Poselskiej, poseł do Parlamentu Europejskiego V kadencji (2004).
Życiorys.
Absolwent Wyższej Szkoły Górniczej w Ostrawie (1973), odbył aspiranturę na tej uczelni. Do 1994 pracował w przemyśle metalurgicznym. Zaangażował się w działalność polityczną w ramach Czeskiej Partii Socjaldemokratycznej, w latach 1998–2003 był wiceprzewodniczącym tego ugrupowania. Od 1994 do 2002 zasiadał w radzie miejskiej Ostrawy, pełnił funkcję zastępcy prezydenta tego miasta.
Od 2000 do 2002 sprawował urząd ministra rozwoju regionalnego w rządzie Miloša Zemana. Następnie do 2006 był członkiem niższej izby czeskiego parlamentu. Od 2003 pełnił funkcję obserwatora w Parlamencie Europejskim, od maja do lipca 2004 sprawował mandat eurodeputowanego V kadencji w ramach delegacji krajowej. Od 2006 związany jako przedsiębiorca z sektorem prywatnym. Po opuszczeniu socjaldemokratów związał się z Partią Praw Obywateli.

</doc>
<doc id="3618242" url="https://pl.wikipedia.org/wiki?curid=3618242" title="Moja miłość">
Moja miłość



</doc>
<doc id="3618246" url="https://pl.wikipedia.org/wiki?curid=3618246" title="Szalona Kazalnica">
Szalona Kazalnica

Szalona Kazalnica () – szczyt w głównej grani Tatr w Tatrach Bielskich o wysokości 1945 m n.p.m. Jest to niepozorny wierzchołek położony między Przełęczą pod Kopą (1750 m) na południu a przełęczą Szalony Przechód (1934 m) na północy. Pierwsze siodło oddziela Szaloną Kazalnicę od Małej Bielskiej Kopy (1773 m), drugie od Szalonego Wierchu (2061 m). Zachodnie, skalisto-trawiaste stoki szczytu stromo opadają do Doliny Zadnich Koperszadów. Wcinają się w nie 3 żleby. Łagodniejsze i trawiaste stoki wschodnie opadają do Doliny Przednich Koperszadów.
Po wschodniej stronie wierzchołka biegnie czerwony szlak turystyczny ze Zdziaru i Szerokiej Przełęczy Bielskiej na Przełęcz pod Kopą.

</doc>
<doc id="3618247" url="https://pl.wikipedia.org/wiki?curid=3618247" title="Josef Vaculík">
Josef Vaculík

Josef Vaculík (ur. 14 kwietnia 1957 w Kyjovie) – czeski polityk i agronom, senator, poseł do Parlamentu Europejskiego V kadencji (2004).
Życiorys.
Absolwent Wyższej Szkoły Rolniczej w Brnie. Pracował jako agronom w państwowych gospodarstwach rolnych w miejscowościach Veselí nad Moravou oraz Boršice. W 1990 dołączył do Unii Chrześcijańskiej i Demokratycznej – Czechosłowackiej Partii Ludowej. W latach 1993–2002 kierował agencją rolniczą przy Ministerstwie Rolnictwa. Od 1998 wybierany na radnego miasta Staré Město. W 2002 wszedł w skład czeskiego Senatu.
Od 2003 pełnił funkcję obserwatora w Parlamencie Europejskim, od maja do lipca 2004 sprawował mandat eurodeputowanego V kadencji w ramach delegacji krajowej. W 2008 nie uzyskał senackiej reelekcji.

</doc>
<doc id="3618248" url="https://pl.wikipedia.org/wiki?curid=3618248" title="Cerkiew św. Sofii Mądrości Bożej w Warszawie">
Cerkiew św. Sofii Mądrości Bożej w Warszawie

Cerkiew pod wezwaniem św. Sofii Mądrości Bożej – prawosławna cerkiew parafialna w Warszawie, w dekanacie Warszawa diecezji warszawsko-bielskiej Polskiego Autokefalicznego Kościoła Prawosławnego.
Opis.
Świątynia znajduje się w warszawskiej dzielnicy Ursynów, na osiedlu Jeziorki Południowe, przy ulicy Puławskiej 568.
Cerkiew została zaprojektowana przez warszawskiego architekta Andrzeja Markowskiego. Jest wzorowana na konstantynopolitańskiej świątyni Hagia Sophia. Jej architektura ma przypominać o korzeniach prawosławia. Obiekt ma 36,9 m długości, 30 m szerokości, natomiast wysokość (łącznie z centralną kopułą o średnicy 16,2 m, która została pokryta miedzią) wynosi 21,6 m. Na kopule umieszczono równoramienny krzyż, charakterystyczny dla Bizancjum. Elewację obłożono piaskowcem szydłowieckim. Ściany zostaną ozdobione mozaikami i freskami. Świątynia będzie posiadała dwa ołtarze – boczny pod wezwaniem św. Męczennika Pantelejmona. Dzwonnica zostanie wyposażona w 10 dzwonów. Zgodnie z prawosławną tradycją główne wejście znajduje się od strony zachodniej, a dwa boczne – od północnej i południowej.
Prace przygotowawcze do wzniesienia cerkwi rozpoczęto w 2015 r. 5 grudnia tegoż roku patriarcha Konstantynopola Bartłomiej poświęcił kamień węgielny pod budowę świątyni. Ukończenie bryły cerkwi w stanie surowym planowane było na rok 2017.
19 maja 2018 r. po raz pierwszy w budowanej cerkwi była celebrowana Święta Liturgia. Tego samego dnia poświęcono i umieszczono krzyż na głównej kopule świątyni.
20 września 2018 r. budowaną cerkiew odwiedził patriarcha aleksandryjski Teodor II.
2 lutego 2020 r. poświęcono i umieszczono na cerkiewnej dzwonnicy 8 dzwonów. 20 września 2020 r. miało miejsce małe poświęcenie cerkwi, dokonane przez metropolitę warszawskiego i całej Polski Sawę oraz pozostałych hierarchów PAKP. Od tego dnia nabożeństwa w budowanej świątyni są odprawiane regularnie.
Cerkiew jest pierwszą budowaną po przeszło 100 latach wolnostojącą świątynią prawosławną w Warszawie. Jest wotum wdzięczności Bogu za dar 25-lecia demokratycznych przemian w Polsce i 90. rocznicę uzyskania autokefalii przez polski Kościół prawosławny.

</doc>
<doc id="3618250" url="https://pl.wikipedia.org/wiki?curid=3618250" title="Maślanka korzeniasta">
Maślanka korzeniasta

Maślanka korzeniasta ("Hypholoma radicosum" J.E. Lange) – gatunek grzybów z rodziny pierścieniakowatych ("Strophariaceae").
Systematyka i nazewnictwo.
Pozycja w klasyfikacji według Index Fungorum: "Hypholoma, Strophariaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe:
Nazwę polską podał Władysław Wojewoda w 1999 r. W polskim piśmiennictwie mykologicznym gatunek ten opisywany był też jako ostrzępka cuchnąca. W. Wojewoda w 2003 r. zaproponował nazwę łysiczka korzeniasta, jest ona jednak niespójna z obecną nazwą naukową.
Morfologia.
Zazwyczaj owocniki rosną w kępkach. Pojedynczy kapelusz ma średnicę 2–5 cm, początkowo jest łukowaty, potem rozpostarty. Powierzchnia gładka o barwie od żółtej do czerwonożółtej, przy czym środek jest ciemniejszy. U młodych okazów powierzchnia jest okryta białą osłoną, u starszych jest naga.
Szerokie, przy trzonie wykrojone ząbkiem, o pofalowanych ostrzach. Początkowo białawe z szarym odcieniem, później ochrowe.
Długość do 10 cm, walcowaty, sprężysty i głęboko tkwiący w podłożu. U młodych okazów pełny, u starszych pusty. Powierzchnia o barwie od białoochrowej do żółtobrązowej. Pod kapeluszem występuje biaława strefa pierścieniowa, a pod nią z resztek osłony zygzakowate strzępki na trzonie.
Cienki, białawy. Ma gorzki smak i silny stęchły zapach.
Kasztanowy. Zarodniki gładkie, o rozmiarach 11–12(15) × 5,25–6,75 μm.
Występowanie i siedlisko.
W piśmiennictwie naukowym opisane wiele stanowisk tego gatunku na terenie Polski.
Rośnie na martwym drewnie, na pniakach i zwalonych kłodach. Miejscami jest częsty.
Gatunki podobne.
Najbardziej charakterystyczną cechą maślanki korzeniastej jest jej korzeniasty trzon. Najbardziej podobne są: maślanka ceglasta ("Hypholoma lateritium"), hełmówka jadowita ("Galerina marginata"), maślanka wiązkowa ("Hypholoma fasciculare") i maślanka łagodna ("Hypholoma capnoides"). Żadna z nich jednak nie ma takiego korzeniastego trzonu.

</doc>
<doc id="3618251" url="https://pl.wikipedia.org/wiki?curid=3618251" title="Hypholoma radicosum">
Hypholoma radicosum



</doc>
<doc id="3618258" url="https://pl.wikipedia.org/wiki?curid=3618258" title="Jaskinia Miętusia Wyżnia">
Jaskinia Miętusia Wyżnia

Jaskinia Miętusia Wyżnia – jaskinia w Miętusich Turniach w Dolinie Miętusiej w Tatrach Zachodnich. Wejście do niej znajduje się w zachodnim stoku dolnej części Małej Świstówki na wysokości 1393 metrów n.p.m. Długość jaskini wynosi 810 metrów, deniwelacja 145 metrów.
Opis jaskini.
Z otworu wejściowego idzie się 20 metrów korytarzem do rozwidlenia. W lewo odchodzi ciasny korytarzyk nazwany Mylną Rurą, który łączy się dalej z głównym ciągiem. Prosto idzie główny ciąg, który przez dwa kolejne progi i obok trzech studni dochodzi do Sali Matki Boskiej. Sala ta to system progów opadających w dół. Z boku sali znajduje się wejście do komina, który po 34 metrach kończy się szczeliną. Główny korytarz prowadzi do kolejnego rozwidlenia. W lewo odchodzi korytarz kończący się studnią (30 metrów głębokości), natomiast główny ciąg przechodzi w korytarz w kształcie rury (nazwanym Rura) i dochodzi do Studni nad Syfonami. Tu ciąg główny rozgałęzia się. Prosto, omijając studnię, idzie się 40 metrów korytarzem, mijając niewielkie jeziorko, do zamulenia zamykającego dalszą drogę. Po zjechaniu do studni (10 metrów) dochodzi się do małego błotnego syfonu, a dalej do Syfoniku Paszczaka. Za nim zaczynają się dwie pochylnie (I Pochylnia i II Pochylnia), które doprowadzają do Syfoniku Salome. Stąd Kruchym Korytarzykiem dochodzi się do I Studni (w bok odchodzi korytarz kończący się zawaliskiem). Ciąg główny prowadzi przez I Studnię (30 metrów) do II Studni (13 metrów). Na dnie II Studni zaczyna się korytarz kończący się zawaliskiem. Oddziela ono Jaskinię Miętusią Wyżnią od Jaskini Miętusiej – dawniej były one połączone.
Przyroda.
Ściany jaskini są mokre. Można na nich zobaczyć wymyte przez wodę belemnity (w Rurze oraz I Studni). 
W jej dolnej części znajdują się małe jeziorka, a także błotniste syfony.
Jaskinię zamieszkują nietoperze.
Historia odkryć.
Jaskinia została odkryta przez Wacława Szymczakowskiego w 1949 roku, który zbadał jej główny ciąg.
Rok później zbadano niektóre boczne studnie i korytarze.
W latach 1963-1965 pokonano syfony i odkryto obszerne partie za nimi.
W latach 1969-1970 dotarto przez I i II studnię do dna jaskini.
W latach 1993-1995 odkryto kilkanaście metrów nowych korytarzy.

</doc>
<doc id="3618260" url="https://pl.wikipedia.org/wiki?curid=3618260" title="Alain Eizmendi">
Alain Eizmendi

Alain Eizmendi Blanco (ur. 10 czerwca 1990 w Beasain) – hiszpański piłkarz występujący na pozycji pomocnika w CD Leganés.

</doc>
<doc id="3618263" url="https://pl.wikipedia.org/wiki?curid=3618263" title="Robert Anderson">
Robert Anderson



</doc>
<doc id="3618270" url="https://pl.wikipedia.org/wiki?curid=3618270" title="Tous les garçons et les filles de leur âge...">
Tous les garçons et les filles de leur âge...



</doc>
<doc id="3618271" url="https://pl.wikipedia.org/wiki?curid=3618271" title="Sergio Sendel">
Sergio Sendel

Arnoldo Sergio Santaella Sendel, lepiej znany jako Sergio Sendel (ur. 4 listopada 1966 roku w Meksyku) – meksykański aktor telewizyjny i filmowy.

</doc>
<doc id="3618272" url="https://pl.wikipedia.org/wiki?curid=3618272" title="Kęstutis Kuzmickas">
Kęstutis Kuzmickas

Kęstutis Kuzmickas (ur. 30 marca 1959 w Kownie) – litewski polityk, lekarz i psychoterapeuta, poseł na Sejm, poseł do Parlamentu Europejskiego V kadencji (2004).
Życiorys.
Ukończył w 1982 studia w Instytucie Medycznym w Kownie. Odbył staże zawodowe m.in. w Rosji, Polsce i Niemczech. Specjalizował się w zakresie anestezjologii, następnie również psychiatrii i psychoterapii. Od 1982 pracował w kowieńskim szpitalu uniwersyteckim. W 1994 założył prywatną klinikę, w której podjął praktykę jako psychoterapeuta.
Zaangażował się w działalność polityczną w ramach Nowego Związku. W 2000 został radnym miejskim Kowna, wszedł również w skład zarządu miasta. W latach 2000–2004 zasiadał w Sejmie Republiki Litewskiej. Od 2003 pełnił funkcję obserwatora w Parlamencie Europejskim, od maja do lipca 2004 sprawował mandat eurodeputowanego V kadencji w ramach delegacji krajowej. Później pełnił funkcję attaché ds. zdrowia w litewskim przedstawicielstwie przy Unii Europejskiej.

</doc>
<doc id="3618273" url="https://pl.wikipedia.org/wiki?curid=3618273" title="Ross 458">
Ross 458

Ross 458 ("DT Virginis") – gwiazda podwójna w gwiazdozbiorze Panny, którą tworzy para czerwonych karłów. Znajduje się około 38 lat świetlnych od Ziemi.
Charakterystyka.
Układ Ross 458 tworzą dwa czerwone karły, obiegające wspólny środek masy co 14,5 roku. Gwiazdy dzieli odległość 5 au. Jaśniejsza gwiazda szybko wiruje wokół własnej osi, wykonując jeden obrót w czasie od 37 do 69 godzin i jest silnie aktywna magnetycznie.
Trzeci składnik.
Oba składniki układu okrąża masywna planeta okołopodwójna, oznaczona Ross 458 (AB) c (lub Ross 458C). Jest to zapewne gazowy olbrzym, choć jego masa jest na tyle duża, że może okazać się w rzeczywistości brązowym karłem. Przemawiają za tym także modele powstawania planet, przewidujące, że planety tworzą się z dysku wokół gwiazdy (lub pary gwiazd), a brązowe karły bezpośrednio z zapadnięcia obłoku molekularnego. Składnik „c” okrąża centralną parę w bardzo dużej odległości, ponad 1000 au i ocenia się, że jedno okrążenie zajmuje mu około 50 tysięcy lat.
Obiekt ten został zaobserwowany bezpośrednio w podczerwieni, można mu przypisać typ widmowy T8. Obserwacje spektroskopowe wykazują, że w jego atmosferze występuje metan i para wodna, a także amoniak; widoczne są też linie spektralne potasu. Jego widmu lepiej odpowiada model atmosfery przewidujący występowanie chmur w atmosferze, niż bezchmurny. Ma on temperaturę 650 ± 25 K i promień równy 1,07 ± 0,07 .

</doc>
<doc id="3618274" url="https://pl.wikipedia.org/wiki?curid=3618274" title="DT Virginis">
DT Virginis



</doc>
<doc id="3618278" url="https://pl.wikipedia.org/wiki?curid=3618278" title="Guinan (Star Trek)">
Guinan (Star Trek)

Guinan – postać fikcyjna ze świata Star Trek. Pełniła funkcje barmanki na pokładzie Enterprise-D. Odtwórczynią roli była Whoopi Goldberg a jej postać pojawiała się epizodycznie od drugiego do szóstego sezonu. 
Guinan należała do długowiecznej rasy Al-Aurian, jej planeta została zniszczona przez Borg. Pełniła funkcję barmanki i korzystając z ogromnego doświadczenia życiowego często doradzała członkom załogi w trudnych sytuacjach. Bliskie, lecz nie do końca jasne relacje łączyły ją z kapitanem Picardem, który często korzystał z jej rad i doświadczenia.

</doc>
<doc id="3618280" url="https://pl.wikipedia.org/wiki?curid=3618280" title="Lech Chrapowicki">
Lech Chrapowicki

Lech Antoni Chrapowicki (ur. 7 czerwca 1946) – polski i francuski architekt. 
Życiorys.
Syn Adama Chrapowickiego i Moniki z Paszkiewiczów pochodzących z Wileńszczyzny. Do szkoły średniej uczęszczał w Łodzi, egzamin dojrzałości zdał w 1963 i przeniósł się do Warszawy, gdzie studiował na Wydziale Architektury na Politechnice Warszawskiej. Dyplom obronił w 1971, rok później wyjechał do pracy we Francji, początkowo pracował w agencji projektowej "DLM Architectes" w Paryżu. Tworzył projekty budynków, które były realizowane w Afryce. Od 1976 do 1986 zaprojektował Liceum Francuskie, szkołę ENSEA i willę CFD w Abidżanie na Wybrzeżu Kości Słoniowej, następnie zamieszkał na Martynice, gdzie w 1992 otworzył własną pracownię architektoniczną noszącą nazwę "Acra Architecture". Tworzy budynki realizowane na Martynice i w sąsiednich krajach.

</doc>
<doc id="3618284" url="https://pl.wikipedia.org/wiki?curid=3618284" title="Nagroda Brama Stokera w 2014">
Nagroda Brama Stokera w 2014

Zwycięzcy i nominowani do Nagrody Brama Stokera za rok 2014.
Nagrody specjalne.
Silver Hammer.
Rena Mason

</doc>
<doc id="3618288" url="https://pl.wikipedia.org/wiki?curid=3618288" title="Do Heleny">
Do Heleny

Do Heleny () – wiersz Edgara Allana Poe, wydany po raz pierwszy w 1831 w zbiorze "Poems of Edgar A.Poe", odnowiony później w 1836.
Analiza.
Helen w utworze Poe, prawdopodobnie jest aluzją do Heleny Trojańskiej, która uważana jest za najpiękniejszą kobietę, która kiedykolwiek żyła (nie uwzględniając bogini Wenus. Jest także porównywana do Psyche, która była kochanką Kupidyna. Poe porównuję ją z samą duszą "Ziemi Świętej", w znaczeniu Greckiej duszy, skąd pochodzi ideał piękna, demokracja czy nauka. Imię Helen oznacza dosłownie "światło słoneczne – jasne jak o świcie".
Poe częściowo inspirował się wierszem Samuela Taylora Coleridge'a, szczególnie w drugiej linijce, która przypomina zdanie Coleridge'a w dziele Youth and Age.
Zmiany w 1836.
Zmiany dokonane przez Poego w 1836, to głównie dwie ostatnie linijki drugiego wersu. Biografista Poego, Jeffrey Meyers opisał je, jako "dwa najlepsze i najbardziej znane zdania Poego".

</doc>
<doc id="3618291" url="https://pl.wikipedia.org/wiki?curid=3618291" title="Célia Šašić">
Célia Šašić

Célia Šašić (ur. 27 czerwca 1988 w Bonn jako Célia Okoyino da Mbabi) – niemiecka piłkarka o kameruńsko–francuskich korzeniach. Była zawodniczka SC 07 Bad Neuenahr i 1. FFC Frankfurt w kobiecej Bundeslidze, wielokrotna reprezentantka kraju, brązowa medalistka Igrzysk Olimpijskich w Pekinie 2008 z reprezentacją Niemiec.
Kariera.
Klub.
Šašić rozpoczęła swoją karierę piłkarską w wieku pięciu lat w sekcji młodzieżowej TuS Germania Hersel, gdzie grała do 2000 roku. Po występach w kilku innych zespołach juniorskich, w 2004 roku dołączyła do SC 07 Bad Neuenahr występującego w kobiecej Bundeslidze. W drugim sezonie w klubie w 16 meczach zdobyła 15 bramek, za co otrzymała brązowy medal Fritza Waltera dla trzeciej najlepszej juniorki. W marcu 2007 roku doznała złamania kości piszczelowej w meczu ligowym przeciwko Bayernowi Monachium.
1. FFC Frankfurt.
30 czerwca 2013 roku, jeszcze jako Célia Okoyino da Mbabi, podpisała dwuletni kontrakt z 1. FFC Frankfurt.
W maju 2015 odrzuciła propozycję klubu o przedłużenie kontraktu i z końcem sezonu 2014–2015 odeszła z 1. FFC Frankfurt na zasadzie wolnego transferu
16 lipca 2015 roku, w wieku 27 lat, Célia Šašić poinformowała o zakończeniu kariery piłkarskiej.
Reprezentacja.
Célia Okoyino da Mbabi, dzięki matce miała obywatelstwo francuskie. Z uwagi na sukcesy piłkarskie, w 2004 roku Deutscher Fußball-Bund zaproponowało jej przyjęcie obywatelstwa niemieckiego. W tym samym roku Okoyino da Mbabi wniosła wkład w zwycięstwo reprezentacji Niemiec w Mistrzostwach Świata U-19, strzelając trzy bramki w fazie grupowej.
W styczniu 2005 piłkarka zadebiutowała w "dorosłej" reprezentacji w przegranym 0:1 meczu z Australią. Pierwsze trafienie zanotowała w meczu towarzyskim z Kanadą, strzelając bramkę na 2:3, w wygranym przez Niemki spotkaniu 3:4. Złamanie piszczeli przekreśliło jej udział w Mistrzostwach Świata 2007 rozgrywanych w Chinach.
W 2008 roku wywalczyła z reprezentacją brąz na Igrzyskach Olimpijskich, a rok później świętowała mistrzostwo Europy. W obu tych turniejach była rezerwową. Powołano ją także na finały Mistrzostw Świata w Niemczech w 2011, gdzie "Bundesteam" odpadł w ćwierćfinale po porażce 0:1 z Japonią. W 2013 ponownie, wraz z drużyną, zdobyła mistrzostwo Europy. Strzeliła wtedy dwie bramki w meczu grupowym z Islandią.
Ostatnim turniejem międzynarodowym dla Šašić były Mistrzostwa Świata w Piłce Nożnej Kobiet 2015. W pierwszym meczu Niemek na turnieju, 7 czerwca przeciwko reprezentacji Wybrzeża Kości Słoniowej strzeliła hat-tricka. W 1/16 finału strzeliła dwie bramki Szwedkom i wykorzystała rzut karny w ćwierćfinale z Francją. W półfinale przeciwko reprezentacji USA zmarnowała ważny rzut karny, przez co Niemcy zostały wyeliminowane z turnieju. Šašić prowadziła w klasyfikacji strzeleckiej z sześcioma bramkami. W finale Amerykanka Carli Lloyd zdobyła hat-tricka, czym zrównała się z Niemką strzelonymi bramkami i asystami (obie miały po sześć trafień i jednej asyście). Z uwagi na mniejszą liczbę rozegranych meczów na turnieju, "Złoty But" dla najskuteczniejszej piłkarki trafił w ręce Célii Šašić.
Krótko po zakończeniu Mistrzostw Świata, piłkarka ogłosiła zakończenie kariery.
Bramki w reprezentacji.
Źródło:
Życie prywatne.
Šašić urodziła się w Bonn, jako córka Kameruńczyka i Francuzki. Jej nazwisko rodowe „da Mbabi” oznacza „(córka) Mbabiego", a "Okoyino” to spuścizna po babce ojca. Z uwagi na długie nazwisko, jako jedyna piłkarka kobiecej Bundesligi grała z imieniem Célia na koszulce. W reprezentacji zdecydowała się jednak na umieszczenie na koszulce pełnego nazwiska.
W 2007 roku, Okoyino da Mbabi ukończyła Friedrich-Ebert-Gymnasium w Bonn. Od października 2009 studiowała kulturoznawstwo na Uinwersytecie Koblenz-Landau. W sierpniu 2013 poślubiła chorwackiego piłkarza Marko Šašicia, przyjmując jego nazwisko.

</doc>
<doc id="3618295" url="https://pl.wikipedia.org/wiki?curid=3618295" title="Georg Scholtz (starszy)">
Georg Scholtz (starszy)

Georg Scholtz st. (ur. ok. 1588 we Wrocławiu, zm. 12 lutego 1647 we Wrocławiu) – niemiecki malarz czynny w XVII wieku we Wrocławiu. 
Pierwsze nauki malarstwa zaczął pobierać w wieku ok. 13 lat; od 1601 do 1606 roku był uczniem malarza Davida Heidenreicha. U niego terminował również w latach 1615-1617 co zaowocowało wykonaniem obrazu pt. "Ukrzyżowanie". Przy Starych Jatkach we Wrocławiu prowadził swój warsztat; tam też mieszkał wraz ze swoją żoną Magdaleną Walter, którą poślubił w 1618 roku. W 1633 roku został starszym cechu. W jego warsztacie wykształciło się trzynastu uczniów, w tym dwaj jego synowie: Gottfried (1619–1666) i Georg Scholtz młodszy (1622-1677).
Twórczość.
W 1620 roku uczestniczył w pracach malarskich przy łuku triumfalnym przygotowanym na okoliczność wjazdu do Wrocławia Fryderyka V. W 1634 roku namalował dwa obrazy: "Wizje Ezechiela" oraz "Autoportret" przeznaczony do własnego epitafium w kaplicy malarzy kościoła św. Marii Magdaleny we Wrocławiu. 

</doc>
<doc id="3618296" url="https://pl.wikipedia.org/wiki?curid=3618296" title="Georg Scholtz starszy">
Georg Scholtz starszy



</doc>
<doc id="3618311" url="https://pl.wikipedia.org/wiki?curid=3618311" title="Hybrydyzacja northern">
Hybrydyzacja northern

Hybrydyzacja northern (ang. "northern blot") – stosowana w biologii molekularnej metoda służąca do detekcji określonych sekwencji nukleotydów w RNA. Najczęściej stosuje się ją do wykrywania mRNA pochodzących z genów ulegających transkrypcji w komórce. Technika została opracowana przez Jamesa Alwine’a, Davida Kempa i George’a Starka z Uniwersytetu Stanforda w 1977 roku. Nazwa metody jest grą angielskich słów z nazwą wcześniejszej metody wykrywania sekwencji DNA, zwanej (od nazwiska twórcy, Edwina Southerna) hybrydyzacją Southerna (ang. "southern" – południowy; "northern" – północny).
Metodyka.
Procedura rozpoczyna się od izolacji RNA z materiału biologicznego (może to być np. zhomogenizowana tkanka, kultura komórkowa, izolowane organelle). Zależnie od eksperymentu można użyć całkowitego RNA lub oczyszczonej frakcji poli(A), która zawiera jedynie poliadenylowane RNA. W drugim podejściu próbka jest wzbogacona w cząsteczki mRNA w porównaniu z całkowitym RNA (gdzie ilościowo przeważają cząsteczki rRNA i tRNA), co pozwala na badanie genów o niskim poziomie ekspresji. Oczyszczanie frakcji poli(A) można przeprowadzić np. z użyciem celulozy z trwale związanym kwasem oligotymidynowym – oligo(dT).
Wyizolowany RNA poddaje się rozdziałowi elektroforetycznemu w warunkach denaturujących. Stosowane czynniki denaturujące to np. mieszanina glioksalu z DMSO, formaldehyd, formamid lub mocznik. Współcześnie najszerzej stosowane są żele agarozowe z dodatkiem formaldehydu albo poliakrylamidowe z dodatkiem mocznika. Te ostatnie pozwalają na rozdzielenie mniejszych cząsteczek RNA, stąd są używane przy detekcji tzw. małych RNA (ang. "small RNAs" np. siRNA, miRNA). 
Kolejnym etapem jest transfer RNA na membranę. W zależności od użytej metody rozdziału stosuje się transfer kapilarny (do żeli agarozowych) albo transfer w polu elektrycznym (do żeli poliakrylamidowych). Transfer kapilarny prowadzi się podobnie jak w metodzie Southerna – żel układa się na arkusz papieru filtracyjnego zanurzony w rezerwuarze roztworu do transferu, na żel kładzie się membranę (nitrocelulozową lub nylonową), którą pokrywa się kilkoma arkuszami papieru filtracyjnego i stosem suchych, papierowych ręczników. Na koniec całą konstrukcję przyciska się równomiernie ok. półkilogramowym obciążnikiem. Transfer prowadzi się zwykle kilkanaście godzin (12-16 h). Za transport odpowiadają siły kapilarne. Roztwór migruje pionowo od naczynia przez żel i membranę do papierowych ręczników, a wraz z nim wędrują cząsteczki RNA. Transfer w polu elektrycznym (analogiczny do stosowanego w metodzie western) stosuje się w przypadku żeli poliakrylamidowych. Przepływ prądu powoduje przeniesienie ujemnie naładowanych cząsteczek RNA z żelu na membranę.
RNA ulega adsorpcji na membranie dzięki oddziaływaniom hydrofobowym. Utrwalenie kwasów nukleinowych na membranie (po zakończeniu transferu) osiąga się przez wypiekanie w wysokiej temperaturze (dla membran nitrocelulozowych) lub naświetlanie lampą UV (dla membran nylonowych), co prowadzi do utworzenia wiązań kowalencyjnych między cząsteczkami kwasu nukleinowego a grupami funkcyjnymi na powierzchni membrany. Proces utrwalania jest znany w żargonie pod angielską nazwą "cross-linking".
Ocena jakości RNA na membranie i efektywności transferu jest możliwa dzięki barwieniu roztworem błękitu metylenowego.
Tak przygotowaną membranę umieszcza się w roztworze prehybrydyzacyjnym (blokowanie membrany), a następnie hybrydyzacyjnym – zawierającym sondę hybrydyzacyjną. Może nią być odcinek DNA lub RNA o sekwencji komplementarnej do wykrywanego fragmentu RNA. Sondę należy wcześniej wyznakować, by możliwa była jej detekcja. Najpopularniejsze są sondy znakowane radioaktywnie (izotopem 35P), używa się również sond znakowanych biotyną lub digoksygeniną. Po etapie hybrydyzacji membranę płucze się w celu usunięcia nadmiaru niezwiązanej sondy. Detekcję radioaktywnych sond prowadzi się z użyciem klisz fotograficznych. Sondy nieradioaktywne wykrywa się za pomocą streptawidyny (o bardzo silnym powinowactwie do biotyny) lub przeciwciał przeciwko digoksygeninie skoniugowanych z fluoroforem lub peroksydazą chrzanową (detekcja analogiczna do metody western).
Zastosowania metody.
Głównym zastosowaniem metody northern jest analiza ekspresji genów na poziomie RNA. Przez odpowiednie zaprojektowanie sondy można uzyskać informacje o m.in. wielkości danego transkryptu i jego prekursorów, produktach pośrednich splicingu, czy jego względnej ilości w komórce. Dzięki temu można porównać profil ekspresji wybranych genów w poszczególnych tkankach, na różnych etapach rozwoju lub zmiany ekspresji pod wpływem różnych czynników (na przykład stresu środowiskowego, leków, zakażenia patogenem).

</doc>
<doc id="3618314" url="https://pl.wikipedia.org/wiki?curid=3618314" title="Michael B. Jordan">
Michael B. Jordan

Michael Bakari Jordan (ur. 9 lutego 1987 w Santa Ana) – amerykański aktor filmowy i telewizyjny, model.
Życiorys.
Urodził się w Santa Ana w Kalifornii jako syn Donny (z domu Davis) i Michaela A. Jordana. Ma starszą siostrę, Jamilę, która pracuje w produkcji, i młodszego brata, Khalida, który był piłkarzem na Uniwersytecie Howarda. Kiedy miał dwa lata przeniósł się wraz z rodziną do Newark w New Jersey, gdzie został wychowany. Uczęszczał do tamtejszej szkoły średniej Newark Arts High School, w której funkcję doradcy zawodowego pełniła ich matka. Grał w drużynie koszykarskiej. We wczesnych latach uczył się stepowania.
Początkowo nie wiązał swojej przyszłości z filmem, próbując swoich sił jako model w reklamach artykułów sportowych Modell's Sporting Goods i zabawek edukacyjnych dla dzieci Toys „R” Us. Swoją profesjonalną karierę aktorską rozpoczął w 1999 od gościnnego udziału w sitcomie CBS "Cosby", prowadzonym przez Billa Cosby’ego, i serialu HBO "Rodzina Soprano". Dwa lata później zadebiutował na kinowym ekranie w roli Matta Hylanda w komediodramacie sportowym Briana Robbinsa "Krótka piłka" ("Hardball", 2001) u boku Keanu Reevesa, Diane Lane i Johna Hawkesa. Pojawił się w teledysku Pleasure P „Did You Wrong” (2008).
Za główną rolę Oscara Granta III, afroamerykańskiego 22-latka z Hayward, w opartym na faktach dramacie "Stacja Fruitvale" ("Fruitvale Station", 2013) został uhonorowany nagrodą Satelity. Przełomem był występ w marvelowskiej produkcji "Fantastyczna Czwórka" (2015) i główna rola Adonisa „Donnie’go” Johnsona Creeda w "" (2015) u boku Sylvestra Stallone.
Był na okładkach „Men’s Fitness” (w grudniu 2015), „GQ” (w grudniu 2015, w marcu 2018), „Men’s Health” (w czerwcu 2018), „Vanity Fair” (w listopadzie 2018) i „Time” (we wrześniu 2019). W listopadzie 2020 magazyn „People” przyznał mu tytuł najseksowniejszego żyjącego mężczyzny.

</doc>
<doc id="3618315" url="https://pl.wikipedia.org/wiki?curid=3618315" title="Revenue Tariff Party">
Revenue Tariff Party

Revenue Tariff Party – australijska partia polityczna, działająca krótko na Tasmanii w pierwszych latach XX wieku. Wzięła udział w federalnych wyborach parlamentarnych w 1903 roku i uzyskała po jednym mandacie w każdej z izb. W Izbie Reprezentantów jej przedstawicielem był William McWilliams, a w Senacie Henry Dobson. Później obaj związali się jednak z Partii Wolnego Handlu, co oznaczało faktyczny koniec tasmańskiego ugrupowania.

</doc>
<doc id="3618318" url="https://pl.wikipedia.org/wiki?curid=3618318" title="Tytus Maleszewski">
Tytus Maleszewski

Tytus Maleszewski (ur. 1827 w Sieradzu, zm. 1898 w Warszawie) – polski malarz, rysownik i pastelista, twórca wielu portretów.
Był synem pisarza sądowego Marcina Maleszewskiego i Franciszki z domu Kozarskiej. Od 1844 do 1850 roku uczył się w warszawskiej Szkole Sztuk Pięknych, studiując pod kierunkiem Aleksandera Kokulara, Rafała Hadziewicza, Ksawerego Kaniewskiego, Jana Feliksa Piwarskiego i Marcina Zaleskiego. Następnie pracował w Kaliszu jako nauczyciel rysunku, zaś później podróżował po kraju, zarabiając portretowaniem. W czasie swoich podróży dokonywał też rysunkowej dokumentacji strojów regionalnych i typów ludzkich. 
Naukę kontynuował w latach 1856–1858 w Paryżu, w pracowni Léona Cognieta; w tym samym czasie u tego malarza studiował też Wojciech Gerson. We Francji Maleszewski zaprzyjaźnił się z Cyprianem Kamilem Norwidem; wiersz poety z 1857 roku, "Do Tytusa M.", jest żartobliwym usprawiedliwieniem niestawienia się na pozowanie do portretu. 
W roku 1857 odwiedził kraj, był w Krakowie i w Warszawie. Poznał wówczas Władysława Syrokomlę i stworzył jego pastelowy portret, zaś poeta poświęcił mu wiersz zatytułowany "W imionniku Tytusa Maleszewskiego pastelisty". W 1858 roku sportretował śpiewaczkę Paulinę Rivoli w kostiumie tytułowej bohaterki opery Halka. Pod koniec tego roku udał się do Rzymu, gdzie prawdopodobnie studiował w Akademii Świętego Łukasza u Francesca Podestiego. We Włoszech wykonał portret Teofila Lenartowicza. 
Do Polski wrócił w 1860 roku. Nie mieszkał stale w Warszawie, podróżował, m.in. do Kijowa, Żytomierza, Wilna. Według Andrzeja Ruszkowskiego wziął udział w powstaniu styczniowym, będąc członkiem oddziału Żuawów śmierci, zorganizowanego przez francuskiego oficera François de Rochebrune’a. W walce został ranny. 
Od 1864 do 1865 roku znowu przebywał w Paryżu, gdzie wystawiał swoje pastelowe prace w Salonach. Tam też opatentował metodę zastosowania pastelu w fotografii (1864). W roku 1866 zamieszkał w Poznaniu. Prócz twórczości artystycznej zajmował się tam popularyzowaniem sztuki (odczyty oraz wystawa w Pałacu Działyńskich). W 1866 roku ożenił się z Helviną Eysmont, córką emigranta, ślub miał miejsce w Miłosławiu. Następny pobyt w Paryżu, w latach 1868–1872, był dla kariery artystycznej Maleszewskiego najbardziej znaczącym okresem – dwa powstałe wówczas pastele jego autorstwa: portrety cesarzowej Eugenii i śpiewaczki Adeliny Patti, wystawione w roku 1870, przyniosły mu uznanie i wiele zamówień od paryskiego towarzystwa. 
W 1872 roku wrócił do Poznania, gdzie zorganizował wystawę ok. 60 swoich prac; zysk przekazał na cele dobroczynne. Przez kilka miesięcy przebywał w Monachium, by w roku 1873 osiąść na stałe w Warszawie. Zamieszkał przy ulicy Wareckiej 3. Prowadził kursy rysunku, malarstwa i restaurowania obrazów. Nadal malował portrety oraz kompozycje inspirowane literaturą: dziełami Mickiewicza, Kraszewskiego. Był aktywny społecznie, działał w komitecie Towarzystwa Zachęty Sztuk Pięknych, w którym wystawiał swe obrazy od 1860 do 1894 roku, pod koniec życia angażując się w zbiórkę pieniędzy na budowę jego siedziby. Pochowany na cmentarzu Powązkowskim w Warszawie (kwatera 175-6-5).

</doc>
<doc id="3618325" url="https://pl.wikipedia.org/wiki?curid=3618325" title="Mirosław Wróbel">
Mirosław Wróbel

Mirosław Stanisław Wróbel (ur. 18 lipca 1966 w Kędzierzynie-Koźlu) – polski duchowny katolicki, kanonik honorowy, członek rady kapłańskiej oraz Rady Konsultorów archidiecezji lubelskiej, profesor nauk teologicznych, tłumacz Biblii Aramejskiej, profesor zwyczajny w Instytucie Nauk Biblijnych na Katedrze Filologii Biblijnej i Literatury Międzytestamentalnej Katolickiego Uniwersytetu Lubelskiego Jana Pawła II.
Życiorys.
W kwietniu 1991 ukończył magisterskie studia filozoficzno-teologiczne w Wyższym Seminarium Duchownym w Lublinie na Wydziale Teologii KUL i uzyskał tytuł magistra teologii na podstawie rozprawy pt. "Noogeneza w twórczości Juliusza Słowackiego", napisanej pod kierunkiem ks. prof. dra hab. Czesława Stanisława Bartnika. 18 maja 1991 przyjął święcenia kapłańskie. W 1994 uzyskał licencjat z teologii biblijnej na KUL, a w 1998 z nauk biblijnych w Papieskim Instytucie Biblijnym w Rzymie. Doktorat obronił w 1999 z teologii biblijnej na KUL po obronie pracy pt. "Aposynagōgos - ekskomunika judeochrześcijan z synagogi (J 9:22; 12:42; 16:2)", napisanej pod kierunkiem prof. dra hab. Hugolina Langkammera, natomiast w 2003 z nauk biblijnych na École Biblique w Jerozolimie po obronie pracy pt. "Who are the father and his children in Jn 8:44? The literary, historical and theological analysis of Jn 8:44 and its context", napisanej pod kierunkiem prof. Luca Devillersa. Habilitował się w 2005 na podstawie rozprawy "Antyjudaizm a Ewangelia według św. Jana. Nowe spojrzenie na relację czwartej Ewangelii do judaizmu". 2 kwietnia 2015 r. prezydent Rzeczyposplitej Polskiej nadał mu tytuł profesora nauk teologicznych.
Specjalizuje się w biblistyce. Jest badaczem literatury targumicznej i rabinicznej. Od 2006 pełni funkcję kierownika Katedry Literatury Międzytestamentalnej i Nauk Pomocniczych Biblistyki w Instytucie Nauk Biblijnych Katolickiego Uniwersytetu Lubelskiego Jana Pawła II. W roku 2014 ukazało się nakładem Wydawnictwa „Gaudium” w jego przekładzie na język polski tłumaczenie Księgi Rodzaju z Targum Jeruszalmi II pt. "Biblia Aramejska. Targum Neofiti 1. Księga Rodzaju". Jest to pierwszy tom serii "Biblia Aramejska" - tłumaczenia i wydania krytycznego Targum Neofiti. We współpracy z Civitas Christiana przewodniczy zespołowi przygotowującemu pytania egzaminacyjne na Ogólnopolski Konkurs Biblijny oraz komisji egzaminacyjnej podczas finału konkursu. Od 2003 jest również przewodnikiem po ziemiach biblijnych (Izrael, Egipt, Jordania, Turcja, Grecja).
7 marca 2016, w czasie promocji drugiego tomu "Biblii Aramejskiej", otrzymał Medal Prezydenta Miasta Lublina. Uzasadniając przyznanie nagrody prezydent Lublina Krzysztof Żuk powiedział "Czuję się zobowiązany do tego, żeby dziękować i honorować wybitne postaci naszego miasta i naszych uniwersytetów, w uznaniu za wybitny dorobek naukowy, wieloletnią pracę dydaktyczną, jak i pełną zaangażowania pracę duszpasterską. Chciałbym ten medal przekazać, jako wyraz szacunku od mieszkańców Lublina".
11 października 2021 został odznaczony Srebrnym Krzyżem Zasługi za zasługi w działalności na rzecz rozwoju nauki.

</doc>
<doc id="3618326" url="https://pl.wikipedia.org/wiki?curid=3618326" title="Samuel Engel">
Samuel Engel

Samuel Engel ps. "Samek" (ur. 17 listopada 1904 w Bełchatowie, zm. 17 maja 1924 w Łodzi) – polski działacz komunistyczny i robotniczy żydowskiego pochodzenia.
Życiorys.
Pochodził z Bełchatowa. Był uczestnikiem III powstania śląskiego. W 1918 roku Engel zgłosił się na ochotnika do wojska polskiego i wstąpił do wojskowej organizacji Strzelec. W latach 20. XX wieku działał w ruchu komunistycznym między innymi w ramach Komunistycznego Związku Młodzieży Polskiej. 28 kwietnia 1924 roku wykonał wyrok sądu partyjnego na policyjnym agencie Edwardzie Łuczaku. Po aresztowaniu został skazany przez sąd na śmierć i stracony przez rozstrzelanie. Został pochowany na Cmentarzu Doły w Łodzi (kwatera VII, rząd 5, grób 25).
W okresie PRL był patronem ulicy na terenie poznańskiej dzielnicy Łazarz (obecnie ponownie ul. Andrzeja i Władysława Niegolewskich).

</doc>
<doc id="3618327" url="https://pl.wikipedia.org/wiki?curid=3618327" title="Mirosław Stanisław Wróbel">
Mirosław Stanisław Wróbel



</doc>
<doc id="3618331" url="https://pl.wikipedia.org/wiki?curid=3618331" title="Michael Jordan (ujednoznacznienie)">
Michael Jordan (ujednoznacznienie)



</doc>
<doc id="3618339" url="https://pl.wikipedia.org/wiki?curid=3618339" title="Mirosław S. Wróbel">
Mirosław S. Wróbel



</doc>
<doc id="3618340" url="https://pl.wikipedia.org/wiki?curid=3618340" title="Historia gryfickiej &quot;Solidarności&quot;">
Historia gryfickiej &quot;Solidarności&quot;



</doc>
<doc id="3618344" url="https://pl.wikipedia.org/wiki?curid=3618344" title="Renzo García">
Renzo García

Renzo Luigi García Mendoza (ur. 21 sierpnia 1986) – peruwiański zapaśnik walczący w stylu klasycznym. Ósmy na igrzyskach panamerykańskich w 2015. Dziewiąty na mistrzostwach panamerykańskich w 2015. Mistrz Ameryki Południowej w 2014 i wicemistrz w 2015. Piąty na igrzyskach boliwaryjskich w 2013 i 2017. Osiemnasty na igrzyskach wojskowych w 2019 roku.

</doc>
<doc id="3618345" url="https://pl.wikipedia.org/wiki?curid=3618345" title="Gottland">
Gottland

Gottland – zbiór reportaży Mariusza Szczygła poświęconych Czechom wydany w 2006 w Wołowcu przez Wydawnictwo Czarne; "wybór czytelników" Nagrody „Nike” 2007, nagrodzony Nagrodą im. Beaty Pawlak 2007 oraz Europejską Nagrodą Książkową 2009.
Treść książki.
Szczygieł, w swych stojących na pograniczu felietonów, esejów i reportażu tekstach, portretuje znanych i nieznanych Czechów i ich trudne losy w Czechosłowacji i Czechach, m.in:
Reakcje i odbiór.
Książka okazała się wielkim sukcesem wydawniczym zarówno w Polsce, jak i Czechach (wyd. 2007), ukazała się także po niemiecku (2008), francusku (2008), węgiersku (2009), włosku (2009), rosyjsku (2009), ukraińsku (2010), hiszpańsku (2011), słoweńsku (2012), serbsku (2013), bułgarsku (2013), angielsku (2014) i rumuńsku (2014). W 2010 ukazało się po polsku wydanie rozszerzone. Autorką czeskiego tłumaczenie jest Helena Stachová, znana czytelnikom Szczygła m.in. z książki "Zrób sobie raj".
W 2011 Czechach na podstawie "Gottlandu" powstały spektakle teatralne wystawiane w Pradze i Ostrawie. W 2013 spektakl miał premierę w chorzowskim Teatrze Rozrywki.
W 2014 studenci praskiej akademii filmowej nakręcili 100-minutowy film dokumentalny bazujący na książce. Dzieło pięciu młodych reżyserów nie sprostało wielkości pierwowzoru
Recenzje.
Agnieszka Holland określiła "Gottland" jako „"świetną książkę. Potwornie przygnębiającą panoramę czeskich losów XX wieku"”. Pisała: „"To, co mnie zawsze w czeskim losie pociągało, to nieustanna, dynamiczna, tragiczna i zarazem śmieszna niejednoznaczność. Mariusz Szczygieł wychodzi z tradycji polskiego reportażu i na tę właśnie niejednoznaczną czeskość nakłada swoją metodę. Efekt jest bardzo mocny, oryginalny, zaskakujący"”.
Andrzej Lam zauważył, że „"Swoim pisarstwem Szczygieł przedłuża najlepsze cechy polskiej szkoły reportażu. Odznacza się ona literacką wyrazistością szczegółu, który łatwo się symbolizuje, absolutną wiarygodnością i szacunkiem dla inteligencji czytelnika"”. I dodał iż dzięki temu „"powstała książka ważna, pokazująca punkty wspólne odmiennego doświadczenia, może po raz pierwszy tak wyraźnie w naszej historii"”.
Adam Michnik użył w ocenie książki takich słów jak „"mądra, ciekawa i potrzebna (...) pasjonująca"”.
Marek Radziwon zwrócił uwagę na to, że Szczygieł spisuje historie jak reporter, „"ale w końcu po zebraniu całego materiału zachowuje się jak pisarz, pisze bardziej opowiadanie dokumentalne niż klasyczny reportaż prasowy i pozwala sobie w zindywidualizowanym stylu i w formie na znacznie więcej, niż pozwoliłaby mu jakakolwiek gazeta"”, a losy bohaterów książki określa jako „"poruszające"”.
Z kolei Aleksander Kaczorowski stwierdza, że "Gottland" to „"książka, za którą reporter „Gazety” powinien otrzymać honorowe obywatelstwo Republiki Czeskiej"”. W swej recenzji w Gazecie Wyborczej pisał także: „"Na uwagę zasługuje znakomity styl i konstrukcja tych reportaży, które niekiedy bardziej przypominają esej lub opowiadanie. Krótkie zdania i akapity, częste dialogi, niezawodne wyczucie pointy to żelazne atrybuty pisarstwa Szczygła"”, konkludując: „"Każdy, kto wybiera się do Czech nie tylko na piwo, powinien zabrać ze sobą tę książkę"”.
W posłowiu niemieckiego wydania Martin Pollack stwierdza: „"To jak Mariusz Szczygieł montuje z pojedynczych fragmentów, wspomnień, dialogów, przypadkowych zdarzeń i anegdot, swoje ironiczne, zabawne, potem znów smutne do łez kolaże, można nazwać jedynie wirtuozerią – to prawdziwa lekcja reportażu literackiego"”.

</doc>
<doc id="3618346" url="https://pl.wikipedia.org/wiki?curid=3618346" title="Jacek Dehnel (poeta)">
Jacek Dehnel (poeta)



</doc>
<doc id="3618348" url="https://pl.wikipedia.org/wiki?curid=3618348" title="Sixto Aucapiña">
Sixto Aucapiña

Sixto Miguel Auccapiña Pedragas (ur. 15 kwietnia 1995) – peruwiański zapaśnik walczący w stylu wolnym. Zajął 26. miejsce na mistrzostwach świata w 2017. Osiemnasty w indywidualnym Pucharze Świata w 2020. Brązowy medalista mistrzostw panamerykańskich w 2020; piąty w 2014, 2016 i 2017. Brązowy medalista igrzysk boliwaryjskich w 2022. Trzeci na igrzyskach Ameryki Południowej w 2018. Mistrz Ameryki Południowej w 2016 i 2019; drugi w 2015. Mistrz panamerykański juniorów w 2015 roku.

</doc>
<doc id="3618349" url="https://pl.wikipedia.org/wiki?curid=3618349" title="Ogólnopolski Konkurs Poetycki im. R. M. Rilkego">
Ogólnopolski Konkurs Poetycki im. R. M. Rilkego



</doc>
<doc id="3618350" url="https://pl.wikipedia.org/wiki?curid=3618350" title="Justina Benites">
Justina Benites

Justina Rubiela Benites Vásquez (ur. 30 grudnia 1996) – peruwiańska zapaśniczka walcząca w stylu wolnym. Zajęła piąte miejsce na igrzyskach panamerykańskich w 2019. Piąta na mistrzostwach panamerykańskich w 2019. Brązowa medalistka mistrzostw Ameryki Południowej w 2015 roku.

</doc>
<doc id="3618351" url="https://pl.wikipedia.org/wiki?curid=3618351" title="Leonela Ayoví">
Leonela Ayoví

Leonela Aleyda Ayoví Parraga (ur. 7 marca 1997) – ekwadorska zapaśniczka. Zajęła ósme miejsce na igrzyskach panamerykańskich w 2019. Brązowa medalistka mistrzostw panamerykańskich w 2018 i mistrzostw Ameryki Południowej w 2015. Wicemistrzyni igrzysk boliwaryjskich w 2022 i trzecia w 2017 roku.

</doc>
<doc id="3618352" url="https://pl.wikipedia.org/wiki?curid=3618352" title="Janusz Sławiński (kompozytor)">
Janusz Sławiński (kompozytor)

Janusz Leszek Sławiński (ur. 14 października 1939 w Warszawie, zm. 13 kwietnia 2015) – polski kompozytor, aranżer i dyrygent.
Życiorys.
Ukończył Liceum Muzyczne w Poznaniu i Państwową Wyższą Szkołę Muzyczną w Łodzi. Był mocno związany z wielkopolskim Złotowem, którego został honorowym obywatelem. Tam mieszkał w młodości, tam mieszkał również jego ojciec i brat Marek, również muzyk.
Swoją karierę muzyczną rozpoczął jako student łódzkiej PWSM. Już wówczas próbował swych sił jako aranżer (od 1963 roku) i kompozytor ilustracji filmowych (debiutował w 1967 roku muzyką do krótkometrażowego filmu Wadima Berestowskiego pt. "Pamiątka z Polski"), a także piosenek. Sławiński jest twórcą wielu przebojów. Piosenki takie jak: "Za zdrowie pań" (z rep. Edwarda Hulewicza), "Gdzieś w moich snach" (z rep. Anny German), czy "Żeby szczęśliwym być" (z rep. Anny Jantar) śpiewała cała Polska.
Ponadto jego kompozycje śpiewali tacy wykonawcy, jak: Marianna Wróblewska, Marlena Drozdowska, Krystyna Giżowska, Tadeusz Ross, Grażyna Świtała, Elżbieta Wojnowska i wielu innych.
W latach 1965–1971 prowadził wspólnie z Markiem Jaszczakiem big-band Kanon Rytm. Przez zespół przewinęło się wielu znanych i cenionych muzyków, m.in.: Andrzej Rybiński, Jerzy Rybiński, Tomasz Dziubiński, Włodzimierz Korcz, Krzysztof Majchrzak oraz solistki i soliści, m.in.: Alicja Eksztajn, Sława Mikołajczyk, Ewa Śnieżanka i Edward Hulewicz. Kanon Rytm towarzyszył na estradzie i w nagraniach radiowych, m.in. Krzysztofowi Cwynarowi, duetowi Framerowie, Irenie Santor, Halinie Kunickiej, Teresie Tutinas, Łucji Prus. Formacja nagrywała także kompozycje z własnego repertuaru oraz występowała w popularnych programach Ośrodka Telewizyjnego w Łodzi: "Halo tu Łódź", "Proszę dzwonić", czy "Rendez vous z Kanon Rytmem".
W 1971 roku Sławiński rozwiązał zespół i rozpoczął współpracę z TVP jako kierownik muzyczny programów muzycznych, takich jak: "Giełda piosenki", "Telewizyjny Ekran Młodych", "Bank Miast", "Turniej Miast", "Od Opola do Opola".
Jako juror, dyrygent i współorganizator, wielokrotnie brał udział w krajowych i międzynarodowych festiwalach piosenkarskich, m.in. w Karlshamn (Szwecja), Cannes (Francja), Rostocku, Mönchengladbach, Dreźnie (Niemcy), Soczi, Moskwie, Witebsku (Rosja), Varadero (Kuba), Pradze (Czechy), "Słonecznym Brzegu" (Bułgaria) i "Bratysławskiej Lirze" (Słowacja). Udzielał się społecznie i aktywnie uczestniczył w życiu kulturalnym mieszkańców miasta Złotowa. Był jednym z inicjatorów "Euro Eco Meetingu" i jurorem Międzynarodowego Festiwalu Polskiej Piosenki „Malwy”.
Został także uhonorowany wieloma medalami i odznaczeniami, m.in.: Złotą odznaką za zasługi dla obronności kraju, Złotą odznaką "Związku Młodzieży Wiejskiej", Złotą odznaką "Zasłużony kulturze" i Złotym Krzyżem Zasługi za całokształt działalności. W 2011 roku podczas koncertu galowego „Malw” został odznaczony przez Ministra Kultury i Dziedzictwa Narodowego Srebrnym Medalem „Zasłużony Kulturze Gloria Artis”.
Od 1971 roku był członkiem Sekcji B – Autorów Utworów Muzyki Rozrywkowej, przez wiele lat pełnił również funkcję prezesa Związku Polskich Autorów i Kompozytorów ZAKR. Był także członkiem rady artystycznej Wojska Polskiego, Narodowej Rady Kultury, Stowarzyszenia Polskich Twórców Telewizyjnych i Stowarzyszenia Autorów ZAiKS. Zmarł 13 kwietnia 2015 roku. Został pochowany 16 kwietnia 2015 roku na cmentarzu w Magdalence.

</doc>
<doc id="3618353" url="https://pl.wikipedia.org/wiki?curid=3618353" title="Ninfa Yupari">
Ninfa Yupari

Ninfa Yupari Bernal (ur. 22 listopada 1997) – boliwijska zapaśniczka walcząca w stylu wolnym. Brązowa medalistka mistrzostw Ameryki Południowej w 2015. Trzecia na igrzyskach boliwaryjskich w 2017 i piąta w 2022. Czwarta na igrzyskach Ameryki Południowej w 2018 roku.

</doc>
<doc id="3618354" url="https://pl.wikipedia.org/wiki?curid=3618354" title="Witold Wasilewski">
Witold Wasilewski



</doc>
<doc id="3618357" url="https://pl.wikipedia.org/wiki?curid=3618357" title="Andrzej Domanasiewicz">
Andrzej Domanasiewicz

Andrzej Domanasiewicz (ur. 1934 w Jarosławiu, zm. 7 lipca 2012 w Krakowie) – polski malarz, konserwator zabytków i historyk sztuki.
Życiorys.
Dzieciństwo spędził we Lwowie, gdzie przeżył II wojnę światową i uczęszczał do szkoły powszechnej, kończąc IV klasę.
Ojciec Michał, z zawodu inżynier, w 1920 r. walczył w armii ochotniczej gen. Józefa Hallera, naczelnik Oddziału Drogowego Polskich Kolei Państwowych w Brodach, w 1938 odznaczony srebrnym Krzyżem Zasługi za zasługi w służbie PKP.
Matka Sabina z Kleczkowskich uczestniczyła w obronie Lwowa w 1918 r.
Obydwoje rodzice oraz starszy brat Zbigniew, student Politechniki Lwowskiej, zmarli podczas okupacji Lwowa w trakcie II wojny światowej.
Wysiedlony ze Lwowa wiosną 1946, wraz z ciotką Anną Janelli i dwiema siostrami, zamieszkał u rodziny w Krakowie.
Naukę szkolną kontynuował w krakowskiej Szkole Ćwiczeń przy Państwowej Wyższej Szkole Pedagogicznej (obecnie Uniwersytet Pedagogiczny) w latach 1946-48, następnie w IV Gimnazjum i Liceum Ogólnokształcącym im. Henryka Sienkiewicza oraz III Gimnazjum i Liceum Ogólnokształcącym (obecnie II Liceum Ogólnokształcące) im. Jana III Sobieskiego. W szkole średniej kontynuował też rozpoczęte we Lwowie kształcenie muzyczne (fortepian).
W latach 1951-54 studiował Historię Sztuki na Uniwersytecie Jagiellońskim. Oprócz tego, studiował również na Akademii Sztuk Pięknych w Krakowie, na której ukończył kolejno: Wydział Konserwacji Dzieł Sztuki – dyplom pod kierunkiem prof. Józefa Dutkiewicza w 1958 r. oraz Wydział Malarstwa – dyplom w pracowni prof. Emila Krchy w 1961 r.
Na studiach poznał Marię Dayczak-Domanasiewicz, podobnie jak on lwowiankę, historyka sztuki i konserwatora zabytków, którą poślubił w 1958 r. i z którą związał swój los już do końca życia.
W 1958 r. został członkiem Związku Polskich Artystów Plastyków, a w 1961 – Towarzystwa Przyjaciół Sztuk Pięknych w Krakowie. W 1964 wszedł w skład Zarządu Sekcji Konserwacji Dzieł Sztuki ZPAP oraz Komisji Artystycznej Zakładów ZPAP Okręgu Kraków. Był ponadto rzeczoznawcą artystycznym d.s. konserwacji w Zakładach Artystycznych ARA.
Od wczesnych lat szkolnych czynny w Związku Harcerstwa Polskiego, w szczepie „Huragan”.
Wraz z przyjaciółmi z harcerstwa i krakowskiej Szkoły Ćwiczeń (m.in. Jerzym Parzyńskim, Wincentym Cieślewiczem, Andrzejem Maneckim i Januszem Orkiszem) uprawiał różnorodne dyscypliny sportu: koszykówkę, kolarstwo oraz szczypiorniak.
W sezonie 1951/52 był koszykarzem Wisły Kraków.
Praca zawodowa.
W latach studiów Andrzej Domanasiewicz pracował w redakcji Echa Krakowa jako grafik i opiekun świetlicy.
W latach 1956-63 był zatrudniony jako plastyk-dekorator w Klubie Międzynarodowej Prasy i Książki w Nowej Hucie. W ramach tej pracy – przy wsparciu krakowskiego Biura Wystaw Artystycznych i RSW „Prasa” – zorganizował wiele wystaw zbiorowych i indywidualnych artystów krajowych i zagranicznych: grafików krakowskich, Nikifora (1957), Grupy Krakowskiej (1959), malarstwa amerykańskiego XX w. (reprodukcje), fotografii i zbiorów etnograficznych z Afryki Stanisława Mycielskiego (1959), fotografii jugosłowiańskiej, amerykańskiej (1961) i wiele innych.
Podejmował prace w zakresie grafiki książkowej (np. dowcipne ilustracje do pierwszego wydania „Obozu harcerskiego” Jerzego Parzyńskiego) oraz reklamy (projekt neonu wieńczącego siedzibę nowohuckiego Klubu MPiK przy Placu Centralnym).
Działalność konserwatorska.
Głównym dziełem Andrzeja Domanasiewicza w dziedzinie konserwacji malarstwa ściennego jest przeprowadzona w kilku fazach konserwacja renesansowych malowideł wnętrza kościoła pod wezwaniem Św. Krzyża w Krakowie, zapoczątkowana pracą dyplomową pod kierunkiem prof. Józefa Dutkiewicza.
Do innych jego realizacji należą prace w krakowskich wnętrzach mieszczańskich (Rynek 10, ul. Grodzka 38), Sukiennicach, kawiarni „Stare Mury”, a także w kościele parafialnym w Olkuszu oraz w kaplicy Matki Boskiej Częstochowskiej na Jasnej Górze.
Twórczość artystyczna.
W malowidłach Andrzeja Domanasiewicza można dostrzec fascynację „wiecznie żywym” kubizmem, której owocami są niektóre pejzaże i „wnętrza”. W innych obrazach wyczuwa się ruch w kierunku ekspresjonizmu, czytelny np. w mrocznych, quasi portretowych wizerunkach, oraz w aluzyjnych wyobrażeniach sakralnych (Zdjęcie z Krzyża?). W technice rysunku zauważalne są z kolei echa postimpresjonizmu.
W sztuce tej widać sprawne posługiwanie się językiem form, jaki dominował w późnych latach pięćdziesiątych i wczesnych sześćdziesiątych na krakowskiej Akademii Sztuk Pięknych w pracowniach Emila Krchy (u którego robił dyplom), Jerzego Fedkowicza, Wacława Taranczewskiego, Adama Marczyńskiego i niektórych innych współczesnych artystów, należących do tutejszego środowiska. Można też wyczuć analogiczny, poważny sposób podejścia do dzieła sztuki i zadań malarza.
Andrzej Domanasiewicz podejmował głównie klasyczne tematy: pejzaże, wnętrza pracowni z aktem, tworzył swoiste malarskie refleksje na temat architektury, oscylujące między obserwacją rzeczywistości, a fantastyką. Kreacje te cechuje generalnie swoisty klasycyzm czytelny w wystudiowanej kompozycji, harmonijnej kolorystyce, jak i w poważnym traktowaniu twórczości plastycznej.
W dniach 19 stycznia – 12 lutego 2016 w galerii „4 ściany” Wydziału Konserwacji i Restauracji Dzieł Sztuki Akademii Sztuk Pięknych w Krakowie przy ul. Lea 29 odbyła się wystawa malarstwa i rysunku Andrzeja Domanasiewicza.
Pochowana na cmentarzu Batowickim w Krakowie (kw. CXc-płn.-7).

</doc>
<doc id="3618358" url="https://pl.wikipedia.org/wiki?curid=3618358" title="TS Wisła Kraków">
TS Wisła Kraków



</doc>
<doc id="3618360" url="https://pl.wikipedia.org/wiki?curid=3618360" title="Georg Scholtz">
Georg Scholtz



</doc>
<doc id="3618361" url="https://pl.wikipedia.org/wiki?curid=3618361" title="Cervo (miasto w Hiszpanii)">
Cervo (miasto w Hiszpanii)



</doc>
<doc id="3618362" url="https://pl.wikipedia.org/wiki?curid=3618362" title="Cervo">
Cervo



</doc>
<doc id="3618369" url="https://pl.wikipedia.org/wiki?curid=3618369" title="Kamerostom">
Kamerostom

Kamerostom – część ciała niektórych roztoczy.
Kamerostom stanowi zagłębienie w przedniej części ciała roztocza, w które, dzięki ruchomemu połączeniu, może być wycofywana gnatosoma. U kleszczy kamerostom to szeroki otwór w idiosomie. U Uropodiina stanowi głęboki zachyłek. U roztoczy właściwych ma postać brzusznego rowka na propodosomie. U mechowców kamerostom pozwala na wycofanie szczękoczułków i nogogłaszczków pod tektum, a następnie zamknięcie ich za pomocą subkapitulum w tak powstałej wnęce.

</doc>
<doc id="3618370" url="https://pl.wikipedia.org/wiki?curid=3618370" title="Corniculi">
Corniculi

Corniculi (l. poj. "corniculus") – wyrostki na ciele niektórych roztoczy.
Struktury te zlokalizowane są w przednio-bocznych częściach gnatosomy, gdzie wyrastają z subkapitulum. Mogą mieć formę różkowatą, ząbkowaną, dwuwidlastą, trójwidlastą, kolcowatą, szpatułkowatą lub błoniastą. Często wspierają tzw. "salivary styli".
"Corniculi" występują u dręczy, zwłaszcza u żukowców. U roztoczy właściwych i Opilioacarida występują prawdopodobnie homologiczne "rutellae".

</doc>
<doc id="3618371" url="https://pl.wikipedia.org/wiki?curid=3618371" title="Rutella">
Rutella

Rutella (l. poj. "rutellum") – wyrostki na ciele niektórych roztoczy.
Struktury te zlokalizowane są w przednio-bocznych częściach gnatosomy, gdzie wyrastają z hypostomu subkapitulum. Wyrostki te są łopatowate i mogą być miękkie lub twarde, ostrokrawędziste i najczęściej ząbkowane. Powstają z rozbudowanych szczecin.
Występują one u Opilioacarida, Endeostigmata i Astigmata. U tych ostatnich mogą być zaopatrzone w błoniaste płaty, kutykularne zęby lub zesklerotyzowane elementy wspierające i określane bywają mianem pseudorutella. "Rutella" prawdopodobnie są homologiczne z "corniculi", występującymi u dręczy.

</doc>
<doc id="3618373" url="https://pl.wikipedia.org/wiki?curid=3618373" title="Rutellum">
Rutellum



</doc>
<doc id="3618374" url="https://pl.wikipedia.org/wiki?curid=3618374" title="Pseudorutella">
Pseudorutella



</doc>
<doc id="3618375" url="https://pl.wikipedia.org/wiki?curid=3618375" title="Pseudorutellum">
Pseudorutellum



</doc>
<doc id="3618376" url="https://pl.wikipedia.org/wiki?curid=3618376" title="Corniculus">
Corniculus



</doc>
<doc id="3618377" url="https://pl.wikipedia.org/wiki?curid=3618377" title="Egzarchat apostolski Kanady (syryjski)">
Egzarchat apostolski Kanady (syryjski)

Egzarchat apostolski Kanady – egzarchat Kościoła katolickiego obrządku syryjskiego w Kanadzie. Został utworzony 8 stycznia 2016 r.

</doc>
<doc id="3618382" url="https://pl.wikipedia.org/wiki?curid=3618382" title="Kapsuła styloforowa">
Kapsuła styloforowa

Kapsuła styloforowa (ang. "gnathosomal capsule", "capitular capsule") – część ciała niektórych roztoczy.
Kapsuła ta stanowi pojedynczą strukturę powstałą ze zlania się ze sobą styloforu i subkapitulum. Występuje u niektórych Prostigmata, m.in. z takich grup jak Heterostigmata, Myobiidae i Cheyletoidea.

</doc>
<doc id="3618384" url="https://pl.wikipedia.org/wiki?curid=3618384" title="Edward Szpilewski">
Edward Szpilewski

Edward Szpilewski (ur. 29 maja 1935 w Mińsku, zm. 7 maja 2017 r. w Chorążyszkach koło Wilna) – polski matematyk, doktor habilitowany, profesor Kowieńskiego Uniwersytetu Technologicznego oraz Uniwersytetu w Białymstoku. Teoretyk w zakresie technik obliczeniowych, rachunku prawdopodobieństwa, statystyki matematycznej, sztucznej inteligencji, sieci neuronowych, metod rozpoznawania procesów losowych oraz szeregów czasowych. Jeden z założycieli Stowarzyszenia Naukowców Polaków na Litwie (SNPL), popularyzator edukacji matematycznej w szkołach polskich na Litwie, inicjator utworzenia polskiej uczelni wyższej na Litwie.
Życiorys.
W 1958 r. ukończył z wyróżnieniem studia matematyczne na Uniwersytecie Wileńskim i pracował jako nauczyciel matematyki w Szkole Średniej nr 5 (obecnie im. J. Lelewela) w Wilnie. W latach 1959-1961 studiował technikę obliczeniową i informatykę w Moskiewskim Instytucie Energetycznym. W latach 1964 – 1967 r. odbywał studia doktoranckie w Instytucie Automatyki i Telemechaniki Akademii Nauk ZSRR w Moskwie. Tamże w 1968 roku uzyskał stopień naukowy doktora nauk technicznych, a w roku 1984 – stopień naukowy doktora habilitowanego nadany przez Radę Naukową Instytutu Problemów Sterowania AN ZSRR. W 1997 senat Uniwersytetu Technologicznego w Kownie nadał mu tytuł profesora. W latach 1967-1984 pracował jako starszy pracownik naukowy w Instytucie Fizyki i Matematyki Akademii Nauk Litwy, w l. 1984-2002 pracował na stanowisku głównego pracownika naukowego Instytutu matematyki i Informatyki Akademii Nauk Litwy. Jednocześnie od roku 1971 zajmował się dydaktyką uniwersytecką. Pracował na stanowisku docenta w Katedrze Matematyki Wyższej Szkoły Radiotechniki w Wilnie, na stanowisku profesora: w Katedrze Informatyki Wileńskiego Uniwersytetu Technicznego im. Gedymina, w Instytucie Matematyki Uniwersytetu Szczecińskiego oraz w Instytucie Informatyki Uniwersytetu w Białymstoku (także jako dyrektor tego Instytutu). Jako profesor Uniwersytetu w Białymstoku współtworzył filię UwB w Wilnie, był jej wykładowcą oraz organizatorem biblioteki Wydziału Ekonomii i Informatyki filii UwB w Wilnie.
Przez wiele lat integrował środowisko polskich naukowców, działał na rzecz utworzenia polskiej uczelni wyższej na Litwie. W roku 1988 Był inicjatorem i współzałożycielem Stowarzyszenia Polaków Naukowców Litwy. W roku 1991 był inicjatorem i członkiem Komitetu Założycielskiego Uniwersytetu Polskiego w Wilnie. Od 1991 r. pełnił obowiązki prorektora ds. nauczania oraz kierownika Katedry Matematyki UPW. Nawiązał kontakty z Politechniką Warszawską, organizował semestralne studia dla studentów UPW na Politechnice Warszawskiej. Ponadto w roku 1993 zorganizował i prowadził kursy matematyki i informatyki przygotowujące do studiów na wyższych uczelniach dla ponad 120 absolwentów szkół polskich na Wileńszczyźnie.
Jako matematyk i kierownik sekcji matematyki i informatyki SNPL wspierał rozwój dydaktyki matematyki i informatyki polskojęzycznej na Litwie, popularyzował matematykę na wszystkich szczeblach nauczania. W latach 1989-1995 organizował i prowadził Olimpiadę Matematyczną dla uczniów szkół z polskim językiem nauczania. Wyjeżdżał z laureatami olimpiady na Ogólnopolską Olimpiadę Matematyczną do Warszawy. Od roku 1991 organizował wyjazdy nauczycieli matematyki na Seminarium Edukacji Matematycznej organizowane przez Polskie Towarzystwo Matematyczne w różnych miastach Polski. W roku 1994 zainaugurował na Litwie Międzynarodowy Konkurs Matematyczny „Kangur Europejski”, który jako pierwszy odbył się w szkołach polskich Wilna i Wileńszczyzny. Od 2001 r. był wiceprzewodniczącym komitetu organizacyjnego konkursu na Litwie.
Opublikował ponad 130 prac naukowych, posiada 2 patenty. Był promotorem pięciu prac doktorskich, opracował plany studiów na kierunkach: Informatyka i Edukacja techniczno-informatyczna oraz 10 autorskich sylabusów przedmiotów kierunkowych na kierunku Matematyka i Informatyka.
Honorowy członek Stowarzyszenia Polaków Naukowców Litwy, członek Związku Inżynierów Polaków na Litwie oraz Korporacji Akademickiej SARMATIA (Warszawa). Odznaczony Krzyżem Kawalerskim Orderu Zasługi Rzeczypospolitej Polskiej.
Wybrane publikacje.
1. "Dynamic methods for random processes recognition", [w:] Computers &amp; Mathematics with Application. Vol. 19, No 1, Oxford, UK, 1990, s. 123-132. ISSB 0898-1221;
2. "Discriminant analysis of random processes", [w:] INFORMATICA, Vol. 2, No 1, Vilnius 1991, s. 77-99. ISSN 0868-4952;
3. "Recursive algorihms of Time Series Obserwations Recognition", [w:] INFORMATICA, Vol. 11, No3. 2000, s. 311-324.
Patenty.
1. Cerniuaskas V., Shpilewski E., DEVICE FOR THE SEPARATION OF THE MAXIMAL SIGNAL. Patent Nr 171894, Bulletin Nr 12, 22. 06. 1965. 
2. Ivashauskas A., Klyshko G., Shpilewski E. DEVICE FOR RANDOM PROCESSES i CLASSIFICATION. Patent Nr 1550545, Bulletin Nr 12, 12. 09. 1987

</doc>
<doc id="3618389" url="https://pl.wikipedia.org/wiki?curid=3618389" title="Andrzej Kowalczyk (hydrogeolog)">
Andrzej Kowalczyk (hydrogeolog)

Andrzej Kowalczyk (ur. 16 lutego 1950 w Krasnosielcu) – polski hydrogeolog, nauczyciel akademicki, profesor nauk o Ziemi, w latach 2008–2016 prorektor ds. nauki i współpracy z gospodarką Uniwersytetu Śląskiego, w kadencji 2016–2020 rektor tej uczelni.
Życiorys.
Studia geologiczne w specjalności hydrogeologia i geologia inżynierska ukończył w 1973 na Wydziale Geologii Uniwersytetu Warszawskiego. Doktorat w zakresie nauk technicznych obronił na Politechnice Wrocławskiej w 1983, zaś stopień doktora habilitowanego nauk o Ziemi uzyskał na Wydziale Nauk o Ziemi UŚ w 2004. 18 kwietnia 2011 otrzymał tytuł profesora nauk o Ziemi.
W latach 1973–1975 pracował jako asystent projektanta w urzędzie wojewódzkim w Olsztynie oraz w przedsiębiorstwie geologicznym w Krakowie. Od 1975 zawodowo związany z Uniwersytetem Śląskim. Pracował jako wykładowca w Algierii – w latach 1986–1987 w "Ecole des Mines" w Miljanie, a w okresie 1987–1991 w "Institut de I’Hydraulique" w Szalifie. W 1991 został adiunktem w Katedrze Hydrogeologii i Geologii Inżynierskiej Wydziale Nauk o Ziemi UŚ, w 2007 objął stanowisko profesorskie.
Na Uniwersytecie Śląskim pełnił obowiązki kierownika Zakładu Geologii Inżynierskiej (1998–2004), po czym w 2004 został kuratorem Katedry Hydrogeologii i Geologii Inżynierskiej. Od 2002 do 2005 był prodziekanem ds. studenckich, a następnie do 2008 prodziekanem ds. nauki. Od 2008 przez dwie kadencje był prorektorem ds. nauki i współpracy z gospodarką Uniwersytetu Śląskiego. W marcu 2016 został wybrany na rektora tego uniwersytetu na kadencję 2016–2020.
Specjalizuje się w zakresie hydrogeologii, gospodarki wodnej i geologii środowiskowej. Brał udział w projektach międzynarodowych m.in. w ramach programów ramowych Unii Europejskiej, a także w kilkunastu projektach badawczych Komitetu Badań Naukowych oraz Ministerstwa Nauki i Szkolnictwa Wyższego. Jest autorem i współautorem ponad 110 opracowań naukowych i wdrożeniowych o charakterze prac studialnych, dokumentacyjnych i ekspertyz, wykonanych w ramach współpracy z instytucjami naukowymi, administracją państwową i samorządową oraz przedsiębiorstwami. Członek m.in. Polskiego Komitetu Narodowego Międzynarodowej Asocjacji Hydreogeologów, International Mine Water Association i International Association of Hydrogeologists. Powoływany w skład organów doradczych i naukowych, m.in. zasiadał w radzie naukowej Państwowego Instytutu Geologicznego.
Wyróżniony Złotym Laurem Umiejętności i Kompetencji w dziedzinie nauki i innowacyjności przyznawanym przez Regionalną Izbę Gospodarczą w Katowicach (2015).

</doc>
<doc id="3618391" url="https://pl.wikipedia.org/wiki?curid=3618391" title="Białe noce listonosza Aleksieja Triapicyna">
Białe noce listonosza Aleksieja Triapicyna

Białe noce listonosza Aleksieja Triapicyna (ros. "Белые ночи почтальона Алексея Тряпицына", "Biełye noczi pocztalona Aleksieja Trapicyna", 2014) – rosyjski film dramatyczny w reżyserii Andrieja Konczałowskiego.
Fabuła filmu skupia się wokół mieszkańców niewielkiej rosyjskiej osady, która jedyny kontakt ze światem ma w osobie listonosza. W filmie wystąpili aktorzy niezawodowi.
Światowa premiera filmu miała miejsce 5 września 2014 roku, podczas 71. Międzynarodowego Festiwalu Filmowego w Wenecji, w ramach którego obraz brał udział w Konkursie Głównym. Na tym festiwalu film otrzymał drugą nagrodę − Srebrnego Lwa.
Polska premiera filmu nastąpiła 24 listopada 2014 roku, w ramach 8. Festiwalu Filmów Rosyjskich Sputnik nad Polską w Warszawie.
Obsada.
i inni

</doc>
<doc id="3618397" url="https://pl.wikipedia.org/wiki?curid=3618397" title="Poul Holmskov Schlüter">
Poul Holmskov Schlüter



</doc>
<doc id="3618398" url="https://pl.wikipedia.org/wiki?curid=3618398" title="Fossavatn Ski Marathon">
Fossavatn Ski Marathon

Fossavatn Ski Marathon (isl. "Fossavatnsgangan") – długodystansowy bieg narciarski, rozgrywany co roku na przełomie kwietnia i maja, w okolicy islandzkiego miasta Ísafjörður. Pierwsza edycja biegu miała miejsce w 1935 roku, udział w biegu wzięło siedmiu biegaczy. W latach 40' i 50' kilkukrotnie zawody odwoływano, jednak od 1956 roku odbywając się corocznie. Bieg rozgrywany jest na dystansie 50 km techniką klasyczną. Początkowo trasa biegu liczyła 20 km. W 1987 roku dodano dystans 10 km, a od 1989 roku rozgrywa się także zawody na 7 km, przeznaczone dla dzieci oraz początkujących. Dystans 50 km pojawił się dopiero w 2004 roku. Od 2014 roku zawody te należą do cyklu Worldloppet. 
Pierwszą edycję biegu na dystansie 50 km wygrał Islandczyk Ólafur Árnason, a wśród kobiet najlepsza była Linda Ramsdell z USA. Najwięcej zwycięstw wśród mężczyzn odnieśli Szwedzi: Oskar Svärd i Markus Jönsson, którzy zwyciężali dwukrotnie. Wśród kobiet dwukrotnie zwyciężały Amerykanki: Linda Ramsdell i Mary Beth Tuttle.

</doc>
<doc id="3618400" url="https://pl.wikipedia.org/wiki?curid=3618400" title="Wilhelm Rzeszutko">
Wilhelm Rzeszutko

Wilhelm Rzeszutko (ur. 17 maja 1938 w Sanoku) – pułkownik inżynier Wojska Polskiego, doktor nauk ekonomicznych, wykładowca uczelniany.
Życiorys.
Urodził się jako syn Kazimierza (1907-1996, działacz robotniczy i partyjny, funkcjonariusz MO) i Antoniny z domu Szczurek. Otrzymał imię na cześć Wilhelma Topinka, który przyczynił się do zatrudnienia jego ojca. Uczył się w szkołach podstawowych w Sanoku: im. Tadeusza Kościuszki przy ul. Kazimierza Lipińskiego (1945-1950) oraz im. Grzegorza z Sanoka przy ul. Stanisława Konarskiego (1950-1952). W 1956 ukończył Technikum Przemysłu Samochodowego w Sanoku z tytułem technika mechanika o specjalności budowa samochodów. Od 1956 do 1957 pracował jako dyspozytor ruchu w oddziale terenowym Państwowej Komunikacji Samochodowej w Sanoku.
Wstąpił do Wojska Polskiego i w latach 1957-1960 kształcił się w Oficerskiej Szkole Samochodowej w Pile. Następnie przydzielony do 6 Szkolnego Pułku Samochodowego w Ostródzie w stopniu porucznika pełnił funkcje dowódcy pododdziału i wykładowcy. Od 1962 do 1963 był kierownikiem warsztatu w 170 Ruchomych Warsztatach Naprawy Samochodów w 9 Dywizji Zmechanizowanej w Łańcucie. Od 1963 do 1967 odbył studia na kierunku eksploatacja i naprawa samochodów i ciągników na Wydziale Mechanicznym Wojskowej Akademii Technicznej w Warszawie uzyskując tytuł inżyniera mechanika. Od 1967 do 1973 był wykładowcą w Podoficerskiej Szkole Zawodowej Służby Samochodowej w Rzeszowie prowadząc zajęcia z budowy i eksploatacji pojazdów mechanicznych. W 1973 ukończył zaoczne studia na Wydziale Nauk Ekonomicznych Wojskowej Akademii Politycznej im. Feliksa Dzierżyńskiego uzyskując tytuł magistra nauk ekonomicznych. Od 1973 do 1990 był pracownikiem Wojskowego Instytutu Ekonomicznego na macierzystym wydziale WAP. Tam w 1978 uzyskał tytuł naukowy doktora nauk ekonomicznych na podstawie pracy pt. "Ekonomiczne kryteria oceny systemu obsługi technicznej samochodów w wojsku", której promotorem był płk prof. dr hab. Marian Koch. W trakcie roku akademickiego 1978/1979 otrzymał awans ze stanowiska adiunkta na docenta w Katedrze Ekonomiki Wojskowej. Prowadził wykłady z ekonomikę eksploatacji techniki wojskowej w WAP, WAT i w Akademii Sztabu Generalnego. W 1988 prowadził przewód habilitacyjny. Od 1990 do 1992 był zatrudniony na Wydziale Strategiczno-Obronnym Akademii Obrony Narodowej oraz jako kierownik Zakładu Ekonomiki Wojskowej w Instytucie Ekonomiki Obrony. Od 1992 był pracownikiem Zarządu Szkolnictwa Wojskowego w Sztabie Generalnym Wojska Polskiego. Równolegle, od 1995 wykładał ekonomikę eksploatacji techniki wojskowej na Wydziale Mechanicznym WAT. W czerwcu 1996 został przeniesiony w stan spoczynku.
Od 1967 do 1972 był przewodniczącym Koła Stowarzyszenia Inżynierów i Techników Mechaników Polskich przy PSZSS w Rzeszowie, był członkiem zarządu Wojewódzkiej Naczelnej Organizacji Technicznej w Rzeszowie. Od 1978 do 1981 był ławnikiem w Sądzie Warszawskiego Okręgu Wojskowego, od 1980 do 1988 społecznym inspektorem ruchu drogowego.
We wrześniu 1996 został prodziekanem i wicedyrektorem Centrum Doskonalenia Kadr Kierowniczych w Prywatnej Wyższej Szkole Biznesu i Administracji w Warszawie. Został wykładowcą Uczelni Techniczno-Handlowej im. Heleny Chodkowskiej w Warszawie.
Został autorem ok. 60 prac z zakresu eksploatacji techniki wojskowej, ekspertyz i recenzji. Publikował także artykuły w czasopismach. Był promotorem ponad 50 prac magisterskich.

</doc>
<doc id="3618401" url="https://pl.wikipedia.org/wiki?curid=3618401" title="Układ (serial)">
Układ (serial)

Układ (tytuł oryginalny: "Mammon") – norweski serial telewizyjny emitowany od 1 stycznia 2014 roku przez norweską stację publiczną NRK1. W Polsce serial emitowany jest od 9 września 2015 roku na kanale Ale Kino+. 
Fabuła.
Akcja serialu toczy się we współczesnej Norwegii. Dziennikarz prasowy Peter Verås dostaje anonimową informację o wielkiej defraudacji w kręgach norweskich finansistów. W sprawę zamieszany jest też jego brat, Daniel. Mimo to Peter publikuje artykuł na ten temat. Wybucha medialna afera, wskutek której Daniel popełnia samobójstwo. Pięć lat później w rocznicę jego śmierci ginie biznesmen. Peter rozpoczyna dziennikarskie śledztwo.
Adaptacja.
Na podstawie "Układu" powstał polski serial "Pakt", wyemitowany w 2015 roku przez HBO Polska.

</doc>
<doc id="3618403" url="https://pl.wikipedia.org/wiki?curid=3618403" title="Złaknieni">
Złaknieni

Złaknieni (ang. "Hungry Hearts") – włoski dreszczowiec z 2014 roku, w reżyserii i według scenariusza Saverio Costanzo. Adaptacja powieści autorstwa Marco Franzoso. 
Światowa premiera filmu miała miejsce 31 sierpnia 2014 podczas 71. MFF w Wenecji, w ramach którego obraz brał udział w konkursie głównym. Na tym festiwalu aktorzy Adam Driver i Alba Rohrwacher otrzymali Puchar Volpiego za kreacje aktorskie.
Następnie w dniu 7 września br. film został zaprezentowany podczas 39. MFF w Toronto w sekcji „Special Presentations”.
Obsada.
i inni

</doc>
<doc id="3618404" url="https://pl.wikipedia.org/wiki?curid=3618404" title="Cerkiew Przeniesienia Relikwii Świętego Mikołaja w Ruskiej Bystrej">
Cerkiew Przeniesienia Relikwii Świętego Mikołaja w Ruskiej Bystrej

Cerkiew Przeniesienia Relikwii Świętego Mikołaja (słow. "Chrám Prenesenia ostatkov svätého Mikuláša") – drewniana greckokatolicka cerkiew filialna parafii Ruský Hrabovec w Ruskiej Bystrej. Należy do dekanatu Sobrance w eparchii koszyckiej Kościoła katolickiego obrządku bizantyjsko-słowackiego.
Cerkiew powstała w unikatowym typie cerkwi karpackich charakterystycznym dla okolic Sniny, posiada status Narodowego Zabytku Kultury.
W 2008 została wpisana na Listę Światowego Dziedzictwa UNESCO wraz z innymi drewnianymi cerkwiami w słowackich Karpatach.
Historia.
Cerkiew została wzniesiona na wzgórzu w centralnej części wsi na początku XVIII wieku, poświęcona w 1730. W latach pięćdziesiątych XX wieku zamieniona na prawosławną, później odzyskana przez grekokatolików. Gruntowny remont świątyni głównie wewnątrz zakończył się w 1989. Remontowana także w 2002 i wymieniono wtedy między innymi niektóre elementy konstrukcyjne i poszycie gontowe.
Architektura i wyposażenie.
Jest to mała cerkiew drewniana o konstrukcji zrębowej, orientowana posadowiona na kamiennych fundamentach. Budowla trójdzielna: do kwadratowej nawy przylega od strony wschodniej węższe zamknięte trójbocznie prezbiterium, a od zachodniej babiniec z posadowioną na jego zrębie wieżą słupową o prostych ścianach pokrytą namiotowym daszkiem zakończoną cebulastą banią z kutym krzyżem. Nad wschodnią częścią sanktuarium druga mniejsza podobna wieżyczka. Całość nakryta masywnym jednokalenicowym dachem gontowym dostosowanym do szerokości nawy z szerokim okapem wspartym na słupach.
Wewnątrz we wszystkich pomieszczeniach stropy płaskie. Między babińcem a nawą zrębowa przegroda z dwoma rzeźbionymi słupami, podobna niepełna
przegroda pomiędzy prezbiterium a nawą. W sanktuarium ołtarz główny o rzeźbionej i polichromowanej nastawie, z przedstawieniem Ukrzyżowania i ozdobne tabernakulum oraz ołtarzyk z ikoną Pieta z XVIII wieku. W nawie pięciopiętrowy kompletny ikonostas z XVIII wieku z dwoma skrajnymi ikonami umieszczonymi także na ścianach bocznych nawy ze względu na mały rozmiar świątyni.

</doc>
<doc id="3618405" url="https://pl.wikipedia.org/wiki?curid=3618405" title="Odporność higieniczna na warrozę">
Odporność higieniczna na warrozę

Wrażliwość higieniczna na warrozę (VSH, ) jest cechą zachowania pszczoły miodnej ("Apis mellifera") która pozwala wykryć i usunąć z komórki larwę zaatakowaną przez roztocza warrozy, "Varroa destructor". Warroza jest uważana za najbardziej rozpowszechniony i najniebezpieczniejszy pasożyt pszczoły miodnej na świecie. Poziom VSH powoduje bardzo ważną odporność na roztocza.
Rozwój.
Pszczoły z cechą VSH pierwotnie zostały wyhodowane przez USDA Honey Bee Breeding, Genetics an Psychology Laboratory w Baton Rouge w Los Angeles, w Stanach Zjednoczonych, z kolonii pszczół gdzie populacja roztoczy rozwijała się wolno.
Czynnik powodujący powolny rozwój roztoczy został określony jako dziedziczny Odkryto, że poziom rozwoju populacji roztoczy jest powiązany z poziomem reproduktywności roztoczy, co zostało sformułowane jako SMR (). Ze względu na to, że odkryto powiązanie SMR z aktywnością higieniczną dorosłych pszczół nazwa SMR została zastąpiona nazwą VSH.
Aktywność VSH powoduje wyjątkowo niską liczbę roztoczy zajmującą się rozmnażaniem, która później pozostaje w zasklepionym czerwiu, oraz zmniejszenie o ponad 70% liczby zaatakowanych komórek czerwiowych. W chwili obecnej nie wiadomo w jaki sposób pszczoły wykrywają zaatakowane komórki.
Krzyżowanie pszczół.
Hodowla pszczół z wysokim poziomem higieny VSH powoduje, że populacja roztoczy w kolonii znajduje się poniżej progu rekomendowanego do zastosowania środków przeciw warrozie. Matki pszczele z hodowli z wysokim poziomem higieny VSH mogą być swobodnie unasieniane przez trutnie bez VSH, co powoduje nieznacznie niższą, ale w dalszym ciągu wysoką odporność na warrozę i pozwala utrzymać pożądaną cechę jak produkcja miodu. Krzyżówki VSH z pszczołą włoską udowadniają bardzo wysoki poziom zapylania roślin. VSH jest więc cechą która może być używana przez hodowców do krzyżowania różnych ras i linii pszczół w celu zwiększania ich odporności na warrozę. Materiał VSH jest dostępny poprzez komercyjne źródła od 2001 roku.

</doc>
<doc id="3618406" url="https://pl.wikipedia.org/wiki?curid=3618406" title="Ushuaia Loppet">
Ushuaia Loppet

Ushuaia Loppet – długodystansowy bieg narciarski, rozgrywany co roku na początku sierpnia, w okolicy argentyńskiego miasta Ushuaia na Ziemi Ognistej. Pierwsza edycja biegu miała miejsce w 1986 roku. Do 2015 roku rozgrywany był na dystansie 42 km techniką dowolną. Od 2014 roku zawody te należą do cyklu Worldloppet. 
Pierwszą edycję biegu w ramach Worldloppet wygrali reprezentanci gospodarzy: Federico Cichero i María Constanza Viaña.

</doc>
<doc id="3618408" url="https://pl.wikipedia.org/wiki?curid=3618408" title="Jarosław Hnizdur">
Jarosław Hnizdur

Jarosław Hnizdur (ur. 1 listopada 1941 w Olchowcach) – pułkownik inżynier Wojska Polskiego.
Życiorys.
Urodził się w 1941 w Olchowcach pod Sanokiem jako syn Mikołaja (poniósł śmierć w obozie niemieckim Sachsenhausen) i Pauliny z domu Kocołowska. Uczył się w szkole podstawowej w Olchowcach od 1945 do 1955. W 1959 ukończył Technikum Mechaniczne w Sanoku z tytułem technika mechanika o specjalności obróbka skrawaniem (w jego klasie byli m.in. Stanisław Czekański oraz Andrzej Kruczek, późniejszy dyrektor Sanockiej Fabryki Autobusów „Autosan”).
Wstąpił do Wojska Polskiego i w latach 1959-1962 kształcił się w Oficerskiej Szkole Łączności w Zegrzu uzyskując awans na podporucznika i tytuł technika telekomunikacji. Służył w Sieradzu, następnie był dowódcą plutonu podchorążych w macierzystej OSŁ w Zegrzu, później był przydzielony do 26 Pułku Czołgów Średnich w Sanoku. Od 1967 do 1972 odbył studia na Wydziale Elektroniki Wojskowej Akademii Technicznej w Warszawie uzyskując tytuł magistra inżyniera elektroniki i awans do stopnia kapitana. Był zastępcą dowódcy do spraw technicznych w jednostce łączności w Rzeszowie. W 1981 został zastępcą dyrektora do spraw wojskowych Wojewódzkiego Urzędu Telekomunikacji w Rzeszowie. Od 1982 służył w sztabie 9 Drezdeńskiej Dywizji Zmechanizowanej w Rzeszowie jako starszy oficer koordynacji. Od 1989 był szefem służb technicznych i zastępcą dowódcy 9 Bazy Materiałowo-Technicznej. Następnie został organizatorem i szefem logistyki oraz zastępcą dowódcy w sformowanej w 1993 21 Brygadzie Strzelców Podhalańskich w Rzeszowie. W 1993 podjął zaoczne studia dyplomowe ochrony środowiska na Akademii Rolniczej w Krakowie. Został członkiem Koła Nr 12 im. ,Podhalańczyk” Związku Żołnierzy Wojska Polskiego w Rzeszowie.

</doc>
<doc id="3618410" url="https://pl.wikipedia.org/wiki?curid=3618410" title="Okręg wyborczy Franklin">
Okręg wyborczy Franklin

Okręg wyborczy Franklin () – jednomandatowy okręg wyborczy do Izby Reprezentantów Australii, położony w południowej części Tasmanii. Pierwsze wybory odbyły się w nim w 1903 roku. Patronem okręgu jest podróżnik i administrator kolonialny John Franklin.
Lista posłów.
źródło: 

</doc>
<doc id="3618413" url="https://pl.wikipedia.org/wiki?curid=3618413" title="Szpital MSWiA w Bydgoszczy">
Szpital MSWiA w Bydgoszczy

Samodzielny Publiczny Wielospecjalistyczny Zakład Opieki Zdrowotnej Ministerstwa Spraw Wewnętrznych i Administracji w Bydgoszczy – szpital resortowy w Bydgoszczy, położony w centrum miasta.
Charakterystyka.
W 2012 roku w szpitalu hospitalizowanych było ok. 7 tys. pacjentów, 72 tysięcy osób korzystało z pomocy szpitalnych poradni, a na Oddziale Położniczym przyszło na świat ok. 1,7 tys. dzieci. Placówka zapewnia usługi medyczne w zakresie podstawowej opieki zdrowotnej: specjalistycznej, stomatologii, rehabilitacji, medycyny pracy, diagnostyki laboratoryjnej oraz diagnostyki obrazowej. W strukturze lecznicy funkcjonuje 6 oddziałów, 2 zakłady: opiekuńczo-leczniczy i rehabilitacji, poradnie specjalistyczne oraz apteka ogólnodostępna. 
Organem tworzącym dla szpitala jest Ministerstwo Spraw Wewnętrznych i Administracji.
Historia.
Szpital powstał 7 listopada 1947 jako placówka Wojewódzkiego Urzędu Bezpieczeństwa Publicznego. Początkowo składał się z budynku przy ul. Markwarta 6 i dwóch pięter sąsiedniego budynku przy ul. Markwarta 4. Szpital posiadał wówczas 88 łóżek. Składał się z oddziałów: chirurgicznego, ginekologiczno-położniczego, skórno-wenerologicznego i wewnętrznego. W 1962 r. w miejsce oddziału skórno-wenerologicznego powołano oddział neurologiczny. W latach 1966-1967 wybudowano łącznik między budynkami Markwarta 4 i 6. W 1973 r. szpital jako pierwszy spośród placówek podległych Ministerstwu Spraw Wewnętrznych pozyskał oddział Intensywnej Opieki Medycznej. W 1975 r. z oddziału chirurgicznego powstał ortopedyczny (do 2000), natomiast w 1993 r. powołano oddział ginekologiczny. Po rozbudowie pod koniec lat 80. szpital liczył 127 łóżek.
Szpital zapewniał opiekę medyczną nad pracownikami resortu MSW (policja), uwzględniając specyfikę potrzeb zdrowotnych tej grupy zawodowej. Po 1990 r. świadczy usługi wszystkim pacjentom, bez ograniczeń zawodowych. 

</doc>
<doc id="3618414" url="https://pl.wikipedia.org/wiki?curid=3618414" title="Recep">
Recep

Recep – imię męskie pochodzenia tureckiego, pochodzi od arabskiego imienia "Radżab". Na początku XXI wieku noszone przez ok. 17.000 osób.

</doc>
<doc id="3618417" url="https://pl.wikipedia.org/wiki?curid=3618417" title="Carte blanche (film)">
Carte blanche (film)

Carte Blanche – polski film fabularny z 2015 roku w reżyserii Jacka Lusińskiego.
Film kręcony w Lublinie.
Był filmem konkursowym na 29. Tarnowskiej Nagrodzie Filmowej. Otrzymał wyróżnienie na XLIV Lubuskim Lecie Filmowym, Nagrodę Publiczności na 8. Festiwalu Filmów Polskich „Wisła” w Moskwie oraz Grand Prix jury na 18. Międzynarodowym Festiwalu Filmowym w Szanghaju.
Na podstawie filmu powstała książka o tym samym tytule ("Carte Blanche") autorstwa Jacka Lusińskiego. 
Fabuła.
Kacper Bielik, nauczyciel historii w liceum, zaczyna tracić wzrok. Diagnoza lekarska potwierdza, że jest to nieodwracalny proces spowodowany wadą genetyczną. Nie chcąc tracić pracy, Kacper postanawia ukryć swoją chorobę przed otoczeniem.
Film oparty jest na wydarzeniach autentycznych, nawiązując do postaci Macieja Białka, niewidomego nauczyciela historii w VIII Liceum Ogólnokształcącym w Lublinie.

</doc>
<doc id="3618420" url="https://pl.wikipedia.org/wiki?curid=3618420" title="Andrzej Wojtkowski (oficer)">
Andrzej Wojtkowski (oficer)

Andrzej Wojtkowski (ur. 28 listopada 1941 w Nawarii) – pułkownik dyplomowany Wojska Polskiego.
Życiorys.
Urodził się w 1941 Nawarii pod Lwowem pod ówczesną okupacją niemiecką, w kilka miesięcy po ataku III Rzeszy na ZSRR. Jego rodzicami byli pochodzący z Sanoka Franciszek i mieszkanka Nawarii Bronisława z domu Woźniak. Uczył się w szkole podstawowej im. Grzegorza z Sanoka przy ul. Stanisława Konarskiego w Sanoku od 1948 do 1955. W 1959 ukończył Technikum Mechaniczne w Sanoku z tytułem technika mechanika o specjalności technik budowy samochodów. Od 1959 do 1961 był zatrudniony w tamtejszej fabryce Sanowag.
Wstąpił do Wojska Polskiego i w latach 1961-1964 kształcił się w Oficerskiej Szkole Wojsk Pancernych i Zmechanizowanych im. Stefana Czarnieckiego w Poznaniu. Od 1964 do 1973 był oficerem 28 Pułku Czołgów w Czarnem, pełnił funkcje dowódcy plutonu, dowódcy kompanii i dowódcy batalionu. Od 1973 do 1976 odbył studia w Akademii Sztabu Generalnego. Następnie służył w sztabach dywizji w Szczecinie i w 20 Warszawskiej Dywizji Pancernej w Szczecinku, instytucjach centralnych Ministerstwa Obrony Narodowej (od 1983 do 1990 w Inspekcji Sił Zbrojnych) oraz w sztabie Warszawskiego Okręgu Wojskowego. Od 1988 do 1989 odbył podyplomowe studium Operacyjno-Strategiczne przy Akademii Obrony Narodowej.
Został członkiem Towarzystwa Wiedzy Obronnej, publikował prace z zakresu publicystyki wojskowej w jego wydawnictwie.

</doc>
<doc id="3618421" url="https://pl.wikipedia.org/wiki?curid=3618421" title="Andrzej Wojtkowski">
Andrzej Wojtkowski



</doc>
<doc id="3618423" url="https://pl.wikipedia.org/wiki?curid=3618423" title="Atelerix">
Atelerix



</doc>
<doc id="3618424" url="https://pl.wikipedia.org/wiki?curid=3618424" title="Jeż białobrzuchy">
Jeż białobrzuchy



</doc>
<doc id="3618425" url="https://pl.wikipedia.org/wiki?curid=3618425" title="Pojazd ciężarowy">
Pojazd ciężarowy



</doc>
<doc id="3618428" url="https://pl.wikipedia.org/wiki?curid=3618428" title="Wodniak pęcherzyka żółciowego">
Wodniak pęcherzyka żółciowego



</doc>
<doc id="3618429" url="https://pl.wikipedia.org/wiki?curid=3618429" title="Ropniak pęcherzyka żółciowego">
Ropniak pęcherzyka żółciowego



</doc>
<doc id="3618433" url="https://pl.wikipedia.org/wiki?curid=3618433" title="Mateusz Matyszkowicz">
Mateusz Matyszkowicz

Mateusz Piotr Matyszkowicz (ur. 1 stycznia 1981 w Żywcu) – polski filozof i publicysta, redaktor naczelny kwartalnika „Fronda Lux”, w latach 2016–2017 dyrektor TVP Kultura, w latach 2017–2018 dyrektor TVP1. Od 2019 członek zarządu, a od 2022 prezes TVP.
Życiorys.
Absolwent I Liceum Ogólnokształcącego im. Mikołaja Kopernika w Żywcu, laureat (1. miejsce) olimpiady filozoficznej (2000). Ukończył studia z zakresu filozofii na Uniwersytecie Jagiellońskim, studiował także teologię.
Został redaktorem „Teologii Politycznej” i kwartalnika „Fronda Lux”, obejmując w 2013 funkcję jego redaktora naczelnego. W tym czasie prowadził również audycję „Fronda Wnet” w Radiu Wnet. W latach 2013–2016 był prowadzącym magazyn literacki „Literatura na trzeźwo” w Telewizji Republika.
W styczniu 2016 został dyrektorem TVP Kultura, gdzie prowadzi program „Chuligan literacki”. W listopadzie 2016 został prowadzącym audycji „Chuligan literacki” w Programie III Polskiego Radia. W czerwcu 2017 objął stanowisko dyrektora TVP1, trzy miesiące później rezygnując z kierowania stacją TVP Kultura. Funkcję dyrektora TVP1 sprawował do 1 marca 2018. 1 marca 2018 został wicedyrektorem ds. repertuaru Biura Programowego TVP. 25 kwietnia 2019 został członkiem zarządu TVP.
W listopadzie 2017 został członkiem Rady Polskiego Instytutu Sztuki Filmowej. W lutym 2018 został przewodniczącym zespołu ds. dobrego imienia i historii Polski przy TVP.
5 września 2022 został prezesem TVP, zastąpił na tym stanowisku Jacka Kurskiego.
Jest członkiem jury Nagrody Literackiej im. Marka Nowakowskiego.
Autor publikacji pt. "Śmierć rycerza na uniwersytecie", wydanej w ramach serii Życie Codzienne Idei (Warszawa 2010). Napisał wstęp do polskiego wydania książki pt. "Arystoteles" autorstwa Erica Voegelina (Warszawa 2011). Przetłumaczył i opatrzył komentarzem dzieło Tomasza z Akwinu pt. "O królowaniu" (Kraków 2006).
Życie prywatne.
Ojciec czwórki dzieci, które kształci w ramach edukacji domowej.

</doc>
<doc id="3618436" url="https://pl.wikipedia.org/wiki?curid=3618436" title="Wojewódzki Szpital Dermatologiczny im. Wojciecha Oczko w Bydgoszczy">
Wojewódzki Szpital Dermatologiczny im. Wojciecha Oczko w Bydgoszczy

Wojewódzki Szpital Dermatologiczny im. Wojciecha Oczko w Bydgoszczy – istniejący w latach 1945-1985 samodzielny szpital specjalistyczny w Bydgoszczy, położony w dzielnicy Skrzetusko.
Historia.
Szpital powstał 19 kwietnia 1945 roku jako Miejski Szpital Skórno-Weneryczny w dawnym schronisku dla starców przy ul. Miedza 3 i 7. W 1947 r. lecznica dysponowała 100 łóżkami. Dzięki staraniom dyrekcji szpital przeniesiono w 1954 r. do dawnego internatu szkoły odzieżowej przy ul. Kurpińskiego 5, rozbudowanego o 2 nowe obiekty. W nowych, obszerniejszych pomieszczeniach zorganizowano specjalistyczne zaplecze laboratoryjne, łącznie ze zwierzętarnią, gabinetem rentgenowskim do naświetlania chorób skóry i apteką. Oddział przekształcono w Wojewódzki Szpital Dermatologiczny im. dr Wojciecha Oczko. Przybyły z Warszawy doc. dr hab. Jan Kozłowski rozwinął na swoim oddziale działalność naukową., co przyczyniło się do powołania w szpitalu w 1975 r. Kliniki Chorób Skóry i Wenerycznych. W 1985 r. cały szpital stał się kliniką i wszedł w skład Szpitala Klinicznego im. dr. A. Jurasza. W 2011 r. klinikę przeniesiono z ul. Kurpińskiego do Szpitala Uniwersyteckiego nr 1 im. dr. A. Jurasza.
Patron.
Patronem szpitala od stycznia 1953 roku był dr Wojciech Oczko (1537-1599) – doktor medycyny i filozofii, nadworny lekarz królów polskich: Zygmunta Augusta, Stefana Batorego i Zygmunta III Wazy (sekretarz królewski tego pierwszego). Jeden z twórców medycyny polskiej, syfilidiolog i pisarz medyczny.

</doc>
<doc id="3618437" url="https://pl.wikipedia.org/wiki?curid=3618437" title="Pałac w Proszkowicach">
Pałac w Proszkowicach

Pałac w Proszkowicach – obiekt wybudowany w 1715 r., w miejscowości Proszkowice.
Historia.
Zabytek przebudowany w 1837 r., oraz w początkach XX w. był siedzibą szkoły dla dziewcząt.

</doc>
<doc id="3618441" url="https://pl.wikipedia.org/wiki?curid=3618441" title="Taxi – Teheran">
Taxi – Teheran

Taxi − Teheran (perski: کسی, 2015) – irański film paradokumentalny w reżyserii i według scenariusza Dżafara Panahiego, który również wystąpił w roli głównej. Film Panahiego stanowił próbę obejścia irańskiej cenzury, przez którą reżyser został skazany na 20 lat wykonywania zawodu. Ponieważ Panahi miał prawo wykonywać inny zawód (taksówkarza), kręcił "Taxi – Teheran" w swojej taksówce. Realizowany przezeń materiał obejmuje zarówno rozmowy z klientami-naturszczykami, jak i z wynajętymi aktorami, a treść filmu wielokrotnie zahacza o motywy polityczne.
Światowa premiera filmu mała miejsce 6 lutego 2015 roku podczas 65. Międzynarodowego Festiwalu Filmowego w Berlinie, w ramach którego obraz brał udział w Konkursie Głównym. Na tym festiwalu film otrzymał nagrodę główną – Złotego Niedźwiedzia. Polska premiera filmu nastąpiła 5 maja 2015 roku, w ramach 8. Międzynarodowego Festiwalu Kina Niezależnego Off Plus Kamera w Krakowie. Do ogólnopolskiej dystrybucji kinowej film trafił w dniu 22 maja tego samego roku.

</doc>
<doc id="3618444" url="https://pl.wikipedia.org/wiki?curid=3618444" title="Pałac w Pustkowie Żurawskim">
Pałac w Pustkowie Żurawskim

Pałac w Pustkowie Żurawskim – obiekt wybudowany w XIX w., w miejscowości Pustków Żurawski.
Historia.
Zabytek wybudowany przez przedsiębiorcę Carla Christiana Naehricha, właściciela cukrowni, jest częścią zespołu pałacowego, w skład którego wchodzi jeszcze park. W obiekcie pokrytym mansardowym dachem na parterze znajduje się okazała sala kominkowa. Wewnątrz pałacu mnóstwo zdobień, malowanych i płaskorzeźb na sufitach i ścianach, sztukaterie, doskonała jakość drewna w boazeriach oraz witraże. Obiekt posiada wieżę zegarową, czteroboczną przechodzącą w sześcioboczną. Wieża zwieńczona jest hełmem.

</doc>
<doc id="3618448" url="https://pl.wikipedia.org/wiki?curid=3618448" title="Rudnia (sielsowiet Wólka)">
Rudnia (sielsowiet Wólka)

Rudnia (, ) – nieistniejąca wieś, majątek i folwark, obecnie uroczysko na Białorusi, w rejonie iwacewickim obwodu brzeskiego, nad Szczarą, około 3 km na wschód od Wólki i około 25 km na północny wschód od Iwacewicz.
Historia.
Majątek należał od XVI wieku do rodziny Jundziłłów herbu Łabędź. W drugiej połowie XVIII wieku właściciele opuścili Rudnię i przenieśli się do pobliskiego Reginowa (około 2 km na północ od Wólki), gdzie wybudowali nową siedzibę. 
Wieś szlachecka położona była w końcu XVIII wieku w hrabstwie różańskim w powiecie słonimskim województwa nowogródzkiego. 
Rudnia wraz z Reginowem zajmowały w drugiej połowie XIX wieku powierzchnię około 7 tysięcy dziesięcin. Właścicielami majątku byli wtedy bracia Stanisław (ur. w 1853 roku) i Kazimierz (ur. w 1858 roku) Jundziłłowie. W latach 20. XX wieku ostatnim właścicielem dóbr był Józef Baliński (1895–1928), syn Ignacego (1862–1951), senatora II Rzeczypospolitej, który z kolei był synem Józefy Jundziłłówny (1840–1903), siostry ojca Stanisława i Kazimierza Jundziłłów. Józef Baliński po 1921 roku przekazał część majątku na rzecz reformy rolnej, folwark w Reginowie natomiast na rzecz oo. salezjanów, a sam osiadł w Rudni.
Po III rozbiorze Polski w 1795 roku Rudnia, wcześniej należąca do powiatu słonimskiego województwa nowogródzkiego Rzeczypospolitej, znalazła się na terenie powiatu słonimskiego (ujezdu), wchodzącego w skład kolejno guberni: słonimskiej, litewskiej i grodzieńskiej Imperium Rosyjskiego. Po ustabilizowaniu się granicy polsko-radzieckiej w 1921 roku folwark wrócił do Polski, znalazł się w gminie wiejskiej Dobromyśl powiatu słonimskiego województwa nowogródzkiego (w 1926 roku gmina ta została przyłączona do powiatu baranowickiego tegoż województwa), od 1945 roku Rudnia była w ZSRR, od 1991 roku – na terenie Republiki Białorusi.
Dawny dwór.
Modrzewiowy dwór stał tu co najmniej od pierwszej połowy XVIII wieku. Był wzniesiony na planie szerokiego prostokąta, przykryty wysokim, gładkim, naczółkowym dachem gontowym z trzema biało tynkowanymi kominami. Od strony podjazdu miał dwa niewielkie, identyczne ganki, każdy o dwóch kolumnach wspierających dwuspadowy daszek. 
Dom był niezamieszkany przez prawie półtora wieku, dopiero w XX wieku zgromadzono tu trochę pamiątek rodzinnych, przeniesionych po I wojnie światowej z Reginowa.
Przed domem rozciągał się gazon, po którego przeciwległej stronie, trochę na lewo, na lekkim wzniesieniu stała podobna w stylu mieszkalna oficyna. Po prawej stronie, w większej odległości od domu stała drewniana kaplica domowa, wyższa od obu domów, wzniesiona na planie prostokąta, z dwuspadowym dachem i czterokolumnowym portykiem na całej swojej szerokości, wspierającym trójkątny szczyt. Koło kaplicy był cmentarzyk rodzinny.
Dwór stał pośród rozległego ogrodu, który zdziczał w XIX wieku, jednak w latach 20. i 30. XX wieku był porządkowany. Niewielkie resztki tego ogrodu są wszystkim, co pozostało po folwarku. Dwór nie przetrwał II wojny światowej. 
Majątek w Rudni jest opisany w 2. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="3618457" url="https://pl.wikipedia.org/wiki?curid=3618457" title="Giampaolo Morelli">
Giampaolo Morelli

Giampaolo Morelli (ur. 25 listopada 1974 w Neapolu) – włoski aktor, reżyser filmowy, scenarzysta i pisarz.
Życiorys.
Wczesne lata.
Urodził się w Neapolu, gdzie uczęszczał do Liceo San Tommaso d’Aquino. Porzucił studia na wydziale psychologii i postanowił przenieść się do Rzymu, aby poświęcić się aktorstwu. 
Kariera.
Pracował jako komik, aż w roku 1999 zadebiutował w miniserialu "Lata 60" ("Anni '60"). Następnie zagrał Massimone'a w komedii "Paz!" (2002) obok Claudio Santamarii.
Rok 2005 okazał się dla niego pracowity. Po występie w trzech filmach - komedii "Perfekcjonista" ("L'uomo perfetto") z Riccardo Scamarcio, thrillerze "Plan 17" ("Piano 17"), gdzie napisał scenariusz, i "Drań i osoby niepełnosprawne" ("Il bastardo e l'handicappato"). Wziął także udział w piątym sezonie serialu "Powiatowa policja" ("Distretto di Polizia"), grając kapitan karabinierów Davida Reya.
Uznanie wśród telewidzów zdobył jako tytułowy bohater serialu Rai 2 "Inspektor Coliandro" ("L'ispettore Coliandro", 2006-2016).

</doc>
<doc id="3618462" url="https://pl.wikipedia.org/wiki?curid=3618462" title="Świadkowie (serial)">
Świadkowie (serial)

Świadkowie (fr. "Les Témoins") – francuski serial telewizyjny emitowany od 22 listopada 2014 roku przez belgijską stację La Une i od 8 marca 2015 roku przez francuską telewizję France 2. W Polsce emitowany jest od 22 marca 2015 roku na kanale 13 Ulica. Po sukcesie pierwszej, ośmioodcinkowej serii zapowiedziano produkcję drugiej, której emisja przewidziana jest na 2016 rok. 
Fabuła.
Akcja serialu rozgrywa się w nadmorskim miasteczku Le Tréport na północy Francji. Nieznani sprawcy wykopują na cmentarzach ciała i pozostawiają w domach na nowo budowanym osiedlu mieszkaniowym. Były komisarz policji Paul Maisonneuve jest pośrednio wplątany w sprawę. Śledztwo prowadzi detektyw Sandra Winckler.

</doc>
<doc id="3618465" url="https://pl.wikipedia.org/wiki?curid=3618465" title="Luter">
Luter



</doc>
<doc id="3618466" url="https://pl.wikipedia.org/wiki?curid=3618466" title="Mind and Life Institute">
Mind and Life Institute

Instytut Umysłu i Życia (ang. "Mind and Life Institute") – organizacja non-profit, założona w celu poszukiwań odpowiedzi na pytania o naturę rzeczywistości i możliwości poprawy jakości życia, badań i wymiany myśli na obszarze między nauką i buddyzmem; metodami działania są międzynarodowe konferencje, sympozja, debaty, w których uczestniczą wybitni specjaliści z różnych dyscyplin naukowych (filozofia, biologia, neurobiologia, neurofizjologia, neuronauka i in.) oraz filozofowie buddyjscy i osoby doświadczone w medytacjach; wyniki dyskusji są wykorzystywane w czasie wytyczania kierunków badań naukowych i formułowania programów badawczych; raporty z debat i wyniki badań są publikowane. 
Inicjatorzy i założyciele.
Francisco Varela.
Inspiratorem utworzenia "Mind and Life Institute" był Francisco Varela (1946–2001), biolog pochodzenia chilijskiego, od roku 1974 praktykujący buddysta, absolwent Harwardu, m.in. dyrektor CNRS, wykładowca kognitywistyki i epistemologii w École polytechnique i University of Paris, jeden z głównych twórców teorii autopoezy, autor m.in. książek "Principles of Biological Autonomy" (1979) i "The Embodied Mind. Cognitive Science and Human Experience" (1991). Varela był również czynnym popularyzatorem swoich koncepcji i wyników badań (prowadził np. wykłady w internetowych portalach edukacyjnych (m.in. wystąpienia "Qué no es vida?", "Reflections on Consciousness" i inne nt. nauki, sztuki i religii). 
R. Adam Engle.
Współzałożycielem Instytutu Umysłu i Życia był R. Adam Engle, północnoamerykański prawnik, również absolwent Harwardu, świadczący usługi prawnicze m.in. dla przemysłu rozrywkowego w Beverly Hills lub "GTE Corporation" w Teheranie, który poznał tybetańskich mnichów, w czasie zwiedzania buddyjskich klasztorów w Himalajach. W roku 1974 przebywał 4 miesiące w klasztorze Kopan w Katmandu, gdzie nauczał Thubten Yeshe, znający język angielski. Po powrocie do Stanów Zjednoczonych zamieszkał w Santa Cruz; utrzymywał kontakt z Thubtenem Yeshe, prowadzącym tam ośrodek medytacji.
Historia tworzenia instytutu.
Od niezależnych inicjatyw do koordynacji działań.
W latach 1983–1984 R. Adam Engle i Francisco Varela rozpoczęli, niezależnie od siebie, starania o utworzenie forum poważnego dialogu o związkach buddyzmu i nauki. Obaj otrzymali zapewnienie Dalajlamy XIV – bardzo zainteresowanego nauką zachodnią – o zadowoleniu z takiej inicjatywy. W październiku 1985 roku doszło do spotkania inicjatorów, zorganizowanego w siedzibie "Ojai Foundation" przez jej dyrektorkę, Joan Halifax (dobrą znajomą Vareli). Zdecydowano, że planowane spotkania z Dalajlamą będą dotyczyć różnych zagadnień umysłu i życia. Varela podjął się roli koordynatora naukowego, Engle – koordynatora generalnego (m.in. gromadzenie funduszy, kontakty z biurem Dalajlamy i in.). Pierwsze spotkanie grupy inicjatorów z Dalajlamą odbyło się w Dharamsali w październiku 1987 roku. 
Pierwsza debata z Dalajlamą.
Pierwsze spotkanie odbyło się w Dharamsala w październiku 1987 roku, w prywatnych pomieszczeniach Dalajlamy. Zostało przygotowane zgodnie z zasadami, które opracował Francisco Varela, korzystając z doświadczeń nabytych podczas prawdopodobnie pierwszej podobnej konferencji, zorganizowanej w roku 1979 w Instytucie Naropy nt. "Comparative Approaches to Cognition: Western and Buddhist". 
Varela stwierdził, że konieczne jest zwrócenie uwagi nie tylko na poziom wiedzy osób zapraszanych do udziału w debacie, ale również na brak uprzedzeń i otwartość na przeciwstawne poglądy (znajomość niektórych zagadnień buddyzmu uznano za przydatną, lecz nie niezbędną). Zwrócił wielką uwagę na kwalifikacje tłumaczy, np. z języka tybetańskiego na angielski i odwrotnie (przyjęto regułę, że należy angażować co najmniej dwóch tłumaczy, którzy będą mogli przedyskutować swoje opinie po napotkaniu wyrażeń niejednoznacznych). 
Varela zaproponował organizację spotkań, która odbiega od stosowanej na większości „zachodnich” konferencji naukowych. Ustalono, że w każdym dniu spotkania odbędą się dwie sesje, poświęcone wybranemu tematowi. Sesję przedpołudniową postanowiono poświęcać na referaty specjalistów w danej dyscyplinie, prezentujących problem jak najbardziej szeroko i bezstronnie. Takie wprowadzenie powinno umożliwiać wszystkim uczestnikom udział w swobodnej dyskusji, zaplanowanej na godziny popołudniowe (w czasie tej dyskusji prelegent może przedstawić własny punkt widzenia). Przewidziano, że obrady będą prowadzone bez udziału dziennikarzy i w wąskim gronie (zapraszani niekiedy goście-słuchacze będą nieliczni). Prezentacje i dyskusje postanowiono nagrywać, a nagrane teksty archiwizować i wykorzystywać przy opracowywaniu szczegółowych relacji książkowych. 
Pierwszej debacie "Mind and Life" nadano tytuł "Dialogues Between Buddhism and the Cognitive Sciences". Wzięli w niej udział: Tenzin Gjaco (Dalajlama XIV), Newcomb Greenleaf (informatyka), Jeremy Hayward (fizyka i filozofia nauki), Thupten Jinpa (tłumacz), Robert B. Livingston (neurobiologia i medycyna), Eleanor Rosch (nauka o poznaniu), Francisco J. Varela (koordynator dyskusji) i B. Allan Wallace (tłumacz). Wszyscy uczestnicy uznali konferencję za sukces. Daniel Goleman napisał w roku 2008, że została przez nich określana jako „prawdziwe spotkanie umysłów” lub początek budowania „pomostu nad przepaścią”, dzielącą strony dialogu. 
Przebieg debaty został zarejestrowany na kasetach. Książkowe sprawozdanie wydano w roku 1992 pt. "Gentle Bridges: Conversations with the Dalai Lama on the Sciences of Mind" (red. J. Hayward i F.J. Varela).
Utworzenie "Mind and Life Institute".
Druga debata "Mind and Life" nt. "Dialogues Between Buddhism and the Neurosciences" (Newport Beach w Kalifornii, październik 1989) została tylko nieznacznie zakłócona nadejściem informacji o nadaniu Dalajlamie Pokojowej Nagrody Nobla. Laureat przerwał udział w obradach jedynie na czas trwania konferencji prasowej. 
W roku 1990 konferencję nt. wzajemnych związków między emocjami i zdrowiem zorganizowano ponownie w Dharamsali; uznano, że jej atmosfera bardziej sprzyja skupieniu na temacie obrad. Koordynatorem debaty był Daniel Goleman (psycholog). W czasie dyskusji pojawił się projekt rozszerzenia zakresu badań, prowadzonych w tej dziedzinie. Kilku zachodnich naukowców (Clifford Saron, Richard Davidson, Francisco Varela, Gregory Simppson i Alan Wallace), odczuwając dobrą wolę i zaufanie ze strony tybetańskich uczestników debaty, podjęło inicjatywę rozpoczęcia programu badań procesów, które zachodzą w mózgu pod wpływem długotrwałej medytacji. 
W celu realizacji tych badań utworzono instytut – "Mind and Life Institute" – uzyskując niezbędne środki od "Hershey Family Foundation". Prezesem instytutu został R. Adam Engle. Pierwszy program badawczy finansował "Fetzer Institute".
Działalność "Mind and Life Institute".
Konferencje naukowe.
Kolejne spotkania "Mind and Life – Dialogue with the Dalai Lama" organizowano w analogiczny sposób. W latach 1987–2016 odbyło się 31 konferencji "Mind and Life":
Wydano m.in. książki:
Poza cyklicznymi spotkaniami w wąskim gronie specjalistów MLI rozpoczął w roku 2012 organizację co dwa lata dużych konferencji międzynarodowych – "International Symposia for Contemplative Studies" (ISCS), z udziałem wykładowców – specjalistów w różnych dziedzinach nauki, nauczycieli kontemplacji, artystów. Pierwsze z nich, to:
Inicjowanie i wspieranie badań naukowych.
Instytut został stworzony po trzeciej konferencji "Dialogi z Dalajlamą" głównie w celu inicjowania i wspierania interdyscyplinarnych badań naukowych, dotyczących umysłu i życia. Celem pierwszego ze sformułowanych programów było zbadanie zmian, które zachodzą w mózgu pod wpływem długotrwałej medytacji. Prace zmierzające do tego celu kontynuowano przez wiele lat z zastosowaniem m.in. techniki fMRI (zob. neuroobrazowanie), nowoczesnych aparatów do EEG i MEG (m.in. przez R. Davidsona i M. Ricarda w University of Wisconsin-Madison). Wyniki tych badań były publikowane w specjalistycznych czasopismach oraz referowane i omawiane na kolejnych konferencjach "Mind and Life". Wyniki dotyczące problemu powstawania i hamowania emocji destrukcyjnych Richard Davidson referował na konferencji ósmej (2000). Przedstawił uczestnikom debaty, w jak dużym stopniu te niekorzystne emocje oraz skłonności do ulegania im mogą się zmieniać pod wpływem ćwiczeń umysłu, przypominających buddyjską medytację. Wzbudziło to bardzo duże zainteresowanie Dalajlamy i innych uczestników dialogu. Za szczególnie interesujące uznano naukowe dowody, że długotrwała medytacja prowadzi do zmian trwałych (zob. neuroplastyczność). W toku dyskusji pojawiła się nowa inicjatywa – dostrzeżono potrzebę:
Projekt badawczy pod nazwą "Pielęgnowanie równowagi emocjonalnej", którego realizację wkrótce rozpoczęto, opracował Paul Ekman. Finansowanie realizacji programu zapewnił "Fetzer Institute" (otrzymano również hojną darowiznę Dalajlamy). 
Od roku 2000 intensywnie kontynuowane są badania neurobiologiczne (zainicjowane w roku 1990), które są łączone z badaniami psychologicznymi i psychofizjologicznymi. Poza University of Wisconsin-Madison zajmują się nimi m.in. "Centre de Recherche en Epistémelogie Appliquée" w Paryżu, Harvard University, University of California w Berkeley i w San Francisco. 
Inne formy działalności.
Instytut wspomaga badania przyznając granty – "1440 Awards" i "Varela Awards". O uzyskanie grantów mogą się ubiegać młodzi naukowcy, potrzebujący pomocy mentora ("Mentorship Program").
Zarząd.
Na czele kilkunastoosobowego "The Mind &amp; Life Institute Board of Directors" są wymieniani: Tenzin Gyatso, Dalajlama XIV (honorowy przewodniczący), założyciele: R. Adam Engle i Francisco J. Varela (1946–2001) oraz Susan Bauer-Wu (prezes). Działalność naukową MLI koordynuje rada naukowa w składzie (2016): Larry Barsalou (University of Glasgow), Susan Bauer-Wu (University of Virginia), Sharon Salzberg (Insight Meditation Society) i Carol Worthman (Emory University).
Spośród coraz liczniejszego grona naukowców, którzy zajmują się problemami umysłu, wyłaniana jest grupa honorowych członków MLI.

</doc>
<doc id="3618467" url="https://pl.wikipedia.org/wiki?curid=3618467" title="Preston-on-Tees">
Preston-on-Tees

Preston-on-Tees – wieś i civil parish w Anglii, w Durham, w dystrykcie (unitary authority) Stockton-on-Tees. W 2011 roku civil parish liczyła 1689 mieszkańców.

</doc>
<doc id="3618468" url="https://pl.wikipedia.org/wiki?curid=3618468" title="Preston on Tees">
Preston on Tees



</doc>
<doc id="3618469" url="https://pl.wikipedia.org/wiki?curid=3618469" title="Mistrzostwa Europy w Pływaniu 1927 – 4 × 200 m stylem dowolnym mężczyzn">
Mistrzostwa Europy w Pływaniu 1927 – 4 × 200 m stylem dowolnym mężczyzn

Sztafeta pływacka 4 × 200 metrów stylem dowolnym mężczyzn była jedną z konkurencji pływackich rozgrywanych na Mistrzostwach Europy w Pływaniu w Bolonii. Znane są jedynie wyniki wyścigu finałowego. Złoto zdobyła ekipa Republiki Weimarskiej, broniąc tym samym tytuł mistrzowski z Budapesztu z 1926 roku. Srebro zdobyła ekipa Szwecji, a brązowy medal trafił do obrońców tytułu wicemistrzowskiego, Węgrów. Składy trzech z sześciu ekip z wyścigu finałowego nie są znane.

</doc>
<doc id="3618472" url="https://pl.wikipedia.org/wiki?curid=3618472" title="Shephall">
Shephall

Shephall – dzielnica miasta Stevenage, w Anglii, w Hertfordshire, w dystrykcie Stevenage. W 2011 roku dzielnica liczyła 6210 mieszkańców. Shephall jest wspomniana w Domesday Book (1086) jako "Escepehala"/"Escepehale".

</doc>
<doc id="3618476" url="https://pl.wikipedia.org/wiki?curid=3618476" title="Edgar Barrier">
Edgar Barrier

Edgar Barrier (ur. 4 marca 1907, zm. 20 czerwca 1964) – amerykański aktor sceniczny, radiowy i filmowy.
W latach trzydziestych był związany z Mercury Theatre Orsona Wellesa. Oprócz tego pojawiał się w słuchowiskach radiowych, m.in. grał Simona Templara w słuchowisku "The Saint" na podstawie serii książek Leslie Charterisa. Jako aktor filmowy zadebiutował w 1938 roku. Pojawił się w wielu filmach, z których najbardziej znane były "Makbet" i "Podróż do krainy strachu".
Zmarł w 1964 roku na atak serca.

</doc>
<doc id="3618480" url="https://pl.wikipedia.org/wiki?curid=3618480" title="Mistrzostwa Europy w Pływaniu 1927 – 4 × 100 m stylem dowolnym kobiet">
Mistrzostwa Europy w Pływaniu 1927 – 4 × 100 m stylem dowolnym kobiet

Sztafeta pływacka 4 × 100 metrów stylem dowolnym kobiet była jedną z konkurencji pływackich rozgrywanych na Mistrzostwach Europy w Pływaniu w Bolonii. Znane są jedynie wyniki wyścigu finałowego. Złoto zdobyła ekipa Wielkiej Brytanii, srebro – ekipa Holandii, a brązowy medal trafił do reprezentantek Republiki Weimarskiej. Skład jednej z czterech ekip z wyścigu finałowego nie są znane.

</doc>
<doc id="3618483" url="https://pl.wikipedia.org/wiki?curid=3618483" title="Bedwell">
Bedwell

Bedwell – dzielnica miasta Stevenage, w Anglii, w Hertfordshire, w dystrykcie Stevenage. W 2011 roku dzielnica liczyła 7015 mieszkańców.

</doc>
<doc id="3618485" url="https://pl.wikipedia.org/wiki?curid=3618485" title="Old Town (Hertfordshire)">
Old Town (Hertfordshire)

Old Town – dzielnica miasta Stevenage, w Anglii, w Hertfordshire, w dystrykcie Stevenage. W 2011 roku dzielnica liczyła 7922 mieszkańców.

</doc>
<doc id="3618486" url="https://pl.wikipedia.org/wiki?curid=3618486" title="Kazimierz Grzybowski (1915–2003)">
Kazimierz Grzybowski (1915–2003)

Kazimierz Grzybowski ps. "Zapalnik", "Łagodny", "Szary" (ur. 1 sierpnia 1915 roku w Parzniewicach w powiecie piotrkowskim, zm. w 2003 roku) – dowódca jednego z oddziałów III Komendy Konspiracyjnego Wojska Polskiego, żołnierz Armii Krajowej.
Życiorys.
Był leśniczym w Woli Grzymalinej. Po zakończeniu okupacji hitlerowskiej wyjechał do Gdańska-Oliwy w obawie przed represjami ze strony funkcjonariuszy UB. Aresztowany, po zwolnieniu z gdańskiego aresztu, powrócił w strony rodzinne. W marcu 1946 roku wstąpił do KWP, po nawiązaniu łączności z dowódcą Komendy Powiatowej "Żniwiarka" por. Janem Rogólką "Grotem". Otrzymał wówczas zadanie zorganizowania oddziału Służby Samoobrony i Ochrony Społeczeństwa na terenie gmin Łękawa i Bełchatówek. Oddział „Zapalnika” podlegał komendantowi powiatowemu Władysławowi Kuśmierczykowi "Longinusowi", a następnie Wiesławowi Janusiakowi "Prawdzicowi". Po zlikwidowaniu I Komendy KWP w maju 1946 roku, oddział Grzybowskiego przejął ciężar walk.
Kazimierz Grzybowski "Zapalnik" ujawnił się w roku 1959 roku.

</doc>
<doc id="3618489" url="https://pl.wikipedia.org/wiki?curid=3618489" title="Pin Green">
Pin Green

Pin Green – dzielnica miasta Stevenage, w Anglii, w Hertfordshire, w dystrykcie Stevenage. W 2011 roku dzielnica liczyła 6088 mieszkańców.

</doc>
<doc id="3618490" url="https://pl.wikipedia.org/wiki?curid=3618490" title="Apia International Sydney 2016 (kobiety)">
Apia International Sydney 2016 (kobiety)

Apia International Sydney 2016 – tenisowy turniej WTA kategorii WTA Premier Series rangi WTA Premier w sezonie 2016 z cyklu Apia International Sydney rozgrywany w dniach 10–15 stycznia 2016 roku w Sydney na kortach twardych o puli nagród wynoszącej 731 000 dolarów amerykańskich.

</doc>
<doc id="3618491" url="https://pl.wikipedia.org/wiki?curid=3618491" title="Kościół św. Archaniołów Rafała i Michała w Aleksandrowie Łódzkim">
Kościół św. Archaniołów Rafała i Michała w Aleksandrowie Łódzkim

Kościół Świętych Archaniołów Rafała i Michała – rzymskokatolicki kościół parafialny należący do dekanatu aleksandrowskiego archidiecezji łódzkiej.
Historia i architektura.
Jest to budowla murowana, wybudowana w latach 1816–1818. Reprezentuje styl klasycystyczny. Jej pierwotne wymiary były następujące: długość - 23 metry, szerokość - 12 metrów, wysokość 7 metrów. W latach 1922–1926 świątynia została powiększona i gruntownemu wyremontowana. Kościół został rozbudowany według projektu architekta Józefa Kabana, powstały wtedy dwie nawy boczne, została przedłużona nawa główna (o współczesne stare prezbiterium). Po rozbudowie świątynia miała wymiary: długość: 29,5 metra, szerokość 21 metrów i wysokość 13 metrów. W latach 1933–1935 kościół został ponownie przebudowany przez księdza Witolda Nadolskiego. Została wtedy zmieniona fasada frontowa świątyni – na miejscu małej wieży zostały wybudowane dwie neobarokowe wieże o wysokości 20 metrów, z zawieszonymi na nich dzwonami. Świątynia została pokryta nowym tynkiem i została rozebrana dzwonnica. Kolejna rozbudowa kościoła trwała w latach 1983-1993. Dzieła tego podjął się ksiądz Norbert Rucki. Projektantem rozbudowy został architekt Mirosław Rybak razem z inżynierami: Romanem Chomiczewskim i Mirosławem Wypłoszem. Do istniejącej świątyni od strony południowej została dobudowana nowy obiekt sakralny o powierzchni 600 metrów kwadratowych. W dniu 29 września 1994 roku kościół został konsekrowany.
Wyposażenie.
W starej świątyni są umieszczone 4 ołtarze. Nowa świątynia posiada tylko jeden ołtarz umieszczony w nawie głównej. Stara świątynia posiada organy klasycystyczne o 10-głosach, Nowa świątynia posiada organy elektroniczne Johannusa o 48-głosach. Droga krzyżowa i pancerne tabernakulum są umieszczone w nowej świątyni.

</doc>
<doc id="3618492" url="https://pl.wikipedia.org/wiki?curid=3618492" title="Chells">
Chells

Chells – osada w Anglii, w Hertfordshire. Chells jest wspomniana w Domesday Book (1086) jako "Escelueia"/"Scelua"/"Scelue".

</doc>
<doc id="3618494" url="https://pl.wikipedia.org/wiki?curid=3618494" title="St Nicholas (Hertfordshire)">
St Nicholas (Hertfordshire)

St Nicholas – dzielnica miasta Stevenage, w Anglii, w Hertfordshire, w dystrykcie Stevenage. W 2011 roku dzielnica liczyła 6746 mieszkańców.

</doc>
<doc id="3618495" url="https://pl.wikipedia.org/wiki?curid=3618495" title="St. Nicholas">
St. Nicholas



</doc>
<doc id="3618498" url="https://pl.wikipedia.org/wiki?curid=3618498" title="Stanisław Osika (oficer)">
Stanisław Osika (oficer)

Stanisław Osika (ur. 13 października 1944 w Zagórzu) – pułkownik dyplomowany Wojska Polskiego.
Życiorys.
Urodził się w 1944 jako syn Edwarda i Elżbiety z domu Hoffbauer. Uczył się w szkole podstawowej w rodzinnym Zagórzu od 1952 do 1958. W 1963 ukończył Technikum Mechaniczne w Sanoku z tytułem technika mechanika o specjalności obróbka skrawaniem (w jego klasie byli m.in. Leonard Kabala, Zbigniew Osenkowski). Podczas nauki szkolnej działał w sanockim hufcu ZHP i trenował sport w klubie Stal Sanok.
Wstąpił do Wojska Polskiego i w latach 1963-1966 kształcił się w Oficerskiej Szkole Wojsk Zmechanizowanych we Wrocławiu. Od 1966 do 1971 był oficerem 25 Pułku Zmechanizowanego w Opolu, gdzie pełnił funkcję dowódcy plutonu. Od 1971 do 1974 odbył studia w Akademii Sztabu Generalnego (wraz z nim studiował m.in. Tadeusz Wilecki). Następnie był szefem sztabu jednostki 5 Saskiej Dywizji Pancernej w Gubinie od 1974 do 1977. Później był starszym wykładowcą przedmiotów ogólnowojskowych w Wyższej Oficerskiej Szkole Łączności w Zegrzu od 1977 do 1983. Przydzielony do Wojskowej Komendy Uzupełnień w Sanoku, w stopniu podpułkownika pełnił funkcję zastępcy komendanta WKU od 1983 oraz komendanta WKU od 7 kwietnia 1986 do 26 sierpnia 1996. Jednocześnie był dowódcą garnizonu wojskowego w Sanoku. W 1988 został wybrany z listy wojewódzkiej do Wojewódzkiej Rady Narodowej w Krośnie. Podczas sprawowania stanowiska współpracował z macierzystą szkołą średnią, Zespole Szkół Mechanicznych w Sanoku, w zakresie naboru absolwentów do wyższych szkół wojskowych. Na inaugurację roku szkolnego 1988/1989 zawarł umowę, na mocy której Wojskowa Komenda Uzupełnień w Sanoku objęła patronat nad I Liceum Ogólnokształcącym im. Komisji Edukacji Narodowej w Sanoku. We wrześniu 1996 został szefem Wojewódzkiego Sztabu Wojskowego w Krośnie. Został awansowany do stopnia pułkownika.
Był członkiem PZPR, w 1988 kandydował do Rady Narodowej. Został wiceprezesem ds. społecznych Zarządu Rejonowego Związku Byłych Żołnierzy Zawodowych i Oficerów Rezerwy Wojska Polskiego w Sanoku, członkiem i prezesem Koła Związku Żołnierzy Wojska Polskiego w Sanoku. Przed wyborami samorządowymi w 2010 zasiadł w komitecie honorowym KWW „Jednością Silni” Jakuba Osiki.

</doc>
<doc id="3618499" url="https://pl.wikipedia.org/wiki?curid=3618499" title="Stanisław Osika">
Stanisław Osika



</doc>
<doc id="3618501" url="https://pl.wikipedia.org/wiki?curid=3618501" title="Kronockij zapowiednik">
Kronockij zapowiednik



</doc>
<doc id="3618502" url="https://pl.wikipedia.org/wiki?curid=3618502" title="Symonds Green">
Symonds Green

Symonds Green – dzielnica miasta Stevenage, w Anglii, w Hertfordshire, w dystrykcie Stevenage. W 2011 roku dzielnica liczyła 5795 mieszkańców.

</doc>
<doc id="3618504" url="https://pl.wikipedia.org/wiki?curid=3618504" title="Nagroda Brama Stokera w 1994">
Nagroda Brama Stokera w 1994

Zwycięzcy i nominowani do Nagrody Brama Stokera za rok 1994.

</doc>
<doc id="3618505" url="https://pl.wikipedia.org/wiki?curid=3618505" title="Lily James">
Lily James

Lily James, właśc. Lily Chloe Ninette Thomson (ur. 5 kwietnia 1989 w Esher) – angielska aktorka.
Swoją profesjonalną karierę aktorską zaczynała jako Ethel Brown w serialu BBC "Just William" z 2010 roku. W latach 2011–2012 występowała w kilku londyńskich sztukach teatralnych. Od 2012 roku występowała w filmach hollywoodzkich, zagrała także w kilku epizodycznych rolach telewizyjnych.
Życiorys.
Dzieciństwo i edukacja.
Urodziła się w Esher, w hrabstwie Surrey, jest córką Ninette V.A. (z domu Mantle) oraz aktora i muzyka Jamesa (Jamie) S. Thomsona. Jej babcia, Helen Horton, była amerykańską aktorką.
Zaczynała naukę w Arts Educational School w Tring, następnie rozpoczęła studia aktorskie na Guildhall School of Music and Drama w Londynie, kończąc je w 2010 roku.
Kariera.
W 2011 roku zagrała Taylor w na deskach teatru Young Vic, w scenicznej adaptacji powieści Tanyi Ronder, "Vernon God Little" w reżyserii Rufusa Norrisa, Ninę we współczesnej adaptacji "Mewy" na scenie Southwark Playhouse oraz Desdemonę u boku Dominica Westa i Clarke’a Petersa w produkcji Daniela Evansa "Otello" w teatrze Crucible Theatre w Sheffield. Quentin Letts napisał na łamach dziennika „Daily Mail”:
W 2010 roku wystąpiła jako Ethel Brown w serialu telewizyjnym Richmala Cromptona stacji BBC One, "Just William", Poppy w serialu ITV, "Sekretny dziennik call girl" (2011) i jako buntownicza Lady Rose Aldridge w ostatnim odcinku trzeciej serii serialu "Downton Abbey". Jej postać została później włączona do stałej obsady czwartego i piątego sezonu. Ponadto wystąpiła w odcinku finałowym serialu, wyemitowanym w grudniu 2015 roku.
W 2012 roku zagrała także Korrinę w filmie wyprodukowanym przez Warner Bros., "Gniew tytanów" i wystąpiła w filmie "Sprinterki", według scenariusza Noela Clarke, skupiającym się wokół grupy młodych lekkoatletek rywalizujących ze sobą na Igrzyskach olimpijskich. W tym samym roku wcieliła się również w postać Katriny w "Play House" i Marijki w "Definitely the Bahamas", spektaklach napisanych i wyreżyserowanych przez Martina Crimpa na deskach teatru Orange Tree w Richmond w ramach czterdziestej rocznicy teatru. Charles Spencer z gazety „The Daily Telegraph” napisał:
W 2015 roku zagrała rolę tytułową w aktorskim filmie wytwórni Disneya "Kopciuszek", mającym premierę 13 marca 2015 roku. Wystylizowana na Kopciuszka uczestniczyła w sesji zdjęciowej do grudniowego wydania "Vouge" z 2014 roku. Zaliczyła także muzyczny debiut w trakcie napisów końcowych do tej produkcji, śpiewając piosenkę „A Dream is a Wish Your Heart Makes”, z klasycznej animacji disneyowskiego "Kopciuszka" z 1950 roku.
W 2017 roku zagrała w filmie "Baby Driver" w reżyserii Edgara Wrighta; wcieliła się w rolę Debory, grając razem z Anselem Elgortem u boku Kevina Spaceya.
W 2018 roku zagrała młodą Donnę Sheridan w filmie "", będącym sequelem filmu "Mamma Mia!" z 2008 roku.
Życie prywatne.
W latach 2011-2012 była związana z Jackiem Foxem. W czerwcu 2014 związała się z aktorem Mattem Smithem, z którym grała w filmie "Duma i uprzedzenie, i zombie". Rozstali się pod koniec 2019.

</doc>
<doc id="3618508" url="https://pl.wikipedia.org/wiki?curid=3618508" title="Mackworth (Derby)">
Mackworth (Derby)

Mackworth – dzielnica miasta Derby, w Anglii, w Derbyshire, w dystrykcie (unitary authority) Derby. W 2011 roku dzielnica liczyła 14 180 mieszkańców.

</doc>
<doc id="3618509" url="https://pl.wikipedia.org/wiki?curid=3618509" title="Victoria (film 2015)">
Victoria (film 2015)

Victoria – niemiecki dramat kryminalny z 2015 roku w reżyserii Sebastiana Schippera.
Premiera.
Światowa premiera filmu mała miejsce 7 lutego 2015 podczas 65. MFF w Berlinie, w ramach którego obraz brał udział w konkursie głównym. Na tym festiwalu operator Sturla Brandth Grøvlen odebrał Srebrnego Niedźwiedzia za najlepsze zdjęcia.
Polska premiera obrazu miała miejsce 6 sierpnia 2015, w ramach 4. Kołobrzeskiego Festiwalu Filmowego "Sensacyjne Lato Filmów". Do ogólnopolskiej dystrybucji kinowej obraz wszedł 22 listopada 2015.
Obsada.
i inni

</doc>
<doc id="3618511" url="https://pl.wikipedia.org/wiki?curid=3618511" title="Jeż algierski">
Jeż algierski



</doc>
<doc id="3618514" url="https://pl.wikipedia.org/wiki?curid=3618514" title="Volvopluteus">
Volvopluteus

Volvopluteus Vizzini, Contu &amp; Justo – rodzaj grzybów z rodziny łuskowcowatych ("Pluteaceae"). W Polsce występuje jeden gatunek. 
Systematyka i nazewnictwo.
Pozycja w klasyfikacji według Index Fungorum: "Pluteaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Jest to niedawno utworzony rodzaj i nie posiada polskiej nazwy. Należący do tego rodzaju gatunek "Volvopluteus gloiocephalus" w polskim piśmiennictwie mykologicznym zaliczany był do rodzaju "Volvariella" (pochwiak).

</doc>
<doc id="3618515" url="https://pl.wikipedia.org/wiki?curid=3618515" title="Sinfin">
Sinfin

Sinfin – dzielnica miasta Derby, w Anglii, w Derbyshire, w dystrykcie (unitary authority) Derby. W 2011 roku dzielnica liczyła 15 128 mieszkańców. Sinfin jest wspomniana w Domesday Book (1086) jako "Sedenfeld".

</doc>
<doc id="3618518" url="https://pl.wikipedia.org/wiki?curid=3618518" title="Wojskowa Komenda Uzupełnień w Sanoku">
Wojskowa Komenda Uzupełnień w Sanoku

Wojskowa Komenda Uzupełnień w Sanoku – terenowy organ wykonawczy Ministra Obrony Narodowej w sprawach administracji wojskowej.
Historia.
24 maja 1919 roku, w związku z rozkazem ministra spraw wojskowych o terytorialnym kompletowaniu pułków piechoty w Galicji, została ustanowiona Powiatowa Komenda Uzupełnień w Sanoku dla 2 pułku Strzelców Podhalańskich.
1 lipca 1938 roku weszła w życie nowa organizacja służby poborowej, zgodnie z którą dotychczasowa PKU Sanok została przemianowana na Komendę Rejonu Uzupełnień Sanok przy czym nazwa ta zaczęła obowiązywać 1 września 1938 roku, z chwilą wejścia w życie ustawy z dnia 9 kwietnia 1938 roku o powszechnym obowiązku wojskowym. 
W 1945 roku ponownie została sformowana Rejonowa Komenda Uzupełnień w Sanoku. Wskutek utworzenia województwa krośnieńskiego od 1 czerwca 1975 w miejsce Rejonowej Komendy Uzupełnień została wprowadzona w Wojskowa Komenda Uzupełnień w Sanoku, która terytorialnie WKU w Sanoku obejmowała powiaty brzozowski, leski, ustrzycki i sanocki.
Jednostka przyznaje odznakę pamiątkową Wojskowej Komendy Uzupełnień w Sanoku.
W 2015 WKU Sanok została wyróżniona srebrną Honorową Odznaką „Zasłużony dla Hufca ZHP Ziemi Sanockiej” (2015).
Siedziba.
W okresie PRL i istnienia LWP Wojskowa Komenda Uzupełnień w Sanoku funkcjonowała w budynku przy ul. Zamkowej 30 w Sanoku; z dniem 8 lutego 1990 została przeniesiona do koszar wojskowych w sanockiej dzielnicy Olchowce przy ulicy Przemyskiej 1.
W związku z prowadzonymi pracami remontowymi tego budynku w 2017 siedziba WKU została czasowo przeniesiona do budynku biurowego siedziby przedsiębiorstwa Autosan przy ul. Kazimierza Lipińskiego 109.

</doc>
<doc id="3618519" url="https://pl.wikipedia.org/wiki?curid=3618519" title="Alvaston">
Alvaston

Alvaston – dzielnica miasta Derby, w Anglii, w Derbyshire, w dystrykcie (unitary authority) Derby. W 2011 roku dzielnica liczyła 16 255 mieszkańców. Alvaston jest wspomniana w Domesday Book (1086) jako "Aleuuoldestune".

</doc>
<doc id="3618527" url="https://pl.wikipedia.org/wiki?curid=3618527" title="Olympiaki Akti">
Olympiaki Akti



</doc>
<doc id="3618535" url="https://pl.wikipedia.org/wiki?curid=3618535" title="Littleover">
Littleover

Littleover – dzielnica miasta Derby, w Anglii, w Derbyshire, w dystrykcie (unitary authority) Derby. W 2011 roku dzielnica liczyła 14 375 mieszkańców. Littleover jest wspomniana w Domesday Book (1086) jako "Parva Ufra".

</doc>
<doc id="3618537" url="https://pl.wikipedia.org/wiki?curid=3618537" title="SM U-72">
SM U-72

SM U-72 – niemiecki oceaniczny jednokadłubowy podwodny stawiacz min, drugi okręt typu "UE 1", zbudowany w stoczni Vulcan w Hamburgu w roku 1915. Zwodowany 31 października 1915 roku, wszedł do służby w Kaiserliche Marine 26 stycznia 1916 roku. W czasie swojej służby SM U-72 odbył 4 patrole bojowe. Zatopił 21 statków o łącznej pojemności BRT, uszkodził pięć statków o pojemności BRT.
Budowa.
SM U-72 był drugim z dziesięciu okrętów typu "UE 1". Był jednokadłubowym okrętem przeznaczonym do działań oceanicznych, ze zbiornikami siodłowymi, o długości 56,8 metra, wyporności w zanurzeniu 755 ton i zasięgu 5800 Mm przy prędkości 7 węzłów na powierzchni oraz 83 Mm przy prędkości 4 węzły w zanurzeniu. Załoga składała się z 32 osób: 28 marynarzy i 4 oficerów. Okręt był wyposażony początkowo w działo pokładowe o kalibrze 88 mm, a w 1917 roku dodano drugie działo o kalibrze 105 mm. Wewnątrz kadłuba sztywnego okręt przewoził 34 kotwiczne miny morskie, stawiane z dwóch rufowych aparatów minowych o średnicy 100 cm. Każdy z nich mieścił po trzy miny. Po ich otwarciu, masa wody (w sumie 6 ton) musiała być kompensowana zalewaniem dziobowych zbiorników balastowych. Wygospodarowanie miejsca dla min oznaczało również przesunięcie przedziału silnikowego w kierunku dziobu. Uzbrojenie torpedowe to dwie wyrzutnie (dziobowa i rufowa) kalibru 500 mm typu zewnętrznego, z zapasem 4 torped. 
Służba.
Pierwszym dowódcą okrętu został 28 stycznia 1916 roku mianowany Ernst Krafft. Pod jego dowództwem SM U-72 zatopił 10 statków oraz cztery uszkodził, udało mu się również zatopić trzy małe łodzie motorowe i 8 żaglowców. 
11 kwietnia 1916 roku jednostka została przydzielona do I Flotylli. W czasie służby w tym związku jednostka odbyła jeden patrol u wybrzeży Algierii. 7 września 1916 roku SM U-72 zaminował wejście do portu w Oranie. Tego dnia na postawione przez okręt miny wpadły dwa statki oraz trzy towarzyszące im łodzie motorowe. Pierwszym był brytyjski parowiec „Achaia" (2733 BRT). Statek płynął z Karaczi do Cardiff z ładunkiem zboża. Na jego pokładzie znajdowały się trzy łodzie motorowe, które zatonęły wraz ze statkiem. Drugim był norweski parowiec „Hiso" (1562 BRT), płynący także z ładunkiem zboża z Oranu do Marsylii. 2 grudnia 1916 roku załoga SM U-72 zatopiła największy ze wszystkich statków, które padły jej ofiarą: wybudowany przez Palmers Shipbuilding and Iron Company w 1899 roku w Newcastle dla British Shipowners Co. Ltd. SS „British Princess" (9203 BRT). Od 1906 roku należał on do włoskiego armatora Navigazione Generale Italiana, w 1916 roku przemianowany na „Palermo". Statek płynął z Nowego Jorku do Genui z ładunkiem koni, amunicji oraz drobnicy.
18 lipca 1917 roku na stanowisku dowódcy okrętu nastąpiła zmiana. Ernst Krafft, który 26 lipca 1916 roku został przeniesiony na stanowisko dowódcy SM UB-51, został zastąpiony przez kpt. mar. Johannesa Feldkirchnera. Fedelkirchner dowodził okrętem do 5 listopada 1917 roku. Pod jego dowództwem SM U-72 zatopił jeden i uszkodził jeden statek brytyjski. Zatopionym statkiem był zbudowany w 1913 roku brytyjski parowiec „British Monarch" (5749 BRT). Wpadł na minę dwie mile na południowy zachód od latarni morskiej na Île de Porquerolles.
Ostatnim dowódcą jednostki został Hermann Bohm, mianowany na to stanowisko 1 stycznia 1918 roku. Pod jego dowództwem okręt nie odniósł dalszych sukcesów. 1 listopada 1918 roku U-72 został samozatopiony u wejścia do zatoki Kotor.

</doc>
<doc id="3618542" url="https://pl.wikipedia.org/wiki?curid=3618542" title="Oakwood (Derbyshire)">
Oakwood (Derbyshire)

Oakwood – dzielnica miasta Derby, w Anglii, w Derbyshire, w dystrykcie (unitary authority) Derby. W 2011 roku dzielnica liczyła 13 259 mieszkańców.

</doc>
<doc id="3618544" url="https://pl.wikipedia.org/wiki?curid=3618544" title="Ratusz w Nieszawie">
Ratusz w Nieszawie

Ratusz w Nieszawie – pierwotnie kamienica mieszczańska, w roku 1764 wykupiona przez władze miasta z przeznaczeniem na ratusz. Przebudowany w roku 1821 i powiększony w roku 1969, obecnie jest siedzibą Urzędu Miasta w Nieszawie. 
Historia.
Pierwszy ratusz w Nieszawie był umiejscowiony pośrodku rynku. Ponieważ budynek ten został zniszczony a następnie rozebrany, w roku 1764 władze miasta kupiły jedną z kamienic rynku na swoją nową siedzibę. W roku 1821 ratusz gruntownie przebudowano w stylu klasycystycznym. W 1969 roku miała miejsce ostatnia przebudowa, podczas której znacznie powiększono budynek.
Decyzją wojewódzkiego konserwatora zabytków z dnia 20 maja 1955 roku ratusz został wpisany do rejestru zabytków.
Architektura.
Ratusz w Nieszawie jest dwukondygnacyjnym, klasycystyczny budynkiem założonym na planie prostokąta i położonym w południowej pierzei rynku. Na trójosiowej fasadzie znajduje się główne wejście, ujęte dwoma pilastrami podtrzymującymi trójkątny przyczółek. Okna posiadają obramienia, a pod nimi są opaski podtrzymane konsolkami. Fasada jest zwieńczona trójkątnym naczółkiem z płaskim, półkolistym oknem, a powyżej jest schodkowa attyka z kolistą płyciną pośrodku.
Obecnie budynek ratusza jest siedzibą Urzędu Miasta w Nieszawie.

</doc>
<doc id="3618545" url="https://pl.wikipedia.org/wiki?curid=3618545" title="Normanton (Derbyshire)">
Normanton (Derbyshire)

Normanton – dzielnica miasta Derby, w Anglii, w Derbyshire, w dystrykcie (unitary authority) Derby. W 2011 roku dzielnica liczyła 17 071 mieszkańców. Normanton by Derby jest wspomniana w Domesday Book (1086) jako "Norman(es)tune".

</doc>
<doc id="3618547" url="https://pl.wikipedia.org/wiki?curid=3618547" title="Normanton by Derby">
Normanton by Derby



</doc>
<doc id="3618550" url="https://pl.wikipedia.org/wiki?curid=3618550" title="Honoratka (Tatry)">
Honoratka (Tatry)

Honoratka (Żydowski Żleb) – głęboki żleb spadający ze Zmarzłej Przełączki Wyżniej w stronę Doliny Gąsienicowej w Tatrach Wysokich. Opada on w kierunku północnym, by połączyć się z Zawratowym Żlebem powyżej Zmarzłego Stawu Gąsienicowego. Przez fragment górnej części Honoratki przechodzi szlak turystyczny Orlej Perci.
Z powodu stromych i śliskich skał, a także zalegającego w żlebie do późnego lata śniegu, dochodzi tu do wielu wypadków śmiertelnych.
Oba określenia żlebu mają niejasną genezę, "Żydowski Żleb" może pochodzić od żydowskiego turysty, Kurta Langfeldesa, który zginął w tym miejscu w 1925 r. Nazwy mają charakter nieoficjalny, nie występują np. w "Wielkiej encyklopedii tatrzańskiej".

</doc>
<doc id="3618553" url="https://pl.wikipedia.org/wiki?curid=3618553" title="Cameron Rupp">
Cameron Rupp

Cameron Arthur Rupp (ur. 28 września 1988) – amerykański baseballista występujący na pozycji łapacza w Philadelphia Phillies.
Przebieg kariery.
W czerwcu 2007 został wybrany w 43. rundzie draftu przez Pittsburgh Pirates, jednak nie podpisał kontraktu z organizacją tego klubu, gdyż zdecydował się podjąć studia na University of Texas w Austin, gdzie w latach 2008–2010 grał w drużynie uniwersyteckiej Texas Longhorns. W 2009 wystąpił w College World Series, w których Longhorns ulegli w finałach LSU Tigers. Rupp został wybrany do College World Series All-Tournament Team.
W czerwcu 2010 został wybrany w trzeciej rundzie draftu przez Philadelphia Phillies i początkowo występował w klubach farmerskich tego zespołu, między innymi w Lehigh Valley IronPigs, reprezentującym poziom Triple-A. W Major League Baseball zadebiutował 10 września 2013 w meczu przeciwko San Diego Padres, w którym zaliczył uderzenie. 23 czerwca 2015 w meczu z New York Yankees zdobył pierwszego home runa w MLB, po narzuceniu przez CC Sabathię.

</doc>
<doc id="3618554" url="https://pl.wikipedia.org/wiki?curid=3618554" title="Sivas (film)">
Sivas (film)

Sivas – turecko-niemiecki film fabularny z 2014 w reżyserii Kaana Müjdeciego.
Opis fabuły.
Akcja filmu rozgrywa się współcześnie w Anatolii. 11-letni Aslan nie otrzymuje roli księcia w szkolnym przedstawieniu Śpiącej Królewny bo pochodzi z ubogiej rodziny. Czuje się zawiedziony decyzją nauczyciela, tym bardziej, że rolę otrzymał znienawidzony przez niego Osman. Pociechą dla Aslana staje się przygarnięty ranny pies pasterski o imieniu Sivas. Pies został porzucony po tym, jak przegrał walkę z innym psem. Aslan chce zaimponować psem Ayşe, która mu się podoba, ale z czasem zaczyna planować walkę swojego psa z psem swojego szkolnego kolegi.
Nagrody i wyróżnienia.
Film został wyselekcjonowany jako turecki kandydat do nagrody Amerykańskiej Akademii Filmowej w kategorii najlepszy film nieanglojęzyczny.

</doc>
<doc id="3618556" url="https://pl.wikipedia.org/wiki?curid=3618556" title="Janina Januszewska-Skreiberg">
Janina Januszewska-Skreiberg

Janina Krystyna Januszewska-Skreiberg (ur. 6 lutego w Warszawie) – polska publicystka, dziennikarka, pisarka, popularyzator kultury i sztuki polskiej w Norwegii i norweskiej w Polsce. Współorganizatorka kwest na odbudowę zamku królewskiego w Warszawie oraz rewaloryzację miasta Krakowa. Od przeszło czterdziestu lat mieszka w Norwegii. Studiowała język norweski na Uniwersytecie w Oslo.
Życiorys.
7. lipca 1968 roku ksiądz Jan Twardowski udzielił ślubu Janinie Januszewskiej z inż. Nilsem Skreibergiem w kościele sióstr Wizytek w Warszawie.
Publikacje.
Od 1970 roku zaczęła pisać dla prasy polskiej („Stolica”, „Jazz”, „Przegląd kulturalny”, „Życie”, „Film”, „Kino”, „Polityka”, „Królowa Apostołów”, „Art. &amp; Business”, „Twórczość”, „FOYER”, „Gazeta Wyborcza”, „Twój Styl”, „Polish Culture”, „The Warsaw Voice” (Warszawa), „Ekran” i „Panorama Śląska” (Katowice), „Akcent” (Lublin), „Odra” (Wrocław), „Dziennik Polski”, „Tygodnik Powszechny”, „Przekrój”, i „Architektura &amp; Business” (Kraków), „TOPOS” (Sopot), „Kultura” (Paryż), i „Kronika”, „FORUM polskie”, „Relacje” (Sztokholm), „Dziennik Polski i Dziennik Żołnierza” i „Dragoni Naprzód” (Londyn), „Nowy Dziennik. Przegląd tygodniowy” (Nowy York). Od 1973 roku zaczęły ukazywać się publikacje dla prasy norweskiej, m.in. „Aftenposten”, „Dagbladet”, „Dagsavisen”, „Kinoposten”, („Arbeiderbladet”), „Nationen”, „Ergo”, „VG”, „Film &amp; Kino”.
Autorka książek „Od Ibsena do Twardowskiego” (2001), „Med hjertet i to land” (2007, powiększona, poprawiona i uzupełniona) oraz „Sercem w dwóch krajach. Norwesko-polskie pejzaże kulturalne” (2011), poruszających tematykę stosunków kulturalnych pomiędzy Polską, a Norwegią. Książki pisała z własnego archiwum do którego przez 40 lat zbierała materiały.
Nagrody i odznaczenia.
W uznaniu zasług, propagowaniu sztuki i kultury polskiej oraz w dziedzinie pielęgnowania pamięci o poległych rodakach autorce przyznano wiele nagród i odznaczeń, m.in.: odznakę „Zasłużony dla Kultury Polskiej” (1974), Złoty Medal „Opiekun Miejsc Pamięci Narodowej” (1990), Srebrny Medal „Zasłużony Kulturze Gloria Artis” (2006) oraz „Wybitny Polak” w Norwegii (2012). W 2022 odznaczona Złotym Krzyżem Zasługi.

</doc>
<doc id="3618563" url="https://pl.wikipedia.org/wiki?curid=3618563" title="Tanagry">
Tanagry

Tanagry (Thraupinae) – podrodzina ptaków z rodziny tanagrowatych (Thraupidae).
Zasięg występowania.
Podrodzina obejmuje gatunki występujące w Ameryce.
Systematyka.
Do podrodziny należą następujące rodzaje:

</doc>
<doc id="3618564" url="https://pl.wikipedia.org/wiki?curid=3618564" title="Szubienica w Wołowie">
Szubienica w Wołowie

Szubienica w Wołowie – nieistniejąca dziś murowana szubienica wraz z miejscem straceń, położona ok. 1,5 km na południowy zachód od miasta, w kierunku wsi Mojęcice i Stobno, w pobliżu Szubienicznego Stawu (niem.: "Galgen Teich"). Zbudowana z kamienia szubienica miała konstrukcję cylindryczną, z trzema filarami na obwodzie, do których były przymocowane belki egzekucyjne. Do wnętrza prowadziło półkoliste wejście a dostęp do belek umożliwiała dostawiona drabina.
Poświadczono wykonanie tu pięciu egzekucji.
Na miedziorycie z roku 1662 przedstawiono 2 egzekucje (poprzedzone procesami sadowymi na Rynku) z 27 kwietnia 1661 roku i 2 lipca 1661 roku gdzie stracono stracono 4 mężczyzn i 2 kobiety (przedstawieni w otokach u góry) poddając ich wyrafinowanym (ale typowym jak na ówczesne czasy) karom.
Pierwszej egzekucji zostali poddani Hans i Barbara Liehman wraz z synem Hansem za kradzieże, rabunki, cudzołóstwo, 23(!) morderstwa, podpalenia, kazirodztwo (kobieta), sodomię (syn). Hans (senior) został skazany na rwanie cęgami, wleczenie na miejsce kaźni, łamanie kołem od dołu (cięższa kara niż łamanie od góry, która szybciej przynosiła śmierć), ćwiartowanie; części ciała rozwieszono później przy głównych drogach; Barbarę rwano cęgami, potem ścięto, ciało kładąc na kole, przybijając głowę na palu; Hansa (juniora) ścięto i spalono wraz ze zwierzęciem.
Drugiej egzekucji zostali poddani Hans Hahn, Barbara Hahnin, George Wilde za morderstwa, kradzieże, rozboje na drogach, nierząd. Mężczyzn rwano cęgami, wleczono na miejsce kaźni, łamano kołem od dołu, i przywiązanych do słupów spalono; Barbarę rwano cęgami, ścięto, a jej ciało po zatknięciu głowy na pal położono na kole egzekucyjnym.
Szubienicę zlikwidowano najprawdopodobniej na początku XIX w.

</doc>
<doc id="3618570" url="https://pl.wikipedia.org/wiki?curid=3618570" title="Rockwell OV-10 Bronco">
Rockwell OV-10 Bronco



</doc>
<doc id="3618575" url="https://pl.wikipedia.org/wiki?curid=3618575" title="Polańczyki">
Polańczyki

Polańczyki (Nemosiinae) – podrodzina ptaków z rodziny tanagrowatych (Thraupidae).
Występowanie.
Podrodzina obejmuje gatunki występujące w Ameryce Południowej.
Systematyka.
Do podrodziny należą następujące rodzaje:

</doc>
<doc id="3618580" url="https://pl.wikipedia.org/wiki?curid=3618580" title="Rorrington">
Rorrington

Rorrington – przysiółek w Anglii, w hrabstwie Shropshire, w dystrykcie (unitary authority) Shropshire. Rorrington jest wspomniana w Domesday Book (1086) jako "Roritune".

</doc>
<doc id="3618581" url="https://pl.wikipedia.org/wiki?curid=3618581" title="Trevor Bauer">
Trevor Bauer

Trevor Andrew Bauer (ur. 17 stycznia 1991) – amerykański baseballista występujący na pozycji miotacza w Los Angeles Dodgers.
Przebieg kariery.
Bauer studiował na University of California w Los Angeles, gdzie w latach 2009–2011 grał w drużynie uniwersyteckiej UCLA Bruins. W lecie 2009 rozegrał 5 meczów (w trzech jako starting pitcher) w uczelnianej reprezentacji Stanów Zjednoczonych. Rok później wystąpił w College World Series, w których ostatecznie Bruins przegrali w finałach z South Carolina Gamecocks. W 2011 otrzymał nagrodę Golden Spikes Award, został wybrany najlepszym miotaczem w NCAA przez magazyn Baseball America, a także najlepszym miotaczem konferencji Pac-10.
W czerwcu 2011 został wybrany w pierwszej rundzie draftu z numerem trzecim przez Arizona Diamondbacks i początkowo występował w klubach farmerskich tego zespołu, między innymi w Reno Aces, reprezentującym poziom Triple-A. W Major League Baseball zadebiutował 28 czerwca 2012 w meczu przeciwko Atlanta Braves, w którym rozegrał 4 zmiany, zaliczył 3 strikeouty, oddał 5 uderzeń, dwa runy i 3 bazy za darmo. 8 lipca 2012 w spotkaniu z Los Angeles Dodgers zanotował pierwsze zwycięstwo w MLB.
W grudniu 2012 w ramach wymiany zawodników, w której udział wzięły trzy zespoły, przeszedł do Cleveland Indians. 16 czerwca 2015 w meczu międzyligowym z Chicago Cubs na Wrigley Field zaliczył pierwsze odbicie w MLB. W lipcu 2018 po raz pierwszy w karierze otrzymał powołanie na Mecz Gwiazd MLB. 
31 lipca 2019 w ramach wymiany przeszedł do Cincinnati Reds. W skróconym z powodu pandemii COVID-19 sezonie 2020, w którym każdy zespół miał do rozegrania 60 meczów, zaliczył 11 startów w 11 spotkaniach, uzyskując bilans W-L 5-4 przy wskaźniku ERA 1,73 (najlepszym w National League) i został pierwszym w historii Cincinnati Reds miotaczem, który otrzymał nagrodę Cy Young Award.
11 lutego 2021 podpisał trzyletni kontrakt z Los Angeles Dodgers.
Przypisy.
 

</doc>
<doc id="3618582" url="https://pl.wikipedia.org/wiki?curid=3618582" title="Ary Chalus">
Ary Chalus

Ary Chalus (ur. 6 grudnia 1961 w Pointe-à-Pitre) – francuski polityk związany z Gwadelupą, parlamentarzysta krajowy, przewodniczący rady regionalnej (prezydent) Gwadelupy.
Życiorys.
Urodził się w rodzinie wielodzietnej. Pracował w przedsiębiorstwie elektrycznym Électricité de France. Działał w gwadelupskich stowarzyszeniach na rzecz kultury i integracji. Zaangażował się w działalność polityczną w ramach centrolewicowej regionalnej partii GUSR. W 2001 został radnym i zastępcą mera Baie-Mahault. Jeszcze w tym samym roku po śmierci urzędującego mera objął to stanowisko. Zajmował je do 2015, pozostając radnym miejskim. W latach 2004–2012 był wiceprzewodniczącym rady departamentalnej Gwadelupy.
W wyborach parlamentarnych w 2012 uzyskał mandat posła do Zgromadzenia Narodowego XIV kadencji, w którym dołączył do frakcji skupionej wokół Lewicowej Partii Radykalnej. W grudniu 2015 jako kandydat swojego ugrupowania, wspieranego przez różne grupy lewicy i prawicy, zwyciężył w drugiej turze wyborów na przewodniczącego rady regionalnej Gwadelupy, pokonując ubiegającego się o reelekcję Victorina Lurela. W 2021 uzyskał wybór na kolejną kadencję.

</doc>
<doc id="3618584" url="https://pl.wikipedia.org/wiki?curid=3618584" title="5 AM">
5 AM

5 AM – singel brytyjskiej piosenkarki Katy B, promujący jej drugi album, zatytułowany "Little Red". Singel swoją premierę miał 4 listopada 2013 roku nakładem wytwórni fonograficznej Sony. Produkcją utworu zajął się Geeneus. „5 AM” dotarło do 14. miejsca UK Singles Chart. 30 września 2013 roku ukazał się oficjalny teledysk do piosenki, wyreżyserowany przez Ronana Pollocka.

</doc>
<doc id="3618587" url="https://pl.wikipedia.org/wiki?curid=3618587" title="Ellonby">
Ellonby

Ellonby – przysiółek w Anglii, w Kumbrii. Miejscowość liczy 40 mieszkańców.

</doc>
<doc id="3618588" url="https://pl.wikipedia.org/wiki?curid=3618588" title="Cynamonówki">
Cynamonówki

Cynamonówki (Orchesticinae) – podrodzina ptaka z rodziny tanagrowatych (Thraupidae).
Występowanie.
Podrodzina obejmuje gatunki występujące w Ameryce Południowej:
Systematyka.
Do podrodziny należą następujące rodzaje:

</doc>
<doc id="3618589" url="https://pl.wikipedia.org/wiki?curid=3618589" title="Żwirek">
Żwirek



</doc>
<doc id="3618590" url="https://pl.wikipedia.org/wiki?curid=3618590" title="Orchesticinae">
Orchesticinae



</doc>
<doc id="3618593" url="https://pl.wikipedia.org/wiki?curid=3618593" title="Mułowy Próg">
Mułowy Próg

Mułowy Próg, Mułowe Spady – najwyższy i jeden z najbardziej urwistych progów dolinnych w Tatrach. Oddziela niżej położoną Wielką Świstówkę w Dolinie Miętusiej od Doliny Mułowej zawieszonej w zboczach Czerwonych Wierchów. Jego wysokość to około 210 metrów – od 1490 do 1700 m. Z jednej strony próg dochodzi do urwisk Mułowego Ratusza, z drugiej do Kazalnicy Miętusiej. Próg jest poprzecinany na różnych wysokościach trawiastymi zachodami.
W progu znajduje się kilka jaskiń, m.in.: Ptasia Studnia, Jaskinia Lodowa Mułowa, Szczelina w Progu Mułowym, Schron w Progu Mułowym, Studnia w Progu Mułowym, Jaskinia przy Progu Mułowym.
Pierwsze przejścia przez próg do Doliny Mułowej:
Drugim z progów w górnych partiach Doliny Miętusiej jest Litworowy Próg.

</doc>
<doc id="3618594" url="https://pl.wikipedia.org/wiki?curid=3618594" title="Stowe by Chartley">
Stowe by Chartley



</doc>
<doc id="3618595" url="https://pl.wikipedia.org/wiki?curid=3618595" title="Mustang (film)">
Mustang (film)

Mustang – film dramatyczny z 2015 roku, zrealizowany w koprodukcji międzynarodowej (Francja, Turcja, Katar, Niemcy), w reżyserii debiutującej Deniz Gamze Ergüven.
Film został wyselekcjonowany jako oficjalny kandydat Francji do Oscara za najlepszy film nieanglojęzyczny podczas 88. ceremonii wręczenia Oscarów. 14 stycznia 2016 film nominację uzyskał. Ponadto obraz został nominowany do Złotego Globu w kategorii najlepszy film nieanglojęzyczny oraz otrzymał Lux Prize − nagrodę Parlamentu Europejskiego.
Premiera.
Światowa premiera filmu miała miejsce 19 maja 2015 w ramach sekcji Quinzaine des Réalisateurs podczas 68. MFF w Cannes. Na imprezie tej obraz otrzymał nagrodę sieci kin Europa Cinemas Label. Następnie został zaprezentowany na licznych międzynarodowych festiwalach filmowych m.in. w Toronto, Karlowych Warach, Valladolid czy Wenecji.
Polska premiera filmu miała miejsce 6 sierpnia 2015 w ramach 9. Festiwalu Filmu i Sztuki „Dwa Brzegi” w Kazimierzu Dolnym i Janowcu nad Wisłą. Do ogólnopolskiej dystrybucji kinowej obraz wszedł 1 kwietnia 2016.
Obsada.
i inni

</doc>
<doc id="3618596" url="https://pl.wikipedia.org/wiki?curid=3618596" title="Metoda aksjomatyczna">
Metoda aksjomatyczna

Metoda aksjomatyczna, system aksjomatyczno-dedukcyjny – rozumowanie wywodzące twierdzenia ze zbioru aksjomatów.
Sposób rozumowania.
Z punktu widzenia logiki metoda ta przedstawia się następująco:
Twierdzenia matematyczne opierają się więc na przesłankach, które w końcu przyjmuje się jako aksjomat. Nie muszą być one oczywiste, nie ocenia się ich prawdziwości, gdyż cechy oczywistości i prawdziwości uznaje się za niejasne. Nie muszą też być niezależne (jak w przypadku przestrzeni Banacha). Stanowią po prostu definicje uwikłane pojęć pierwotnych danej teorii. Muszą być więc niesprzeczne (bo z pary zdań sprzecznych wynika każde inne zdanie). Muszą też prócz nich istnieć dozwolone reguły wnioskowania, wedle których od aksjomatów przechodzi się do twierdzeń. Kluczowa jest w przypadku tych reguł poprawność formalna.
Historia.
U swych początków matematyka nie miała charakteru aksjomatycznego. W starożytnych Chinach, Indiach czy też Babilonii nie zajmowano się bowiem w ogóle pojęciami ogólnymi, a jedynie konkretnymi. Prowadzono skomplikowane wyliczenia bez takich pojęć. Oznacza to, że gdy na przykład wykorzystywano pojęcie "trójkąt", nie oznaczało ono nigdy "trójkąta w ogóle", ale jakiś konkretny trójkąt, o takich a takich długościach boków i takich a takich wartościach kątów. Babilończycy potrafiliby więc w pokazanym im trójkącie przyprostokątnym wykorzystać twierdzenie Pitagorasa do obliczenia długości boku, ale nie potrafiliby go sformułować, stwierdzając, że wykorzystywana zależność dotyczy "trójkąta prostokątnego" w ogóle. Podobnie dziecko, ucząc się używania pojęć, określa nimi początkowo jedynie konkretne przedmioty, nie używa ich na początku jako pojęć ogólnych. Rozwiązując dużą liczbę problemów w podobny sposób, zaangażowana osoba nabierała stopniowo coraz większej pewności co do stosowanych sprawdzających się sposobów i co do uzyskiwanych dzięki nim rozwiązań. Wiedza matematyczna powstawała przez wielokrotne obcowanie z obiektami matematycznymi.
Wiedza taka nie wystarczała jednak starożytnym Grekom. Im chodziło o uzyskanie wiedzy ogólnej. Filozofia Platona wprowadziła pojęcie idei. O ile jeszcze zaliczenie pojęć matematyki do świata idei nie jest wyraźnie widoczne u tego filozofa, to widać je u jego następców. Wymienić można tutaj Speuzypa. Wobec tego byty takie jak "trójkąt", "liczba" jako należące do świata idealnego istnieją naprawdę. Arystoteles uważał, że w ogóle wiedza opiera się na pojęciach ogólnych. Grecy chcieli poznać ten świat. To znaczy, że za niewystarczającą informację uważali zdanie, że w tym to trójkącie prostokątnym o takich długościach boków zachodzi pewien związek matematyczny pomiędzy tymi długościami. Rozpatrywanie kolejnych trójkątów prostokątnych pokazuje, że ciągle pomiędzy długościami boków zachodzi ta sama zależność. Grecy chcieli wiedzieć, czy w "każdym" trójkącie prostokątnym dana zależność zachodzi. Jednak dotychczasowy sposób – rozpatrywanie kolejnych przypadków – takowej wiedzy dostarczyć nie mógł. Znaleźli więc dwa inne sposoby zdobywania wiedzy matematycznej. Otóż pewne informacje wydawały się tak oczywiste, że nie wymagały żadnego uzasadnienia – jest to narzucająca się oczywistość, naoczność. Inne nie były co prawda oczywiste, ale można doń było dojść drogą rozumowania, wnioskowania, dowodzenia. Rozumowanie takie musiało opierać się na jakichś przesłankach. Niekiedy przesłanki można było przyjąć przez naoczność. Taki sposób rozumowania pasuje do podanego powyżej schematu trybu "modus ponendo ponens".
Rozumowanie w taki sposób zapoczątkował Tales z Miletu, ale rozpowszechnił się on. Grecy próbowali oprzeć na nim całą swą wiedzę o świecie, jednakże wyodrębniła się z tej wiedzy matematyka.
Wspomniany już Arystoteles uważał, że wiedza rzetelna i niepodważalna musi opierać się na:
Jeśli teoria zawierać ma jakieś inne pojęcia, muszą one wpierw zostać zdefiniowane, nim zostaną użyte. Podobnie jeśli teoria obejmować ma jakieś sądy, które nie są oczywiste, należy ich dowieść, czyniąc z nich w ten sposób twierdzenia.
Tak właśnie postępował Euklides. W swoich "Elementach" podał najpierw definicje, między innymi punktu, prostej, powierzchni, różnych rodzajów trójkątów, następnie zaś 5 aksjomatów. Na tym oparł znaną sobie geometrię. Ponieważ jeden z nich, w przeciwieństwie do pozostałych, nie wydawał się oczywisty, wywołał długą dyskusję. W końcu dowiedziono, że jest on niesprzeczny z pozostałymi. Wykazano, że można zbudować geometrię na podstawie 5 aksjomatów wskazanych przez Euklidesa, ale tak samo niesprzeczną geometrię można zbudować przez dołączenie do czterech niekontrowersyjnych aksjomatów Euklidesa zmienionej wersji piątego aksjomatu Euklidesa, będącej jego zaprzeczeniem, w dwóch różnych wersjach. Otrzymuje się wtedy geometrię eliptyczną bądź hiperboliczną. Wszystkie 3 razem określa się jako geometrie klasyczne. Wynika z tego, że przyjmując różne zestawy aksjomatów dochodzi się do różnych geometrii, w zależności od zestawu aksjomatów mogą więc istnieć różne matematyki w ogóle.
Z powyższego wynika, że matematyka jest dziedziną posiadającą autonomię względem świata zewnętrznego, w przeciwieństwie choćby do fizyki. Matematyka nie musi mieć żadnego związku z otaczającym człowieka światem.
Teoria aksjomatyczna rozwijała się i dostarczała matematyce kolejnych osiągnięć. Przykłady stanowić mogą aksjomatyczne definicje podstawowych pojęć analizy matematycznej czy sformułowanie w aksjomatyczny sposób teorii grup. W 1900 Hilbert zaproponował nawet jako jeden z wyróżnionych przez siebie problemów aksjomatyzację fizyki. Pojawiały się próby aksjomatyzacji kolejnych dziedzin matematyki, niekiedy bardzo kontrowersyjne, jak w przypadki logiki, gdzie przyjęcie, bądź nie, aksjomatu wyboru podzieliło społeczność matematyków. Z jednej strony był on bardzo użyteczny w dowodzeniu twierdzeń, z drugiej prowadził do absurdalnych wręcz konkluzji. W dyskusji tej przyjęto rozwiązanie Sierpińskiego, by po prostu w twierdzeniach wykorzystujących pewnik wyboru wyraźnie to zaznaczać. Sformułowano też nowoczesne rozumienie metody aksjomatycznej, z systemem aksjomatów jako definicji uwikłanych i regułami inferencji.
Powszechną wiarę w metodę aksjomatyczną podkopały dopiero prace Gödla. Logik ten wykazał, że każdy obejmujący arytmetykę liczb naturalnych system aksjomatyczny jest albo niezupełny bądź sprzeczny. Jeśli system jest niezupełny, to znaczy, że w danej teorii istnieją zdania, których prawdziwości bądź fałszywości nie można dowieźć, gdyż nie wynikają one z aksjomatów tej teorii. Dotyczy to każdego skończonego zbioru aksjomatów, więc dopisywanie nowych pewników, by uszczelnić system, nic nie da. Co więcej, Gödel dowiódł, że aby dowieść niesprzeczności danej teorii, potrzeba teorii odeń silniejszej.

</doc>
<doc id="3618602" url="https://pl.wikipedia.org/wiki?curid=3618602" title="Antonio Dovale">
Antonio Dovale

Antonio Rodríguez Dovale (ur. 4 kwietnia 1990 w A Coruña) – hiszpański piłkarz występujący na pozycji pomocnika w CD Leganés.

</doc>
<doc id="3618605" url="https://pl.wikipedia.org/wiki?curid=3618605" title="Cudotanagerki">
Cudotanagerki

Cudotanagerki (Hemithraupinae) – podrodzina ptaków z rodziny tanagrowatych (Thraupidae).
Występowanie.
Podrodzina obejmuje gatunki występujące w Ameryce.
Systematyka.
Do podrodziny należą następujące gatunki:

</doc>
<doc id="3618606" url="https://pl.wikipedia.org/wiki?curid=3618606" title="Hemithraupinae">
Hemithraupinae



</doc>
<doc id="3618612" url="https://pl.wikipedia.org/wiki?curid=3618612" title="Jerzy Pawlak">
Jerzy Pawlak

Jerzy Pawlak ps. „Anioł”, „Bohun” (ur. 1920 w Wilnie, zm. 10 czerwca 2015) – polski pilot szybowcowy i samolotowy, uczestnik kampanii wrześniowej 1939, a później żołnierz akowskiej konspiracji, odznaczony Krzyżem Walecznych.
Życiorys.
W 1948 został skazany przez Wojskowy Sąd Rejonowy na 13 lat więzienia za przynależność do Armii Krajowej. Po wyjściu na wolność podjął studia techniczne w Wieczorowej Szkole Inżynierskiej i Politechnice Warszawskiej, uzyskując dyplom magistra inżyniera budownictwa lądowego. Od 1966 zajmował się historią polskiego lotnictwa wojskowego ze specjalnym uwzględnieniem okresu 1918-1939. 29 maja 1987 obronił pracę doktorską na Wydziale Historii Uniwersytetu Warszawskiego pt. „Polskie eskadry w latach 1918–1939” uzyskując tytuł doktora nauk humanistycznych.
Mieszkał przez wiele lat na warszawskim Służewcu Przemysłowym. Ostatnich kilkanaście lat życia spędził samotnie w Pruszkowie, córka Lidia wyemigrowała do Wielkiej Brytanii a syn Krzysztof do USA. Zmarł 10 czerwca 2015 roku. Został pochowany 19 czerwca na Cmentarzu Centralnym w Siedlcach.
Publikacje.
Był autorem licznych artykułów w fachowej prasie lotniczej oraz książek:

</doc>
<doc id="3618623" url="https://pl.wikipedia.org/wiki?curid=3618623" title="Rafał Bochenek">
Rafał Bochenek

Rafał Paweł Bochenek (ur. 14 sierpnia 1986 w Krakowie) – polski polityk, samorządowiec i prezenter pogody, z wykształcenia prawnik. W latach 2016–2017 rzecznik prasowy rządów Beaty Szydło i Mateusza Morawieckiego, w latach 2017–2018 podsekretarz stanu w Kancelarii Prezesa Rady Ministrów, w latach 2018–2019 przewodniczący sejmiku małopolskiego, poseł na Sejm IX kadencji.
Życiorys.
Syn Roberta i Danuty, pochodzi z miejscowości Strumiany. Ukończył studia prawnicze na Wydziale Prawa i Administracji Uniwersytetu Jagiellońskiego. Rozpoczął następnie odbywanie aplikacji notarialnej. Przez dwa lata pracował w TVP3 Kraków jako prezenter prognozy pogody, zajmował się także konferansjerką.
W 2006 kandydował z listy Prawa i Sprawiedliwości do rady miejskiej Wieliczki. Mandat radnego objął w trakcie kadencji w 2008. W wyborach w 2010 został wybrany na kolejną kadencję z ramienia związanego z PiS komitetu lokalnego). W 2014 jako bezpartyjny kandydat z listy PiS uzyskał natomiast mandat radnego powiatu wielickiego, objął następnie funkcję wiceprzewodniczącego rady powiatu.
W 2015 brał udział w kampanii prezydenckiej Andrzeja Dudy, prowadząc jego konwencje i wieczory wyborcze. 8 stycznia 2016 został powołany na rzecznika prasowego rządu Beaty Szydło, zastępując Elżbietę Witek. W tym samym miesiącu został doradcą w gabinecie politycznym prezesa Rady Ministrów. W październiku 2016, po krytycznej publikacji „Gazety Wyborczej” o pobieraniu diet i nieuczestniczeniu w sesjach rady powiatu wielickiego, komisarz wyborczy wygasił na jego wniosek mandat radnego. 14 czerwca 2017 został powołany na stanowisko podsekretarza stanu w Kancelarii Prezesa Rady Ministrów, w związku z czym przestał być doradcą w gabinecie politycznym prezesa Rady Ministrów. 18 grudnia 2017 został odwołany z funkcji rzecznika prasowego rządu, pozostał podsekretarzem stanu w KPRM. Później został też wiceprzewodniczącym Komitetu Społecznego Rady Ministrów. W marcu 2018 premier Mateusz Morawiecki przyjął jego dymisję z funkcji podsekretarza stanu. W tym samym miesiącu został pełnomocnikiem ministra środowiska ds. organizacji sesji międzynarodowych negocjacji klimatycznych COP24, funkcję tę pełnił do końca lutego 2019.
W wyborach samorządowych w 2018 z listy PiS uzyskał mandat radnego sejmiku małopolskiego VI kadencji. 19 listopada tego samego roku został wybrany na przewodniczącego tego gremium. W marcu 2019 został dyrektorem w Polskim Górnictwie Naftowym i Gazownictwie. W wyborach w tym samym roku kandydował z 1. miejsca listy PiS w okręgu nr 12. Uzyskał mandat posła IX kadencji, otrzymując 46 816 głosów (skutkowało to wygaśnięciem jego mandatu radnego). W listopadzie 2022 został rzecznikiem prasowym Prawa i Sprawiedliwości.

</doc>
<doc id="3618630" url="https://pl.wikipedia.org/wiki?curid=3618630" title="Varela">
Varela



</doc>
<doc id="3618639" url="https://pl.wikipedia.org/wiki?curid=3618639" title="Nagroda Brama Stokera w 1995">
Nagroda Brama Stokera w 1995

Zwycięzcy i nominowani do Nagrody Brama Stokera za rok 1995.

</doc>
<doc id="3618640" url="https://pl.wikipedia.org/wiki?curid=3618640" title="Wageningen University">
Wageningen University



</doc>
<doc id="3618648" url="https://pl.wikipedia.org/wiki?curid=3618648" title="Zbieracz zwłok">
Zbieracz zwłok

Zbieracz zwłok (tytuł oryginalny: "Събирач на трупове") – bułgarski film fabularny z roku 2015 w reżyserii Dimityra Kiriłowa Dimitrowa.
Opis fabuły.
Debiut fabularny reżysera. Bohaterem filmu jest Ico, który wraz z Cyganem Averą zajmuje się przewożeniem zwłok zmarłych w Sofii do kostnicy. Mimi, pracująca w kostnicy jest zauroczona Ico, ale ten nie zwraca na nią uwagi. Jest zakochany w Katii, która jest atrakcyjną czterdziestolatką i kochanką mafiosa. Cygan przekonuje Ico, że prawdziwy mężczyzna musi umieć sam wymierzać sprawiedliwość. Ico decyduje się uwolnić Katję i jej syna od dręczącego ją mafiosa.

</doc>
<doc id="3618649" url="https://pl.wikipedia.org/wiki?curid=3618649" title="Festiwal Muzyczny &quot;Ku Przestrodze&quot;">
Festiwal Muzyczny &quot;Ku Przestrodze&quot;



</doc>
<doc id="3618650" url="https://pl.wikipedia.org/wiki?curid=3618650" title="Australian Open 2016">
Australian Open 2016

Australian Open 2016 – pierwszy w sezonie tenisowy turniej wielkoszlemowy, który odbywał się w dniach 18–31 stycznia 2016 roku, tradycyjnie na twardych kortach Melbourne Park w Melbourne. Była to 104. edycja rozgrywek oraz 29. odsłona imprezy na kortach Melbourne Park. Pula nagród wynosiła 44 milionów dolarów australijskich.
W grze pojedynczej mężczyzn Novak Đoković pokonał 6:1, 7:5, 7:6(5) Andy’ego Murraya. W grze pojedynczej kobiet Angelique Kerber triumfowała nad Sereną Williams wynikiem 6:4, 3:6, 6:4. W deblu mężczyzn Jamie Murray i Bruno Soares pokonali Daniela Nestora i Radka Štěpánka 2:6, 6:4, 7:5. W grze podwójnej kobiet zwyciężyły Martina Hingis i Sania Mirza, które w finale pokonały Andreę Hlaváčkovą i Lucie Hradecką 7:6(1), 6:3. W grze mieszanej Jelena Wiesnina wraz z Bruno Soaresem pokonali w meczu o mistrzostwo Coco Vandeweghe i Horię Tecău wynikiem 6:4, 4:6, 10–5.
Oliver Anderson zwyciężył w rozgrywkach singlowych chłopców z Djurabeckiem Karimovem 6:2, 1:6, 6:1. W rozrywkach dziewcząt Wiera Łapko pokonała Terezę Mihalíkovą wynikiem 6:3, 6:4. Alex de Minaur i Blake Ellis wygrali 3:6, 7:5, 12–10 z Lukášem Kleinem i Patrikiem Riklem w grze podwójnej chłopców. Anna Kalinska wraz z Terezą Mihalíkovą zwyciężyły w finale debla dziewcząt 6:1, 6:1 z Dajaną Jastremśką i Anastasiją Zaryćką.
Gordon Reid poprzez pokonanie Joachima Gérarda 7:6(7), 6:4 został mistrzem w grze pojedynczej mężczyzn na wózkach. Jiske Griffioen zwyciężyła w grze pojedynczej kobiet na wózkach, pokonując w finale Aniek van Koot 6:3, 7:5. Triumfatorem zawodów singlowych na quadach został Dylan Alcott, który pokonał Davida Wagnera wynikiem 6:2, 6:2. W deblu na wózkach mistrzami zostali Stéphane Houdet oraz Nicolas Peifer, którzy w ostatnim meczu pokonali Gordona Reida i Shingo Kuniedę 6:3, 3:6, 7:5. W grze podwójnej kobiet na wózkach triumfowały Marjolein Buis i Yui Kamiji, dzięki wygranej 6:2, 6:2 odniesionej nad Jiske Griffioen i Aniek van Koot. W grze podwójnej na quadach zwycięstwo odnieśli Lucas Sithole wraz z Davidem Wagnerem, którzy w pojedynku o mistrzostwo pokonali Dylana Alcotta i Andrew Lapthorne’a wynikiem 6:1, 6:3.
Jonas Björkman i Thomas Johansson wygrali w rozgrywkach legend mężczyzn z Thomasem Enqvistem i Magnusem Normanem 4:3(4), 1:4, 4:3(3). Lindsay Davenport i Martina Navrátilová zwyciężyły w turnieju legend kobiet.
Rezygnacje.
Z udziału w zawodach zrezygnowali następujący zawodnicy:
Dzikie karty.
Australijska federacja tenisowa przyznała dzikie karty zawodnikom, którzy nie uzyskali bezpośredniego awansu do turnieju głównego.
Kwalifikanci.
Zawodnikom z miejsc niezapewniających bezpośredniego udziału w turnieju przysługuje prawo startu w kwalifikacjach, zarówno w singlu kobiet, jak i mężczyzn.
Szczęśliwi przegrani.
Zawodnicy, którzy przegrali w fazie kwalifikacyjnej, mogli wystąpić w turnieju jako szczęśliwi przegrani.
Obrońcy tytułów.
Tabela prezentuje obrońców tytułu oraz mistrzów z roku 2016.
Porażki rozstawionych.
Poniższe tabele prezentują porażki zawodników z rozstawieniem z podziałem na dzień zawodów, datę i rundę, w której tenisista odpadł.

</doc>
<doc id="3618651" url="https://pl.wikipedia.org/wiki?curid=3618651" title="Festiwal Muzyczny im. Ryśka Riedla &quot;Ku Przestrodze&quot;">
Festiwal Muzyczny im. Ryśka Riedla &quot;Ku Przestrodze&quot;



</doc>
<doc id="3618652" url="https://pl.wikipedia.org/wiki?curid=3618652" title="Litworowy Próg">
Litworowy Próg

Litworowy Próg, Litworowe Spady – urwisty trawiasto-skalisty próg w Tatrach Zachodnich. Oddziela niżej położoną Wielką Świstówkę w Dolinie Miętusiej od Doliny Litworowej zawieszonej w stokach Czerwonych Wierchów. Jego wysokość to około 150 metrów (od 1440 do 1590 m). Od strony północnej próg dochodzi do Ratusza Litworowego, od południowo-zachodniej do Ratusza Mułowego. Najbardziej stroma jest prawa część Litworowego Progu, przechodząca płynnie w ściany Ratusza Mułowego (znajduje się tu jaskinia Szczelina na Drodze Steckiego). Po lewej stronie próg jest natomiast ograniczony głębokim kominem. Znajduje się w nim jaskinia Dziura w Progu Litworowym.
Przejście przez Litworowy Próg jest bardzo trudne. Było to miejsce wypadków turystów, którzy gubili się przy schodzeniu z Czerwony Wierchów. Ratownicy TOPR przechodzili próg już w latach międzywojennych.
Drugim z progów w górnych partiach Doliny Miętusiej jest Mułowy Próg.

</doc>
<doc id="3618654" url="https://pl.wikipedia.org/wiki?curid=3618654" title="Otello Martelli">
Otello Martelli

Otello Martelli (ur. 19 maja 1902 w Rzymie; zm. 20 lutego 2000 w Rzymie) – włoski operator filmowy.
Był twórcą zdjęć do wczesnych filmów Federico Felliniego; były to: "Światła variété" (1950), "Wałkonie" (1953), "La strada" (1954), "Niebieski ptak" (1955), "Noce Cabirii" (1957), "Słodkie życie" (1960) oraz "Boccaccio ’70" (1962). Martelli współpracował z Fellinim przy wszystkich filmach reżysera zrealizowanych w okresie od Jego debiutu w 1950 do 1962 (z wyjątkiem "Białego szejka" z 1952). Martelli był także operatorem przy filmach: Roberto Rosselliniego ("Paisà", "Miłość", "Stromboli, ziemia bogów", "Franciszek, kuglarz boży" oraz "Jesteśmy kobietami") czy Giuseppe De Santisa ("Tragiczny pościg", "Gorzki ryż", "Rzym, godzina 11", "Mąż dla Anny Zaccheo" i "Dni miłości").
Zmarł z przyczyn naturalnych w wieku 97 lat.

</doc>
<doc id="3618655" url="https://pl.wikipedia.org/wiki?curid=3618655" title="Youngest of da Camp">
Youngest of da Camp

Youngest of da Camp – debiutancki album amerykańskiego rapera Boosie Badazz, który w owym czasie występował pod pseudonimem Boosie. Został wydany 27 stycznia 2000 roku nakładem niezależnej wytwórni C-Loc Records. Album sprzedał się w nakładzie przekraczającym 10 000 egzemplarzy w Stanach Zjednoczonych.
Raper mając 17 lat nagrywał album.

</doc>
<doc id="3618656" url="https://pl.wikipedia.org/wiki?curid=3618656" title="Jon Serantes">
Jon Serantes

Jon Ander Serantes (ur. 24 października 1989 roku w Barakaldo) – hiszpański piłkarz, który gra jako bramkarz w CD Leganés.

</doc>
<doc id="3618657" url="https://pl.wikipedia.org/wiki?curid=3618657" title="H3PO2">
H3PO2



</doc>
<doc id="3618658" url="https://pl.wikipedia.org/wiki?curid=3618658" title="Szelmostwa lisa Witalisa">
Szelmostwa lisa Witalisa



</doc>
<doc id="3618662" url="https://pl.wikipedia.org/wiki?curid=3618662" title="Akredytywa dokumentowa">
Akredytywa dokumentowa

Akredytywa dokumentowa – każde porozumienie stanowiące „zobowiązanie banku otwierającego, działającego na zlecenie zleceniodawcy lub w swoim własnym imieniu i zgodnie z warunkami zawartymi w zleceniu otwarcia akredytywy. Akredytywa jest nieodwołalnym zobowiązaniem banku otwierającego do honorowania zgodnej prezentacji (dokumentów wymaganych w treści akredytywy, dostarczonych przez beneficjenta do banku otwierającego lub wyznaczonego) i ostatecznie do zapłaty na rzecz beneficjenta zgodnie z warunkami akredytywy.”.
Obowiązujące od 1 lipca 2007r. UCP 600 wraz z ich tzw. suplementem dla elektronicznej prezentacji – wersja 1.1 stanowią regulacje stosowane dla każdego rodzaju akredytywy dokumentowej .
Akredytywa dokumentowa jest to więc uwarunkowana forma rozliczenia transakcji handlowej, w której bank importera zobowiązuje się wobec eksportera do zapłaty określonej kwoty w zamian za dokumenty zaprezentowane przez niego po wysyłce towaru. Bank dokonuje wypłaty z akredytywy tylko wówczas, gdy te dokumenty są ściśle zgodne z warunkami zapisanymi w akredytywie.
Eksporter dzięki akredytywie uzyskuje pewność otrzymania zapłaty za wysłane produkty, eliminując jednocześnie ryzyko odstąpienia importera od transakcji bądź odmowy przyjęcia towaru. Z kolei importer nie ponosi ryzyka zapłaty za towar niespełniający wymagań jakościowych czy za niedostarczenie towaru przez sprzedającego w uzgodnionym terminie i miejscu. Dodatkowo importer potwierdza swoją zdolność kredytową i finansową wobec kontrahenta.
Warunki korzystania z akredytywy dokumentowej.
Przedsiębiorstwa, które zajmują się handlem zagranicznym, mogą skorzystać z akredytywy, która proporcjonalnie chroni interesy obu stron transakcji - eksportera od ryzyka płatności, a importera od ryzyka związanego z jakością towaru i terminowością dostaw.
O akredytywie warto pomyśleć w przypadku nowych kontrahentów, a szczególnie w przypadku biznesowych partnerów pochodzących z nieznanych nam krajów czy rejonów gospodarczo lub politycznie zagrożonych konfliktami społecznymi.
Zdaniem ekspertów warto, aby przedsiębiorca korzystał z akredytywy, kiedy zawiera transakcje na relatywnie wysokie kwoty, o skomplikowanych warunkach odbioru towaru. Akredytywa dokumentowa jest dobrym rozwiązaniem, jeśli przygotowanie dostaw (np. maszyn i urządzeń) wymaga dłuższego czasu i zaangażowania środków po stronie eksportera. W takiej sytuacji istotne jest ograniczenie do minimum ryzyka wycofania się importera z zawartej transakcji.

</doc>
<doc id="3618665" url="https://pl.wikipedia.org/wiki?curid=3618665" title="Tyler Chatwood">
Tyler Chatwood

Tyler Cole Chatwood (ur. 16 grudnia 1989) – amerykański baseballista występujący na pozycji miotacza w Chicago Cubs.
Przebieg kariery.
Po ukończeniu szkoły średniej, w czerwcu 2008 został wybrany w drugiej rundzie draftu przez Los Angeles Angels of Anaheim i początkowo występował w klubach farmerskich tego zespołu, między innymi w Salt Lake Bees, reprezentującym poziom Triple-A. W Major League Baseball zadebiutował 11 kwietnia 2011 w meczu przeciwko Cleveland Indians, w którym rozegrał 5 zmian, zaliczył 3 strikeouty, oddał 4 uderzenia, 4 runy, 4 bazy za darmo i zanotował porażkę. Pierwsze zwycięstwo odniósł pięć dni później, w swoim drugim starcie, w meczu z Chicago White Sox.
W listopadzie 2011 przeszedł do Colorado Rockies za łapacza Chrisa Iannettę. W lipcu 2014 z powodu kontuzji łokcia zmuszony był przejść operację Tommy'ego Johna, co wykluczyło go z gry w MLB do końca sezonu 2015. W styczniu 2015 podpisał nowy, dwuletni kontrakt.
W grudniu 2017 podpisał trzyletni kontrakt z Chicago Cubs.

</doc>
<doc id="3618670" url="https://pl.wikipedia.org/wiki?curid=3618670" title="Jaskinia Spismichałowa">
Jaskinia Spismichałowa

Jaskinia Spismichałowa () – jaskinia w stokach Horwackiego Wierchu w słowackich Tatrach Wysokich. Wejście do niej znajduje się w północnych zboczach Doliny Spismichałowej, będącej boczną odnogą Doliny Białej Wody, na wysokości 1625 metrów n.p.m. (w literaturze podawane są wysokości 1590 metrów lub około 1650 metrów). Długość korytarzy wynosi około 50 metrów (według innych źródeł 40 metrów lub 80 metrów ).
Duży otwór jaskini (5 × 5 metrów) widoczny jest z szosy do Morskiego Oka w okolicach Wanty. Za nim znajduje się prosty korytarz o długości ok. 25 m, kończący się prostopadłym do niego drugim korytarzem, przechodzącym dalej w oblodzoną szczelinę.
Jaskinia jest znana od dawna, pozostawiano w niej sól dla przebywających w okolicy zimą kozic. Jako pierwszy Jaskinię Spismichałową opisał Adam Gadomski, który dotarł do niej w 1923 roku ze Stanisławem Sokołowskim. W 1958 roku jaskinię zbadali Kazimierz Grotowski i Kazimierz Kowalski.
W 2004 roku na wschód od Jaskini Spismichałowej odkryto Cień Księżyca – najdłuższą obecnie znaną jaskinię w Tatrach.

</doc>
<doc id="3618671" url="https://pl.wikipedia.org/wiki?curid=3618671" title="For My Thugz">
For My Thugz

For My Thugz – drugi studyjny album amerykańskiego rapera Boosie Badazz, który w owym czasie występował pod pseudonimem Lil' Boosie. Został wydany 1 stycznia 2002 roku nakładem wytwórni Trill Entertainment.
Lista utworów.
Źródło.

</doc>
<doc id="3618672" url="https://pl.wikipedia.org/wiki?curid=3618672" title="Michael Burry">
Michael Burry

Michael Burry (ur. 1971) – amerykański menedżer funduszu hedgingowego. Jest założycielem funduszu Scion Capital LLC którego był właścicielem od 2000 do 2008 roku, kiedy zamknął go w celu prowadzenia osobistych inwestycji. Burry był jednym z pierwszych inwestorów, który rozpoznał i zainwestował w zbliżającą się zapaść na rynku pożyczek hipotecznych wysokiego ryzyka, która doprowadziła do ogólnoświatowego kryzysu gospodarczego w 2007 roku. Dziennikarz ekonomiczny Michael Lewis opisał go w swojej książce pt. „The Big Short”.
Życiorys.
Michael Burry urodził się w 1971 roku.  Studiował na Uniwersytecie Kalifornijskim w Los Angeles otrzymując dyplom licencjata z ekonomii oraz studiów przedmedycznych. Dyplom lekarza otrzymał na Vanderbilt University School of Medicine i odbył staż w klinice neurologii w szpitalu na Uniwersytecie Stanforda. Po pracy w szpitalu zajmował się inwestowaniem na rynku finansowym, co pochłaniało go tak bardzo, iż podczas jednego z zabiegów zasnął na stojąco i przewrócił się na stół operacyjny, co poskutkowało wyrzuceniem go z sali przez chirurga przeprowadzającego operację.
Kariera biznesowa.
Burry zrezygnował z pracy w szpitalu na Uniwersytecie Stanforda w celu rozpoczęcia pracy jako inwestor w utworzonym przez niego funduszu hedgingowym. Zyskał on już reputację w świecie biznesu dzięki swoim dotychczasowym sukcesom w inwestowaniu które opisywał na forach dyskusyjnych portalu Silicon Investor od 1996 roku.
W listopadzie 2000 roku Burry założył fundusz Scion Capital, na który przeznaczył środki pochodzące ze spadku i pożyczek otrzymanych od rodziny. Fundusz szybko zanotował ogromne zyski. Według Lewisa „w swoim pierwszym roku, podczas gdy S&amp;P 500 spadł o 11,88%, Scion Capital wzrósł o 55%. Rok później, gdy indeks znowu stracił na wartości o 22,1%, Scion zyskał 16%. W następnych latach zyski funduszu ponownie przewyższały notowania indeksu S&amp;P 500, a pod koniec 2004 roku Michael Burry zarządzał 600 milionami dolarów.
Począwszy od 2005 roku Burry zaczął skupiać się na rynku pożyczek hipotecznych wysokiego ryzyka (tzw. "subprime credit"). Dzięki jego analizie zwyczajów udzielania kredytów hipotecznych w 2003 i 2004 roku prawidłowo przewidział, iż bańka spekulacyjna „pęknie” w połowie 2007 roku. Poprzez swoje analizy rozbieżności w wartościach nieruchomości mieszkaniowych przekonany był także, iż kredyty hipoteczne, w szczególności te z niskimi wartościami oprocentowania zmiennego oraz powiązania między tymi kredytami zaczną tracić na wartości, gdy raty zostaną zresetowane, co dzieje się często w przeciągu dwóch lat po wzięciu kredytu. Wniosek ten doprowadził Burry’ego do krótkiej sprzedaży (ang.  "short") poprzez namówienie banku Goldman Sachs do sprzedaży CDS przeciwko kredytom "subprime", które uważał za zagrożone. Strategia ta okazała się słuszna, przez co Burry odpowiednio się wzbogacił.
Mimo iż jego ryzykowne posunięcia doprowadziły do niepokoju wśród inwestorów oraz licznych likwidacji kont w funduszu, Burry osobiście wzbogacił się o 100 milionów dolarów oraz zanotował ponad 700 milionów zysku swoich inwestorów. Scion Capital ostatecznie zanotował zwrot inwestycji o wartości 489,34 procent początkowego kapitału od 1 listopada 2000 do czerwca 2008. S&amp;P 500 w tym samym okresie zanotował dwuprocentowy wzrost wartości.
Według strony internetowej Michaela Burry’ego, zamknął on swoje pozycje na swapach ryzyka kredytowego w formie krótkiej sprzedaży do kwietnia 2008 i nie wzbogacił się na pomocy finansowej przeznaczonej bankom pochodzącej z pieniędzy podatników, mającej miejsce w 2008 i 2009 roku. Wkrótce potem zlikwidował całkowicie swoją firmę i skupił się na osobistych inwestycjach.
3 kwietnia 2010 roku, w "The New York Times", Burry argumentował, iż każdy, kto starannie analizował rynek finansowy w 2003, 2004 i 2005 roku mógł rozpoznać wzrastające ryzyko upadku rynku kredytów wysokiego ryzyka. Zarzucił zarządom banków, iż te nie słuchały ostrzeżeń doradców informujących o ryzyku.
W 2015 roku w rolę Burry’ego wcielił się brytyjski aktor Christian Bale w biograficznym komediodramacie „The Big Short”.
Życie osobiste.
Michael Burry jest żonaty i żyje w Kalifornii w Stanach Zjednoczonych. Od kiedy u jego syna zdiagnozowany został zespół Aspergera, sam uważa iż też go ma.

</doc>
<doc id="3618673" url="https://pl.wikipedia.org/wiki?curid=3618673" title="Literatura tendencyjna">
Literatura tendencyjna



</doc>
<doc id="3618676" url="https://pl.wikipedia.org/wiki?curid=3618676" title="Spiralia">
Spiralia

Spiralia – jeden z głównych kladów zwierząt pierwoustych obejmujących szereg spośród tradycyjnie wyróżnianych typów, z których największe pod względem liczby opisanych gatunków, to: mięczaki (Mollusca), płazińce (Platyhelminthes), pierścienice (Annelida), mszywioły (Bryozoa) i wrotki (Rotifera). Nazwa tej grupy odnosi się do postulowanej synapomorfii Spiralia – bruzdkowania spiralnego.
Bruzdkowanie spiralne.
Jest to rodzaj bruzdkowania, w którym począwszy od stadium czterech makromerów osie kolejnych podziałów komórkowych są nachylone pod kątem około 45° względem osi wegetatywno-animalnej zarodka, skutkując naprzemiennym, spiralnym rozmieszczeniem komórek we wczesnych fazach rozwoju zarodkowego (patrz rysunek z lewej strony). Dodatkowo w klasycznym modelu bruzdkowania spiralnego od trzeciego podziału następuje różnicowanie komórek na duże makromery i niewielkie mikromery. Ten typ rozwoju został opisany u przedstawicieli większości typów zaliczanych do Spiralia, jednak u niektórych przedstawicieli kladu doszło wtórnie do modyfikacji klasycznego bruzdkowania spiralnego (np. u wrotków) lub do wykształcenia innego wzoru podziałów zygoty, czego przykładem może być bruzdkowanie tarczkowe u głowonogów.
Użycie terminu.
Termin Spiralia był początkowo używany bez specjalnych konotacji filogenetycznych w odniesieniu do grupy zwierząt charakteryzujących się bruzdkowaniem spiralnym. Po tym, gdy w 1995 roku Halanych "et al." zaproponowali podział zwierząt pierwoustych na Ecdysozoa i Lophotrochozoa, niektórzy autorzy zauważyli, że ostatnia z tych grup charakteryzuje się występowaniem bruzdkowania spiralnego, i dlatego zaczęto używać terminów Lophotrochozoa i Spiralia zamiennie, jako synonimów. W późniejszym czasie zwrócono uwagę, że w oryginalnej pracy Halanycha definicja Lophotrochozoa obejmowała ostatniego wspólnego przodka mięczaków, pierścienic i trzech typów tradycyjnie zaliczanych do Lophophorata oraz wszystkich jego potomków. Ponieważ w najnowszych analizach filogenetycznych nie wszyscy przedstawiciele tradycyjnie rozumianych Spiralia należą do tak zdefiniowanego kladu Lophotrochozoa, współcześni autorzy używają terminu Spiralia do określenia szerszego kladu, w którym Lophotrochozoa stanowią jedynie jedną z trzech grup wewnętrznych.
Przedstawiciele Spiralia.
W obrębie Spiralia wyróżnia się trzy duże klady, są to Gnathifera, Rouphozoa i Lophotrochozoa.
Choć dokładne relacje pokrewieństw w obrębie Lophotrochozoa pozostają niejasne, to najnowsze analizy filogenetyczne sugerują, że jest to grupa monofiletyczna a jej relacje z pozostałymi przedstawicielami Spiralia wyglądają następująco:
Niektóre z grup niegdyś uznawanych za osobne typy również są zaliczane do Spiralia, choć obecnie są uważane za przedstawicieli niektórych spośród wyżej wymienionych typów. Wśród najważniejszych z tych grup (wciąż często figurujących jako osobne typy w podręcznikach zoologii) należy wymienić:
oraz zaliczane obecnie do pierścienic:

</doc>
<doc id="3618678" url="https://pl.wikipedia.org/wiki?curid=3618678" title="Witold Szyfter">
Witold Szyfter

Witold Szyfter (ur. 27 lipca 1948) – polski lekarz laryngolog i nauczyciel akademicki. Profesor nauk medycznych. Specjalista od audiologii i otorynolaryngologii. Współorganizator i koordynator medyczny Programu Powszechnych Przesiewowych Badań Słuchu u Noworodków Uniwersytetu Medycznego w Poznaniu i WOŚP. Przewodniczący poznańskiego oddziału Polskiego Towarzystwa Otorynolaryngologów Chirurgów Głowy i Szyi. Brat prof. Krzysztofa Szyftera.
Życiorys.
Urodził się w 1948. Absolwent I Liceum Ogólnokształcące im. Karola Marcinkowskiego w Poznaniu (matura 1966).
W 1990 na podstawie pracy habilitacyjnej pt. "Metoda oznaczania progu słuchowego dla częstotliwości niskich przy użyciu odpowiedzi o średnim czasie utajania wywołanych bodźcem 40 Hz" uzyskał stopień doktora habilitowanego nauk medycznych w zakresie medycyny (specjalność: otolaryngologia). 12 czerwca 1997 prezydent Aleksander Kwaśniewski nadał mu tytuł profesora nauk medycznych.
Został kierownikiem Kliniki Otolaryngologii i Onkologii Laryngologicznej Katedry Otolaryngologii, Chirurgii Głowy i Szyi oraz Onkologii Laryngologicznej Uniwersytetu Medycznego im. Karola Marcinkowskiego w Poznaniu należącej do Szpitala Klinicznego im. Heliodora Święcickiego. Został Konsultantem Krajowym Ministerstwa Zdrowia w dziedzinie Otolaryngologii.
W latach 1994–2009 wypromował siedmioro doktorów.
W 2010 razem z zespołem po raz pierwszy uczestniczył w Światowym Dniu Chirurgii Live. 24 lutego 2011 przeprowadził operację (usunięcia strzemiączka i zastąpienia go protezą) transmitowaną na żywo w Internecie w jakości HD. 3 czerwca 2013 w poznańskim szpitalu wszczepił tysięczny implant ślimakowy. Następnego dnia świętował 20-lecie programu wszczepiania implantów ślimakowych. Uroczystości odbyły się pod patronatem marszałka województwa wielkopolskiego Marka Woźniaka.
W 2014 "za wybitne zasługi dla Wielkopolski, za osiągnięcia w pracy zawodowej i społecznej, za zasługi dla społeczności lokalnej" został przez prezydenta Bronisława Komorowskiego odznaczony Złotym Krzyżem Zasługi. 19 listopada 2015 od Towarzystwa im. Hipolita Cegielskiego otrzymał tytuł Lidera Pracy Organicznej.
Publikacje.
Autor i współautor ponad 403 prac naukowych (w tym 71 zagranicznych).

</doc>
<doc id="3618681" url="https://pl.wikipedia.org/wiki?curid=3618681" title="Partia Socjalistyczna (Flamandia)">
Partia Socjalistyczna (Flamandia)



</doc>
<doc id="3618686" url="https://pl.wikipedia.org/wiki?curid=3618686" title="Uhorská Ves">
Uhorská Ves



</doc>
<doc id="3618687" url="https://pl.wikipedia.org/wiki?curid=3618687" title="Milorad Pavić (piłkarz)">
Milorad Pavić (piłkarz)

Milorad Pavić (ur. 11 listopada 1921 w Valjevie, zm. 16 sierpnia 2005 tamże) – serbski piłkarz, a także trener.
Kariera piłkarska.
W trakcie kariery Pavić reprezentował barwy zespołów Valjevo SK oraz Crvena zvezda Belgrad.
Kariera trenerska.
Pavić karierę rozpoczął w 1957 roku w zespole Crvena zvezda Belgrad. Przez siedem lat zdobył z nim trzy mistrzostwa Jugosławii (1959, 1960, 1964) oraz trzy Puchary Jugosławii (1958, 1959, 1964). W 1964 został szkoleniowcem belgijskiego Standardu Liège. W 1966, a także w 1967 wygrał z nim Puchar Belgii.
Następnie Pavić prowadził Club Brugge oraz RFC Liège, a w 1972 przeszedł do hiszpańskiego Athleticu Bilbao, z którym w 1973 wywalczył Puchar Króla. W 1974 odszedł do portugalskiej Benfiki i z nią kolei zdobył mistrzostwo Portugalii w 1975. W tym samym roku wrócił do Hiszpanii, gdzie został trenerem klubu CD Málaga z Segunda División. W 1976 awansował z nim do Primera División. W Máladze Pavić pracował do 1977.
Potem trenował francuski FC Rouen, jugosłowiańską Vojvodinę oraz portugalski Sporting CP. W latach 1980–1983 prowadził hiszpańską Celtę Vigo. W 1981 awansował z nią z Segunda División B do Segunda División, a w 1982 do Primera División. Potem Pavić był jeszcze szkoleniowcem Espanyolu oraz dwukrotnie Standardu Liège, który był jego ostatnim klubem w karierze.

</doc>
<doc id="3618688" url="https://pl.wikipedia.org/wiki?curid=3618688" title="9. ceremonia wręczenia nagród British Academy Games Awards">
9. ceremonia wręczenia nagród British Academy Games Awards

9. ceremonia wręczenia nagród British Academy Games Awards za rok 2012 odbyła się 5 marca 2013 w London Hilton, w Londynie. Galę po raz piąty poprowadził komik i prezenter telewizyjny Dara Ó Briain.
Zwycięzcy i nominowani.
Poniżej przedstawiono nominowanych i zwycięzców w poszczególnych kategoriach (zwycięzcy zostali wyróżnieni pogrubioną czcionką).

</doc>
<doc id="3618689" url="https://pl.wikipedia.org/wiki?curid=3618689" title="Warner Bros. Interactive Entertainment">
Warner Bros. Interactive Entertainment

Warner Bros. Interactive Entertainment, Inc. (WBIE) – oddział Warner Bros. Discovery Global Streaming &amp; Interactive Entertainment zajmujący się produkcją i dystrybucją gier komputerowych oraz innych produktów elektronicznych na wszystkie platformy, w tym komputery osobiste, konsole, handheldy i urządzenia mobilne. Do WBIE należy również studio WB Games, zajmujące się produkcją gier opartych na licencjach, do których prawa posiada Warner Bros. Firma zajmuje się jednak również dystrybucją gier innych podmiotów, jak np. gier z serii "Wiedźmin", począwszy od "".
Wśród gier wyprodukowanych pod egidą Warner Bros. Interactive Entertainment znajdują się m.in. serie ' (począwszy od ' z 2011 roku) i inne produkcje z Batmanem, "LEGO", "F.E.A.R." oraz gry "" oraz inne produkcje z uniwersum "Władcy pierścieni" oraz gry z bohaterami wydawnictwa DC Comics.

</doc>
<doc id="3618691" url="https://pl.wikipedia.org/wiki?curid=3618691" title="Jaskinia Poszukiwaczy Skarbów">
Jaskinia Poszukiwaczy Skarbów

Jaskinia Poszukiwaczy Skarbów – jaskinia w polskich Tatrach Zachodnich, położona w Zbójnickiej Turni w zachodnich stokach Gubalca w Dolinie Kościeliskiej. Główne wejście do niej znajduje się w orograficznie lewym zboczu wąwozu Kraków na wysokości 1211 m, naprzeciw Smoczej Jamy, poniżej Jaskini w Zbójnickiej Turni, w pobliżu jaskini Groby. Jest ono położone w dolnej części skalnego muru opadającego ze Zbójnickiej Turni, nad 8-metrową ścianką, kilkadziesiąt metrów poniżej Niżniego Zbójnickiego Przechodu. 
Długość jaskini wynosi 484 metry, deniwelacja 30,7 metrów.
Opis jaskini.
Centralną częścią jaskini jest obszerna Sala Główna (15 m długości, około 4 m szerokości i około 5 m wysokości), z której odchodzi skomplikowany system korytarzyków. 
Zaraz za dużym otworem jaskini (4 m szerokości i 6 m wysokości) znajduje przedsionek jaskini – sala zwana Balkonem. Z niej korytarzyk prowadzi do Sali Głównej. Stąd :
Przyroda.
Jaskinia ma bardzo bogatą szatę naciekową o różnych barwach. Można w niej spotkać nacieki grzybkowe, mleko wapienne, polewy, dobrze rozwinięte stalaktyty i stalagmity i nacieki wełniste.
We wnętrzu jaskini znajdują się kości dużych zwierząt, znaleziono m.in. szczątki niedźwiedzia jaskiniowego.
Historia odkryć.
Jaskinia jest znana od dawna poszukiwaczom skarbów (stąd pochodzi jej nazwa), o czym świadczą napisy pozostawione przez nich na ścianach.
Stefan i Tadeusz Zwolińscy zwiedzili ją w 1921 roku.
W 2017 i 2018 roku odkryto i zbadano Partie Poszukiwaczy Przodków.

</doc>
<doc id="3618704" url="https://pl.wikipedia.org/wiki?curid=3618704" title="Aconogonon">
Aconogonon

Aconogonon – rodzaj roślin z rodziny rdestowatych. Pod względem taksonomicznym jest bardzo kłopotliwy, o zmieniającej się klasyfikacji na przestrzeni lat. Należące tu gatunki w zaliczane były początkowo do rodzaju rdest ("Polygonum" "sensu lato") w jego pierwotnym, szerokim ujęciu ustalonym przez Karola Linneusza. Ponieważ w ujęciu tym rodzaj "Polygonum" okazał się mieć charakter parafiletyczny, gatunki tu należące wyodrębniane są jako rodzaj "Aconogonon" (ale też jako sekcja "Polygonum" sect. "Aconogonon"). Rodzaj bywa też włączany do "Koenigia". Rośliny te występują na rozległych obszarach Azji, w południowej Europie i w Ameryce Północnej. Wyróżnia się ok. 25 gatunków w obrębie rodzaju. 
"Aconogonon campanulatum" jest uprawiany jako roślina ozdobna.
Systematyka.
Rodzaj z plemienia "Persicarieae" w obrębie podrodziny "Polygonoideae" z rodziny rdestowatych ("Polygonaceae"). 
Pod względem taksonomicznym jest bardzo kłopotliwy, o zmieniającej się klasyfikacji na przestrzeni lat. Należące tu gatunki w zaliczane były początkowo do rodzaju rdest ("Polygonum" "sensu lato") w jego pierwotnym, szerokim ujęciu ustalonym przez Karola Linneusza. Ponieważ w ujęciu tym rodzaj "Polygonum" okazał się mieć charakter parafiletyczny, gatunki tu należące wyodrębniane są jako rodzaj "Aconogonon" (ale też jako sekcja "Polygonum" sect. "Aconogonon"). Rodzaj "Aconogonon" zaliczany jest do plemienia "Persicarieae". W jego obrębie przedstawiany był jako siostrzany względem rodzaju "Koenigia". Analizy molekularne wykazały jednak, że różne linie rozwojowe tych rodzajów są wzajemnie wymieszane, stąd rodzaje te bywają łączone pod nazwą "Koenigia".

</doc>
<doc id="3618706" url="https://pl.wikipedia.org/wiki?curid=3618706" title="Alfa Vulpeculae">
Alfa Vulpeculae

Alfa Vulpeculae ("Anser", "α Vul") – gwiazda w gwiazdozbiorze Liska, będąca olbrzymem o typie widmowym M0 III. Znajduje się około 297 lat świetlnych od Słońca.
Nazwa.
Tradycyjna nazwa gwiazdy, Anser, wywodzi się z łaciny i oznacza „gęś”. Gwiazdozbiór pierwotnie miał przedstawiać liska trzymającego w pysku upolowaną gęś (). Międzynarodowa Unia Astronomiczna w 2017 roku formalnie zatwierdziła użycie nazwy Anser dla określenia tej gwiazdy.
Charakterystyka.
Anser jest czerwonym olbrzymem, należy do typu widmowego M. Gwiazda ta ma masę około 1,5 masy Słońca, ale jej promień jest około 42 razy większy niż promień Słońca, przez co świeci 390 razy jaśniej niż nasza gwiazda. Nie jest pewne, na jakim etapie ewolucji jest ta gwiazda: czy jeszcze nie rozpoczęła syntezy helu w węgiel w jądrze, czy też już ją zakończyła. Na niebie w jej pobliżu (7 minut kątowych) widoczna jest gwiazda 8 Vulpeculae, ale ich sąsiedztwo jest pozorne, gdyż znajduje się ona około 60% dalej od Słońca niż Alfa Vulpeculae.

</doc>
<doc id="3618708" url="https://pl.wikipedia.org/wiki?curid=3618708" title="Marek Daćko">
Marek Daćko

Marek Daćko (ur. 29 marca 1991 w Bartoszycach) – polski piłkarz ręczny, obrotowy, od 2014 zawodnik Górnika Zabrze.
Reprezentant Polski, uczestnik mistrzostw świata we Francji (2017). Najlepszy zawodnik i obrotowy Superligi w sezonie 2016/2017.
Kariera sportowa.
Wychowanek Szczypiorniaka Olsztyn, następnie gracz SMS-u Gdańsk i BKS-u Bochnia. W 2011 został zawodnikiem Piotrkowianina Piotrków Trybunalski, z którym w sezonie 2011/2012 wywalczył awans do Superligi. W 2014, po spadku piotrkowskiej drużyny do I ligi, trafił do Górnika Zabrze. W sezonie 2016/2017, w którym rozegrał 33 mecze i zdobył 203 bramki, został wybrany najlepszym zawodnikiem i najlepszym obrotowym Superligi. W 2018 przedłużył umowę z Górnikiem do 2021; wcześniej o jego pozyskanie zabiegały m.in. Wisła Płock i Motor Zaporoże. W sezonie 2017/2018 rozegrał w Superlidze 31 spotkań i rzucił 126 goli.
29 sierpnia 2017 po tym, jak nie wziął udziału w zorganizowanym 13–17 sierpnia 2017 zgrupowaniu reprezentacji Polski (na wniosek trenera klubowego Rastislava Trtíka), Komisja Dyscyplinarna ZPRP orzekła wobec niego zakaz udziału „w rozgrywkach krajowych i europejskich na okres 3 miesięcy z uwzględnieniem zakazu udziału (...) w co najmniej 7 zawodach mistrzowskich”. 7 września 2017 Komisja Odwoławcza ZPRP zawiesiła karę na okres dwóch lat.
W grudniu 2011 wraz z reprezentacją Polski B wystąpił w turnieju towarzyskim na Słowacji, rzucając w trzech meczach dziewięć bramek. W 2012 uczestniczył w akademickich mistrzostwach świata w Brazylii (4. miejsce). W kadrze A zadebiutował 4 czerwca 2013 w przegranym meczu ze Szwecją (27:29). Dwa pierwsze gole w narodowych barwach zdobył następnego dnia w spotkaniu z Norwegią (23:24). W latach 2012–2014 zaliczył również kolejne występy w reprezentacji B – m.in. na przełomie maja i czerwca 2014 zagrał w trzech meczach podczas międzypaństwowego turnieju na Litwie (zdobył sześć goli). W 2016 powrócił do kadry A, występując w spotkaniach eliminacyjnych do mistrzostw Europy w Chorwacji (2018). W 2017 uczestniczył w mistrzostwach świata we Francji – zagrał we wszystkich siedmiu meczach, w których zdobył 15 bramek.

</doc>
<doc id="3618722" url="https://pl.wikipedia.org/wiki?curid=3618722" title="The Englishman Who Went Up a Hill But Came Down a Mountain">
The Englishman Who Went Up a Hill But Came Down a Mountain



</doc>
<doc id="3618733" url="https://pl.wikipedia.org/wiki?curid=3618733" title="Żakypbek Żangozin">
Żakypbek Żangozin

Żakypbek Żangozin (kaz. Жақыпбек Жанғозин; ros. Джакипбек Джангозин, ur. 20 października 1913 w aule nr 2 w obwodzie akmolińskim, zm. 15 października 1969 w Karagandzie) – przewodniczący Rady Najwyższej Kazachskiej SRR (1947-1951).
Życiorys.
W 1931 ukończył technikum w Semipałatyńsku, 1931-1936 studiował w Moskiewskim Instytucie Radzieckiego Handlu Spółdzielczego, 1936-1937 kierował wydziałem Komitetu Miejskiego Komsomołu w Ałma-Acie. 1937-1938 kierownik wydziału KC Komsomołu Kazachstanu, 1938-1939 dyrektor szkoły średniej nr 51, 1939-1940 dyrektor szkoły pedagogicznej w Ałma-Acie. Od 1939 członek WKP(b), 1940 kierownik Wydziału Organizacyjno-Instruktorskiego Komitetu Miejskiego Komunistycznej Partii (bolszewików) Kazachstanu, 1940-1941 słuchacz Wyższej Szkoły Partyjnej przy KC WKP(b), od 1941 instruktor Wydziału Kadr KC KP(b)K. Do 1942 kierownik Wydziału Handlu i Żywienia Zbiorowego KC KP(b)K, 1942-1943 sekretarz Komitetu Obwodowego KP(b)K ds. handlu i żywienia zbiorowego w Ałma-Acie, 1943-1945 II sekretarz, a 1945-1951 I sekretarz Komitetu Obwodowego KP(b)K w Ałma-Acie. Jednocześnie od 18 marca 1947 do 28 marca 1951 przewodniczący Rady Najwyższej Kazachskiej SRR, 1951-1953 zastępca przewodniczącego Rady Ministrów Kazachskiej SRR, 1953-1957 minister handlu Kazachskiej SRR, od 27 stycznia 1956 zastępca członka KC KPK. Od 1957 do grudnia 1960 przewodniczący Komitetu Wykonawczego Akmolińskiej Rady Obwodowej, od grudnia 1960 do stycznia 1963 przewodniczący Komitetu Wykonawczego Pawłodarskiej Rady Obwodowej, od stycznia 1963 do grudnia 1964 przewodniczący Komitetu Wykonawczego Pawłodarskiej Wiejskiej Rady Obwodowej, od grudnia 1964 do 1968 ponownie przewodniczący Komitetu Wykonawczego Pawłodarskiej Rady Obwodowej, następnie do końca życia przewodniczący Komitetu Wykonawczego Karagandzkiej Rady Obwodowej.

</doc>
<doc id="3618735" url="https://pl.wikipedia.org/wiki?curid=3618735" title="Marco Silva">
Marco Silva

 
Marco Alexandre Saraiva da Silva (ur. 12 lipca 1977 w Lizbonie) – portugalski trener i piłkarz występujący na pozycji obrońcy.
Kariera piłkarska.
W trakcie kariery Silva reprezentował barwy zespołów CF Os Belenenses, Atlético CP, CD Trofense, SC Campomaiorense, Rio Ave FC, SC Braga B, SC Salgueiros, Odivelas FC oraz Estoril Praia. Rozegrał dwa spotkania w Primeira Liga; po jednym jako zawodnik Belenenses oraz Campomaiorense. Pozostałą część kariery spędził w klubach z Segunda Liga oraz Segunda Divisão. W 2011 roku zakończył karierę.
Kariera trenerska.
W 2011 roku, po zakończeniu kariery piłkarskiej w barwach Estoril Praia, Silva został jego trenerem. W 2012 roku awansował z zespołem z Segunda Liga do Primeira Liga. Został także uznany Trenerem Roku Segunda Liga. W Primeira Liga zadebiutował 17 sierpnia 2012 roku w przegranym 1:2 meczu z SC Olhanense. Sezon 2012/2013 zakończył z klubem na 4. miejscu, a sezon 2013/2014 na 5, w obu przypadkach kwalifikując się z nim do Ligi Europy.
W 2014 roku Silva został trenerem Sportingu CP. W sezonie 2014/2015 zdobył z nim Puchar Portugalii, a także zajął 3. miejsce w Primeira Liga. W czerwcu 2015 roku został zwolniony z posady szkoleniowca Sportingu.
W lipcu 2015 roku Silva podpisał kontrakt z greckim Olympiakosem. W sezonie 2015/2016 zdobył z nim mistrzostwo Grecji, po czym odszedł z klubu.
Od stycznia do czerwca 2017 roku trenował drużynę Hull City AFC, z której po zakończeniu sezonu przeniósł się do Watford FC.
31 maja 2018 roku został ogłoszony nowym szkoleniowcem Evertonu i pracował tam do 2019.
Od 2021 pracuje w Fulham F.C.

</doc>
<doc id="3618736" url="https://pl.wikipedia.org/wiki?curid=3618736" title="Stany Zjednoczone na Letnich Igrzyskach Olimpijskich 1920">
Stany Zjednoczone na Letnich Igrzyskach Olimpijskich 1920

Stany Zjednoczone na Letnich Igrzyskach Olimpijskich 1920 reprezentowało 288 zawodników: 274 mężczyzn i 14 kobiet. Był to szósty start reprezentacji Stanów Zjednoczonych na letnich igrzyskach olimpijskich.
Skład kadry.
Hokej na lodzie.
Reprezentacja mężczyzn
Turniej o złoty medal.
Ćwierćfinał
Półfinał
Turniej o srebrny medal.
Półfinał
Finał
Lekkoatletyka.
Konkurencje techniczne
Piłka wodna.
Turniej o złoty medal.
Ćwierćfinał
Półfinał
Turniej o srebrny medal.
Półfinał
Finał
Turniej o brązowy medal.
Półfinał
Finał
Stany Zjednoczone zajęły ostatecznie 4. miejsce
Pływanie.
Mężczyźni
Kobiety
Polo.
Wyniki.
Półfinał
Mecz o 3. miejsce
Rugby union.
Rozegrano tylko jeden mecz, ponieważ do rywalizacji przystąpiły tylko dwie drużyny.
Reprezentacja Stanów Zjednoczonych zdobyła złoty medal.
Skoki do wody.
Mężczyźni
Kobiety

</doc>
<doc id="3618739" url="https://pl.wikipedia.org/wiki?curid=3618739" title="Waksmundzki Potok">
Waksmundzki Potok

Waksmundzki Potok – potok w południowej Polsce, dopływ Białki.
Lokalizacja i charakterystyka.
Płynie Doliną Waksmundzką w Tatrach. Trudno jest jednoznacznie określić jego początek, wypływa bowiem z rumoszu skalnego w postaci tzw. źródeł wędrujących. Według różnych badań znajdują się one na wysokości 1950 m lub 1865 m. Na odcinku około 2 km od źródeł potok płynie ze zmiennym spadkiem wynoszącym od 10% do 40%, a jego wyżłobione w skale koryto w wielu miejscach zawalone jest rumoszem skalnym. Ilość wody jest w nim niewielka. Istnieje kilka niewielkich dopływów, ale tylko okresowych, ich woda ginie bowiem w stożkach napływowych. Na wysokości około 1460 m w korycie potoku jest próg skalny o wysokości kilkunastu metrów. Poniżej progu szerokość koryta zwiększa się do 3 m, zwiększa się także ilość przepływającej wody, gdyż wzdłuż koryta na wysokości od 1340 do 1275 m pojawiają się przykorytowe źródła wypływające z moren. Mają łączną wydajność około 21 l/s. Poniżej wysokości 1190 m ilość wody w potoku maleje, a w czasie suchej pory nawet przepływ całkowicie zanika. Dzieje się to z powodu występujących w korycie ponorów. Woda pojawia się powtórnie na wysokości 1073 m, wybija tutaj bowiem silne źródło o wydajności około 50-100 l/s. Jest to jednak źródło okresowe. Około 200-300 m przed ujściem do Białki woda w potoku zanika całkowicie w potężnym stożku napływowym. Na powierzchni pojawia się tylko w czasie wysokich stanów wód. Potok tworzy wówczas trzy koryta uchodzące do Białki jako jej lewy dopływ. Następuje to na wysokości 987 m, około 500 m na południe za Palenicą Białczańską. Koryto Waksmundzkiego Potoku przecina tutaj szosa do Morskiego Oka.
Długość potoku wynosi 6,6 km, a średni spadek 14,6%. Zlewnia ma powierzchnię 5,35 km2. Poniżej Równicy Waksmundzkiej potok tworzy progi i wodospady.

</doc>
<doc id="3618742" url="https://pl.wikipedia.org/wiki?curid=3618742" title="Toruń Grębocin">
Toruń Grębocin



</doc>
<doc id="3618745" url="https://pl.wikipedia.org/wiki?curid=3618745" title="Agencja Oceny Technologii Medycznych">
Agencja Oceny Technologii Medycznych



</doc>
<doc id="3618748" url="https://pl.wikipedia.org/wiki?curid=3618748" title="Annabel Lee">
Annabel Lee

Annabel Lee – ostatni ukończony wiersz Edgara Allana Poego. Tematem utworu jest miłość oraz śmierć pięknej kobiety. Został napisany prawdopodobnie w maju 1849 roku. Poe zadbał o wydanie wiersza, dając go swojemu wydawcy Rufusowi Wilmotowi Griswoldowi, który włączył go do obszernego nekrologu autora opublikowanego dwa tygodnie po jego śmierci, a także wysyłając go do „Sartain’s Union Magazine of Literature and Art”, gdzie ukazał się w 1850 r.
Analiza.
W wierszu "Annabel Lee" Poe porusza swój ulubiony temat, czyli śmierć pięknej kobiety, który był wykorzystywany także np. w "Kruku", "Ulalume" i "Lenore". Artysta twierdził, że jest to "najbardziej poetycki temat na świecie". Wiersz ukazuje idealne, nadzwyczajne silne uczucie. Narrator w młodości zakochał się w Annabel Lee „w królestwie nad mórz pianą” i obdarzał ją tak wielką miłością, że nawet aniołowie byli o nią zazdrośni. Nie przestał jej kochać nawet po jej śmierci, wielbiąc jej pamięć. Ukazanie śmierci ukochanej jako skutku zemsty zazdrosnych aniołów pochodzi, według Julienne Empric, z naiwnej, dziecinnej wizji świata (ponieważ poetyckie „ja” pokochało Annabel Lee będąc jeszcze dzieckiem), jednak końcowe strofy, mówiące o jedności dusz poza granicami śmierci, mogą świadczyć o próbie przezwyciężenia uczucia straty i znalezienia pociechy w idei wiecznej miłości.
Jest rzeczą dyskusyjną, czy pisząc "Annabel Lee" Poe inspirował się jakąś konkretną osobą. Istnieje teoria, że podstawą utworu jest lokalna legenda z Charleston (Karolina Południowa). Wiele znanych poecie kobiet było także wskazywanych jako pierwowzór Annabel Lee; za prawdopodobną hipotezę uznaje się, że była nim jego żona Virginia Eliza Clemm Poe.
Wpływy.
Nawiązania do "Annabel Lee" pojawiają się w "Lolicie" Vladimira Nabokova. Młodzieńcza miłość bohatera, dziewczynka poznana nad morzem i zmarła na tyfus, nazywa się Annabel Leigh, a pierwotny tytuł książki, "Kingdom by the Sea" ("Królestwo nad morzem"), był dosłownym cytatem z wiersza.

</doc>
<doc id="3618754" url="https://pl.wikipedia.org/wiki?curid=3618754" title="Toruń Barbarka">
Toruń Barbarka



</doc>
<doc id="3618764" url="https://pl.wikipedia.org/wiki?curid=3618764" title="Rutkiewicze Górne">
Rutkiewicze Górne

Rutkiewicze Górne (, ) – wieś na Białorusi, w rejonie korelickim obwodu grodzieńskiego, około 6 km na południowy zachód od Korelicz i około 18 km na południowy wschód od Nowogródka.
Od co najmniej I wojny światowej istnieją tu obok siebie dwie wsie: Rutkiewicze Górne i Rutkiewicze Nowe, której centrum znajduje się kilkaset metrów na południowy wschód od centrum wsi Rutkiewicze Górne. Folwark Rutkiewicze stał około 900 m na zachód od centrum wsi Rutkiewicze Górne.
Historia.
Dobra Rutkiewicze co najmniej od XVIII wieku były własnością rodziny Wyganowskich i pozostawały w jej rękach do 1939 roku. W połowie XIX wieku właścicielem majątku był Aleksander Wyganowski, który otrzymał go w posagu w wyniku małżeństwa ze swoją stryjenką. Z małżeństwa z Maksymilią Łukaszewiczówną miał on troje dzieci, spośród których Rutkiewicze odziedziczył ich młodszy syn, Bohdan, który był ostatnim właścicielem majątku.
Po III rozbiorze Polski w 1795 roku Rutkiewicze, wcześniej należące do powiatu nowogródzkiego województwa nowogródzkiego Rzeczypospolitej, znalazły się na terenie powiatu nowogródzkiego (ujezdu), wchodzącego w skład kolejno guberni: słonimskiej, litewskiej, grodzieńskiej i mińskiej Imperium Rosyjskiego. Po ustabilizowaniu się granicy polsko-radzieckiej w 1921 roku obie wsie wróciły do Polski, weszły w skład gminy Korelicze, od 1945 roku – w ZSRR, od 1991 roku – na terenie Republiki Białorusi.
W 2009 roku wieś liczyła 43 mieszkańców.
Dawny dwór.
Około połowy XIX wieku wzniesiono tu niewielki dwór, który istniał do II wojny światowej. Był to drewniany, parterowy dom zbudowany na wysokiej podmurówce, na planie prostokąta. Na środku fasady od strony podjazdu był portyk o dwóch parach kolumn podtrzymujących trójkątny szczyt z okrągłym okienkiem. Do domu prowadziło siedem stopni. Dom był przykryty wysokim, gontowym, gładkim, czterospadowym dachem. Budynek początkowo był siedmioosiowy, później dobudowano do jego prawego skrzydła dobudówkę. Wnętrze miało układ dwutraktowy.
Po obu stronach domu stały dwie niewielkie parterowe oficyny, również przykryte wysokimi, gontowymi, gładkimi czterospadowymi dachami. 
Dom był otoczony starym ogrodem, przez który prowadziła piękna aleja wjazdowa.
Nic nie pozostało po dworze ani parku.
Majątek w Rutkiewiczach jest opisany w 2. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="3618767" url="https://pl.wikipedia.org/wiki?curid=3618767" title="Luis Lázaro">
Luis Lázaro

Luis Borja Lázaro Fernández (ur. 5 kwietnia 1988 w Madrycie) – hiszpański piłkarz występujący na pozycji napastnika w Racingu Santander.

</doc>
<doc id="3618768" url="https://pl.wikipedia.org/wiki?curid=3618768" title="Wołodymyr Łukjanenko">
Wołodymyr Łukjanenko

Wołodymyr Matwijowycz Łukjanenko (ukr. Володимир Матвійович Лук'яненко; ros. Влади́мир Матве́евич Лукья́ненко, ur. 18 października 1937 w Charkowie) – minister inżynierii chemicznej i naftowej ZSRR (1986-1989), Bohater Pracy Socjalistycznej (1985), Bohater Ukrainy (2004).
Życiorys.
1955-1960 studiował w Charkowskim Instytucie Politechnicznym, po czym został inżynierem mechanikiem, 1965 ukończył Ukraiński Zaoczny Instytut Politechniczny, na którym następnie był pracownikiem naukowym. Od 1961 pracował w zakładzie budowy maszyn w Sumach jako pomocnik majstra, majster, od września 1963 zastępca szefa odlewni nr 7, od grudnia 1964 zastępca szefa, później szef odlewni nr 6, od kwietnia 1969 zastępca dyrektora i główny inżynier, od listopada 1973 p.o. dyrektora i następnie dyrektor Sumskiego Zakładu Budowy Maszyn im. Frunzego. Od stycznia 1976 dyrektor generalny Sumskiego Inżynieryjnego Zjednoczenia Produkcyjnego im. Frunzego, od września 1985 dyrektor generalny Sumskiego Inżynieryjnego Zjednoczenia Naukowo-Produkcyjnego im. Frunzego - dyrektor Wszechzwiązkowego Instytutu Naukowo-Badawczego i Instytutu Konstruktorsko-Technologicznego Inżynierii Kompresorowej. Od stycznia 1986 do listopada 1989 minister inżynierii chemicznej i naftowej ZSRR, od listopada 1989 dyrektor generalny Sumskiego Inżynieryjnego Zjednoczenia Naukowo-Produkcyjnego im. Frunzego, od lutego 1994 prezes zarządu - prezydent OAO "Sumskie Inżynieryjne Zjednoczenie Naukowo-Produkcyjne imienia M.W. Frunzego". 1986-1989 deputowany do Rady Najwyższej ZSRR. 1986-1990 zastępca członka, a 1990-1991 członek KC KPZR. Od 1997 profesor, od 2000 doktor nauk technicznych.

</doc>
<doc id="3618771" url="https://pl.wikipedia.org/wiki?curid=3618771" title="Mobile Vikings">
Mobile Vikings

Mobile Vikings – wirtualny operator telefonii komórkowej założony w 2008 roku, świadczenie usług rozpoczął w styczniu 2009 roku. Prowadzi działalność w Belgii i w Polsce, a do 30 listopada 2015 r. działał również w Holandii.
Mobile Vikings Polska.
W Polsce Mobile Vikings rozpoczął działalność 4 grudnia 2013 roku. Sieć korzysta z infrastruktury Play. Operator świadczy usługi na zasadach prepaid.
Operator społecznościowy.
Celem Mobile Vikings jest stworzenie sieci, której członkowie poczują się częścią społeczności. Ma to wpływ na model biznesowy, w którym zyski reinwestowane są w obecnych użytkowników poprzez program poleceń umożliwiający obniżenie rachunków na stałe oraz cykliczne wydarzenia sponsorowane dla najbardziej zaangażowanych użytkowników. Operator zwraca się do swoich klientów per "Vikingowie", oferując pomoc techniczną w luźnym stylu pozbawionym formalizmów.

</doc>
<doc id="3618772" url="https://pl.wikipedia.org/wiki?curid=3618772" title="Rutkiewicze Nowe">
Rutkiewicze Nowe

Rutkiewicze Nowe (; ) – wieś na Białorusi, w rejonie korelickim obwodu grodzieńskiego, około 6 km na południowy zachód od Korelicz i około 19 km na południowy wschód od Nowogródka.
Od co najmniej I wojny światowej istnieją tu obok siebie dwie wsie: Rutkiewicze Nowe i Rutkiewicze Górne, której centrum znajduje się kilkaset metrów na północny zachód od centrum wsi Rutkiewicze Nowe. Folwark Rutkiewicze stał około 900 m na zachód od centrum wsi Rutkiewicze Górne.
Historia.
Dobra Rutkiewicze co najmniej od XVIII wieku były własnością rodziny Wyganowskich i pozostawały w jej rękach do 1939 roku. W połowie XIX wieku właścicielem majątku był Aleksander Wyganowski, który otrzymał go w posagu w wyniku małżeństwa ze swoją stryjenką. Z małżeństwa z Maksymilią Łukaszewiczówną miał on troje dzieci, spośród których Rutkiewicze odziedziczył ich młodszy syn, Bohdan, który był ostatnim właścicielem majątku.
Po III rozbiorze Polski w 1795 roku Rutkiewicze, wcześniej należące do powiatu nowogródzkiego województwa nowogródzkiego Rzeczypospolitej, znalazły się na terenie powiatu nowogródzkiego (ujezdu), wchodzącego w skład kolejno guberni: słonimskiej, litewskiej, grodzieńskiej i mińskiej Imperium Rosyjskiego. Po ustabilizowaniu się granicy polsko-radzieckiej w 1921 roku obie wsie wróciły do Polski, weszły w skład gminy Korelicze, od 1945 roku – w ZSRR, od 1991 roku – na terenie Republiki Białorusi.
W 2009 roku wieś liczyła 43 mieszkańców.
Majątek w Rutkiewiczach jest opisany w 2. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="3618777" url="https://pl.wikipedia.org/wiki?curid=3618777" title="Nagroda British Academy Games Awards za debiut gry">
Nagroda British Academy Games Awards za debiut gry

Nagroda British Academy Games Awards za debiut gry jest nagrodą przyznawaną corocznie przez BAFTA w uznaniu za najlepszą pierwszą grę studia lub osoby. Pierwsza taka nagroda została przyznana w czasie 8. ceremonii wręczenia nagród British Academy Games Awards, w 2012 roku. Otrzymali ją Michel Gagne i Joe Olsonhe za grę Insanely Twisted Shadow Planet"."

</doc>
<doc id="3618778" url="https://pl.wikipedia.org/wiki?curid=3618778" title="FWŚ 207S">
FWŚ 207S

207S – typ wagonów pojemnikowych, produkowanych w 1968 roku przez Fabrykę Wagonów w Świdnicy.
Konstrukcja.
207S był ostatnim typem wagonów garnkowych do przewozu kwasu solnego wyprodukowanym przez świdnicką fabrykę. Projekt tego typu wagonów opracowało Zakładowe Biuro Konstrukcyjne w roku 1967 z wykorzystaniem zunifikowanego podwozia cysterny 32Rb, z ostoją przygotowaną pod zabudowę sprzęgu samoczynnego.
W stosunku do poprzednich typów wagonów, zwiększono liczbę turyli z 12 na 14, co zwiększyło pojemność ładunkową wagonu. Ponadto konstrukcję przystosowano do wyższej prędkości jazdy (100 km/h). Wadami wagonów garnkowych były przede wszystkim: niewielka pojemność, niebezpieczny i problemowy dla obsługi załadunek i rozładunek oraz niska trwałość turyli, które nie były odporne na uszkodzenia mechaniczne (zbiorniki wykonano z ceramiki). W przypadku pęknięcia następował wyciek transportowanej żrącej substancji i w efekcie korozję elementów pojazdu i skażenie środowiska.
Eksploatacja.
Wagony kamionkowe od lat 70. stopniowo zastępowano cysternami (typu 408Rc, a następnie 438R), przystosowanymi do rozładunku pod ciśnieniem, ze zbiornikami pokrytymi wewnątrz wykładziną odporną na działanie substancji żrących.
Wagony typu 207S skasowano już w latach 80., natomiast eksploatacja kamionek (13S) zakończona została pod koniec lat 90.

</doc>
<doc id="3618780" url="https://pl.wikipedia.org/wiki?curid=3618780" title="Nagroda Brama Stokera w 2005">
Nagroda Brama Stokera w 2005

Zwycięzcy i nominowani do Nagrody Brama Stokera za rok 2005.

</doc>
<doc id="3618782" url="https://pl.wikipedia.org/wiki?curid=3618782" title="Plebiscyt Przeglądu Sportowego 2014">
Plebiscyt Przeglądu Sportowego 2014

80. Plebiscyt na 10 Najlepszych Sportowców Polski 2014 roku zorganizowany został przez Przegląd Sportowy i Telewizję Polską. 
Gala Mistrzów Sportu, w trakcie której zostały ogłoszone nazwiska dziesięciu wybranych sportowców, odbyła się 10 stycznia 2015 roku w hotelu Hilton w Warszawie. Wręczanie pamiątkowych statuetek odbyło się w innej formie niż w poprzednich latach - sportowcom nagrody wręczano w przypadkowej kolejności, a dopiero na końcu podano ostateczną kolejność według zdobytych głosów. Każdy z nagrodzonych wysłuchiwał piosenki, którą specjalnie dla niego wykonywała zaproszona gwiazda estrady. Galę prowadzili Przemysław Babiarz i Maciej Kurzajewski.
Najlepszym sportowcem roku w Polsce wybrany został pierwszy raz w karierze Kamil Stoch. 

</doc>
<doc id="3618785" url="https://pl.wikipedia.org/wiki?curid=3618785" title="Manuel Fernandes (ur. 1951)">
Manuel Fernandes (ur. 1951)

 
Manuel José Tavares Fernandes (ur. 5 czerwca 1951 w Sarilhos Pequenos) – portugalski piłkarz występujący na pozycji napastnika. Trener piłkarski.
Kariera klubowa.
Fernandes karierę rozpoczynał w 1970 roku w zespole CUF Barreiro, którego barwy reprezentował przez 5 lat. W 1975 roku przeszedł do Sportingu. Tam z kolei występował przez 12 lat. W tym czasie zdobył z klubem dwa mistrzostwa Portugalii (1980, 1982), dwa Puchary Portugalii (1980, 1982) oraz dwa Superpuchary Portugalii (1982, 1987). W sezonie 1985/1986 z 30 golami na koncie został także królem strzelców Primeira Liga. W 1987 roku odszedł do Vitórii Setúbal, gdzie w 1988 roku zakończył karierę.
Kariera reprezentacyjna.
W reprezentacji Portugalii Fernandes zadebiutował 3 grudnia 1975 w wygranym 1:0 meczu eliminacji Mistrzostw Europy 1976 z Cyprem. 17 listopada 1976 w wygranym 1:0 pojedynku eliminacji Mistrzostw Świata 1978 z Danią strzelił pierwszego gola w kadrze. W latach 1975–1987 w drużynie narodowej rozegrał łącznie 30 spotkań i zdobył 7 bramek.
Kariera trenerska.
Jako trener Fernandes prowadził drużyny takie jak: Vitória Setúbal, Estrela Amadora, AD Ovarense, SC Campomaiorense, FC Tirsense, ponownie Vitória Setúbal, CD Santa Clara, Sporting CP, FC Penafiel, angolski AS Aviação, União Leiria oraz po raz trzeci Vitórię Setúbal. W latach 1992–1994 pracował także jako asystent w Sportingu. W 2001 roku, prowadząc już go samodzielnie, wygrał z nim Superpuchar Portugalii.

</doc>
<doc id="3618787" url="https://pl.wikipedia.org/wiki?curid=3618787" title="Świt (grupa artystyczna)">
Świt (grupa artystyczna)

Świt – grupa artystyczna działająca w Poznaniu w latach 1921–1927.
Grupa zrzeszała członków zainteresowanych zagadnieniami formy i jej architektoniki, rozumianej przez każdego z artystów na swój sposób. Jednym z mott grupy było stwierdzenie, że "natura powinna być naturalną, sztuka wymyśloną". Pierwsza wystawa odbyła się w Poznaniu w maju 1921, będąc istotnym wydarzeniem w kulturalnych dziejach miasta międzywojennego. W następnych latach wiosenne wystawy organizowano rokrocznie. Oprócz prac członków sprowadzano też dzieła artystów spoza grupy. Do zaproszonych w ten sposób artystów należeli m.in. Henryk Szczygliński, Konrad Krzyżanowski, Tadeusz Pruszkowski, czy Józef Czajkowski. Organizowano również wystawy artystów amatorów oraz dzieci. Wystawy wyjazdowe zorganizowano m.in. w Warszawie, Lwowie, czy Bydgoszczy. Założono także "Klub Świtu" – organizację popularyzującą działania artystyczne wśród społeczeństwa. Poważnym osłabieniem dla grupy była utrata własnego lokalu przy ul. Bukowskiej, który przeznaczono na Muzeum Przyrodnicze. W 1927 grupa rozpadła się na skutek tarć wewnętrznych między poszczególnymi artystami.
Do członków grupy należeli m.in.: Wiktor Gosieniecki, Karol Zyndram Maszkowski, Bronisław Bartel, Władysław Roguski, Jan Jerzy Wroniecki, Stanisław Jagmin, czy Adam Ballenstedt.

</doc>
<doc id="3618788" url="https://pl.wikipedia.org/wiki?curid=3618788" title="Śmierć od tysiąca ran">
Śmierć od tysiąca ran



</doc>
<doc id="3618789" url="https://pl.wikipedia.org/wiki?curid=3618789" title="Pasaż Stefana Wiecheckiego &quot;Wiecha&quot; w Warszawie">
Pasaż Stefana Wiecheckiego &quot;Wiecha&quot; w Warszawie



</doc>
<doc id="3618796" url="https://pl.wikipedia.org/wiki?curid=3618796" title="Ulalume">
Ulalume

Ulalume – wiersz Edgara Allana Poego napisany w 1847 roku. Podobnie jak wiele innych jego dzieł, utwór ukazuje śmierć pięknej kobiety. Poe oryginalnie napisał utwór jako elokucję innego tekstu. Wiersz jest wieloznaczny i zawiera wiele aluzji, szczególnie do mitologii.
Analiza.
Narrator wiersza wędruje w październikową noc, rozmawiając ze swą duszą, uosobioną w postaci Psyche; jego serce jest "jak wulkan", co oznacza udrękę i niepokój. Ukazuje mu się promienna wizja Astarte, utożsamiona z planetą Wenus, która może symbolizować miłość, erotyczne pragnienia, lub też poszukiwany ideał. Narrator pragnie podążyć za wizją, wierząc, że przyniesie mu ona pociechę, co przeraża jego duszę. U końca alei napotykają grób, w którym spoczywa zmarła Ulalume. Bohater wiersza zdaje sobie sprawę, że nieświadomie przybył w to miejsce w rocznicę jej śmierci. Ostatnia strofa wyraża jego rozpacz po utracie Ulalume.
W wierszu Poe porusza swój ulubiony temat – śmierć pięknej kobiety, który był wykorzystywany także np. w Kruku, Annabel Lee i Lenore. Artysta uważał ten temat za "najbardziej poetycki na świecie". Krytycy często sugerują, że obsesja Poego na punkcie tego tematu jest spowodowana powtarzającymi się w jego życiu doświadczeniami utraty kobiet, z którymi był związany, poczynając od matki, Elizy Poe, poprzez przybraną matkę Frances Allan, po żonę Virginię Elizę Clemm Poe, której utwór był dedykowany (zmarła w styczniu 1847 r.). Arthur Hobson Quinn dostrzega w "Ulalume" konflikt między ludzką miłością i pożądaniem (Astarte, przeciwstawiona w tekście dziewiczej Dianie) a miłością duchową, ideałem, do którego człowiek powinien dążyć. Psyche, uosobienie duszy, wyczuwa niebezpieczeństwo w odrzuceniu duchowego aspektu egzystencji. Ulalume mogłaby w tej interpretacji uosabiać pamięć zmarłej żony.
W utworze dominuje słownictwo związane ze śmiercią, upadkiem i przemijaniem: powtarzającym się motywem są zwiędłe, suche liście, proch i popiół.
Tytuł wiersza może oznaczać "zawodzenie" (z łaciny "ululare"), albo światło (z łaciny "lumen"), symbolizujące żałobę.

</doc>
<doc id="3618807" url="https://pl.wikipedia.org/wiki?curid=3618807" title="Janis Wonortas">
Janis Wonortas

 
Janis Wonortas (gr. Γιάννης Βονόρτας) (ur. 25 czerwca 1960 we Wrocławiu) – grecki piłkarz występujący na pozycji obrońcy. Trener piłkarski.
Kariera klubowa.
W trakcie kariery Wonortas reprezentował barwy klubów Panathinaikos AO, Egaleo, APO Lewadiakos oraz Panargiakos. Z Panathinaikosem zdobył dwa mistrzostwa Grecji (1984, 1986) oraz trzy Puchary Grecji (1982, 1984, 1986). Karierę zakończył w 1992 roku.
Kariera trenerska.
Od 2005 roku Wonortas był asystentem trenera w zespole Panathinaikos AO. 31 marca 2013 roku, po zwolnieniu Fabriego, został tymczasowym szkoleniowcem tego klubu. Prowadził go do końca sezonu 2012/2013, który Panathinaikos zakończył na 6. miejscu w lidze greckiej. Potem został zastąpiony przez Janisa Anastasiu i powrócił do roli asystenta. Pełnił ją do roku 2015.

</doc>
<doc id="3618816" url="https://pl.wikipedia.org/wiki?curid=3618816" title="Adam Orzechowski">
Adam Orzechowski

Adam Orzechowski (ur. w 1957) – polski reżyser teatralny, dyrektor teatrów w Gdańsku i Bydgoszczy, twórca Festiwalu Prapremier.
Życiorys.
Absolwent Wydziału Reżyserii Państwowej Wyższej Szkoły Teatralnej im. Ludwika Solskiego w Krakowie. W latach 1993-1996 reżyser gdańskiego Teatru Wybrzeże. Od 2000 do 2005 roku dyrektor Teatru Polskiego im. Hieronima Konieczki w Bydgoszczy. Pomysłodawca Festiwalu Prapremier i jego dyrektor w latach 2002-2006.
Od lipca 2006 roku dyrektor naczelny i artystyczny Teatru Wybrzeże. W 2008 zainicjował Festiwal Wybrzeże Sztuki, którego jest koordynatorem. W 2011 rozpoczął drugą kadencję dyrektury Teatru Wybrzeże, 1 września 2016 rozpoczął trzecią (do 31 sierpnia 2021), do 31 sierpnia 2026 potrwa jego czwarta kadencja.
W Teatrze Wybrzeże wyreżyserował:
"Moralność pani Dulskiej" (1993); "Aż do bólu" (1994), "Wesołe kumoszki z Windsoru" (1994), "Droga do Mekki" (1994), "Taniec śmierci" (1996); "Intymne lęki" (2006); "Farsa z Walworth" (2007), "Więzienie powszechne" (2008), "Wiele hałasu o nic" (2008); "Ożenek" (2009); "Tajemnicza Irma Vep" (2009); "Zawisza Czarny" (2010); "Per procura" (2011); "Willkommen w Zoppotach" (2011); "Faza delta" (2012); "skrzynk@pandory" (2012); "Baba Chanel" (2012); "(G)dzie-ci faceci" (2013), "Seans" (2013).
W latach 2018–2021 i od 2021 zasiada w Pomorskiej Radzie Kultury I kadencji oraz II kadencji.

</doc>
<doc id="3618817" url="https://pl.wikipedia.org/wiki?curid=3618817" title="Tanagrzec">
Tanagrzec

Tanagrzec ("Rhodinocichla rosea") – gatunek średniej wielkości ptaka z rodziny tanagrzców (Rhodinocichlidae), której jest jedynym przedstawicielem; reprezentuje również monotypowy rodzaj Rhodinocichla. Występuje w północnej Ameryce Południowej i południowej Ameryce Północnej. Nie jest zagrożony wyginięciem.
Tanagrzec mierzy około 19–20 cm, przy masie ciała 43–52 g. Znamienną jego cechą są barwne gardło i pierś – zwykle barwy różanej u samca, a żółtobrązowej lub brązowej u samicy – oraz biała brew, niezaznaczona jednak wyraźnie u wszystkich spośród 5 podgatunków. "R. rosea" można spotkać w Meksyku, Panamie, Kostaryce oraz północnych: Kolumbii i Wenezueli; zasięg jest jednak mocno rozrzucony i nieciągły. Zarówno zagadnienie rozrodu, jak i odżywania się tego ptaka nie zostały jak dotąd dobrze poznane. Wiadomo, że tanagrzce odżywiają się głównie bezkręgowcami (prócz nich zjadają ziarno), a składają 1 lub 2 jaja. Mimo ubytku lasów w zamieszkiwanych przezeń krajach w ciągu ostatnich lat, tanagrzec uchodzi za gatunek najmniejszej troski, a stan populacji oceniony został przez BirdLife International na stabilny.
Taksonomia.
Gatunek opisał po raz pierwszy René Primevère Lesson w 1832; opis ukazał się w "Illustrations de zoologie", załączona była tablica barwna (po lewej). Nadał nowemu gatunkowi nazwę "Furnarius roseus". Choć miejsce zebrania holotypu oznaczył jako Brazylię, jest to błędem, a holotyp pochodził w rzeczywistości z Caracas w Wenezueli.
Międzynarodowy Komitet Ornitologiczny umieszcza tanagrzca (2021) w rodzinie tanagrzców, w monotypowym rodzaju "Rhodinocichla". Kwestia przynależności tanagrzca do określonej rodziny była długo przedmiotem kontrowersji. Pierwotnie Lesson uznał go za garncarza ("Furnarius"), Hartlaub w 1853 wydzielił go do osobnego rodzaju "Rhodinocichla" i przy okazji przeniósł z podrzędu pierwowróblowców do śpiewających; swoje spostrzeżenia opublikował na łamach "Journal für Ornithologie". Tanagrzec bywał uznawany za strzyżyka, przedrzeźniacza i lasówkę (Parulinae) (dawniej Mniotilidae). Clark w 1913 zasugerował, że może on być spokrewniony z tanagrami ze względu na podobieństwo do "Mitrospingus" (który to rodzaj należy nie do tanagrów, a tanagrzyków). Skutch w 1962 zasugerował, że być może tanagrzec wymaga umieszczenia w osobnej rodzinie. Eisenmann (również 1962) opowiedział analizą systematyczną, wg której tanagrzec miał należeć do tanagr (Thraupidae). Nie jest to jednak analiza przekonująca, zważywszy na to, że wiele gatunków określonych przez niego jako spokrewnionych z tanagrzcem nie należy już do tanagr. Seutin i Birmingham w 1997 po przebadaniu MtDNA gatunku zasugerowali, że należy do rodziny trznadlowatych (Emberizidae). W 2014 ukazał się artykuł, w którym autorzy również opierają systematykę tanagrzca na badaniach DNA. Autorzy wydzielili rodzinę Rhodinocichlidae, blisko spokrewnioną z poświerkami (Calcariidae) i należącą do nadrodziny Emberizoidea.
Międzynarodowy Komitet Ornitologiczny wyróżnia 5 podgatunków, przy czym "R. schistacea" został pierwotnie opisany jako osobny gatunek. Autorzy "Handbook of the Birds of the World" wyróżniają te same podgatunki. Chronologicznie najnowszym opisanym jest "R. r. beebei", którego holotyp zebrano 27 lutego 1940 roku w stanie Zulia (Wenezuela) na wysokości 1300 m n.p.m. Wcześniej, w 1918, ukazał się opis "R. r. harterti" autorstwa Carla Hellmayra; holotyp pochodził z okolic Bogoty. Podgatunek "R. r. schistacea" został opisany w 1878 przez Roberta Ridgwaya; autor nie wskazał holotypu, swój opis oparł na badaniu 4 okazów muzealnych. Przedstawicieli nowego podgatunku porównał do osobników z Panamy, uznając je za reprezentantów „formy typowej”. Ten kraj zamieszkują jednak przedstawiciele podgatunku nie nominatywnego, a "R. r. eximia", który został opisany dopiero 24 lata później, również przez Ridgwaya.
Odizolowana populacja żyjąca w okolicach Acapulco w Meksyku była w 2004 reprezentowana przez 19 okazów muzealnych; autorzy "Handbook of the Birds of the World" uznają ją za przedstawiciela "R. r. schistacea".
Nazewnictwo.
Nazwa rodzajowa "Rhodinocichla" pochodzi od greckich słów "rhodinos" (ῥοδινος) – różowy ("rhodon", ῥοδον – róża) oraz "kikhle" (κιχλη) – drozd. Bywała zapisywana również jako "Rhodinocincla" lub "Rhodocincla". Epitet gatunkowy "rosea" oznacza z łaciny „różany” (rodzaj żeński rzeczownika "roseus"). Alexander Skutch nazywał ptaka "queo", co miało nawiązywać do jego głosu; nazwy tej używają również niemieccy i francuscy ornitolodzy.
Morfologia.
Długość ciała u tanagrzców wynosi 19–21,9 cm, natomiast masa ciała około 43–52 g. U samca wierzch głowy i jej boki oraz wierzch ciała (grzbiet, kuper, skrzydła i sterówki) mają kolor ciemnoszary lub czarniawy (u przedstawicieli "R. r. rosea" łupkowoszary u ptaków obu płci). Kantarek ma barwę różaną, pióra bieleją ku tyłowi, przechodząc w jasną brew, sięgającą do górnej części pokryw usznych. Gardło i spód ciała w środkowych partiach mają kolor różany, zaś boki piersi i brzucha – czarniawy. Tęczówka brązowa. Górna szczęka ma kolor czarny, zaś żuchwa jasnoszary; zarówno górna szczęka, jak i żuchwa niekiedy mają ślady żółtego, jest to cecha zmienna wśród poszczególnych osobników. "R. r. beebei" wyróżnia się brakiem lub niepozornością białej brwi, podobnie niepozorna jest u "R. r. harterti". Występuje dymorfizm płciowy w upierzeniu; samicę odróżnia głównie kolor barwnej plamy na piersi. W przypadku podgatunku nominatywnego pierś przybiera kolor różowoczerwony u samca, a żółtobrązowy u samicy. U "R. r. schistacea" pierś samca ma kolor intensywnie różowy (określony przez autorów jako "electric pink"), zaś samic – ciepły, żółtobrązowy odcień. U samic podgatunku "R. r. eximia" pierś wyróżnia barwa brązowa (patrz: ilustracja po prawej).
Tanagrzca cechuje silny dziób niemal tak długi jak głowa; znajduje się na nim charakterystyczne wycięcie. Jego górna krawędź ("culmen") przez pierwszą połowę dzioba biegnie prosto, następnie nieco zgina się. Podcięcie żuchwy nieznacznie wypukłe. Nozdrza mają niemal kolisty kształt. Pióra szczeciniaste u nasady dzioba występują w szczątkowej ilości. Skrzydła bardzo wyraźnie zaokrąglone. Tanagrzec ma 9 lotek I rzędu. W przypadku lotek I rzędu stosunek ich długości ma się następująco: 7≈6≈5≈4&gt;8&gt;≈1&gt;9; ostatnia z lotek I rzędu, 9., jest krótsza od lotek II rzędu. Ridgway odnotował osobnika o nietypowej licznie sterówek (13, u "R. r. schistacea"). Ptaki z izolowanej populacji z okolic Apaculco cechuje przeciętnie płytszy dziób i, w przypadku samców, krótszy skok.
Szczegółowe wymiary przedstawiono w sekcji Podgatunki.
Zasięg występowania.
Tanagrzec występuje w kilku niepołączonych ze sobą obszarach na terenie południowo-zachodniego Meksyku, Ameryce Centralnej od Panamy po Kostarykę oraz w północnej Kolumbii i Wenezueli. BirdLife International szacuje zasięg na 148 tys. km². Do środowisk zamieszkiwanych przez "R. rosea" należą suche i półsuche lasy, ciernisty scrub ("thorn forest"), trzcinowiska, podszyt w różnych typach lasu. W Meksyku odnotowywany do 1000 m n.p.m., od 250 do 900 m n.p.m. w Kostaryce, od poziomu morza do 1200 m n.p.m. w Panamie, od około 100 m do 1700 m n.p.m. w Kolumbii i 100–1450 m n.p.m. w Wenezueli.
Pożywienie.
Odżywianie się tanagrzca jest słabo poznane. Wiadomo, że przedstawiciele gatunku żywią się owadami i, w mniejszym stopniu, materią roślinną. Żołądki dwóch ptaków odłowionych w lutym w okolicach Kanału Panamskiego zawierały twarde nasiona. Dwa inne żołądki ptaków z Panamy, należących do "R. r. eximia", zawierały chrząszcze (przynajmniej 4 gatunki), nasiona (w tym twarda niełupka nieokreślonego ciborowatego) oraz duże, nieregularne i obłe na krawędziach ziarna piasku. Może to wskazywać na naziemny tryb życia. Wiadomo również, że do zjadanych przezeń chrząszczy należą "Acalles" (ryjkowcowate), tarczówkowate, prócz tego zjada mrówki, pajęczaki, a w żołądku jednego z ptaków znaleziono kość płaza bezogonowego. Skutch wspominał o tanagrzcach, które obserwował podczas pory suchej; przetrząsały one suche liście i inne elementy ściółki, zwracając na siebie uwagę szeleszczącymi dźwiękami.
Tryb życia i zachowanie.
Przeważnie tanagrzce przebywają w gęstych zaroślach, żerując, i niełatwo jest je ujrzeć. Poruszają się samotnie lub w parach. Według Skutcha na obecność tych ptaków wskazują najpierw głosy, a jego utrudnione przez gęste krzewy obserwacje ograniczały się do przelotnych spojrzeń. Według Eisenmanna tanagrzce trzymają się gęstego podszytu w cienistych lasach. Według Skutcha odzywają się one niekiedy rano, lecz przeważnie po południu, szczególnie podczas zachmurzenia. Pieśń tanagrzca to urozmaicone gwizdy, zapisanie przez Eisenmanna jako "cho-oh", "chowee" lub "wheeo-cheehoh", "chweeoo" i "chee-oo" (transkrypcja angielska). Skutch opisał pieśń jako krótką i zróżnicowaną, do tego sam głos jako pełny, miękki i "niezwykle słodki". Nadmienił również, że ptak często powtarza pieśń kilka razy z rzędu w krótkich odstępach, tak jak to czynią niektóre przedrzeźniacze. Pieśni bywają również wykonywane w duecie przez ptaki z pary, często w stylu antyfonalnym. Zawołania są często cichsze, mogą być zapisane jako "chowk" lub "hu-weep".
Lęgi.
Rozród słabo poznany. Według znanych doniesień, lęgi w Meksyku mają miejsce w czerwcu, w Kostaryce od stycznia do września, zaś w północnej Wenezueli w maju i czerwcu. Skutch opisał jedno gniazdo, które znalazł 16 kwietnia. Było umieszczone około metr nad ziemią na krzewie, między splątanymi gałęziami i winoroślami. Podstawę gniazda stanowiły patyki, reszta gniazda była zbudowana z głównych nerwów liści "Calliandra similis". Wewnątrz znajdowały się dwa jaja o głównie białej skorupce; jedno miało u szerszego końca wianuszek z ciemnych plamek i kresek, zaś drugie upstrzone było ciemnymi kropkami rozlokowanymi w przypadkowych miejscach skorupki (poza cieńszym końcem). Wymiary jaj: 25,4 na 18,7 mm i 24,6 na 19,1 mm. Skutch obserwował również parę z dwoma młodymi w połowie lutego. Gniazdo odnalezione w Meksyku zawierało nie dwa, a trzy w połowie wyrośnięte pisklęta. Młodym opiekują się oba ptaki z pary. Brak informacji o okresie wysiadywania czy przebywania młodych w gnieździe.
Podgatunki.
Podgatunki zostały zaprezentowane w kolejności uznawanej przez Międzynarodowy Komitet Ornitologiczny.
Status zagrożenia.
IUCN uznaje tanagrzca za gatunek najmniejszej troski (LC, "Least Concern") nieprzerwanie od 1988. Liczebność populacji, według szacunków Partners in Flight z 2019, jest nie większa niż 50 tys. osobników, a jej trend jest umiarkowanie spadkowy. Według raportu FAO z 2011 (State of the World's Forests) powierzchnia lasów we wszystkich państwach, w których występuje tanagrzec, zmniejszała się przez ostatnie 20 lat. Tanagrzec występuje w kilku niewielkich obszarach chronionych, m.in. parkach narodowych Guatopo i Henri Pittier (Wenezuela).

</doc>
<doc id="3618823" url="https://pl.wikipedia.org/wiki?curid=3618823" title="Lenore">
Lenore

Lenore – wiersz napisany przez amerykańskiego pisarza Edgara Allana Poego, którego tytuł pierwotnie miał brzmieć "A Paean". Po raz pierwszy utwór opublikowano – pod tytułem "Lenore" – w 1843 roku.
Geneza i analiza wiersza.
W tym wierszu Poe porusza temat dotyczący śmierci pięknej kobiety, który wykorzystywał on także w utworach takich jak: "Annabel Lee" i "Ulalume". Autor mówił, że to najbardziej poetycki temat na świecie. Biograf i krytyk pisarza często sugerował, że obsesja Poego na ten temat spowodowana była kolejnymi utratami kobiet; w wieku niespełna trzech lat pisarz stracił matkę Elizę, później zmarła jego przybrana matka (Frances Allan) oraz żona Virginia Eliza Clemm.
Wiersz omawia decorum młodej kobiety w obliczu śmierci. Jej narzeczony Guy de Vere uznaje opłakiwanie zmarłych za niewłaściwe, uważa, że powinno się uczcić wstąpienie osoby do nowego świata. W odróżnieniu od innych wierszy Poego, ten utwór pokazuje możliwość spotkania się w raju.
Historia publikacji.
Po raz pierwszy utwór opublikowano – pod tytułem "A Pæan" – w 1831 roku; liczył on jedenaście czterowierszy. Poe zapłacił 10 USD za tę publikację. Pisarz często poprawiał ten wiersz, a jego ostateczna wersja została wydana 16 sierpnia 1845 roku.
Wersja pierwotna wiersza znacznie się różniła od finalnej jego edycji. Często obie wersje określane są jako dwa różne utwory.

</doc>
<doc id="3618835" url="https://pl.wikipedia.org/wiki?curid=3618835" title="Robin Hayes">
Robin Hayes

Robert Cannon "Robin" Hayes (ur. 14 sierpnia 1945 w Concord) – amerykański polityk, członek Partii Republikańskiej. Od 1999 do 2009 zasiadał w Izbie Reprezentantów.

</doc>
<doc id="3618846" url="https://pl.wikipedia.org/wiki?curid=3618846" title="Chyża (Drezdenko)">
Chyża (Drezdenko)

Chyża – część centrum Drezdenka, zlokalizowana wzdłuż ul. Łąkowej, na północny zachód od historycznego jądra miasta.
Ulica Łąkowa stanowi pozostałość dawnej osady służebnej wobec miasta i jest reliktem urbanistycznym sięgającym czasów sprzed kolonizacji askańskiej lub z okresu tej kolonizacji (połowa XIII wieku). Pierwsze pisemne poświadczenie istnienia Chyży pochodzi z 1514. W XVI wieku zamieszkiwało tutaj 21 gospodarzy. Osada nie podlegała prawu miejskiemu i posiadała samodzielną administrację, co zakończyło się dopiero w 1894. Osada była zamieszkiwana w dużej części przez Polaków i pozostawała enklawą ludności słowiańskiej u boku niemieckiego narodowościowo miasta. Aż do połowy XIX wieku stan zabudowy Chyży nie zmieniał się zasadniczo – wciąż były tu nie więcej niż 22 gospodarstwa (dopiero w 1894 odnotowano 36 zabudowanych parcel).

</doc>
<doc id="3618847" url="https://pl.wikipedia.org/wiki?curid=3618847" title="A Head Full of Dreams">
A Head Full of Dreams

A Head Full of Dreams – siódmy album studyjny brytyjskiej grupy Coldplay, wydany 4 grudnia 2015.
Na płycie pojawiły się gościnnie takie osoby jak: Tove Lo, Gwyneth Paltrow, Noel Gallagher oraz Beyoncé. Można tu też usłyszeć byłego prezydenta Stanów Zjednoczonych Baracka Obamę, śpiewającego „Amazing Grace” (zapis fragmentu pieśni zaśpiewanej przez polityka podczas pogrzebu senatora Clementy Pinckneya, zamordowanego przez zamachowca w kościele baptystów w Charleston w 2015 roku.
W Polsce album uzyskał status potrójnie platynowej płyty.

</doc>
<doc id="3618850" url="https://pl.wikipedia.org/wiki?curid=3618850" title="Park Narodowy Karatepe-Aslantaş">
Park Narodowy Karatepe-Aslantaş

Park Narodowy Karatepe-Aslantaş – park narodowy w Turcji koło gór Taurus, ustanowiony w 1958 r., ma powierzchnię 77 km kw . 
Obejmuje głównie płaskowyż porośnięty lasem i zaroślami tamaryszku. Występuje tu lampart, hiena pręgowana i szakal złocisty, a także liczne ptaki. Na terenie parku liczne pozostałości zabytków kultury hetyckiej, fenickiej i rzymskiej
Linki zewnętrzne.
Strona internetowa parku (w języku tureckim) - 

</doc>
<doc id="3618851" url="https://pl.wikipedia.org/wiki?curid=3618851" title="Bonnie Langford">
Bonnie Langford

Bonita Melody Lysette „Bonnie” Langford (ur. 22 lipca 1964 w Surrey) – brytyjska aktorka filmowa, telewizyjna i teatralna, a także tancerka i piosenkarka.
Langford znana jest przede wszystkim z roli Mel Bush w brytyjskim serialu science-fiction pt. "Doktor Who". Rolę tę odgrywała w 1986-1987, występując łącznie w 20 odcinkach. Dodatkowo w 1993 roku wystąpiła charytatywnie w specjalnej historii na 30-lecie serialu, pt. "Dimensions in Time". Od 2000 roku występuje w słuchowiskach produkcji "Big Finish" związanych z "Doktorem Who".
Aktorka wystąpiła w 2006 roku w 1. edycji programu "Dancing on Ice" (brytyjski odpowiednik "Gwiazdy tańczą na lodzie"). Wraz ze swoim programowym partnerem, Mattem Eversem zajęła 3. miejsce. Langford powróciła do programu w 2014 w specjalnej 9. edycji. Wówczas wraz z Andreiem Lipanovem 8. miejsce.
Od 2015 roku Bonnie Langford występuje w brytyjskiej operze mydlanej pt. "EastEnders". Gra tam rolę Carmel Kazemi.

</doc>
<doc id="3618853" url="https://pl.wikipedia.org/wiki?curid=3618853" title="Park Narodowy Karatepe-Arslantaş">
Park Narodowy Karatepe-Arslantaş



</doc>
<doc id="3618860" url="https://pl.wikipedia.org/wiki?curid=3618860" title="Acrochaene">
Acrochaene

Acrochaene – rodzaj roślin z rodziny storczykowatych ("Orchidaceae"). Jest to monotypowy – obejmujący tylko gatunek Acrochaene punctata. Występuje on w indyjskiej prowincji Asam, wschodnich Himalajach, Mjanmie oraz Tajlandii na wysokościach od 1300 m do 2200 m n.p.m.
Morfologia.
Niewielkie epifityczne rośliny rosnące w chłodniejszych warunkach. Pseudobulwa niewielka z jednym podłużnym liściem. Liść o długości około 17-28 cm. Kwiatostan z dużą liczbą małych kwiatów.
Systematyka.
Rodzaj sklasyfikowany do plemienia "Dendrobieae" z podrodziny epidendronowych ("Epidendroideae") w rodzinie storczykowatych ("Orchidaceae"), rząd szparagowce ("Asparagales") w obrębie roślin jednoliściennych.
Gatunek ten włączane jest także do rodzaju bulbofylum "Bulbophyllum".

</doc>
<doc id="3618862" url="https://pl.wikipedia.org/wiki?curid=3618862" title="Birmanistyka">
Birmanistyka

Birmanistyka – nauka o Mjanmie (Birmie), obejmująca całość zagadnień związanych z tym krajem, w tym badania nad językiem birmańskim, kulturą, sztuką, religią, historią i polityką.
W języku angielskim dziedzina ta funkcjonuje pod nazwą "Burmese studies". W 1986 roku założona została Burma Studies Foundation oraz Center for Burma Studies przy Northern Illinois University w Stanach Zjednoczonych. Centrum to gromadzi badaczy z różnych dziedzin, oferując kursy z zakresu birmańskiej sztuki, kultury, języka i historii. Od 1996 wydawane jest poświęcone Birmie czasopismo naukowe "The Journal of Burma Studies". W latach 2003–2008 inne czasopismo birmanistyczne, "SOAS Bulletin of Burma Research", publikowała School of Oriental and African Studies przy Uniwersytecie Londyńskim.
Kursy języka birmańskiego oferują m.in. School of Asian and African Studies przy Pekińskim Uniwersytecie Języków Obcych, wspomniana SOAS przy University of London oraz Tokyo University of Foreign Studies.
Publikacje polskojęzyczne na temat Birmy ograniczały się przez dłuższy czas do relacji reporterskich i literackich esejów. Autorami esejów historyczno-literackich byli początkowo tylko Bogdan Góralczyk i Grzegorz Torzecki. Pierwszą recenzowaną publikacją naukową poświęconą Mjanmie była praca Michała Lubiny z 2014 roku, poświęcona tamtejszemu konfliktowi etnicznemu. To w niej został zaproponowany termin "birmanistyka" jako odpowiednik angielskiego "Burmese studies". Termin ten, na wzór terminu niemieckiego – "Birmanistik", pojawia się także we wstępie do bibliografii austronezystycznej Macieja Klimiuka z 2014 r. wraz z innymi określeniami (laotanistyka, wietnamistyka, taistyka, khmerologia, indonezjanistyka, austronezystyka, filipinistyka, jawanologia), obejmując jednocześnie całą Azję Południowo-Wschodnią. Również w 2014 ukazała się publikacja Michała Lubiny, syntetyzująca wiedzę o najnowszej historii kraju. M. Lubina i B. Góralczyk określają birmanistykę w Polsce, jako naukę w trakcie powstawania.

</doc>
<doc id="3618863" url="https://pl.wikipedia.org/wiki?curid=3618863" title="Nevermore. Kruk">
Nevermore. Kruk

Nevermore. Kruk (ang. Nevermore) – powieść autorstwa amerykańskiej pisarki i instruktorki tańca brzucha Kelly Creagh wydana w 2010 roku. Pierwsza część trylogii. Jest to debiut literacki mieszkającej w Kentucky absolwentki Uniwersytetu Spalding. Swoją polską premierę książka miała 9 listopada 2011 roku, wydana została przez Wydawnictwo Jaguar.
Fabuła.
Isobel Lanley jest kapitanem szkolnej drużyny cheerleaderek. Ładna i popularna dziewczyna pewnego dnia zostaje zmuszona przez swojego nauczyciela do współpracy z Varenem Nethersem nad projektem z literatury. Nielubiany i mrukliwy got nie jest wymarzonym partnerem do tworzenia zadania. Obydwoje pochodzą z zupełnie różnych światów, ich postrzeganie świata diametralnie się różni, są jak ogień i woda. Okazuje się, że termin oddania projektu zbiega się z datą najważniejszego meczu szkolnej drużyny, co dla Isobel jest niezwykle irytujące. Początkowo jest im absolutnie nie po drodze. Wszystko zmienia jedna chwila – kiedy Isobel odkrywa tajemnicze zapiski i szkice Varena, postanawia, że ich stosunki muszą się polepszyć. Od tamtej pory szuka byle pretekstu, by spędzić każdy możliwy moment z człowiekiem, który kryje w sobie wiele sekretów. Odsuwa się od swoich przyjaciół, zrywa z dotychczasowym chłopakiem, i narażając się na plotki i niezdrowe domysły, próbuje stać się częścią świata Varena. Świata mrocznego, wyjętego jakby z historii tworzonych przez Edgara Allana Poe'go – twórcy, na którego dziełach mają się skupić podczas szkolnego zaliczenia.
Powstanie książki.
Kelly zaczęła pisać "Nevermore. Kruk" będąc na pierwszym roku studiów. Pracowała wówczas nad innym projektem, skierowanym do nieco młodszych odbiorców. Jednak Joyce McDonald, amerykański pisarz i wykładowca prowadzący warsztaty pisarskie, w których Creagh uczestniczyła, zainteresował się pierwszym rozdziałem "Nevermore. Kruk" wcześniej podesłanym mu przez autorkę. Poradził on młodej studentce, by skupiła się właśnie na tej opowieści. Początkowo Creagh nie miała konkretnego pomysłu na fabułę – wymyśliła jedynie dwójkę postaci, cheerleaderkę i gota, których losy chciała ze sobą spleść. Roboczy tytuł historii brzmiał "A Dream Within A Dream" (pol. "Sen we śnie"), tak jak jeden z utworów Poe'go. Autorka twierdzi, że początek powieści, napisany w 2005 roku nie różni się niczym od tego, który znajduje się w finalnej wersji książki.
Inspiracja twórczością Edgara Allana Poe'go.
Creagh wykorzystała twórczość Poe'go jako bazę swojej powieści. Początkowo dzieła tego amerykańskiego twórcy były jedynie inspiracją i dodatkiem do samej opowieści, jednak wraz z upływem czasu i kolejnymi badaniami nad jego dziełami, Kelly postanowiła poprzez spisywaną przez siebie historię oddać Poe'mu hołd. Autorka wciąż prowadzi badania nad jego twórczością, a także organizuje wykłady traktujące o dorobku twórcy.
"Kruk", czyli drugi człon tytułu książki jest nawiązaniem do jednego z najpopularniejszych dzieł Poe'go – noszącego ten sam tytuł utworu, który przewija się przez karty powieści.
Kontynuacja.
Kelly Creagh zapowiedziała wydanie trylogii opowiadającej o losach Isobel i Varena. Do tej pory zostały wydane dwie części – zarówno za granicą jak i w Polsce. Pierwszą z nich jest właśnie "Nevermore. Kruk", drugą zaś Nevermore. Cienie, wydana w 2012 roku ponownie przez Wydawnictwo Jaguar.

</doc>
<doc id="3618883" url="https://pl.wikipedia.org/wiki?curid=3618883" title="Detlev Samland">
Detlev Samland

Detlev Samland (ur. 1 maja 1953 w Essen, zm. 8 lipca 2009 w Berlinie) – niemiecki polityk, poseł do Parlamentu Europejskiego III i IV kadencji, w latach 2000–2001 minister w rządzie Nadrenii Północnej-Westfalii.
Życiorys.
Z wykształcenia inżynier, specjalizujący się w urbanizacji i planowaniu przestrzennym. Pracował w jednym z instytutów w Zagłębiu Ruhry, od 1980 prowadził własną działalność gospodarczą w branży reklamowej. Od 1970 należał do Socjaldemokratycznej Partii Niemiec, był m.in. wiceprzewodniczącym socjaldemokratycznej młodzieżówki Jusos.
W latach 1989–1999 sprawował mandat eurodeputowanego, był m.in. przewodniczącym Komisji Budżetowej. W latach 2000–2001 pełnił funkcję ministra ds. federalnych i europejskich w rządzie regionalnym Nadrenii Północnej-Westfalii. Później pracował w Berlinie w agencji konsultingowej.

</doc>
<doc id="3618884" url="https://pl.wikipedia.org/wiki?curid=3618884" title="Fédéralistes Démocrates Francophones">
Fédéralistes Démocrates Francophones



</doc>
<doc id="3618885" url="https://pl.wikipedia.org/wiki?curid=3618885" title="Merush Nikoshyan">
Merush Nikoshyan



</doc>
<doc id="3618889" url="https://pl.wikipedia.org/wiki?curid=3618889" title="Flaga Myszkowa">
Flaga Myszkowa



</doc>
<doc id="3618890" url="https://pl.wikipedia.org/wiki?curid=3618890" title="Angraecopsis">
Angraecopsis

Angraecopsis – rodzaj roślin z rodziny storczykowatych ("Orchidaceae"). Rośliny są epifitami lub litofitami i rosną w lasach Afryki na wysokościach od poziomu morza do około 1800 m. Gatunki z tego rodzaju występują w Kenii, Tanzanii, Ugandzie, Etiopii, Malawi, Mozambiku, Zambii, Zimbabwe, Gwinei, na Wybrzeżu Kości Słoniowej, w Nigerii, Sierra Leone, Kamerunie, Gabonie, Rwandzie, Zairze, na Komorach, Madagaskarze, Mauritiusie i Reunion.
Morfologia.
Rośliny z tego rodzaju są małe. Liście lancetowate, dość często sierpowate, nierównomiernie dwuklapowe na wierzchołku. Kwiatostan z dużą ilością niewielkich kwiatów. Kwiaty białe, zielone lub żółte z dość długą szypułką. Płatki lancetowate, asymetryczne przy bazie. Kolumna krótka, dwie pyłkowiny, dwa pędy nierozgałęzione.
Systematyka.
Rodzaj sklasyfikowany do plemienia "Vandeae" z podrodziny epidendronowych ("Epidendroideae") w rodzinie storczykowatych ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3618899" url="https://pl.wikipedia.org/wiki?curid=3618899" title="Barbara Schmidbauer">
Barbara Schmidbauer

Barbara Schmidbauer (ur. 15 listopada 1937 w Berlinie) – niemiecka polityk, posłanka do Parlamentu Europejskiego II, III i IV kadencji.
Życiorys.
Zawodowo pracowała w bankowości. W 1970 wstąpiła do Socjaldemokratycznej Partii Niemiec, zasiadała we władzach powiatowych i regionalnych w Hesji, była też członkinią rady krajowej SPD oraz władz krajowych kobiecej organizacji socjaldemokratów ASF. Od 1981 do 1985 wchodziła w skład rady miejskiej w Darmstadt. W latach 1987–1999 sprawowała mandat eurodeputowanej, należała do frakcji socjalistycznej.

</doc>
<doc id="3618902" url="https://pl.wikipedia.org/wiki?curid=3618902" title="Serik Berdalin">
Serik Berdalin



</doc>
<doc id="3618903" url="https://pl.wikipedia.org/wiki?curid=3618903" title="Michał Kaczmarek (piosenkarz)">
Michał Kaczmarek (piosenkarz)

Michał Kaczmarek (ur. 9 grudnia 1987 w Ostrowie Wielkopolskim) – polski piosenkarz, wykonujący muzykę jazzową i popową, laureat Międzynarodowego Festiwalu Sztuki Słowiańskiej „Słowiański Bazar” (2013).
Rodzina i edukacja.
Urodził się i dorastał w Ostrowie Wielkopolskim. Pochodzi z rodziny o tradycjach muzycznych: jego dziadek grał na skrzypcach i śpiewał, ojciec grał na dudach, obaj bracia grali na instrumentach muzycznych (jeden na kontrabasie, drugi na klarnecie), a obie siostry śpiewają. Największy wpływ na działalność artystyczną Kaczmarka miał jego ojciec, który pobudzał w synu zainteresowanie muzyką.
W 2007 ukończył naukę w IV Liceum Ogólnokształcące im. Fryderyka Chopina w Ostrowie Wielkopolskim. Uczył się w Państwowej Szkoły Muzycznej w klasie trąbki, a w latach 2008–2012 uczęszczał na Akademię Muzyczną im. Karola Szymanowskiego w Katowicach na Wydziale Kompozycji, Interpretacji, Edukacji i Jazzu.
Kariera muzyczna.
Mając sześć lat, wraz z Kapelą Folkową zdobył Grand Prix Festiwalu Piosenki Turystycznej w Ostrzeszowie. Profesjonalną karierę muzyczną zaczął w 2003, uczestnicząc w krajowych konkursach, festiwalach i przeglądach muzycznych, takich jak np. Festiwal Piosenki Młodzieżowej w Kaliszu, gdzie zdobył jedną z nagród. Również w 2003 wziął udział w Ogólnopolskim Festiwalu Piosenki Młodzieżowej we Wrocławiu, a w 2005 został laureatem jednej z kolejnych edycji festiwalu. W 2007 zdobył Grand Prix Ogólnopolskiego Festiwalu Piosenki Aktorskiej w Bielsku-Białej i zdobył pierwszą nagrodę na Ogólnopolskim Festiwalu Piosenki Polskiej w Jarocinie. W 2008 otrzymał Nagrodę Specjalną na Ogólnopolskim Festiwalu Piosenki Filmowej „Soundtrack”, zdobył wyróżnienie i nagrodę specjalną od Zbigniewa Hołdysa na III Festiwalu Młodych Talentów „Niemen Non Stop” i zajął drugie miejsce w kategorii młodzieżowej na Ogólnopolskim Festiwalu Piosenki Angielskiej w Brzegu. W 2009 za wykonanie piosenki Czesława Niemena „Obok nas” otrzymał Nagrodę Główną Festiwalu Twórczości Niezapomnianych Artystów Polskich „Pejzaż bez Ciebie” w bydgoskiej Operze Nova oraz zdobył Grand Prix Festiwalu Młodych Talentów „Niemen Non Stop”, na którym wygrał także w kategorii „Open” za piosenkę „Brand New Man”. W tym samym roku zaczął śpiewać w chórkach u Tatiany Okupnik, z którą współpracował przez rok, a także gościnnie występował na koncertach z m.in. Andrzejem Piasecznym, Anią Wyszkoni oraz zespołem Rezerwat. W 2010 zdobył Grand Prix i Nagrodę Publiczności Ogólnopolskiego Festiwalu Pamięci Andrzeja Zauchy „Serca Bicie 2010”.
Wiosną 2010 wziął udział w przesłuchaniach do programu TVP1 "Śpiewaj i walcz", podczas których zaśpiewał jedną z piosenek zespołu Varius Manx; nie awansował do kolejnego etapu konkursu. W marcu 2010 rozpoczął pracę z Adamem Konkolem, który napisał muzykę i teksty na jego debiutancki album studyjny pt. "Czekając na miłość", który został wydany 28 lutego 2011. Pierwszym singlem z płyty był utwór „Halo, ja czekam na ciebie”, w teledysku do którego zagrała Maria Niklińska. W listopadzie 2011 wystąpił z utworem „Siódmy rok” w jednym z odcinków programu TVP2 "Szansa na sukces", który poświęcony był twórczości Andrzeja Zauchy. W listopadzie 2012 za interpretację piosenki „Niechaj mnie Zośka o wiersze nie prosi”, zawierającej tekst wiersza "W pamiętniku Zofii Bobrówny" Juliusza Słowackiego, odebrał nagrodę główną „Złotego Marka” na VI Festiwalu Twórczości Marka Grechuty w Sławnie. Po odebraniu nagrody zaśpiewał drugą zgłoszoną przez siebie piosenkę – „Śpij, bajki śnij”.
W 2013 został wokalistą zespołu Lovehouse. W lipcu 2013 reprezentował Polskę w finale XXII Międzynarodowego Festiwalu Sztuki Słowiańskiej „Słowiański Bazar w Witebsku”, na którym za wykonanie piosenek „Jak na lotni” Andrzeja Zauchy oraz „Niechaj mnie Zośka o wiersze nie prosi” Marka Grechuty zdobył największą liczbę 196 punktów od jurorów, zostając tym samym laureatem festiwalu i pierwszym Polakiem, który tego dokonał. W czerwcu 2014 uczestniczył w koncercie „SuperDebiuty” organizowanym w ramach 51. Krajowego Festiwalu Piosenki Polskiej w Opolu; na scenie zaprezentował własną interpretację utworu Czesława Niemena „Sen o Warszawie”. We wrześniu był gościem specjalnym XIX Polsko-Niemieckiego Festiwalu Kultury „Razem we wspólnej Europie” organizowanego w Monachium. W październiku zdobył nagrodę internautów i Radia ZET Gold w konkursie na interpretację piosenek Marka Grechuty – "Grechuta Festival 2014".
Jesienią 2015 wziął udział w przesłuchaniach do ósmej edycji programu TVN "Mam talent!"; podczas przesłuchań jurorskich zaprezentował cover przeboju Whitney Houston „I Will Always Love You”, jednak – pomimo przejścia wstępnej selekcji – nie został przez nich dopuszczony do półfinału. We wrześniu wystąpił na koncercie ku czci Andrzeja Zauchy "Andrzej Zaucha Symfonicznie" organizowanym w Operze Leśnej, ponadto brał udział jako solista w innych widowiskach muzycznych, takich jak "Michael Jackson Symfonicznie", "Whitney Houston Symfonicznie", "Freddie Mercury Rock-Operowo", "Muzyczny Życiorys Franka Sinatry" czy "British Rock Symphony". Również w 2015 został laureatem Programu Stypendialnego „Młoda Polska”.
W 2016 wydał promocyjny album studyjny pt. "Brand New Man", na którym umieścił tytułowy singiel i utwór „Budzi się nowy dzień” (nagrany w duecie z Krystyną Prońko), a także wystąpił jako gość muzyczny na festiwalu „Słowiański Bazar”. W 2018 udostępnił cover utworu „Wicked Game” Chrisa Isaaka, a także został solistą zespołu wokalnego śpiewającego w programach "Dancing with the Stars. Taniec z gwiazdami" i "Jaka to melodia?". Jesienią 2022 wziął udział w eliminacjach do 13. edycji programu "The Voice of Poland", jednak odpadł na etapie tzw. przesłuchań w ciemno.

</doc>
<doc id="3618904" url="https://pl.wikipedia.org/wiki?curid=3618904" title="MKULTRA">
MKULTRA



</doc>
<doc id="3618906" url="https://pl.wikipedia.org/wiki?curid=3618906" title="Dżakipbek Dżangozin">
Dżakipbek Dżangozin



</doc>
<doc id="3618907" url="https://pl.wikipedia.org/wiki?curid=3618907" title="Władimir Łukjanienko">
Władimir Łukjanienko



</doc>
<doc id="3618909" url="https://pl.wikipedia.org/wiki?curid=3618909" title="BLUEBIRD">
BLUEBIRD



</doc>
<doc id="3618911" url="https://pl.wikipedia.org/wiki?curid=3618911" title="Dopóki mamy twarze">
Dopóki mamy twarze

Dopóki mamy twarze. Mit opowiedziany na nowo (ang. "Till we have faces: A myth retold") – ostatnia powieść brytyjskiego pisarza i naukowca, C.S. Lewisa, należąca do gatunku fantasy, przeznaczona dla dorosłych. Po raz pierwszy wydana w 1956 roku, w Wielkiej Brytanii. W Polsce ukazała się w przekładzie Łukasza Nicpana (1992 r., tytuł: "Póki mamy twarze: mit opowiedziany na nowo") oraz Alberta Gorzkowskiego (2010 r., Wydawnictwo Esprit). Fabuła stanowi powtórzenie mitu o Kupidynie i Psyche, który przez Lewisa został odczytany na nowo i ukazany z zupełnie innej perspektywy (w posłowiu autor ujawnia, że bazował na "Metamorfozach" Apulejusza i zaznacza wprowadzone przez siebie odstępstwa od tradycyjnego rozumienia mitu). Pomysł na reinterpretację tej historii towarzyszył Lewisowi od czasów akademickich, jak sam stwierdził, pracował nad nią przez całe życie. W powieści mit opowiada narrator subiektywny – wyrazista bohaterka nie tylko przedstawiająca przebieg wydarzeń, których była uczestniczką, lecz także ujawniająca swoje uczucia i poglądy – w ten sposób autor wplótł w starożytną legendę własną, rozbudowaną refleksję filozoficzną na temat ludzkiego losu, miłości i wiary.
Fabuła.
Akcja powieści jest osadzona w fikcyjnej, starożytnej krainie Glome, leżącym nad rzeką Szennit, barbarzyńskim państwie-mieście, którego mieszkańcy czczą krwawą boginię Ungit, będącą odpowiednikiem greckiej Afrodyty. Centralną postacią i narratorem jednocześnie jest Orual, królowa Glome – z jej perspektywy, starszej siostry legendarnej Psyche, został przedstawiony starożytny mit.
Część pierwsza.
Pierwsza część powieści została utrzymana w konwencji oskarżenia przeciwko bogom, jakie Orual spisała pod koniec swojego życia. Bohaterka opowiada o wszystkim, co przeszła, skupiając się jednak na historii swojej młodszej, przyrodniej siostry Istry (Psyche), którą obdarzyła zaborczą miłością. Wydarzenia z jej życia w większości odpowiadają interpretacji Apulejusza z "Metamorfoz": niezwykle piękna Psyche, zostaje przez lud uznana za boginię, co sprowadza na Glome klęskę nieurodzaju. Kapłan Ungit żąda, by księżniczka została złożona w ofierze – pozostawiona na pastwę Bestii z okolic Szarej Góry – i w ten sposób odkupiła swoją winę. Wymóg ten zostaje spełniony, mimo walki zrozpaczonej Orual, która kilka tygodni po ceremonii ofiarowania decyduje się udać na Szarą Górę, by pochować szczątki ukochanej siostry. Gdy tam dociera, spotyka Psyche żywą. Dowiaduje się od niej, że została żoną boga, którego jednak nie wolno jej zobaczyć (spotyka go jedynie nocą) i zamieszkała w pięknym pałacu, w ukrytej dolinie na Szarej Górze. Istotnym dla całej powieści odstępstwem od tradycji mitycznej, na które zdecydował się Lewis, jest uczynienie boskiego pałacu niewidzialnym dla śmiertelnika. Nie otrzymując od siostry żadnego dowodu na istnienie jej domu i męża, Orual, powodowana lękiem o Psyche (w wyniku autorskiej zmiany, nie kieruje nią zazdrość, jak jej mityczną odpowiedniczką), każe jej złamać boski nakaz i nocą zapalić lampę, by sprawdzić kto jest jej oblubieńcem. Udaje jej się przekonać siostrę dopiero groźbą, że się zabije, gdy ta nie spełni jej żądania. Tym samym doprowadza do tragedii – rozgniewany bóg niszczy pałac i rozkazuje nieposłusznej Psyche udać się na wygnanie, samej Orual, sprawczyni nieszczęścia, przepowiadając równie ciężki los. Nie spotyka jej jednak ani śmierć, ani wygnanie – jedyną karą są, towarzyszące przez całe życie, wyrzuty sumienia. Orual powraca do Glome. Po śmierci ojca zostaje królową i sumiennie, z wielką mądrością wypełnia swoje obowiązki przez długi okres panowania. O losie Psyche dowiaduje się po latach, w czasie podróży odwiedzając niewielką świątynię w Essurze – jej kapłan opowiada historię Istry, która ze śmiertelniczki stała się boginią. To powtórzenie dziejów Psyche, jest jednak zniekształcone: według niej dwie siostry Istry ujrzały boski pałac i z zazdrości uknuły plan, by zburzyć jej szczęście. Orual traktuje tę historię jako okrutną drwinę bogów. Postanawia zatem spisać prawdziwą historię i obciążyć bogów winą.
Część druga.
W drugiej części powieści dochodzi do przemiany głównej bohaterki. Paradoksalnie przyczynia się do niej spisanie przez Orual księgi życia, świadczącej przeciwko bogom, mającej obnażyć krzywdę, jaką jej wyrządzili. W rezultacie poznaje, że tak naprawdę to ona ponosi największą winę – skrzywdziła wszystkie bliskie jej osoby. Młodszą siostrę Rediwal porzuciła dla Psyche. Lisa, swojego nauczyciela i przybranego dziadka, ustanowiła swoim doradcą w Glome, zamiast pozwolić mu wrócić do ojczyzny, do Grecji, za którą tęsknił każdego dnia. Bardię, zaufanego żołnierza, dowódcę wojsk, jedynego mężczyznę, którego obdarzyła uczuciem – zazdrosna o jego żonę, Ansit, zamęczała nadmiarem obowiązków, byle jak najdłużej zatrzymać go przy sobie. I wreszcie Psyche, najukochańszą siostrę, za którą była gotowa umrzeć – zniszczyła jej szczęście małżeńskie i skazała na cierpienie przez zaborczą, egoistyczną miłość, jaką do niej żywiła. Kochała zachłannie, pożerając ukochanych niczym Cień Bestii spod Szarej Góry. Orual, świadoma, że coraz bardziej podupada na zdrowiu, decyduje się dopisać zakończenie swojej księgi, by odwołać wcześniejsze oskarżenia, uznać swoją winę i umrzeć w prawdzie. Opisuje także dziwne sny, które nawiedzały ją każdej nocy oraz równie niezrozumiałe, lecz prowokujące do refleksji, widzenia. Najważniejszym z nich jest wizja sądu, podczas którego odczytuje swoją księgę, oskarżenie przeciwko bogom. Dowiaduje się, że to jej skarga jest odpowiedzią, którą tak bardzo pragnęła usłyszeć. Zaczyna także rozumieć, dlaczego nie mogła uzyskać jej przez całe życie. Po procesie Orual, prowadzona przez Lisa, poznaje dzieje Psyche, łudząco podobne do jej własnych, rzeczywistych i sennych przeżyć. Uświadamia sobie, że – zgodnie ze słowami boga, które usłyszała przed laty – obie dzieliły ten sam los, wypełniały tę samą pokutę i w ten sposób odkupiły swoje winy; bóg przebaczył zarówno swojej żonie, Psyche, jak i Orual, która w ciągu życia przypominała nienasyconą, odrażającą Ungit, by zbliżając się ku śmierci, przemienić się w doskonałą, piękną Psyche i umrzeć, pogodzona z bogami i światem.

</doc>
<doc id="3618913" url="https://pl.wikipedia.org/wiki?curid=3618913" title="Fukajk">
Fukajk



</doc>
<doc id="3618915" url="https://pl.wikipedia.org/wiki?curid=3618915" title="Bin Dżarir">
Bin Dżarir



</doc>
<doc id="3618916" url="https://pl.wikipedia.org/wiki?curid=3618916" title="Uus Maailm">
Uus Maailm

Uus Maailm – poddzielnica Tallinna, stolicy Estonii. Wchodzi w skład Kesklinnu (Śródmieścia). Graniczy z Lillekülą na zachodzie, Kitsekülą na południu, z Veerenni na wschodzie oraz z Kassisabą i Tõnismägi na północy. W 2015 roku była zamieszkiwana przez 7442 osoby.
Jaan Tootsen wyreżyserował film o zatytułowany "Uus Maailm". opowiadający o inicjatywie mieszkańców, która miała na celu zmianę stylu życia ludzi.

</doc>
<doc id="3618921" url="https://pl.wikipedia.org/wiki?curid=3618921" title="Najwyższy Porządek">
Najwyższy Porządek

Najwyższy Porządek (ang. "First Order") – fikcyjna organizacja militarna ze świata "Gwiezdnych wojen", powstała po upadku Imperium.
Posiadała armię, na którą składała się flota myśliwców TIE, jednostki uderzeniowe (szturmowcy) i wyspecjalizowani żołnierze, typu "Flametrooper". Placówką wojskową, a jednocześnie ostateczną bronią Najwyższego Porządku była przekształcona w "superbroń" lodowa planeta – Baza Starkiller. Zdolna była pobierać energię z pobliskiej gwiazdy, by zamienić ją w "nadświetlne" pociski, zdolne zniszczyć cały układ planetarny.
Na czele organizacji, stał potężny użytkownik Ciemnej Strony Mocy – Snoke, który posiadał własną gwardię oraz ucznia – Bena Solo, znanego jako Kylo Ren. Innymi ważnymi osobami w Najwyższym Porządku, byli Armitage Hux – generał i dowódca Bazy Starkiller oraz Kapitan Phasma, która dowodziła jednostkami uderzeniowymi.
J.J. Abrams, scenarzysta i reżyser " przyznał, że inspiracją do powstania tego wątku jest historia organizacji ODESSA, która po drugiej wojnie światowej pomagała oficerom SS w ucieczce do Argentyny.
Historia.
Po wydarzeniach ukazanych w " (klęska nad Endorem, śmierć Imperatora Palpatine’a) Imperium Galaktyczne zostało rozbite, a Rebelia szybko przeorganizowana została w Nową Republikę. Po roku bitew i uwalniania kolejnych planet spod rąk dawnego reżimu doszło do finałowej konfrontacji na pustynnej planecie Jakku, gdzie Imperium zostało ostatecznie pokonane i zmuszone do wycofania w Nieznane Regiony. Pomiędzy 5 ABY a 34 ABY z resztek dawnego Imperium powstała wzorowana na nim organizacja – Najwyższy Porządek. Finansowana potajemnie przez zwolenników dawnego ładu powoli budowała swoją potęgę, wciąż jednak nie stanowiąc w oczach Nowej Republiki żadnego zagrożenia. Zaniepokojona brakiem reakcji ze strony Rządu Leia Organa powołała do życia niezależną organizację militarną Ruch Oporu, aby bez udziału Republiki walczyć z Najwyższym Porządkiem.
W roku 34 ABY za pomocą Bazy Starkiller zniszczona została stolica Rządu, wraz z większością floty i innymi planetami układu Hosnian. Ruch Oporu zmobilizował jednak swoje siły i wraz z Hanem Solo oraz Chewbaką udało się ją wysadzić.

</doc>
<doc id="3618926" url="https://pl.wikipedia.org/wiki?curid=3618926" title="Republik Österreich">
Republik Österreich



</doc>
<doc id="3618928" url="https://pl.wikipedia.org/wiki?curid=3618928" title="Sallisaw">
Sallisaw

Sallisaw – miejscowość w Stanach Zjednoczonych, w stanie Oklahoma, siedziba administracyjna hrabstwa Sequoyah.

</doc>
<doc id="3618929" url="https://pl.wikipedia.org/wiki?curid=3618929" title="Hooker (Oklahoma)">
Hooker (Oklahoma)

Hooker – miejscowość w Stanach Zjednoczonych, w stanie Oklahoma, w hrabstwie Texas.

</doc>
<doc id="3618930" url="https://pl.wikipedia.org/wiki?curid=3618930" title="Optima (Oklahoma)">
Optima (Oklahoma)

Optima – miejscowość w Stanach Zjednoczonych, w stanie Oklahoma, w hrabstwie Texas.

</doc>
<doc id="3618932" url="https://pl.wikipedia.org/wiki?curid=3618932" title="Oesterreich">
Oesterreich

Osoby:
Zobacz też:

</doc>
<doc id="3618933" url="https://pl.wikipedia.org/wiki?curid=3618933" title="Tarczka wentralna">
Tarczka wentralna

Tarczka wentralna, tarczka brzuszna (ang. "ventral plate") – zesklerotyzowana płytka na ciele niektórych roztoczy.
U Holothyrida tarczka brzuszna powstaje przez zrośnięcie się różnych tarczek brzusznej strony idiosomy.
U żukowców tarczka brzuszna należy do głównych tarczek strony brzusznej. U samic zrastać się może z tarczką odbytową, tworząc tarczkę wentrianalną lub zrastać się z tarczką odbytową i płciową, dając tarczkę hologastralną. U samców tarczka ta zrastać się może z piersiową i płciową tworząc tarczkę sternowentralną lub zlewać się ze wszystkimi tarczkami brzusznej strony, tworząc tarczkę holowentralną.
U mechowców tarczka wentralna pojawia się na brzusznej stronie opistosomy wśród Brachypylina. Tworzona jest przez zrośnięte parzyste tarczki aggenitalne i adanalne. Tak powstała tarczka otacza tarczki genitalne i analne, a od notogaster oddzielona jest bruzdą nazywaną circumgastric scissure.

</doc>
<doc id="3618934" url="https://pl.wikipedia.org/wiki?curid=3618934" title="Texhoma (Oklahoma)">
Texhoma (Oklahoma)

Texhoma – miejscowość w Stanach Zjednoczonych, w stanie Oklahoma, w hrabstwie Texas.

</doc>
<doc id="3618935" url="https://pl.wikipedia.org/wiki?curid=3618935" title="Tarczka brzuszna">
Tarczka brzuszna



</doc>
<doc id="3618940" url="https://pl.wikipedia.org/wiki?curid=3618940" title="Nathan Knorr">
Nathan Knorr



</doc>
<doc id="3618948" url="https://pl.wikipedia.org/wiki?curid=3618948" title="Odznaka „Zasłużony Działacz LOK”">
Odznaka „Zasłużony Działacz LOK”

Odznaka „Zasłużony Działacz LOK” – odznaczenie okresu PRL przyznawane przez Ligę Obrony Kraju.

</doc>
<doc id="3618951" url="https://pl.wikipedia.org/wiki?curid=3618951" title="Jax Jones">
Jax Jones

Jax Jones, właściwie Timucin Fabian Kwong Wah Aluo (ur. 25 lipca 1987 w Londynie) – brytyjski multiinstrumentalista, producent muzyczny, DJ i autor tekstów piosenek, który współpracuje z wytwórnią Duke’a Dumonta, nominowany do nagrody Grammy w kategorii "Najlepsza taneczna produkcja brytyjska" BRIT Awards 2015. Był współproducentem utworu „I Got U” (2014) z Dumontem, który znalazł się na pierwszym miejscu na liście przebojów w Wielkiej Brytanii i Irlandii.

</doc>
<doc id="3618953" url="https://pl.wikipedia.org/wiki?curid=3618953" title="Alive (singel)">
Alive (singel)



</doc>
<doc id="3618956" url="https://pl.wikipedia.org/wiki?curid=3618956" title="Odznaka „Za Zasługi dla ZBoWiD”">
Odznaka „Za Zasługi dla ZBoWiD”

Odznaka „Za Zasługi dla ZBoWiD” – odznaczenie okresu PRL przyznawane przez Związek Bojowników o Wolność i Demokrację.

</doc>
<doc id="3618957" url="https://pl.wikipedia.org/wiki?curid=3618957" title="Odznaka „Za Zasługi dla ZBOWiD”">
Odznaka „Za Zasługi dla ZBOWiD”



</doc>
<doc id="3618962" url="https://pl.wikipedia.org/wiki?curid=3618962" title="Puchar Europy Zdobywczyń Pucharów siatkarek (1978/1979)">
Puchar Europy Zdobywczyń Pucharów siatkarek (1978/1979)

Puchar Europy Zdobywczyń Pucharów 1978/1979 – 7. sezon turnieju rozgrywanego od 1978 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
 Schaan
Tabela
Wyniki

</doc>
<doc id="3618963" url="https://pl.wikipedia.org/wiki?curid=3618963" title="Maurizio Bormolini">
Maurizio Bormolini

Maurizio Bormolini (ur. 24 lutego 1994 w Tirano) – włoski snowboardzista specjalizujący się w slalomie i gigancie równoległym. W 2014 roku zdobył srebrny medal w slalomie równoległym podczas mistrzostw świata juniorów w Valmalenco. Na rozgrywanych trzy lata później mistrzostwach świata w Sierra Nevada był trzynasty w gigancie równoległym. Nie brał udziału w igrzyskach olimpijskich. W Pucharze Świata zadebiutował 21 grudnia 2011 roku w Carezza, gdzie nie ukończył giganta równoległego. Pierwsze punkty zdobył trzy lata później 16 grudnia 2014 roku w tej samej miejscowości, zajmując 25. miejsce. Na podium zawodów tego cyklu pierwszy raz stanął 8 stycznia 2016 roku w Bad Gastein, kończąc rywalizację w slalomie na drugiej pozycji. W zawodach tych rozdzielił Radosława Jankowa z Bułgarii i swego rodaka, Mirko Felicettiego. Najlepsze wyniki osiągnął w sezonie 2019/2020, kiedy to zajął jedenaste miejsce w klasyfikacji generalnej PAR.

</doc>
<doc id="3618970" url="https://pl.wikipedia.org/wiki?curid=3618970" title="Cheyenne Loch">
Cheyenne Loch

Cheyenne Loch (ur. 14 sierpnia 1994) – niemiecka snowboardzistka specjalizująca się w slalomie i gigancie równoległym. W 2011 roku zdobyła srebrny medal w slalomie i brązowy w gigancie równoległym podczas mistrzostw świata juniorów w Valmalenco. Następnie była trzecia w slalomie na mistrzostwach świata juniorów w Sierra Nevada w 2013 roku i druga w tej konkurencji na rozgrywanych rok później mistrzostwach świata juniorów w Erzurum. Dwa kolejne medale zdobyła podczas mistrzostw świata juniorów w Valmalenco w 2014 roku, gdzie w obu konkurencjach była trzecia. W 2015 roku wzięła udział w mistrzostwach świata w Kreischbergu, gdzie zajęła 29. miejsce w gigancie równoległym. Najlepsze wyniki w Pucharze Świata osiągnęła w sezonie 2020/2021, kiedy to zajęła piąte miejsce w klasyfikacji generalnej PAR oraz PGS. Nie startowała na igrzyskach olimpijskich.

</doc>
<doc id="3618973" url="https://pl.wikipedia.org/wiki?curid=3618973" title="Piwnica Miętusia">
Piwnica Miętusia

Piwnica Miętusia – jaskinia w północno-zachodnim fragmencie stoków Dziurawego w Dolinie Miętusiej w Tatrach Zachodnich. Wejście do niej znajduje się blisko wylotu Małej Świstówki na wysokości 1392 m n.p.m. Jest zwrócone w stronę północno-wschodnią. Długość jaskini wynosi 196 metrów, deniwelacja 16,3 metrów.
W pobliżu znajduje się kilkanaście innych jaskiń, m.in.: Jaskinia Miętusia i Świstowa Szczelina.
Opis jaskini.
Otwór wejściowy do jaskini ma 2,25 m szerokości i 2 m wysokości. Szeroki korytarz o długości 10 m doprowadza od niego do dużej sali (19 × 6 m) z wieloma odgałęzieniami:
Przyroda.
W jaskini można spotkać nacieki grzybkowe, niewielkie stalaktyty, stalagmity oraz polewy naciekowe i mleko wapienne.
Ściany jaskini są mokre. Zimują w niej nietoperze.
Historia odkryć.
Jaskinia była znana od dawna, o czym świadczą napisy przy wejściu i pozostałości po ostrewkach we wnętrzu. Jako pierwsi Piwnicę Miętusią zbadali w 1923 roku Stefan i Tadeusz Zwolińscy – pomogły im w tym wskazówki bacy z Przysłopu Miętusiego.

</doc>
<doc id="3618975" url="https://pl.wikipedia.org/wiki?curid=3618975" title="Dystrykt (Szwajcaria)">
Dystrykt (Szwajcaria)



</doc>
<doc id="3618976" url="https://pl.wikipedia.org/wiki?curid=3618976" title="Cerkiew Świętego Michała Archanioła w Ladomirovej">
Cerkiew Świętego Michała Archanioła w Ladomirovej

Cerkiew Świętego Michała Archanioła (słow. "Chrám svätého Michala Archanjela") – drewniana greckokatolicka cerkiew parafialna z 1742 w Ladomirovej. Należy do dekanatu Svidník w archieparchii preszowskiej Kościoła katolickiego obrządku bizantyjsko-słowackiego. 
Cerkiew łemkowska typu północno–zachodniego, od 1968 posiada status Narodowego Zabytku Kultury.
W 2008 została wpisana na Listę Światowego Dziedzictwa UNESCO wraz z innymi drewnianymi cerkwiami w słowackich Karpatach.
Historia.
Cerkiew została wzniesiona w 1742, w południowej części wsi. Świątynia ucierpiała w czasie II wojny światowej, ale już w 1946 ją wyremontowano. Ponownie została uszkodzona przez powalone drzewo w czasie silnej burzy w 1957. Rok później została odbudowana. Ikonostas stopniowo restaurowano w latach 1996-2006. Remont generalny przeszła na początku XXI wieku.
Architektura i wyposażenie.
Jest to cerkiew drewniana o konstrukcji zrębowej, orientowana. Budowla trójdzielna: do kwadratowej nawy przylega od strony wschodniej zamknięte prostokątnie prezbiterium, a od zachodniej babiniec objęty słupami wieży. Wieża o pochyłych ścianach, z izbicą, otoczona zachatą. Dach namiotowy łamany nad prezbiterium, a łamana ośmioboczna kopuła nad nawą. Gontowe dachy nad prezbiterium, nawą i wieżą zwieńczone wydatnymi baniastymi hełmami zakończonymi kutymi krzyżami.
Wewnątrz w prezbiterium i nawie zrębowe kopuły, strop płaski w babińcu. Między babińcem a nawą ozdobnie wycięta przegroda. 
W sanktuarium ołtarz główny z ikoną Pokrov, malowane tabernakulum z połowy XVIII wieku. Pomiędzy prezbiterium a nawą pięciopiętrowy kompletny ikonostas z XVIII wieku, niektóre ikony pochodzą z drugiej połowy XVII wieku. Carskie wrota wyposażone w sześć medalionów. Ikony także na ścianach bocznych nawy. 
Wokół cerkwi.
Obok cerkwi duża drewniana dzwonnica konstrukcji słupowej, przykryta gontowym piramidalnym dachem zwieńczonym cebulastym hełmem z jednoramiennym krzyżem. Pierwotnie znajdowały się tu cztery dzwony (obecnie są trzy), przy czym jeden z 1742. Cerkiew otacza drewniane ogrodzenie.

</doc>
<doc id="3618979" url="https://pl.wikipedia.org/wiki?curid=3618979" title="Jaskinia pod Wantą">
Jaskinia pod Wantą

Jaskinia pod Wantą lub Litworowy Dzwon – jaskinia w Dolinie Litworowej w Tatrach Zachodnich. Wejście do niej znajduje się na północno-wschodnim stoku doliny w zboczach Ratuszowego Grzbietu na wysokości 1793,3 lub 1790 metrów n.p.m. Jest położone w górnej części zbocza, na trawniku pośród kosodrzewiny. Długość jaskini wynosi 520 metrów, deniwelacja 172 metry.
Jest to jaskinia o rozwinięciu pionowym. Jej pierwsza komora ("Dzwon") ma kształt dzwonu – stąd nazwa Litworowy Dzwon. Druga nazwa (Jaskinia pod Wantą) pochodzi od płytowej wanty tkwiącej w dolnej części wejścia.
Opis jaskini.
Z niewielkiego otworu wejściowego prowadzą dwa ciągi. Jeden prowadzi w górę szczeliną do niewielkiej sali i kominka, gdzie osiągnięto najwyższy punkt jaskini +14 metrów. Drugi, główny, to studnia (21 metrów), której dno stanowi sala o kształcie dzwonu. W połowie studni w bok można dostać się do drugiej, równoległej studni (45 metrów), która kończy się dużą salą (25 metrów wysokości). Stąd odchodzą dwa ciągi. Jednym można dostać się do studni (15 metrów) i salki, skąd odchodzą dwa kominy, drugim przez ciasną studzienkę do salki kończącej się zawaliskiem. Jest to najniższy punkt jaskini (−158 metrów).
Przyroda.
Ściany jaskini są mokre. W studniach występuje podziemny deszcz.
Historia odkryć.
Jaskinia pod Wantą była od dawna znana góralom. Dotarcie do niej jest trudne. Ferdynand Rabowski znał otwór jaskini przed wojną, prowadził w okolicy badania geologiczne. Kolejne etapy badań jaskini miały miejsce w latach 1960 (Ryszard Rodziński i Bronisław Goch), 1962 (Janusz Onyszkiewicz, Bernard Uchmański i towarzysze) i 1977. W roku 1989 Wojciech W. Wiśniewski dotarł do najwyższego punktu Jaskini pod Wantą. W 2003 roku grotołazi z Wałbrzyskiego Klubu Górskiego i Jaskiniowego osiągnęli najniższy punkt jaskini.

</doc>
<doc id="3618980" url="https://pl.wikipedia.org/wiki?curid=3618980" title="Lista odcinków serialu American Crime">
Lista odcinków serialu American Crime

Poniżej znajduje się lista odcinków serialu telewizyjnego American Crime – emitowanego przez amerykańską stację telewizyjną ABC od 5 marca 2015 roku do 30 kwietnia 2017 roku Powstały trzy serię, które składają się łącznie z 29 odcinków. W Polsce serial jest emitowany od 8 marca 2016 roku przez FilmBox Premium.

</doc>
<doc id="3618981" url="https://pl.wikipedia.org/wiki?curid=3618981" title="Męka">
Męka



</doc>
<doc id="3618982" url="https://pl.wikipedia.org/wiki?curid=3618982" title="Janaq Paço">
Janaq Paço

Janaq Paço (ur. 14 marca 1914 w Konitsy, zm. 11 lipca 1991 w Tiranie) – albański rzeźbiarz.
Życiorys.
Był jednym z ośmiorga dzieci rzemieślnika Zafiriego Paço i Anastasii. W 1933 ukończył szkołę średnią w Salonikach i rozpoczął naukę w Akademii Sztuk Pięknych w Atenach. Kształcił się pod kierunkiem Kostandina Dimitriadhisa. Studia ukończył w roku 1938, a w 1941 powrócił do Albanii. Pracował jako nauczyciel w szkole w Tiranie. W 1942 po raz pierwszy zaprezentował publicznie swoje obrazy na wystawie malarstwa albańskiego w Tiranie. Od 1945 pracował jako nauczyciel w liceum artystycznym Jordan Misja w Tiranie.
Twórczość.
W 1959, po dziesięciu latach pracy ukończył najbardziej znane swoje dzieło - pomnik Skanderbega, który stanął w Kruji. Był także współtwórcą pomnika Skanderbega, który stanął w 1968 w Tiranie. Do podobnej tematyki powrócił w 1982, kiedy wspólnie z Gencem Hajdarim wykonał rzeźbę "Skanderbeg ze swoim ludem" (Skënderbeu me popullin), która znajduje się przy wejściu do Muzeum Historycznego w Kruji.
W latach 60. i 70. zrealizował dwa popiersia Fana Nolego i popiersie Aleksandra Moisiu. W 1973 ukończył trzymetrowy pomnik "Gladiatorzy", który stanął w Durrësie przy wejściu do amfiteatru. W zbiorach Narodowej Galerii Sztuki w Tiranie znajduje się 39 dzieł artysty.
Nagrody i wyróżnienia.
W 1984 został wyróżniony przez władze Albanii tytułem Rzeźbiarza Ludu (Skulptor i Popullit). W 1990 na wystawie "Pranverë 90" w Narodowej Galerii Sztuki otrzymał pierwszą nagrodę za rzeźbę dziewczyny. Wcześniej rzeźbiarz otrzymał zakaz jej wystawiania, gdyż rzeźbę uznano za modernistyczną i niezgodną z obowiązującą doktryną polityczną.

</doc>
<doc id="3618983" url="https://pl.wikipedia.org/wiki?curid=3618983" title="Okupacja niemiecka ziem polskich (1939-1945)">
Okupacja niemiecka ziem polskich (1939-1945)



</doc>
<doc id="3618984" url="https://pl.wikipedia.org/wiki?curid=3618984" title="Okupacja sowiecka ziem polskich (1939-1941)">
Okupacja sowiecka ziem polskich (1939-1941)



</doc>
<doc id="3618985" url="https://pl.wikipedia.org/wiki?curid=3618985" title="Tomáš Vančura">
Tomáš Vančura

Tomáš Vančura (ur. 10 września 1996 w Valašskim Meziříčí) – czeski skoczek narciarski, do 2015 kombinator norweski, reprezentant klubu Dukla Liberec. Uczestnik mistrzostw świata (2017 i 2019) i mistrzostw świata w lotach narciarskich (2016). Medalista mistrzostw kraju w skokach narciarskich.
Przebieg kariery.
Począwszy od sezonu 2009/2010 startował w Alpen Cup w kombinacji norweskiej, zajmując miejsca w piątej i szóstej dziesiątce. W latach 2013–2015 trzykrotnie wystąpił w konkursach kombinacji norweskiej na mistrzostwach świata juniorów w narciarstwie klasycznym. Indywidualnie najlepszym jego wynikiem było 24. miejsce z 2014.
W sezonie 2014/2015 rozpoczął starty w oficjalnych zawodach międzynarodowych w skokach narciarskich. W swoim debiucie w FIS Cup w lutym 2015 w Hinterzarten zajął 40. i 37. miejsce.
W lipcu 2015 w Villach zajął 4. miejsce w konkursie FIS Cup, a 8 sierpnia w Wiśle swój debiutancki występ w zawodach Letniego Pucharu Kontynentalnego zakończył na 7. pozycji. We wrześniu 2015 wystąpił w Letnim Grand Prix w Czajkowskim, zajmując miejsca poza trzydziestką. 10 stycznia 2016 zajął 3. miejsce w konkursie Pucharu Kontynentalnego w Garmisch-Partenkirchen. Po tych zawodach został zgłoszony do występu na Mistrzostwach Świata w Lotach Narciarskich 2016. Zajął w nich 23. miejsce w konkursie indywidualnym oraz 6. w zawodach drużynowych. 30 stycznia 2016 w Sapporo zadebiutował w konkursie indywidualnym Pucharu Świata, zajmując 37. miejsce, zaś kolejnego dnia zdobył po raz pierwszy punkty do klasyfikacji cyklu, zajmując 28. lokatę.
11 września 2016 zajął 2. miejsce w konkursie Letniego Grand Prix w Czajkowskim. Trzy inne konkursy cyklu również kończył w najlepszej dziesiątce. W Pucharze Świata 2016/2017 punkty zdobywał głównie na skoczniach mamucich, najwyżej sklasyfikowanym będąc na 18. miejscu, w marcu w Planicy. Na Mistrzostwach Świata w Narciarstwie Klasycznym 2017 był 35. (skocznia normalna) i 42. (skocznia duża) indywidualnie oraz 7. w drużynie.
W styczniu 2019 zajął 2. pozycję w zawodach Pucharu Kontynentalnego w Sapporo. Punkty Pucharu Świata w sezonie 2018/2019 zdobył raz, dzięki zajęciu 28. miejsca na skoczni mamuciej w Oberstdorfie. Wystąpił na Mistrzostwach Świata w Narciarstwie Klasycznym 2019, gdzie zajął 49. miejsce indywidualnie na skoczni dużej i 8. w drużynie męskiej.
W oficjalnych zawodach międzynarodowych rozgrywanych pod egidą FIS po raz ostatni wystąpił w lipcu 2019 – w zawodach Letniego Grand Prix w Wiśle odpadł w kwalifikacjach do zmagań indywidualnych, a w konkursie drużynowym z czeską kadrą zajął 8. lokatę. Na początku grudnia 2019 ogłosił zakończenie kariery sportowej ze względu na trapiące go od kilku lat problemy zdrowotne z plecami (wypadające dyski).
Stawał na podium mistrzostw Czech w skokach narciarskich. W 2015 i w styczniu 2017 zdobył brązowy medal na skoczni normalnej, a we wrześniu 2017 wywalczył złoto na skoczni dużej.

</doc>
<doc id="3618987" url="https://pl.wikipedia.org/wiki?curid=3618987" title="Tomas Vancura">
Tomas Vancura



</doc>
<doc id="3618990" url="https://pl.wikipedia.org/wiki?curid=3618990" title="69. ceremonia wręczenia nagród Brytyjskiej Akademii Filmowej">
69. ceremonia wręczenia nagród Brytyjskiej Akademii Filmowej

69. ceremonia wręczenia nagród Brytyjskiej Akademii Filmowej (BAFTA) za rok 2015, odbyła się 14 lutego 2016 w Royal Opera House w Londynie. Nominacje do nagród zostały ogłoszone 8 stycznia 2016, a prezentacji dokonali aktorzy Stephen Fry i Gugu Mbatha-Raw. Najwięcej, tj. po 9 nominacji otrzymały dwa filmy, "Most szpiegów" oraz "Carol".

</doc>
<doc id="3618992" url="https://pl.wikipedia.org/wiki?curid=3618992" title="Hinterland (ujednoznacznienie)">
Hinterland (ujednoznacznienie)



</doc>
<doc id="3618997" url="https://pl.wikipedia.org/wiki?curid=3618997" title="Jack Stewart-Clark">
Jack Stewart-Clark

Jack Stewart-Clark, 3. baronet (ur. 17 września 1929 w Dalmeny) – brytyjski polityk i przedsiębiorca, poseł do Parlamentu Europejskiego I, II, III i IV kadencji, właściciel zamku Dundas Castle.
Życiorys.
Kształcił się w Eton, następnie studiował w Balliol College w Oksfordzie. Pracował w rodzinnym przedsiębiorstwie J. &amp; P. Coats, następnie w Philipsie, był dyrektorem zarządzającym kontrolowanych przez ten koncern przedsiębiorstw Philips Electrical oraz Pye. Działacz Partii Konserwatywnej. W latach 1979–1999 przez cztery kadencje sprawował mandat posła do Parlamentu Europejskiego, w latach 1992–1997 jako jego wiceprzewodniczący.

</doc>
<doc id="3618998" url="https://pl.wikipedia.org/wiki?curid=3618998" title="Jaskinia Małołącka">
Jaskinia Małołącka

Jaskinia Małołącka (Jaskinia w Małołączniaku, Małołącka Studnia) – jaskinia w Dolinie Małej Łąki w Tatrach Zachodnich. Wejście do niej znajduje się na północno-wschodnich stokach Małołączniaka, nad Kotlinami, na wysokości 1873 m n.p.m. Długość jaskini wynosi 258 metrów, deniwelacja 166 metrów.
70 metrów na południe od otworu Jaskini Małołąckiej znajduje się wejście do Jaskini nad Kotlinami z systemu Jaskini Wielkiej Śnieżnej.
Opis jaskini.
Jaskinia ma rozwinięcie pionowe – jest ciągiem stromych progów i pochylni. Występuje w niej bardzo duże zagrożenie ze strony spadających kamieni i gruzu. Z tego powodu Jaskinia Małołącka jest najrzadziej odwiedzaną spośród stosunkowo głębokich jaskiń tatrzańskich.
Jaskinię stanowi ciąg bez większych odgałęzień. Prowadzi on z niewielkiego otworu do małej salki i dalej przez pochylnię do następnej salki. Tutaj zaczynają się progi: pierwszy (18 metrów głębokości) i drugi (16 metrów). Dalej ciąg jest w miarę poziomy nazwany Ruchomymi Schodami. Za nimi są kolejne progi: pierwszy (18 metrów) i drugi (12,5 metrów). Na końcu znajduje się studnia (21 metrów głębokości). Stąd odchodzą dwa krótkie korytarze kończące się zawaliskami. W jednym z korytarzy znajduje się najniższy punkt jaskini – 166,5 m.
Przyroda.
Jaskinia ma pochodzenie tektoniczne. 
Ściany są mokre. Występuje w niej jeden ciek wodny na głębokości około 65 metrów. 
Historia odkryć.
Jaskinia została odkryta 12 sierpnia 1959 roku przez Stanisława Wójcika z Zakopanego. Kilka kolejnych wypraw grotołazów z Zakopanego i Krakowa pozwoliło do kolejnego roku na osiągnięcie głębokości 164 metrów. Ostatnie odkrycia miały miejsce w 1982 roku, a dokonali ich grotołazi z Wrocławia.

</doc>
<doc id="3619000" url="https://pl.wikipedia.org/wiki?curid=3619000" title="Muchomornica śluzowata">
Muchomornica śluzowata

Muchomornica śluzowata ("Limacella illinita" (Fr.) Maire) – gatunek grzybów z rodziny muchomorowatych ("Amanitaceae").
Systematyka i nazewnictwo.
Pozycja w klasyfikacji: "Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi" według Index Fungorum.
Po raz pierwszy takson ten zdiagnozował w roku 1818 Elias Fries nadając mu nazwę "Agaricus illinitus". Obecną, uznaną przez Index Fungorum nazwę nadał mu w roku 1933 René Charles Maire, przenosząc go do rodzaju "Limacella". 
Niektóre synonimy naukowe:
Nazwę polską zaproponował Władysław Wojewoda w 2003 r. Czasami opisywana jest też jako muchomornica kroplista. 
Morfologia.
Średnica 2–9 cm, kształt u młodych owocników półkulisty, później dzwonkowaty i łukowaty, w końcu płaski z tępym garbem. Brzeg długo podwinięty. Powierzchnia podczas suchej pogody matowa, podczas wilgotnej bardzo śliska i błyszcząca. Kolor początkowo biały, tylko na środku kapelusza ochrowy, później jasnokremowy, żółtawy, ochrowobrązowy.
Szerokie, wolne, gęste, o gładkich ostrzach, białawe. 
Wysokość 5–10 cm, grubość 0,6–1 cm, walcowaty, w dolnej części nieco rozszerzony, ale bez bulwy. Jest kruchy, początkowo pełny, później pusty. U młodych owocników pokryty jest śluzem. Pod kapeluszem biały z resztkami śluzowatego pierścienia, poza tym ma barwę od białawej do jasnoochorowej.
Biały, tylko na środku kapelusza gruby. Ma mączny smak i zapach.
Biały. Zarodniki kuliste do szeroko elipsoidalnych, gładkie, nieamyloidalne, o rozmiarach 4,5–6,5 × 4–6 μm. 
Występowanie.
W Ameryce Północnej i w Europie opisano wiele stanowisk muchomornicy śluzowatej i jest tutaj szeroko rozprzestrzeniona. Poza tymi kontynentami opisano jej występowanie tylko w Wenezueli. W Polsce częstość występowania i rozprzestrzenienie nie są znane. W piśmiennictwie naukowym na terenie Polski do 2003 r. opisano tylko 4 jej stanowiska.
Owocniki wytwarza na ziemi, w lasach iglastych, mieszanych i liściastych z udziałem świerka lub jodły. Rośnie w trawie, wśród mchów i na ściółce leśnej. Pojawia się w miesiącach sierpień – październik. 
Znaczenie.
Saprotrof. Grzyb jadalny.
W badaniach przeprowadzonych w 2007 roku u "Limacella illinita" wykryto cztery nowe bioaktywne związki. Niektóre z nich wykazywały słabą fitotoksyczność i umiarkowane działanie nicieniobójcze przeciwko "Caenorhabditis elegans". Inne działały umiarkowanie cytotoksycznie.
Gatunki podobne.
Podobny jest łuskwiak śluzowaty ("Pholiota lenta"). Odróżnia się włóknisto łuskowatym trzonem (poniżej białej strefy pierścieniowej) oraz siedliskiem – rośnie na martwym drewnie.

</doc>
<doc id="3619002" url="https://pl.wikipedia.org/wiki?curid=3619002" title="Narodowy Order Lwa">
Narodowy Order Lwa



</doc>
<doc id="3619007" url="https://pl.wikipedia.org/wiki?curid=3619007" title="ILA Berlin">
ILA Berlin



</doc>
<doc id="3619008" url="https://pl.wikipedia.org/wiki?curid=3619008" title="Casper">
Casper



</doc>
<doc id="3619009" url="https://pl.wikipedia.org/wiki?curid=3619009" title="Jegor Kluka">
Jegor Kluka

Jegor Wasiljewicz Kluka (ros. Егор Васильевич Клюка; ur. 15 czerwca 1995 w Kobryniu na Białorusi) – rosyjski siatkarz pochodzenia białoruskiego, grający na pozycji przyjmującego, reprezentant Rosji. Od sezonu 2020/2021 występuje w drużynie Zenit Petersburg.
W 2014 roku przyjął obywatelstwo rosyjskie.
Sukcesy klubowe.
Mistrzostwo Młodej Ligi Rosyjskiej:
Puchar Challenge:
Klubowe Mistrzostwa Świata:
Mistrzostwo Rosji:
Puchar CEV:
Sukcesy reprezentacyjne.
Mistrzostwa Świata U-23:
Igrzyska Europejskie:
Letnia Uniwersjada:
Mistrzostwa Europy:
Liga Narodów:
Memoriał Huberta Jerzego Wagnera:
Igrzyska Olimpijskie:

</doc>
<doc id="3619010" url="https://pl.wikipedia.org/wiki?curid=3619010" title="Robin Teverson">
Robin Teverson

Robin Teverson, baron Teverson (ur. 31 marca 1952 w Dagenham) – brytyjski polityk i ekonomista, poseł do Parlamentu Europejskiego IV kadencji, par dożywotni.
Życiorys.
Z wykształcenia ekonomista, absolwent University of Exeter. Zawodowo związany z branżą transportową. Działacz Liberalnych Demokratów, został rzecznikiem tej partii ds. energii i zmian klimatycznych. W latach 1994–1999 sprawował mandat eurodeputowanego IV kadencji, pracując m.in. w Komisji ds. Rybołówstwa. Został później m.in. dyrektorem rady biznesowej Devon and Cornwall Business Council i dyrektorem niewykonawczym w Marine Management Organisation. W 2006 otrzymał tytuł barona i jako par dożywotni zasiadł w Izbie Lordów.

</doc>
<doc id="3619011" url="https://pl.wikipedia.org/wiki?curid=3619011" title="Limacella illinita">
Limacella illinita



</doc>
<doc id="3619012" url="https://pl.wikipedia.org/wiki?curid=3619012" title="Jaskinia Lodowa Małołącka">
Jaskinia Lodowa Małołącka

Jaskinia Lodowa Małołącka (System Dziurawe, Jaskinia Lodowa w Mnichach) – jaskinia w Koprowych Mniszkach w Tatrach Zachodnich. Główne wejście do niej znajduje się na wschodnim zboczu Doliny Małej Łąki, w południowej części Mnichowych Turni nad Niżnią Świstówką na wysokości 1634 metrów n.p.m. Drugie wejście do jaskini (Dziura pod Lodową Małołącką II), położone niżej na wysokości 1622 metrów n.p.m., zostało zasypane, aby nie naruszać cyrkulacji powietrza. Długość jaskini wynosi 360 metrów, a jej deniwelacja 53 metry.
W okolicy znajdują się inne jaskinie, m.in. Pomarańczarnia, Dziura pod Lodową Małołącką I, Dziura przy Lodowej Małołąckiej I i Chuda Mnichowa Studnia.
Opis jaskini.
Górne ciągi jaskini są wąskie, środkowe stanowią szerokie sale i korytarze.
Od niewielkiego otworu wejściowego w kształcie trójkąta o wymiarach 1,2 x 2,5 m, prowadzi Korytarz Wstępny w kształcie szczeliny, który kończy się niewielką niszą. Stąd odchodzi parę korytarzy. Jeden to ciasny meander kończący się szczeliną, drugi prowadzi do pokrytej lodem Komory Wstępnej, skąd można dostać się do Dziury pod Lodową Małołącką II i jej zasypanego otworu. Trzeci obszerny korytarz to Korytarz Główny. Idąc nim, po paru metrach, dochodzi się do rozgałęzienia. W bok odchodzi stromo w górę Korytarz Wschodni, który prowadzi do niewielkiej salki, a dalej do zawaliska. W dół idzie korytarz do dolnych partii jaskini. Korytarz Główny prowadzi dalej do wysokiej sali (po drodze jest wejście do Korytarza Północnego kończącego się małą salką i korytarzykiem prowadzącym do Górnego Meandra), a następnie przez progi i kominek do Dolnego Meandra. Stąd wspinając się progiem w górę, dochodzi się do rozgałęzienia. Jeden ciąg prowadzi do Korytarza Północnego, drugi do Górnego Meandra kończącego się zawaliskiem, a trzeci do górnej części komina (26 metrów wysokości), gdzie zaczynają się Janosikowe Partie. Jest to korytarz, który przez dwie sale prowadzi do zawaliska. Znajduje się tu najwyższy punkt jaskini.
Dolne partie jaskini. Z Korytarza Głównego odchodzi w dół ciąg zaczynający się szczeliną między lodem a skałą. Przy niskim stanie lodu można zjechać z niej do małej niszy lodowej i dalej, przez zacisk w lodzie, pod lód do Sali pod Lodem. W jej stropie znajduje się komin prowadzący do Korytarza Głównego. Z sali odchodzi też obszerny korytarz (znajduje się tu najniżej położony punkt w jaskini), którym dochodzi się do Komory Zawaliskowej o dnie pokrytym wielkimi wantami. Stąd można dostać się do niewielkiej salki. W salce okresowo wytapia się w lodzie przejście do Komory Wstępnej.
Dziura pod Lodową Małołącką II. Do 2000 roku samodzielna mała jaskinia o długości 2,80 metrów. Obszerny otwór ograniczony okapem prowadzi do niewielkiej salki. W salce znajduje się przejście do Komory Wstępnej w Jaskini Lodowej Małołąckiej. Otwór wejściowy do jaskini został zasypany w 2005 roku.
Przyroda.
W głównych salach jaskini grubość pokrywy lodowej wynosi nawet kilkanaście metrów. Dolne piętro jest zawalone skałami i lodem. Występuje w niej również lód naciekowy (stalaktyty, stalagmity, stalagnaty, polewy, draperie), firnowy, sublimacyjny (płatki lodowe). Formy te mają charakter okresowy, obecne są głównie we wstępnych partiach oraz w dolnym ciągu, gdzie zaznacza się ich wielka różnorodność i bogactwo. Są też szczeliny i kominy lodowe. We wnętrzu panuje mikroklimat, temperatura wynosi od −4 °C w maju do +0,2 °C w lipcu.
Historia odkryć.
Jaskinię została odkryta 21 września 1959 roku przez Stanisława Wójcika i Mariana Kruczka (lub R. Sznuka) z Zakopanego. W pierwszym roku eksploatacji łączną długość korytarzy jaskini oceniono na 100 m.
W 1997 roku odnaleziono przejście między lodem a skałą i w ten sposób odkryto dolne partie jaskini.
W 2000 roku odkryto połączenie z niewielką jaskinią Dziura pod Lodową Małołącką II i w ten sposób otwór wejściowy tej jaskini stał się dolnym otworem Jaskini Lodowej Małołąckiej.
W 2004 roku odkryto Janosikowe Partie.

</doc>
<doc id="3619013" url="https://pl.wikipedia.org/wiki?curid=3619013" title="Siergiej Szustikow (1970–2016)">
Siergiej Szustikow (1970–2016)

Siergiej Wiktorowicz Szustikow, ros. Сергей Викторович Шустиков (ur. 30 września 1970 w Moskwie; zm. 7 stycznia 2016 tamże) – rosyjski piłkarz, grający na pozycji pomocnika lub obrońcy, trener piłkarski. Syn znanego piłkarza Wiktora Szustikowa.
Kariera piłkarska.
Kariera klubowa.
Wychowanek Szkoły Sportowej Torpedo Moskwa. Pierwszy trener Eduard Strielcow. W 1988 rozpoczął karierę piłkarską w podstawowym składzie Torpeda Moskwa. Latem 1996 wyjechał do Hiszpanii, gdzie przez pół roku bronił barw klubu Racing Santander. W 1997 przeszedł do CSKA Moskwa. Latem 1998 ponownie wyjechał do Hiszpanii, gdzie występował w byłym klubie Racing Santander. W sezonie 2000/01 był piłkarzem CA Osasuna, ale nie rozegrał żadnego meczu i latem 2001 powrócił do rodzimego klubu, który już nazywał się Torpedo-ZIŁ, a potem zmienił nazwę na FK Moskwa. W 2005 zakończył karierę piłkarza.
Kariera reprezentacyjna.
W 1991 bronił barw olimpijskiej reprezentacji ZSRR. W 1992 rozegrał 2 gry w reprezentacji Wspólnoty Niepodległych Państw.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw do 2007 pomagał szkolić piłkarzy w rodzimym klubie FK Moskwa, a w 2008 razem z głównym trenerem Leonidem Słuckim przeniósł się do Krylji Sowietow Samara. W październiku 2009 po dymisji Słuckiego został zaproszony z nim do sztabu szkoleniowego CSKA Moskwa. We wrześniu 2014 został mianowany na stanowisko głównego trenera klubu Solaris Moskwa.
W noc z 6 na 7 stycznia 2016 zmarł we własnym mieszkaniu na atak serca.

</doc>
<doc id="3619015" url="https://pl.wikipedia.org/wiki?curid=3619015" title="Park Sawejki">
Park Sawejki

Park „Sawejki” (, ) – zabytkowy park z ruiną dworu w Sawejkach na Białorusi, w rejonie lachowickim obwodu brzeskiego.
Historia własności i funkcji, przynależność administracyjna.
Nieznana jest data wzniesienia dworu, zwanego pałacem. Jego barokowo-klasycystyczny styl może wskazywać na to, że powstał jeszcze w XVIII lub na początku XIX wieku, kiedy był własnością Benningsenów. Wiele elementów architektury oraz kompozycji parkowej wskazuje na koniec XVIII wieku jako datę powstania siedziby Benningsenów. Mniej prawdopodobna jest data 1850 jako data powstania rezydencji. Na początku XIX wieku dobra Sawejki nabył hrabia Stanisław Hutten-Czapski (1779–1844). Jego syn Edward (1819–1888) wspominał, że jego rodzice mieszkali w "nowym, dwupiętrowym domu, pałacem zwanym".
Stanisław Czapski zmuszony był odsprzedać Sawejki najprawdopodobniej Leoncjuszowi Benningstenowi (1745–1826), generał-gubernatorowi Litwy w latach 1801–1806, od którego majątek ten kupił Krzysztof Niezabytowski. Jego córka Waleria wniosła Sawejki w posagu do rodziny Rdułtowskich, wyszedłszy w 1840 roku za Konstantego Rdułtowskiego (1804–1869), marszałka słuckiego. Administratorem majątku był wtedy Hektor Nowicki, który w 1860 roku kupił go od dotychczasowych właścicieli. Wraz z folwarkiem Zapole majątek ten liczył wtedy ponad 383 włóki. Od co najmniej 1901 roku do co najmniej 1913 roku właścicielem majątku był Teofil Nowicki, później, ostatnim – Andrzej Nowicki.
Po III rozbiorze Polski w 1795 roku Sawejki wcześniej należące do województwa nowogródzkiego Rzeczypospolitej (a między II i III rozbiorem – do namiestnictwa mińskiego), znalazły się na terenie powiatu słuckiego (ujezdu) kolejno guberni: słonimskiej, litewskiej, grodzieńskiej i mińskiej Imperium Rosyjskiego. Po ustabilizowaniu się granicy polsko-radzieckiej w 1921 roku Sawejki wróciły Polski, znalazły się w gminie Niedźwiedzice w powiecie baranowickim województwa nowogródzkiego, od 1945 roku – w ZSRR, od 1991 roku – na terenie Republiki Białorusi, w sielsowiecie Honczary.
Dwór był zniszczony w czasie II wojny światowej, odbudowano go w latach 50. XX wieku na potrzeby sanatorium, które funkcjonowało tu do 1963 roku, do 2003 roku działały tu szpital i ambulatorium, od tej pory budynek niszczał. Niektóre elementy parku odnowiono w 1999 roku. W 2011 roku rezydencję wraz z parkiem wystawiono na sprzedaż z ceną wywoławczą 3,6 miliarda rubli białoruskich. Ostatecznie 12 lutego 2013 roku firma „Łada Garant” () kupiła nieruchomość za 1,8 miliarda rubli białoruskich (równowartość około 200 tysięcy USD). Nowy właściciel zapowiedział remont nieruchomości na potrzeby kompleksu hotelowego.
Dwór i park.
Dwór wzniesiono na wysokich suterenach, na planie prostokąta. Jest to jedenastoosiowy, parterowy, a w trójosiowej części środkowej piętrowy, budynek, którego część centralna zwieńczona jest z obu stron półkoliście zamkniętymi frontonami, o cechach barokowych. Przed tą częścią, od strony zajazdu, stoi głęboki portyk z czterema parami kolumn podtrzymujących obszerny taras-balkon. Portyk służył jako podjazd dla zaprzęgów. Po stronie ogrodowej odpowiednikiem tego portyku jest otwarty taras, ogrodzony, podobnie jak od frontu, balustradą tralkową ze schodkami do ogrodu po obu stronach. W XIX wieku lewą elewację domu przedłużono o dodatkowe trójosiowe skrzydło.
Dom jest przykryty niskim dwuspadowym dachem ze ściankami szczytowymi.
Jedenastohektarowy park otacza dom ze wszystkich stron. Obejmuje trzy sadzawki: jedną dużą i dwie mniejsze. Przed domem rozciągał się obszerny gazon (obecnie nie istnieje). W parku rosło 27 gatunków drzew i krzewów, w tym jesiony, wierzba biała, wierzba złocista, kasztan koński, orzech szary i modrzew europejski. Obecnie park jest zdziczały.
W parku stoi gorzelnia z 1901 roku, dwie piętrowe, murowane oficyny (w tym jedna otynkowana), zabudowania gopodarcze i liczne mostki nad parkowymi kanałkami.
Całość jest historyczno kulturalnym zabytkiem Białorusi o numerze ewidencyjnym 112Г000482.
Majątek w Sawejkach jest opisany w 2. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="3619016" url="https://pl.wikipedia.org/wiki?curid=3619016" title="Carles Puigdemont">
Carles Puigdemont

Carles Puigdemont i Casamajó (wym. wsch. kat. ; ur. 29 grudnia 1962 w Amerze) – hiszpański i kataloński polityk, samorządowiec oraz dziennikarz, alkad Girony (2011–2016), poseł do Parlamentu Europejskiego IX kadencji. W styczniu 2016 powołany na przewodniczącego Generalitat de Catalunya, w październiku 2017 został usunięty z urzędu przez premiera Hiszpanii Mariana Rajoya.
Życiorys.
Studiował filologię katalońską na Uniwersytecie w Gironie. Zawodowo zajmował się dziennikarstwem. Był redaktorem naczelnym dziennika „El Punt”, dyrektorem agencji prasowej Agència Catalana de Notícies i dyrektorem anglojęzycznego miesięcznika „Catalonia Today”. W latach 2002–2004 kierował wydziałem kultury w prowincji Girona. Posługuje się czterema językami: katalońskim, hiszpańskim, francuskim i rumuńskim.
Działał w młodzieżówce Joventut Nacionalista de Catalunya, dołączył do Demokratycznej Konwergencji Katalonii (CDC). W 2006 z ramienia federacji Konwergencja i Unia wybrany na posła do katalońskiego parlamentu, uzyskiwał reelekcję na kolejne kadencje. W 2007 bezskutecznie ubiegał się o urząd burmistrza Girony. Został powołany na to stanowisko po kolejnych wyborach lokalnych w 2011, zajmując je do 2016. W 2015 został prezesem Associació de Municipis per la Independència, zrzeszenia katalońskich gmin na rzecz niepodległości.
W tym samym roku ponownie wszedł w skład parlamentu Katalonii z listy Junts pel Sí, współtworzonej przez CDC i Republikańską Lewicę Katalonii; mandat uzyskiwał formalnie także w 2017 i w 2021.
W styczniu 2016, po kilkumiesięcznych negocjacjach, został wskazany jako kandydat na nowego przewodniczącego katalońskiego rządu. Urząd ten objął 12 stycznia 2016. Odmówił złożenia przysięgi wierności hiszpańskiej konstytucji i królowi.
27 października 2017, po przeprowadzeniu nieuznawanego przez władze Hiszpanii referendum i deklaracji niepodległości Katalonii, premier Mariano Rajoy ogłosił odwołanie autonomicznych władz tej wspólnoty autonomicznej. 30 października Carles Puigdemont i czworo byłych ministrów rządu Katalonii wyjechało do Belgii; na wniosek hiszpańskiego prokuratora generalnego 3 listopada sąd w Madrycie wydał w stosunku do niego europejski nakaz aresztowania. 5 listopada wraz z czterema byłymi ministrami rządu Katalonii zgłosił się do belgijskiej policji. Po przesłuchaniu został zwolniony warunkowo do czasu rozprawy przed belgijskim sądem.
W nakazanych przez rząd Hiszpanii przedterminowych wyborach regionalnych w Katalonii zwycięstwo odniosła centroprawicowa unionistyczna partia Obywatele. Większość w miejsc w parlamencie uzyskali jednak przedstawiciele partii separatystycznych, w tym Demokratyczna Europejska Partia Katalonii (PDeCAT) byłego premiera. Carles Puigdemont wymógł na obu głównych ugrupowaniach, by uznały go za wspólnego kandydata na premiera autonomicznego rządu, chociaż sam wraz z częścią nowo wybranych posłów dla uniknięcia aresztowania przebywał od listopada 2017 poza granicami Hiszpanii, co uniemożliwiałoby mu sprawowanie mandatu posła i wykonywanie funkcji premiera. W marcu 2018 został zatrzymany na terenie Niemiec; wkrótce jednak doszło do jego zwolnienia przy zastosowaniu wolnościowych środków zapobiegawczych do czasu ostatecznego zakończenia postępowania. W lipcu tegoż roku niemiecki sąd wyraził zgodę na jego przekazanie Hiszpanii, ograniczając zakres przekazania do zarzutów związanych z defraudacją. W tym samym miesiącu hiszpański Sąd Najwyższy wycofał europejski nakaz aresztowania wobec byłego premiera Katalonii.
Organizował przy tym kolejne inicjatywy polityczne Junts per Catalunya i Crida Nacional per la República. W 2019 Carles Puigdemont jako lider katalońskiej listy wyborczej Lliures per Europa został wybrany na eurodeputowanego IX kadencji, nie objął jednak początkowo mandatu z uwagi na spór co do legalności jego wyboru.
W październiku 2019, po wyroku skazującym innych byłych członków katalońskich władz, ponownie wystawiono za nim europejski nakaz aresztowania. Na początku stycznia 2020 Parlament Europejski uznał go za legalnie wybranego europosła ze skutkiem od początku kadencji.
W 2020 Carles Puigdemont wystąpił z PDeCAT, inicjując nowe ugrupowanie polityczne, które pozostało przy szyldzie Junts per Catalunya.

</doc>
<doc id="3619017" url="https://pl.wikipedia.org/wiki?curid=3619017" title="Isidor Lubimow">
Isidor Lubimow

Isidor Jewstigniejewicz Lubimow (ros. Исидо́р Евстигне́евич Люби́мов, ur. we wsi Stariszczewo w guberni kostromskiej, zm. 27 listopada 1937) – radziecki polityk i wojskowy.
Życiorys.
Uczył się w szkole rzemieślniczo-nauczycielskiej, od 1899 pracował jako nauczyciel w szkole wiejskiej, 1902 wstąpił do SDPRR, po rozłamie w partii bolszewik. Prowadził działalność partyjną i związkową w Jarosławiu, Kineszmie, Wiczudze i Kostromie. Dwukrotnie aresztowany, 1911 zesłany, od marca 1917 był przewodniczącym Rady Mińskiej, od sierpnia 1917 przewodniczący miasta Iwanowo-Wozniesiensk, od listopada 1917 przewodniczący Rady Iwanowo-Wozniesienska. Od kwietnia do października 1918 zastępca przewodniczącego Komitetu Wykonawczego Gubernialnej Rady Iwanowo-Wozniesienskiej, od października 1918 do września 1919 przewodniczący Komitetu Wykonawczego Gubernialnej Rady Iwanowo-Wozniesienskiej, od października 1919 do listopada 1920 członek Rady Wojskowo-Rewolucyjnej Frontu Turkiestańskiego, pełnomocnik tego frontu ds. zaopatrzenia, członek Prezydium CIK Autonomicznej Turkiestańskiej SFR, 1920 przewodniczący Obwodowego Komitetu Wojskowo-Rewolucyjnego w Samarkandzie. Od maja do września 1920 przewodniczący Rady Komisarzy Ludowych Turkiestańskiej Autonomicznej SRR, 1920 zastępca przewodniczącego KC Komunistycznej Partii (bolszewików) Turkiestanu, od 1921 członek Prezydium Sownarchozu Ukraińskiej SRR, 1922-1924 przewodniczący Środkowoazjatyckiej Narady Ekonomicznej, członek Środkowoazjatyckiego Biura KC RKP(b) i przewodniczący Głównego Zarządu Komitetu Bawełnianego przy Najwyższej Radzie Gospodarki Narodowej RFSRR/ZSRR. Od 1924 zastępca przewodniczącego Komitetu Wykonawczego Rady Miejskiej Moskwy, do 1926 członek Prezydium Najwyższej Rady Gospodarki Narodowej ZSRR, od 31 grudnia 1925 do 2 grudnia 1927 zastępca członka KC WKP(b), 1926-1930 przewodniczący Zarządu Centrosojuza. Od 19 grudnia 1927 do 25 czerwca 1937 członek KC WKP(b), od listopada 1930 do 1931 zastępca ludowego komisarza handlu zagranicznego i wewnętrznego ZSRR i przedstawiciel handlowy ZSRR w Niemczech, od 5 stycznia 1932 do 7 września 1937 ludowy komisarz przemysłu lekkiego ZSRR. 17 stycznia 1936 odznaczony Orderem Lenina.
24 września 1937 aresztowany, 27 listopada 1937 skazany na śmierć przez Wojskowe Kolegium Sądu Najwyższego ZSRR i rozstrzelany. 14 marca 1956 pośmiertnie zrehabilitowany.

</doc>
<doc id="3619021" url="https://pl.wikipedia.org/wiki?curid=3619021" title="Tim Young">
Tim Young

 
Tim Aaron Young (ur. 6 lutego 1976 w Santa Cruz) – amerykański koszykarz, występujący na pozycji środkowego.
Został szóstym w historii zawodnikiem konferencji Pac-10 wybrany w drafcie NBA. Pozostali to: Baron Davis z UCLA (I runda – Hornets), Jason Terry z Arizony (I runda – Hawks), Francisco Elson z Kalifornii (II runda – Nuggets), Todd MacCulloch z Waszyngtonu (II runda – 76ers) i A.J. Bramlett z Arizony (II runda – Cavaliers).

</doc>
<doc id="3619025" url="https://pl.wikipedia.org/wiki?curid=3619025" title="Nadzy (film 1993)">
Nadzy (film 1993)

Nadzy – brytyjski komediodramat z 1993 roku w reżyserii Mike’a Leigha. W 2004 roku uplasował się na 10 pozycji w rankingu przeprowadzonym przez magazyn „Total film” na najlepszy film brytyjski wszech czasów. Film został nakręcony w Londynie.
Fabuła.
Johnny ucieka z Manchesteru do Londynu, aby uniknąć kary za zgwałcenie swojej dziewczyny. W Londynie szuka schronienia w mieszkaniu swojej byłej dziewczyny - Louise. Inteligentny i elokwentny Johnny jest jednocześnie egoistyczny i lekkomyślny. Uwodzi przyjaciółkę Louise, Sophie, jednak szybko traci nią zainteresowanie i wyrusza w samotną podróż po stolicy Zjednoczonego Królestwa rozmawiając z napotkanymi ludźmi. 
Bohater ostatecznie zostaje pobity przez przypadkowo spotkanych bandytów, a kiedy pojawia się główny najemca lokalu, Johnny zmuszony jest do wyjazdu. 

</doc>
<doc id="3619028" url="https://pl.wikipedia.org/wiki?curid=3619028" title="Prawo Hagena-Poiseuille'a">
Prawo Hagena-Poiseuille'a



</doc>
<doc id="3619030" url="https://pl.wikipedia.org/wiki?curid=3619030" title="Winnie Ewing">
Winnie Ewing

Winifred (Winnie) Margaret Ewing w domu Woodburn (ur. 10 lipca 1929 w Glasgow) – brytyjska i szkocka polityk oraz prawniczka, deputowana do Izby Gmin i do szkockiego parlamentu, posłanka do Parlamentu Europejskiego (1975–1999).
Życiorys.
Ukończyła studia prawnicze na University of Glasgow. Działała w niepodległościowej organizacji Student Nationalists. Zawodowo pracowała jako radca prawny i notariusz, pełniła funkcję sekretarza palestry w Glasgow. Zaangażowała się w działalność polityczną w ramach Szkockiej Partii Narodowej, do której wstąpiła w 1946.
W 1967 wygrała wybory uzupełniające do Izby Gmin w okręgu Hamilton, nie utrzymała mandatu w 1970. W 1974 w obu wyborach uzyskiwała mandat poselski w okręgu Moray and Nairn, który wykonywała do 1979. W 1975 została członkinią Europarlamentu, po wprowadzeniu wyborów powszechnych do PE czterokrotnie była wybierana do tego gremium (1979, 1984, 1989, 1994), zasiadając w nim do 1999. Pełniła m.in. funkcje przewodniczącej Komisji ds. Młodzieży, Kultury, Edukacji, Informacji i Sportu oraz wiceprzewodniczącej Komisji ds. Rybołówstwa. W 1987 objęła honorową funkcję przewodniczącej Szkockiej Partii Narodowej, którą pełniła do 2005. Od 1999 do 2003 była posłanką do reaktywowanego szkockiego parlamentu – w 1999 jako najstarszy deputowany prowadziła jego pierwsze obrady.

</doc>
<doc id="3619036" url="https://pl.wikipedia.org/wiki?curid=3619036" title="WBIE">
WBIE



</doc>
<doc id="3619039" url="https://pl.wikipedia.org/wiki?curid=3619039" title="Siergiej Szustikow (ur. 1989)">
Siergiej Szustikow (ur. 1989)

Siergiej Siergiejewicz Szustikow, ros. Сергей Сергеевич Шустиков (ur. 5 marca 1989 w Moskwie, Rosyjska FSRR) – rosyjski piłkarz, grający na pozycji obrońcy. Syn piłkarza Siergieja Szustikowa.
Kariera piłkarska.
Kariera klubowa.
Wychowanek Szkoły Sportowej FK Moskwa im. Woronina. Do 2007 występował w drużynie rezerw FK Moskwa, gdzie asystentem trenera pracował jego ojciec. W 2008 rozpoczął karierę piłkarską w podstawowym składzie Krylji Sowietow Samara, dokąd przeniósł się jego ojciec z głównym trenerem Leonidem Słuckim. Latem 2010 przeszedł do FK Rostów. Potem bronił barw klubów Wołga Uljanowsk, Chimik Dzierżyńsk i Lokomotiw-2 Moskwa. Przed rozpoczęciem sezonu 2015/2016 zasilił skład Torpeda Moskwa.
Kariera reprezentacyjna.
W 2009 bronił barw młodzieżowej reprezentacji Rosji. Łącznie rozegrał 3 gry.

</doc>
<doc id="3619040" url="https://pl.wikipedia.org/wiki?curid=3619040" title="Jan II (książę Kleve)">
Jan II (książę Kleve)

Jan II (ur. 13 kwietnia 1458 r., zm. 15 stycznia 1521 r.) – książę Kleve i hrabia Mark od 1481 r.
Życiorys.
Jan był najstarszym synem księcia Kleve i hrabiego Mark Jana I oraz Elżbiety, córki Jana z Burgundii, hrabiego Étampes, Eu, Nevers i Rethel (pochodzącego z burgundzkiej linii Walezjuszów). Wychowywany był na dworze książąt burgundzkich, uczestniczył w wyprawach wojennych Karola Śmiałego. Mimo to, po objęciu władzy w księstwie Kleve i hrabstwie Mark wystąpił przeciwko burgundzkim interesom i sprzymierzywszy się z mieszczanami z Utrechtu próbował zagarnąć biskupstwo Utrechtu. Udało mu się osadzić tam jako administratora swego brata Engelberta oraz okupować część ziem biskupich, ale ostatecznie został pokonany przez arcyksięcia Maksymiliana Habsburga i na mocy pokoju z 1483 (zawartego dzięki pośrednictwu księcia Jülich i Bergu Wilhelma) oddał wszelkie zdobycze i zobowiązał się do służby na rzecz arcyksięcia. 
Próba samodzielnej polityki w Niderlandach okazała się zatem chybiona, a Jan zamiast uniezależnić się od zewnętrznych wpływów, jeszcze bardziej związał się z władcami Niderlandów. Związane z zakończoną wojną i warunkami pokoju obciążenia finansowe ludności jego księstw spowodowały powstanie silnej antyksiążęcej opozycji. Mimo to Jan zaangażował się w kolejne awantury militarne poza granicami swych księstw, wspierając Maksymiliana w wojnie przeciwko księciu Geldrii Karolowi oraz próbując ponownie zapewnić jednemu ze swoich braci biskupstwo Utrechtu. Porażki Jana w obu staraniach, a także jego wydatki związane z próbami uposażenia bardzo licznego nieślubnego potomstwa, doprowadziły w efekcie do otwartego wystąpienia stanów w Kleve i Mark przeciwko księciu, związanego m.in. z odmową płacenia podatków na jego rzecz. 
Powstańców wspomógł nawet książę Jülich i Bergu Wilhelm, który w 1496 zaręczył swoją córkę i dziedziczkę z najstarszym synem Jana, także Janem. W efekcie Jan został zmuszony do zawarcia w 1501 traktatu z opozycją, na mocy którego powołano 12-osobową radę, bez której zgody Jan nie mógł podejmować żadnych istotnych decyzji (nowych praw, nominacji urzędniczych czy nadań dóbr). Stany miały także kontrolować finansową politykę księcia. Jan później wielokrotnie próbował zrzucić krępujące go jarzmo kontroli stanów. Jednak w 1510 – aby zapewnić sobie zgodę stanów na ślub syna Jana z Marią, dziedziczką księstw Jülich i Bergu – zawarł kolejne porozumienie ze stanami, które dawało rycerstwu i mieszczanom dobrowolność płacenia podatków ze swych dóbr. 
Dzięki temu małżeństwu już w 1511 syn Jan objął władzę Jülich i Bergu, a po śmierci Jana II zjednoczył Kleve, Mark, Jülich i Berg (a ponadto Ravensberg) tworząc znaczne państwo obejmujące większość terenów Westfalii i północnej Nadrenii.
Został pochowany w kościele Wniebowzięcia Najświętszej Marii Panny w Kleve.
Rodzina.
3 listopada 1489 Jan poślubił Matyldę (1473–1505), córkę landgrafa Górnej Hesji Henryka III Bogatego. Z małżeństwa tego pochodziło troje dzieci:
Jan miał też posiadać też kilkadziesiąt nieślubnych dzieci.

</doc>
<doc id="3619045" url="https://pl.wikipedia.org/wiki?curid=3619045" title="Aplectrum">
Aplectrum

Aplectrum – monotypowy rodzaj roślin z rodziny storczykowatych ("Orchidaceae"), obejmujący tylko gatunek Aplectrum hyemale. Rośliny występują w lasach liściastych nad brzegami strumieni i terenami zalewowymi, sporadycznie na bagnach. Liście rozwijają się jesienią, utrzymują się w zimie i więdną podczas kwitnienia na wiosnę. Zazwyczaj są obecne dwie bulwocebule, jedna z bieżącego roku, a druga z poprzedniego.
Pasta z przemacerowanych bulwocebul sporządzana była przez rdzennych Amerykanów i używana jako okład. Była też czasem stosowana do naprawiania stłuczonej porcelany. Pojedyncze bulwocebule były także wykorzystywane przy przepowiadaniu przyszłości w południowo-wschodnich stanach USA.
Rośliny występują w dwóch kanadyjskich prowincjach Ontario i Quebec oraz w kilkunastu wschodnich stanach USA: Illinois, Iowa, Kansas, Minnesota, Missouri, Oklahoma, Wisconsin, Connecticut, Indiana, Massachusetts, Michigan, New Jersey, Nowy Jork, Ohio, Pensylwania, Vermont, Wirginia Zachodnia, Alabama Arkansas, Delaware, Waszyngton, Georgia, Kentucky, Maryland, Karolina Północna, Karolina Południowa, Tennessee oraz Wirginia.
Morfologia.
Smukłe rośliny naziemne. Dwie bulwocebule, kuliste, połączone kłączem, z kilkoma mięsistymi, białymi korzeniami. Liść pojedynczy, składany i eliptyczny, zielony z białym użyłkowaniem. Kwiatostan boczny i wydłużony, z kilkoma przylistkami i dużą liczbą kwiatów. Kwiaty bez ostrogi czy bródki. Płatki lancetowate, rozpostarte. Warżka trójklapowa, z trzema mięsistymi garbami u nasady. Prętosłup wydłużony, pollinarium z czterema pyłkowinami.
Systematyka.
Rodzaj sklasyfikowany do plemienia "Calypsoeae" z podrodziny epidendronowych ("Epidendroideae") w rodzinie storczykowatych ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3619049" url="https://pl.wikipedia.org/wiki?curid=3619049" title="Okręt rzeczny">
Okręt rzeczny

Okręt rzeczny – określenie niewielkich okrętów przeznaczonych do służby na wodach wewnętrznych, tj. na wodach śródlądowych (rzekach, jeziorach, kanałach) i zalewach.
Do okrętów rzecznych zalicza się klasy okrętów m.in.:

</doc>
<doc id="3619050" url="https://pl.wikipedia.org/wiki?curid=3619050" title="Mittelland">
Mittelland



</doc>
<doc id="3619052" url="https://pl.wikipedia.org/wiki?curid=3619052" title="Sawejki (obwód brzeski)">
Sawejki (obwód brzeski)

Sawejki (, "Sawiejki"; , "Sowiejki") – wieś na Białorusi, w obwodzie brzeskim, w rejonie lachowickim, około 17 km na południowy wschód od Lachowicz.
Historia.
Na przełomie XVIII i XIX wieku dobra Sawejki należały do Bennigsenów, na początku XIX wieku nabył je hrabia Stanisław Hutten-Czapski (1779–1844), który jednak zmuszony był odsprzedać Sawejki najprawdopodobniej Levinowi Augustowi von Bennigsenowi (1745–1826), generał-gubernatorowi Litwy w latach 1801–1806, od którego majątek ten kupił Krzysztof Niezabytowski. Jego córka Waleria wniosła Sawejki w posagu do rodziny Rdułtowskich, wyszedłszy w 1840 roku za Konstantego Rdułtowskiego (1804–1869), marszałka słuckiego. Administratorem majątku był wtedy Hektor Nowicki, który w 1860 roku kupił go od dotychczasowych właścicieli. Wraz z folwarkiem Zapole majątek ten liczył wtedy ponad 383 włóki. Od co najmniej 1901 roku do co najmniej 1913 roku właścicielem majątku był Teofil Nowicki, później, ostatnim – Andrzej Nowicki.
Po III rozbiorze Polski w 1795 roku Sawejki wcześniej należące do województwa nowogródzkiego Rzeczypospolitej (a między II i III rozbiorem – do namiestnictwa mińskiego), znalazły się na terenie powiatu słuckiego (ujezdu) kolejno guberni: słonimskiej, litewskiej, grodzieńskiej i mińskiej Imperium Rosyjskiego. Po ustabilizowaniu się granicy polsko-radzieckiej w 1921 roku Sawejki wróciły Polski, znalazły się w gminie Niedźwiedzice w powiecie baranowickim województwa nowogródzkiego, od 1945 roku – w ZSRR, od 1991 roku – na terenie Republiki Białorusi.
Około kilometra na południe od centrum wsi, przy drodze do sąsiedniego Hajnińca stoi ruina XIX-wiecznej kaplicy grobowej oraz lokalny cmentarzyk.
W 2009 roku w Sawejkach mieszkało 85 osób.
Dwór (pałac) i park.
Majątek w Sawejkach jest opisany w 2. tomie "Dziejów rezydencji na dawnych kresach Rzeczypospolitej" Romana Aftanazego.
Kompleks pałacowo-parkowy jest historyczno-kulturalnym zabytkiem Białorusi o numerze ewidencyjnym 112Г000482.

</doc>
<doc id="3619062" url="https://pl.wikipedia.org/wiki?curid=3619062" title="Vorderland">
Vorderland



</doc>
<doc id="3619063" url="https://pl.wikipedia.org/wiki?curid=3619063" title="From Nothin' to Somethin'">
From Nothin' to Somethin'



</doc>
<doc id="3619069" url="https://pl.wikipedia.org/wiki?curid=3619069" title="Biebrza (ujednoznacznienie)">
Biebrza (ujednoznacznienie)



</doc>
<doc id="3619079" url="https://pl.wikipedia.org/wiki?curid=3619079" title="Brawa!">
Brawa!

Brawa! (rum. "Aferim!") – film historyczny z elementami westernu z 2015 roku w reżyserii Radu Judego zrealizowany w koprodukcji międzynarodowej (Rumunia, Bułgaria, Czechy, Francja). 
Światowa premiera filmu mała miejsce 11 lutego 2015 roku podczas 65. Międzynarodowego Festiwalu Filmowego w Berlinie, w ramach którego obraz brał udział w Konkursie Głównym. Na tym festiwalu reżyser filmu Radu Jude otrzymał Srebrnego Niedźwiedzia za najlepszą reżyserię.
Polska premiera filmu nastąpiła 25 lipca 2015 roku, w ramach 15. Międzynarodowego Festiwalu Filmowego T-Mobile Nowe Horyzonty we Wrocławiu. Do ogólnopolskiej dystrybucji obraz wszedł w dniu 27 listopada 2015.
Film został wyselekcjonowany jako oficjalny kandydat Rumunii do Oscara za najlepszy film nieanglojęzyczny podczas 88. ceremonii wręczenia Oscarów.
Opis fabuły.
Akcja filmu rozgrywa się w XIX wieku, na Wołoszczyźnie. Iordache, jeden z bojarów wynajmuje policjanta Costandina, aby ten odnalazł Cygana, który miał romans z jego żoną Sultaną. Cygan był niewolnikiem w posiadłościach bojara, zanim zdecydował się uciec.
Obsada.
i inni

</doc>
<doc id="3619087" url="https://pl.wikipedia.org/wiki?curid=3619087" title="FWŚ 32Rb">
FWŚ 32Rb

32Rb – typ wagonów cystern produkowanych w latach 1965–1971 przez Fabrykę Wagonów w Świdnicy.
Produkcja.
W połowie lat 60., niezależnie od wdrożenia programu budowy wagonów czteroosiowych, dokonano rekonstrukcji kilku typów taboru dwuosiowego, w tym cystern produkowanych na zamówienie przemysłu chemicznego.
Konstrukcja.
Dokumentację wagonu typu 32Rb do przewozu rozcieńczonego kwasu azotowego, będącego zamiennikiem dla budowanej wcześniej cysterny 32R, opracowało w 1965 roku Biuro Konstrukcyjne Fabryki Wagonów w Świdnicy. 
Podwozie.
Zaprojektowane zostało nowe, zunifikowane podwozie, wykorzystane później przy produkcji wagonów 201Ra, 201Rb, 202Rb, 203Rb i 203Rc. Ostoję wagonu przystosowano do zabudowy sprzęgu samoczynnego, zamontowane zostało nienawskrośne urządzenie cięgłowe, a układ biegowy dostosowany został do jazdy z obiążeniem osi 20 t. Wagon został wyposażony w zestawy z łożyskami tocznymi o średnicy czopa 120 mm, resory ośmiopiórowe o długości 1400 mm, podwójne ogniwa oraz spawane skrzynkowe koziołki resorowe.
Zbiornik.
Cysterna posiada zbiornik ze stali kwasodpornej gatunku 18HN9T z blach o grubości 9 mm (walczak) i 10 mm (dennice). Opróżnianie następowało poprzez dolny zawór centralny i zawory boczne o średnicy 100 mm lub górą przez rurę wyporową i króciec 80 mm pod ciśnieniem sprężonego powietrza.

</doc>
<doc id="3619090" url="https://pl.wikipedia.org/wiki?curid=3619090" title="Sehnsucht (Singel)">
Sehnsucht (Singel)



</doc>
<doc id="3619092" url="https://pl.wikipedia.org/wiki?curid=3619092" title="Sehnsucht (singel)">
Sehnsucht (singel)



</doc>
<doc id="3619094" url="https://pl.wikipedia.org/wiki?curid=3619094" title="Still Life 2">
Still Life 2

Still Life 2 – komputerowa gra przygodowa utrzymana w konwencji wskaż i kliknij, wyprodukowana przez GameCO Studios i wydana w 2009 roku przez Microïds. Kontynuacja gry Still Life z 2005 roku. Fabuła przedstawia dalsze losy agentki FBI Victorii McPherson, która tropi psychopatycznego mordercę. 
Rozgrywka.
Jak w każdej klasycznej grze z rodzaju wskaż i kliknij, postaciami steruje się za pomocą myszki. W Still Life 2 może w danym momencie grać tylko jedna osoba, która otrzymuje możliwość zamiennego kontrolowania dwóch postaci. Podstawą rozgrywki jest rozwiązywanie zagadek logicznych i prowadzenie rozmów z bohaterami niezależnymi. W odróżnieniu od pierwszej części gry, w Still Life 2 twórcy oferują graczowi ograniczone możliwości czasowe przy wyborze linii dialogowych – jest to urozmaicenie, które nie ma jednak znaczenia dla rozwoju fabuły. 
Fabuła.
Victoria McPherson, agentka specjalna FBI, tropi seryjnego mordercę. Podąża za nim z Chicago (miejsce akcji w poprzedniej grze serii) do Maine. Niedługo po przybyciu, z Victorią kontaktuje się Paloma Hernandez, lokalna dziennikarka, która oferuje przekazać agentce część zgromadzonych przez siebie materiałów. Zanim jednak dochodzi do spotkania, dziennikarka zostaje uprowadzona i zamknięta w starym, opuszczonym domu pełnym pułapek. Od tej chwili gracz ma dwa zadania – jako Victoria musi schwytać zabójcę, jako Paloma – przeżyć.
By schwytać mordercę Victoria musi polegać na swoich umiejętnościach agentki FBI – otrzymuje Zestaw do Badań i Analiz (BAMZ), dzięki któremu może na miejscu przeprowadzać skomplikowane analizy śladów.
Technikalia.
Twórcy odeszli od najczęściej występującego w przygodówkach połączenia trójwymiarowych postaci z dwuwymiarowym tłem, na rzecz otoczenia w 3D. Jest to najczęściej powtarzający się zarzut w odniesieniu do gry, z racji tego, że tekstury świata i bohaterów wyglądają nieładnie i niechlujnie. W grze pojawiają się przerywniki filmowe, element, który występował także w pierwszej części serii.
Odbiór.
Powtarzającymi się zarzutami w recenzjach jest: słaba grafika, źle animowane akcje, ograniczona pojemność inwentarza i elementy gry na czas.
Dobre strony to ciekawy scenariusz, niebanalne zagadki oraz nagłe zwroty fabularne.

</doc>
<doc id="3619095" url="https://pl.wikipedia.org/wiki?curid=3619095" title="Molinara">
Molinara



</doc>
<doc id="3619098" url="https://pl.wikipedia.org/wiki?curid=3619098" title="Sawejki">
Sawejki



</doc>
<doc id="3619111" url="https://pl.wikipedia.org/wiki?curid=3619111" title="Zośka – Zagonna Studnia">
Zośka – Zagonna Studnia

Zośka – Zagonna Studnia – jeden z najdłuższych i najgłębszych systemów jaskiniowych odkrytych w ostatnich latach w polskich Tatrach. Jej badania trwają nadal. Dotychczas długość zbadanych korytarzy wynosi 700 metrów, a głębokość 163 metry.
Opis jaskini.
Jaskinia Zośka – Zagonna Studnia powstała z połączenia dwóch jaskiń: Zośki i Zagonnej Studni.
Zośka.
Wejście do jaskini znajduje się w dolnej części Czerwonego Grzbietu – ramienia Małołączniaka, nad Pośrednią Małołącką Turnią, po stronie Doliny Małej Łąki, w pobliżu jaskini Czerwona Studzienka, na wysokości 1805 metrów n.p.m.
Przy otworze wejściowym znajduje się próg za którym jest pochylnia przechodząca w studnię – I Dziesiątkę (8 metrów głębokości). Nad pochylnią znajduje się wejście do Górnych Partii kończących się kominkiem. Z dna I Dziesiątki dochodzi się do rozgałęzienia – Rozdziela. Stąd w górę prowadzi korytarz do Salki z Przegrodą i Zacisku z Brzytwami. Ten boczny ciąg kończy się kominkiem przechodzącym w szczelinę. Główny ciąg idzie z Rozdziela meandrem do studni – II Dziesiątki (9 metrów). W bok odchodzi korytarz do niewielkich Partii za Zaciskiem. Z dna II Dziesiątki można dojść do sali Poziomka. Stąd odchodzi korytarz do Zagonnej Studni. Natomiast główny ciąg prowadzi z dna II Dziesiątki do Studni Strachu (w bok odchodzi korytarz do Salki za Trawersem i komina Pierwszy WOK). Studnia Strachu jest dość skomplikowanym systemem studzienek i pochylni. Całkowita jej wysokość wynosi około 47 metrów. Z dna Studni Strachu przechodzi się do Studni Wściekłych Nietoperzy o głębokości 25 metrów (w górę odchodzi 45-metrowy komin kończący się ślepo). Z dna Studni Wściekłych Nietoperzy idzie się przez Meander z Wantą do kolejnej studni (30 metrów) kończącej się zawaliskiem (−154 m).
Zagonna Studnia.
Wejście do jaskini znajduje się niedaleko wejścia do Zośki, w dolnej części Czerwonego Grzbietu – ramienia Małołączniaka, nad Pośrednią Małołącką Turnią, po stronie Doliny Małej Łąki na wysokości 1800 metrów n.p.m.
Jaskinia zaczyna się niewielką studzienką, która doprowadza do studni (28 metrów głębokości). Dno studni stanowi sala, od której w najniższej części odchodzi 20-metrowy komin do połączenia z salą Poziomka w jaskini Zośka.
Przyroda.
W jaskini występują w niewielkiej ilości (w Górnych Partiach) nacieki grzybkowe.
Po opadach na powierzchni występuje w niej deszcz podziemny, najdłużej trwający w okolicach dna Studni Strachu.
Historia odkryć.
Zagonna Studnia została odkryta 31 lipca 1988 roku przez Krzysztofa Dudzińskiego i zbadana do dna.
Jaskinię Zośka odkrył 21 lipca 1996 roku Dariusz Fuja.
W 1996 roku zbadano jaskinię do dna Studni Strachu.
11 sierpnia 1996 roku dokonano połączenia Zośki z Zagonną Studnią.
W 2004 roku przekopano zawalisko na dnie Studni Strachu, odkrywając kolejne studnie do aktualnego dna jaskini.
Ponieważ odkrycie Zagonnej Studni zostało ogłoszone dopiero po 8 latach, z początku nazewnictwo jaskiń przysparzało pewnych wątpliwości. Kwestie te wyjaśnił Wojciech W. Wiśniewski w „Taterniku”.

</doc>
<doc id="3619112" url="https://pl.wikipedia.org/wiki?curid=3619112" title="Overlord (seria)">
Overlord (seria)

Overlord – seria fabularnych gier akcji stworzona przez Triumph Studios i wydana przez Codemasters. Gracz wciela się w suwerena (ang. „overlord”), który z pomocą swoich sługusów (ang. minions) przejmuje władzę nad fantastycznym światem, w którym toczy się akcja gry. Pierwsza część "Overlord" powstała w 2007 roku, a kolejna – "Overlord II" – w 2009 roku. Scenariusz do gier z serii "Overlord" napisała Rhianna Pratchett, córka Terry’ego. Seria ukazała się na platformy Microsoft Windows, Xbox 360, PlayStation 3, Nintendo DS i Wii.
Odbiór serii.
Pierwsze dwie części serii spotkały się z entuzjazmem recenzentów, uzyskując według agregatora Metacritic średnią ocen wynoszącą odpowiednio 81 i 79/100 punktów w wersji na komputery osobiste. "Overlord: Dark Legend" wydana wyłącznie na Wii otrzymała 68/100 punktów. Czwarta część zatytułowana "Overlord Minions" ukazała się na przenośną konsolę Nintendo DS i uzyskała średnią 58/100. Ostatnia część, "Overlord: Fellowship of Evil", spotkała się z miażdżącą krytyką recenzentów ze względu na liczne błędy i nieciekawą rozgrywkę, uzyskując średnią wynoszącą 24/100.

</doc>
<doc id="3619126" url="https://pl.wikipedia.org/wiki?curid=3619126" title="Teufen">
Teufen

Szwajcaria:
Inne:
Zobacz też:

</doc>
<doc id="3619129" url="https://pl.wikipedia.org/wiki?curid=3619129" title="Chiang Pin-kung">
Chiang Pin-kung

Chiang Pin-kung (ur. 16 grudnia 1932 w powiecie Nantou, zm. 10 grudnia 2018 w Tajpej) – tajwański polityk, członek Kuomintangu.
W latach 1967–1974 pełnił funkcję attaché handlowego w ambasadzie Republiki Chińskiej w Tokio. W 1971 roku uzyskał doktorat z agroekonomii na Uniwersytecie Tokijskim. Następnie przebywał w Południowej Afryce jako attaché handlowy w konsulacie generalnym w Johannesburgu (1974–1979) i w ambasadzie RCh (1979–1981). Od 1993 do 1996 roku był ministrem gospodarki Republiki Chińskiej, zaś w latach 1996–2000 przewodniczącym Komisji Planowania Gospodarczego i Rozwoju.
W latach 2002–2005 pełnił funkcję wiceprzewodniczącego Yuanu Ustawodawczego. W 2005 roku był przewodniczącym oficjalnej delegacji członków Kuomintangu do Chińskiej Republiki Ludowej, spotykając się z przywódcami tego państwa. W 2007 roku przez krótki czas pełnił funkcję tymczasowego przewodniczącego Kuomintangu.
Od 2008 do 2012 roku był przewodniczącym Straits Exchange Foundation (SEF), nieoficjalnego stowarzyszenia odpowiedzialnego za kontakty między Chinami i Tajwanem.

</doc>
<doc id="3619135" url="https://pl.wikipedia.org/wiki?curid=3619135" title="Toby Haynes">
Toby Haynes

Toby Haynes – brytyjski reżyser filmowy i telewizyjny, znany przede wszystkim ze swojej pracy w takich produkcjach jak "Doktor Who", "Być człowiekiem" czy "S.A.W. Szkolna Agencja Wywiadowcza".
Haynes ukończył "National Film and Television School" i jest absolwentem "Falmouth University".
Reżyseria.
"Źródło":

</doc>
<doc id="3619136" url="https://pl.wikipedia.org/wiki?curid=3619136" title="Perłowy guzik">
Perłowy guzik

Perłowy guzik (hiszp. "El botón de nácar") – chilijski film dokumentalny z 2015 roku w reżyserii Patricio Guzmána, który był również autorem scenariusza oraz narratorem filmu.
Światowa premiera filmu mała miejsce 8 lutego 2015 roku podczas 65. Międzynarodowego Festiwalu Filmowego w Berlinie, w ramach którego obraz brał udział w Konkursie Głównym. Na tym festiwalu reżyser filmu Patricio Guzmán otrzymał Srebrnego Niedźwiedzia za najlepszy scenariusz.
Polska premiera filmu nastąpiła 11 maja 2015 roku, podczas 12. Festiwalu Filmowego Docs Against Gravity w Warszawie. Do ogólnopolskiej dystrybucji obraz wszedł wraz z dniem 20 listopada 2015 r.

</doc>
<doc id="3619138" url="https://pl.wikipedia.org/wiki?curid=3619138" title="Parki narodowe w Kazachstanie">
Parki narodowe w Kazachstanie

Poniżej znajduje się lista parków narodowych, zlokalizowanych na terenie Kazachstanu.

</doc>
<doc id="3619145" url="https://pl.wikipedia.org/wiki?curid=3619145" title="Giuseppe Rotunno">
Giuseppe Rotunno

Giuseppe Rotunno (ur. 19 marca 1923 w Rzymie, zm. 7 lutego 2021 tamże) – włoski operator filmowy.
Życiorys.
Uznanie zdobył, współpracując z Federikiem Fellinim; był autorem zdjęć do 7 filmów reżysera: "Satyricon" (1969), "Rzym" (1972), "Amarcord" (1973), "Casanova" (1976), "Próba orkiestry" (1978), "Miasto kobiet" (1980) oraz "A statek płynie" (1983). Jako operator pracował także przy filmie Vittoria De Siki "Wczoraj, dziś, jutro" (1963) z Sophią Loren i Marcellem Mastroiannim w rolach głównych. Z De Sicą, Mastroiannim i Loren ponownie spotkał się na planie "Słoneczników" (1970). Zrealizował również zdjęcia do 4 filmów Luchina Viscontiego: "Białe noce" (1957), "Rocco i jego bracia" (1960), "Lampart" (1963) i "Obcy" (1967). Pracował także w Hollywood. Był nominowany do Oscara za zdjęcia do filmowego musicalu "Cały ten zgiełk" (1979; reż. Bob Fosse).

</doc>
<doc id="3619146" url="https://pl.wikipedia.org/wiki?curid=3619146" title="Sylvette Héry">
Sylvette Héry



</doc>
<doc id="3619153" url="https://pl.wikipedia.org/wiki?curid=3619153" title="Bielina">
Bielina



</doc>
<doc id="3619158" url="https://pl.wikipedia.org/wiki?curid=3619158" title="Agalma">
Agalma

Agalma (stgr. ’άγαλμα) – określenie stosowane w antyku dla kultowego wizerunku bóstwa lub poświęconego mu daru.
Słowem tym w starożytności klasycznej określano obiekt poświęcony bóstwu, dar wotywny, który dzięki wartości materialnej lub artystycznej, miał dodać bóstwu chwały – m.in. przedmioty i naczynia z metalu bądź wypalonej gliny, "pinakes", płaskorzeźby itp. wytwory plastyki dużej i małej.
W antycznej grece termin ten występuje w znaczeniach: ozdoba, chluba; posąg, statua bóstwa, wizerunek; także: dar miły bogom, i pochodzi od ’άγαλλειν – zdobić, co z kolei łączy się z ’άγάλλομαι (’agállomai – być dumnym, wychwalać) +‎ "-μα" (-ma). Z. Węclewski wyjaśnia, że początkowo używano go w znaczeniu: ubiór, strój, ozdoba – obraz; później: obraz boga; obraz człowieka. 
Znaczenia te objęły także pojęcie wotum, od V wieku p.n.e. będąc przeniesione na posągi bóstw oraz używane dla określenia rzeźby świątynnej w ogóle.

</doc>
<doc id="3619159" url="https://pl.wikipedia.org/wiki?curid=3619159" title="Apia International Sydney 2016 (mężczyźni)">
Apia International Sydney 2016 (mężczyźni)

Apia International Sydney 2016 – tenisowy turniej ATP kategorii ATP World Tour 250 w sezonie 2016 z cyklu Apia International Sydney rozgrywany w dniach 11–16 stycznia 2016 roku w Sydney na kortach twardych o puli nagród wynoszącej 461 330 dolarów amerykańskich.

</doc>
<doc id="3619161" url="https://pl.wikipedia.org/wiki?curid=3619161" title="Edward Kellett-Bowman">
Edward Kellett-Bowman

Edward Thomas Kellett-Bowman z domu Bowman (ur. 25 lutego 1931 w Leeds, zm. 22 listopada 2022) – brytyjski polityk, poseł do Parlamentu Europejskiego I, II, III i IV kadencji.
Życiorys.
Kształcił się w Slough College of Technology, następnie w Cranfield Institute of Technology. Pracował w sektorze prywatnym jako menedżer, a także w samorządzie lokalnym. Był m.in. aldermanem w London Borough of Camden. Od 1979 do 1999 przez cztery kadencje sprawował mandat posła do Parlamentu Europejskiego.
Jego pierwsza żona zmarła w 1970. W 1971 zawarł związek małżeński z Elaine Kellett-Bowman (małżonkowie przyjęli nazwisko Kellett-Bowman). Jego druga żona zmarła w 2014, była długoletnią posłanką do Izby Gmin, a w 1979 podobnie jak jej małżonek została wybrana do Europarlamentu I kadencji.

</doc>
<doc id="3619162" url="https://pl.wikipedia.org/wiki?curid=3619162" title="Howlin' Wolf">
Howlin' Wolf



</doc>
<doc id="3619163" url="https://pl.wikipedia.org/wiki?curid=3619163" title="Hans Christian Andersen (film)">
Hans Christian Andersen (film)

Hans Christian Andersen (ang. "Hans Christian Andersen: My Life as a Fairy Tale") – fikcyjna relacja z życia młodego Hansa Christiana Andersena, utrzymana w konwencji dramatu biograficznego. Reżyserem filmu jest Philip Saville, a scenariusz stworzył Kit Hesketh-Harvey. Odtwórcą głównej roli jest Kieran Bew. Premiera filmu odbyła się w 2003 roku. Producentem jest Hallmark Entertainment. Film ma 174 minuty.
Opis fabuły.
Fabularyzowana opowieść o życiu Hansa Christiana Andersena. Młodzieniec mający upodobanie do opowieści stara się odnaleźć swoje miejsce w świecie i zdobyć sympatię kobiety, którą adoruje. Od początku do końca w fabułę wplątane są krótkie historyjki (m.in.: "Słowik", "Mała Syrenka" i "Królowa Śniegu"), które przeplatają się z wydarzeniami z życia Hansa i w późniejszym czasie uczynią go sławnym.

</doc>
<doc id="3619170" url="https://pl.wikipedia.org/wiki?curid=3619170" title="Everybody (singel Shinee)">
Everybody (singel Shinee)

„Everybody” – singel południowokoreańskiej grupy SHINee, wydany cyfrowo 14 października 2013 roku w Korei Południowej. Promował minialbum o tym samym tytule. Singel sprzedał się w Korei Południowej w nakładzie egzemplarzy (stan na listopad 2013).
Choreografia do teledysku "Everybody" została opracowana przez Tony'ego Testa. Teledysk do utworu ukazał się 10 października 2013 na oficjalnym kanale YouTube wytwórni.
Utwór został nagrany ponownie w języku japońskim i znalazł się na japońskim albumie "I'm Your Boy".

</doc>
<doc id="3619178" url="https://pl.wikipedia.org/wiki?curid=3619178" title="Reformacja w Danii">
Reformacja w Danii

Reformacja w Danii była przejściem od Kościoła katolickiego do luteranizmu w pierwszej połowie XVI wieku.
Na początku XVI wieku pojawiły się w Europie ruchy reformatorskie, wywołane przez niemieckiego mnicha, Marcina Lutra. Jego nauki dotarły do Danii w latach 20. XVI wieku i zostały rozpowszechnione przez duńskiego księdza Hansa Tausena, który osobiście poznał Lutra podczas swoich studiów w Wittenberdze.
Zwolennikami reformacji Lutra byli duńscy monarchowie z dynastii Oldenburskiej, którzy liczyli na to, że Kościół luterański umożliwi im przejęcie wpływów i bogactwa Kościoła katolickiego. Jednym z sympatyków reformacji był król Fryderyk I oraz jego syn Chrystian III, który po śmierci ojca stanął na czele protestantów, walczących z katolikami podczas wojny domowej. Konflikt zakończył się zwycięstwem protestantów w 1536 roku.
W tym samym roku luteranizm stał się panującym w Danii wyznaniem. Chrystian III zlecił usunięcie i aresztowanie biskupów, rozwiązał klasztory i przejął ziemie, należące do Kościoła, które w tym czasie stanowiły ok. 1/3 ówczesnych terenów Danii.

</doc>
<doc id="3619179" url="https://pl.wikipedia.org/wiki?curid=3619179" title="Pleurothallis">
Pleurothallis

Pleurothallis – rodzaj roślin z rodziny storczykowatych ("Orchidaceae"). Rośliny te rosną w różnych środowiskach, od zarośli po mgliste lasy i subparamo na wysokościach powyżej 3000 m n.p.m.
Rośliny występują w Ameryce Południowej w Brazylii, Gujanie Francuskiej, Gujanie, Surinamie, Wenezueli, północno-wschodniej Argentynie, Paragwaju, Boliwii, Kolumbii, Ekwadorze i Peru oraz w Ameryce Środkowej we wschodniej części Meksyku, Belize, Kostaryce, Gwatemali, Hondurasie, Nikaragui, Panamie, a także na Karaibach: na Kubie, Dominikanie, Haiti, Jamajce, Portoryko, Trynidadzie i Tobago, na Wyspach Nawietrznych, na Kajmanach.
Morfologia.
Łodyga wyprostowana, rzadko zwisająca, z cylindrycznymi pochwami, może posiadać widoczny pierścień. Liście twarde, lancetowate do owalnych,nasada sercowata lub zaokrąglona. Kwiatostan groniasty z dużą liczbą kwiatów lub z pojedynczym (w zależności od gatunku). Kwiaty odwrócone lub nie. Grzbietowy płatek trójkątnych do jajowatego. Boczne płatki zrośnięte. Warżka prosta bądź klapowata, ostro zakończona lub zaokrąglona. Dwie pyłkowiny, znamię całe lub poprzecznie dwuklapowe. Zalążnia gładka lub brodawkowata. Torebka kształtu wrzecionowatego do kulistego.
Systematyka.
Rodzaj sklasyfikowany do podplemienia "Pleurothallidinae" w plemieniu "Epidendreae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3619180" url="https://pl.wikipedia.org/wiki?curid=3619180" title="North Carolina Tar Heels">
North Carolina Tar Heels

North Carolina Tar Heels – nazwa drużyn sportowych Uniwersytetu Karoliny Północnej w Chapel Hill, biorących udział w akademickich rozgrywkach w Atlantic Coast Conference, organizowanych przez National Collegiate Athletic Association. 
Baseball.
Drużyna baseballowa rozgrywa swoje mecze na Boshamer Stadium, mogącym pomieścić 5000 widzów. Po raz pierwszy Tar Heels w College World Series wystąpili w 1960. Dwukrotnie zespół dotarł do finału tych rozgrywek przegrywając w 2006 i 2007 z Oregon State Beavers.
Koszykówka.
Drużyna koszykówki mężczyzn mecze w roli gospodarza rozgrywa w hali Dean Smith Center, mającą 21 750 miejsc. W 1924 Tar Heels zostali uznani mistrzami kraju po osiągnięciu bilansu 24–0. Pierwsze mistrzostwo NCAA zespół wywalczył w 1957. Drużyna Tar Heels kobiet korzysta z hali Carmichael Arena o pojemności 6822. Mistrzostwo NCAA wywalczyły w 1994 roku.
Futbol amerykański.
Futbolowa drużyna Tar Heels po raz pierwszy wystartowała w 1888 roku. Swoje mecze rozgrywa na mogącym pomieścić 63 000 widzów obiekcie Kenan Stadium.
Inne dyscypliny.
Najbardziej utytułowaną sekcją sportową uczelni jest kobieca drużyna piłki nożnej. Do 2012 zdobyła 22 tytuły mistrzowskie.

</doc>
<doc id="3619182" url="https://pl.wikipedia.org/wiki?curid=3619182" title="Antilla">
Antilla



</doc>
<doc id="3619183" url="https://pl.wikipedia.org/wiki?curid=3619183" title="Apoda-prorepentia">
Apoda-prorepentia



</doc>
<doc id="3619184" url="https://pl.wikipedia.org/wiki?curid=3619184" title="Kamionka (dopływ Warty)">
Kamionka (dopływ Warty)



</doc>
<doc id="3619186" url="https://pl.wikipedia.org/wiki?curid=3619186" title="Areldia">
Areldia



</doc>
<doc id="3619188" url="https://pl.wikipedia.org/wiki?curid=3619188" title="Colombiana (roślina)">
Colombiana (roślina)



</doc>
<doc id="3619189" url="https://pl.wikipedia.org/wiki?curid=3619189" title="Carlos Robles Piquer">
Carlos Robles Piquer

Carlos Robles Piquer (ur. 13 października 1925 w Madrycie, zm. 8 lutego 2018 tamże) – hiszpański polityk i dyplomata, ambasador Hiszpanii m.in. we Włoszech, w latach 1975–1976 minister edukacji i nauki, senator, poseł do Parlamentu Europejskiego II, III i IV kadencji.
Życiorys.
Absolwent nauk politycznych, ekonomii i filozofii. Od 1951 związany ze służbą dyplomatyczną. Pracował również w administracji rządowej m.in. jako dyrektor generalny ds. informacji w resorcie informacji i turystyki. Pełnił funkcję ambasadora m.in. w Libii i Czadzie.
Od 1975 do 1976 zajmował stanowisko ministra edukacji i nauki w rządzie Carlosa Ariasa Navarro, po czym objął urząd ambasadora we Włoszech. W 1979 powrócił do Hiszpanii w związku z nominacją na sekretarza stanu ds. zagranicznych. W okresie przemian politycznych dołączył do Sojuszu Ludowego, a następnie do Partii Ludowej. W latach 1981–1982 był dyrektorem generalnym Radiotelevisión Española. Kierował również instytutem zajmującym się współpracą państw iberoamerykańskich (Instituto de Cooperación Iberoamericana). W latach 1983–1987 był posłem do parlamentu wspólnoty autonomicznej Madrytu. W tych samym latach wchodził w skład hiszpańskiego Senatu.
W 1986 po akcesie Hiszpanii do Wspólnot Europejskich objął mandat eurodeputowanego w ramach delegacji krajowej. Z powodzeniem ubiegał się o reelekcję w tym 1987, a następnie w 1989 i 1994. W PE zasiadał do 1999, pełniąc m.in. funkcję wiceprzewodniczącego frakcji chadeckiej.
Odznaczony m.in. Krzyżem Wielkim Orderu Karola III oraz Krzyżem Wielkim Orderu Zasługi Cywilnej.

</doc>
<doc id="3619190" url="https://pl.wikipedia.org/wiki?curid=3619190" title="Cucumeria">
Cucumeria



</doc>
<doc id="3619191" url="https://pl.wikipedia.org/wiki?curid=3619191" title="Lindleyalis">
Lindleyalis



</doc>
<doc id="3619192" url="https://pl.wikipedia.org/wiki?curid=3619192" title="Mixis">
Mixis



</doc>
<doc id="3619194" url="https://pl.wikipedia.org/wiki?curid=3619194" title="Proctoria">
Proctoria



</doc>
<doc id="3619195" url="https://pl.wikipedia.org/wiki?curid=3619195" title="Zeta Leporis">
Zeta Leporis

Zeta Leporis ("ζ Lep") – gwiazda w gwiazdozbiorze Zająca o typie widmowym A2 IV-V. Znajduje się około 71 lat świetlnych od Słońca. Otacza ją rozległy pas planetoid.
Charakterystyka obserwacyjna.
Obecnie Zeta Leporis jest gwiazdą o wielkości gwiazdowej 3,5, widoczną gołym okiem, ale niespecjalnie wyróżniającą się jasnością. Według pomiarów sondy Hipparcos w okresie od 1,08 miliona do 950 tysięcy lat temu była najjaśniejszą (po Słońcu) gwiazdą ziemskiego nieba. Jej obserwowana wielkość gwiazdowa sięgnęła −2,05m, kiedy gwiazda przeszła w odległości 5,3 roku świetlnego od Układu Słonecznego; była zatem bliższa i jaśniejsza niż obecnie Syriusz.
Charakterystyka fizyczna.
Zeta Leporis należy do typu widmowego A, jest jaśniejsza i gorętsza od Słońca. Jest to młoda gwiazda, której wiek szacowany jest na od 50 do 347 milionów lat. Gwiazda bardzo szybko wiruje wokół własnej osi, obracając się w tempie około czterech razy na dobę, co skutkuje jej spłaszczeniem.
Podobnie jak w przypadku Wegi, z kierunku tej gwiazdy dociera nadwyżka promieniowania podczerwonego, która świadczy o istnieniu okrążającego ją dysku pyłowego. Średnia temperatura pyłu jest wysoka, około 340 K. Jako że ziarna pyłu według obliczeń powinny opaść na gwiazdę w czasie krótszym niż 20 tysięcy lat, pył nie jest pozostałością z czasu formowania się gwiazdy, ale pochodzi z późniejszych zdarzeń, takich jak kolizje planetoid. W 2001 roku ustalono, że gwiazdę otacza pas materii skalnej i pyłowej, podobny do pasa planetoid w Układzie Słonecznym. Ocenia się, że masa pasa planetoid wokół Zety Leporis może być około 200 razy większa niż masa pasa w Układzie Słonecznym. Planetoidy krążą pomiędzy 2,5 a 12,2 au wokół gwiazdy. Późniejsza praca wskazywała na obecność dwóch pierścieni, leżących w odległościach 2–4 au i 4–8 au wokół gwiazdy; nie ma pewności, że są one fizycznie rozdzielone.
Na razie nie są znane żadne planety okrążające tę gwiazdę.

</doc>
<doc id="3619196" url="https://pl.wikipedia.org/wiki?curid=3619196" title="Rubellia">
Rubellia



</doc>
<doc id="3619197" url="https://pl.wikipedia.org/wiki?curid=3619197" title="Talpinaria">
Talpinaria



</doc>
<doc id="3619199" url="https://pl.wikipedia.org/wiki?curid=3619199" title="Sienno (Białoruś)">
Sienno (Białoruś)



</doc>
<doc id="3619201" url="https://pl.wikipedia.org/wiki?curid=3619201" title="Centrum Demokratyczne i Socjalne">
Centrum Demokratyczne i Socjalne



</doc>
<doc id="3619206" url="https://pl.wikipedia.org/wiki?curid=3619206" title="Dawny gmach Towarzystwa Wzajemnych Ubezpieczeń &quot;Florianka&quot;">
Dawny gmach Towarzystwa Wzajemnych Ubezpieczeń &quot;Florianka&quot;



</doc>
<doc id="3619211" url="https://pl.wikipedia.org/wiki?curid=3619211" title="Kanał wapniowy otwierany przekaźnikiem wewnętrznym">
Kanał wapniowy otwierany przekaźnikiem wewnętrznym



</doc>
<doc id="3619213" url="https://pl.wikipedia.org/wiki?curid=3619213" title="El Club">
El Club

El Club – chilijski film dramatyczny z 2015 roku, w reżyserii Pablo Larraína.
Światowa premiera filmu mała miejsce 9 lutego 2015 roku podczas 65. Międzynarodowego Festiwalu Filmowego w Berlinie, w ramach którego obraz brał udział w Konkursie Głównym. Na tym wydarzeniu reżyser filmu Pablo Larraín otrzymał drugą nagrodę festiwalu Wielką Nagrodę Jury. Następnie film został zaprezentowany na międzynarodowych festiwalach m.in. w Moskwie, Karlowych Warach, Toronto i Londynie.
Do ogólnopolskiej dystrybucji kinowej obraz wszedł w dniu 15 października 2015.
Film został wyselekcjonowany jako oficjalny kandydat Chile do Oscara za najlepszy film nieanglojęzyczny podczas 88. ceremonii wręczenia Oscarów.
Obsada.
i inni

</doc>
<doc id="3619217" url="https://pl.wikipedia.org/wiki?curid=3619217" title="José Antonio Escudero">
José Antonio Escudero

José Antonio Escudero López (ur. 12 października 1936 w Barbastro) – hiszpański polityk, prawnik, historyk i nauczyciel akademicki, senator, poseł do Parlamentu Europejskiego II, III i IV kadencji.
Życiorys.
Studiował prawo na uniwersytetach w Saragossie i Santiago de Compostela. Doktoryzował się na Uniwersytecie Complutense w Madrycie. Jako nauczyciel akademicki związany m.in. z uczelniami w Santanderze, Cáceres, Alcalá de Henares i Madrycie, w połowie lat 70. był dziekanem wydziału prawa w San Sebastián. Objął później stanowisko profesorskie na uczelni UNED.
Po przemianach politycznych w Hiszpanii w latach 70. zaangażował się w działalność polityczną w ramach Unii Demokratycznego Centrum. W latach 1977–1979 wchodził w skład hiszpańskiego Senatu. Później działał w Centrum Demokratycznym i Społecznym, po czym dołączył do Partii Ludowej. W latach 1987–1999 sprawował mandat eurodeputowanego II, III i IV kadencji.
Autor publikacji naukowych, poświęconych głównie historii prawa. Trzykrotnie wyróżniany nagrodą Premio Nacional de Historia (1969, 1979 i 2009). Od 1991 członek akademii jurysprudencji i legislacji (Real Academia de Jurisprudencia y Legislación), w 2015 wybrany na jej przewodniczącego. Od 2008 członek Królewskiej Akademii Historii.

</doc>
<doc id="3619219" url="https://pl.wikipedia.org/wiki?curid=3619219" title="Emmanuel Macron">
Emmanuel Macron

 (wym. []; ur. 21 grudnia 1977 w Amiens) – francuski polityk, urzędnik państwowy i bankowiec. Minister gospodarki, przemysłu i cyfryzacji w latach 2014–2016, od 2017 prezydent Republiki Francuskiej i z urzędu współksiążę Andory.
Życiorys.
Wykształcenie.
Kształcił się w jezuickim liceum w Amiens, następnie w paryskiej szkole średniej Lycée Henri-IV. Uzyskał dyplom DEA z zakresu filozofii na Université de Paris X, został także absolwentem Instytutu Nauk Politycznych w Paryżu oraz École nationale d’administration. W latach 1999–2001 był asystentem filozofa Paula Ricœura i współpracował przy wydaniu jego książki "La Mémoire, l’histoire, l’oubli". Przez dziesięć lat uczył się gry na fortepianie.
Działalność zawodowa i polityczna do 2017.
Po ukończeniu studiów został członkiem korpusu inspektorów finansowych w ramach "Inspection générale des finances", państwowej służby zajmującej się audytem i kontrolą. Od 2006 do 2009 był członkiem Partii Socjalistycznej. W 2007 został zastępcą referenta komisji kierowanej przez Jacques’a Attali i zajmującej się kwestią wzrostu gospodarczego Francji. W 2008 przeszedł do pracy w bankowości inwestycyjnej w (kontrolowanym przez rodzinę Rothschildów) Rothschild &amp; Cie Banque, gdzie był zatrudniony do 2012. Zajmował się w szczególności zakupem przez szwajcarskie przedsiębiorstwo Nestlé filii koncernu Pfizer o wartości ponad 9 miliardów euro.
W latach 2012–2014 pełnił funkcję zastępcy sekretarza generalnego Pałacu Elizejskiego w administracji prezydenta François Hollande’a. 26 sierpnia 2014 objął stanowisko ministra gospodarki, przemysłu i cyfryzacji w rządzie Manuela Vallsa, zastępując Arnauda Montebourga. W trakcie urzędowania popadł w spory z działaczami związków zawodowych. Jednocześnie zyskał osobistą popularność, zaczął być uwzględniany w sondażach przeprowadzanych na potrzeby wyborów prezydenckich w 2017. 6 kwietnia 2016 założył własny ruch polityczny pod nazwą En Marche!, a jego polityczne zaangażowanie zostało w lipcu tegoż roku publicznie skrytykowane przez prezydenta. 30 sierpnia Emmanuel Macron odszedł z urzędu ministra.
Wybory i prezydentura.
Wraz z odejściem z rządu zadeklarował start w wyborach prezydenckich w 2017 jako kandydat niezależny, odmawiając udziału w prawyborach zorganizowanych przez socjalistów, w których ostatecznie zwyciężył Benoît Hamon. Poparcie dla jego kandydatury wyrazili politycy z różnych stron sceny politycznej, między innymi François Bayrou, Daniel Cohn-Bendit, Bertrand Delanoë, Bernard Kouchner, Dominique Perben i Manuel Valls.
W pierwszej turze wyborów 23 kwietnia 2017 otrzymał 8,7 miliona głosów (24,01%), zajmując 1. miejsce spośród 11 pretendentów. Przeszedł do drugiej tury razem z eurosceptyczną kandydatką Marine Le Pen z Frontu Narodowego, która uzyskała poparcie na poziomie 21,30%. Bezpośrednio po ogłoszeniu sondażowych wyników głosowania poparcie dla niego zadeklarowali François Fillon (zajął 3. miejsce) oraz Benoît Hamon (zajął 5. miejsce). W drugiej turze wyborów 7 maja 2017 otrzymał 20,7 miliona głosów (66,10%), wygrywając tym samym wybory i stając się najmłodszą osobą wybraną na ten urząd. Dzień po wyborach ustąpił z funkcji przewodniczącego swojego ugrupowania.
14 maja 2017 Emmanuel Macron został zaprzysiężony na prezydenta Republiki Francuskiej. Następnego dnia powołał na urząd premiera Édouarda Philippe’a z partii Republikanie, a także udał się z pierwszą wizytą zagraniczną do Berlina, gdzie spotkał się z kanclerz Niemiec Angelą Merkel.
W marcu 2022 Emmanuel Macron oficjalnie ogłosił, że będzie ubiegał się o reelekcję w kwietniowych wyborach prezydenckich. W pierwszej turze wyborów z 10 kwietnia 2022 otrzymał 9,8 miliona głosów (27,85%), zajmując 1. miejsce spośród 12 kandydatów. Przeszedł do drugiej tury, w której jego konkurentką została ponownie Marine Le Pen (która uzyskała poparcie na poziomie 23,15%). Spośród innych kandydatów poparcie dla niego zadeklarowali Valérie Pécresse, Yannick Jadot i Anne Hidalgo. W drugiej turze wyborów z 24 kwietnia 2022 Emmanuel Macron został większością głosów wybrany na drugą kadencję, otrzymując 18,8 miliona głosów (58,54%). 7 maja 2022 został zaprzysiężony na drugą kadencję.
We wrześniu 2022 prezydenckie ugrupowanie LREM zmieniło nazwę na Renaissance, a Emmanuel Macron został jego honorowym przewodniczącym.
Życie prywatne.
Jest synem profesora neurologii Jeana-Michela Macrona (ur. 1950) i lekarki Françoise Noguès (ur. 1950). 20 października 2007 ożenił się z Brigitte Trogneux, która była jego nauczycielką w liceum jezuickim. Emmanuel Macron poznał ją w wieku 15 lat, gdy ona miała 39 lat. Rok później zaczął się ich romans. Brigitte Trogneux była w tym czasie zamężna (rozwiodła się w 2006) i wychowywała trójkę dzieci.

</doc>
<doc id="3619220" url="https://pl.wikipedia.org/wiki?curid=3619220" title="Tomasz Dolski">
Tomasz Dolski

Tomasz Dolski (ur. 9 lipca 1995 w Słupcy) – polski skrzypek, zdobywca trzeciego miejsca w pierwszej edycji programu "Must Be the Music. Tylko muzyka".
Życiorys.
Wczesne lata.
Urodził się w Słupcy, a dorastał w Krzyżu Wielkopolskim. Pochodzi z rodziny o muzycznych tradycjach. jego obie siostry również są związane z muzyką: najstarsza gra na fortepianie, a młodsza śpiewa.
W 2002 rozpoczął naukę w Państwowej Szkole Muzycznej I i II stopnia im. Fryderyka Chopina w Pile na wydziale instrumentalnym w klasie skrzypiec (drugim instrumentem był fortepian), którą ukończył z dyplomem w 2014. W latach 2010-2014 uczył się także w wydziale wokalnym uczelni. W 2014 zaczął naukę na Wydziale Dyrygentury, Jazzu i Edukacji Muzycznej Akademii Muzycznej im. Feliksa Nowowiejskiego w Bydgoszczy.
Kariera.
Wiosną 2011 zajął trzecie miejsce w finale pierwszej polskiej edycji programu "Must Be the Music. Tylko muzyka". Po udziale w programie zagrał koncerty w wielu salach koncertowych, m.in. w amfiteatrach w Mrągowie i Opolu, w Hali Stulecia we Wrocławiu, w Domu Muzyki i Tańca w Zabrzu, w Międzynarodowym Centrum Kongresowym w Katowicach oraz w Operze Narodowej i na Stadionie Narodowym w Warszawie. Zagrał również na koncercie "Muzyka nie zna granic" w Gogolinie z okazji 20-lecia traktatu o dobrym sąsiedztwie i współpracy między Polską a Niemcami oraz na koncercie w Kopalni Soli w Wieliczce z udziałem przedstawicieli państw członkowskich Unii Europejskiej.
W marcu 2014 wydał debiutancki album pt. "Love to Music", na którym umieścił m.in. tytułowy utwór, który napisał w wieku 14 lat. W październiku 2014 zagrał jako support na koncercie Urszuli w ramach Polsko-Niemieckich Spotkań w Hamburgu.
W 2016 został laureatem Kryształowego Kamertona ZAKR, przyznawanego za autorskie kompozycje, a także zajął drugie miejsce w kategorii Dźwięk na Polskim Festiwalu Sztuki „Orzeł 2016”. Jest twórcą projektu "xSymfonia na Skrzypce i DJ-a'x", którego celem jest propagowanie muzyki poważnej poprzez przedstawianie jej w nowoczesnych aranżacjach i elektronicznych brzmieniach. Realizacja trasy koncertowej rozpoczęła się 8 stycznia 2017. W 2018 z utworem „Spotlight” zgłosił się do krajowych eliminacji do 63. Konkursu Piosenki Eurowizji, jednak nie zakwalifikował się do stawki finałowej.

</doc>
<doc id="3619222" url="https://pl.wikipedia.org/wiki?curid=3619222" title="Bielnik (dopływ Suchej Siklawy)">
Bielnik (dopływ Suchej Siklawy)



</doc>
<doc id="3619223" url="https://pl.wikipedia.org/wiki?curid=3619223" title="Ahmad at-Tijani">
Ahmad at-Tijani



</doc>
<doc id="3619226" url="https://pl.wikipedia.org/wiki?curid=3619226" title="Faris al-Zahrani">
Faris al-Zahrani



</doc>
<doc id="3619230" url="https://pl.wikipedia.org/wiki?curid=3619230" title="Mudżāhid Jusuf al-Amir">
Mudżāhid Jusuf al-Amir



</doc>
<doc id="3619238" url="https://pl.wikipedia.org/wiki?curid=3619238" title="Marcelo Michel Leaño">
Marcelo Michel Leaño

Marcelo Michel Leaño (ur. 14 lutego 1987 w Guadalajarze) – meksykański trener piłkarski.
Michel Leaño nigdy nie był profesjonalnym piłkarzem, jednak od młodego wieku był związany z piłką nożną. Przez dziesięć lat pracował w pionie organizacyjnym dwóch pierwszoligowych klubów z Guadalajary – najpierw w Estudiantes Tecos (2002–2011), a następnie w Chivas de Guadalajara (2012–2013).
Równocześnie rozpoczął przygotowania do pracy w roli trenera piłkarskiego, otrzymując staranne teoretyczne wykształcenie w tym zawodzie. Jest uczniem argentyńskiego szkoleniowca Césara Luisa Menottiego i naśladowcą jego filozofii trenerskiej. Początkowo był trenerem drugoligowych meksykańskich klubów Venados FC, Deportivo Tepic i CA Zacatepec. Z ostatnią z tych drużyn sensacyjnie dotarł do półfinału pucharu Meksyku. Następnie objął pierwszoligowy Club Necaxa, zostając najmłodszym trenerem w historii ligi meksykańskiej. Z Necaxą wywalczył superpuchar Meksyku.
Początki.
Michel Leaño pochodzi z Guadalajary, jest synem Alejandro Michela i Patricii Leaño. 
Pochodzi z lokalnej, wpływowej rodziny Leaño, której protoplasta Antonio Leaño Álvarez del Castillo w 1935 roku założył uczelnię Universidad Autónoma de Guadalajara (UAG) – pierwszy prywatny uniwersytet w Meksyku. Jego wuj Juan Antonio Leaño jest rektorem uczelni UAG, kuzyn Juan Carlos Leaño był natomiast wieloletnim piłkarzem stowarzyszonego z UAG klubu Estudiantes Tecos. Jego inny krewny Eduardo Leaño działa w branży nieruchomości i jest właścicielem centrum handlowego Andares w Zapopan, w aglomeracji Guadalajary. Z kolei Juan José Leaño był w latach 1994–1998 prezesem Meksykańskiego Związki Piłki Nożnej. Do rodziny Leaño należy uniwersytet UAG, ponadto byli właścicielami m.in. klubu piłkarskiego Estudiantes Tecos i gazety Ocho Columnas wydawanej w latach 1978–2011 w Guadalajarze.
Michel Leaño uczęszczał do prestiżowej szkoły Instituto Cumbres San Javier w Guadalajarze.
Kariera dyrektorska.
Estudiantes Tecos.
Mimo zafascynowania futbolem od najmłodszych lat, Michel Leaño nigdy nie był profesjonalnym piłkarzem. W wieku szesnastu lat został osobą odpowiadającą za zaopatrzenie w sprzęt piłkarzy ("utilero") w zarządzanym przez jego rodzinę pierwszoligowym klubie Estudiantes Tecos. W latach 2002–2011 pracował w Tecos na stanowisku dyrektora ds. operacji sportowych.
W latach 2009–2012 był ponadto dyrektorem operacyjnym przedsiębiorstwa Inmobiliaria 180º zajmującego się sprzedażą nieruchomości. Pełnił rolę prezesa biznesowego stowarzyszenia młodzieżowego Jóvenes Empresarios del Centro Empresarial de Jalisco.
Guadalajara.
W lutym 2012 biznesmen Jorge Vergara – właściciel meksykańskiego potentata Chivas de Guadalajara – ogłosił nawiązanie współpracy klubu z legendarnym piłkarzem i trenerem Johanem Cruyffem, który został zatrudniony na stanowisku koordynatora. Przyjście Cruyffa odbiło się wielkim echem w krajowych mediach, sam Vergara skomentował sytuację w następujący sposób:
Pomysłodawcą zatrudnienia Cruyffa był właśnie Michel Leaño, który skontaktował się z Joanem Patsy – reprezentantem Cruyffa stacjonującym w Barcelonie. Następnie przekonał Vergarę (prywatnie był znajomym biznesmena oraz jego żony Angéliki Fuentes) do rozpoczęcia współpracy z Holendrem. Wraz z przyjściem Cruyffa miała miejsca nadzorowana przez niego, zakrojona na szeroką skalę reorganizacja pionu organizacyjnego i sportowego klubu oraz wdrożenie nowej metodologii organizacyjnej. Dyrektorem nowego projektu został Todd Beane – prezes Johan Cruyff Institute, trenerem Chivas został zaś Holender John van ’t Schip. Michel Leaño przez pierwsze miesiące był w ramach nowego projektu pośrednikiem między Vergarą a Cruyffem, zaś w maju 2012 objął stanowisko koordynatora sportowego i administracyjnego klubu (zastąpił w tej roli Mariano Varelę). Jego kompetencje obejmowały praktycznie wszystkie kwestie związane z zarządzaniem pionem sportowym, w tym działania na rynku transferowym.
W grudniu 2012 Vergara zakończył współpracę z Cruyffem, argumentując swoją decyzję „niezrealizowaniem założonych celów”. Tydzień później Michel Leaño został przeniesiony na stanowisko dyrektora sportowego klubu. Od tamtego czasu holenderski projekt zaczął być jednak stopniowo wygaszany – jeszcze w tym samym miesiącu prezesem ds. sportowych Chivas został Dennis te Kloese, który w praktyce przejął większość kompetencji Michela Leaño i odsunął go od podejmowania kluczowych dla klubu decyzji. W marcu 2013 Michel Leaño opuścił klub – jako powód dymisji podano „powody osobiste”. Prasa uznała jego odejście jako „łatwe do przewidzenia”, gdyż był on ostatnią jeszcze trwającą na stanowisku osobą z zaciągu Cruyffa; uznano je również za symboliczny koniec koncepcji holenderskiej.
Podczas swojej dziesięciomiesięcznej kadencji Michel Leaño ściągnął do klubu graczy takich jak Rafael Márquez Lugo, Luis Ernesto Pérez, Sergio Pérez, Adrián Cortés i Miguel Sabah. Stał również za zatrudnieniem w satelickiej, amerykańskiej drużynie Chivas USA trenera José Luisa Sáncheza Soli. Zespół Chivas osiągał natomiast przeciętne wyniki na arenie krajowej (ósme miejsce w tabeli), zaś z kontynentalnych rozgrywek Ligi Mistrzów CONCACAF odpadł już w fazie grupowej, sensacyjnie okazując się gorszym od gwatemalskiego Xelajú MC.
Kariera trenerska.
Już jako nastolatek Michel Leaño postanowił zostać trenerem piłkarskim, mimo braku boiskowego doświadczenia. Podczas swojej pracy na stanowisku dyrektorskim w Estudiantes Tecos miał okazję oglądać z bliska pracę wielu szkoleniowców pierwszego zespołu, takich jak Miguel Herrera, Jaime Ordiales czy José Luis Sánchez Solá. Często brał udział w treningach drużyny, notując swoje obserwacje dotyczące pracy trenerów i prowadząc z nimi rozmowy na temat metodologii pracy szkoleniowej. 
Największe piętno odcisnęła na nim jednak współpraca z legendarnym argentyńskim trenerem i filozofem piłki nożnej Césarem Luisem Menottim. Były selekcjoner reprezentacji Argentyny, z którą w 1978 roku zdobył mistrzostwo świata, pełnił rolę szkoleniowca Tecos od września 2007 do stycznia 2008. Dwudziestoletni wówczas Michel Leaño został oddelegowany przez prezesa klubu Juana Antonio Leaño (prywatnie swojego wuja) do opieki nad Menottim podczas jego pobytu w Guadalajarze. Podczas wielu rozmów z Argentyńczykiem przesiąknął jego filozofią futbolu (nazywaną „Menottismo”), a relacja z Menottim ukształtowała jego pogląd na pracę trenera i piłkę nożną.
Pierwsze kroki w zawodzie szkoleniowca Michel Leaño stawiał jako trener szkolnej drużyny w placówce Instituto Cumbres San Javier (do której sam wcześniej uczęszczał). Prowadził ją przez sześć lat, a w 2011 roku wziął z nią udział w międzyszkolnym turnieju w Holandii. Rozpoczął również proces kształcenia się w kierunku wykonywania zawodu trenera. Studiował na Johan Cruyff Institute, w 2014 roku otrzymał natomiast dyplom trenerski argentyńskiej federacji szkoleniowców – Asociación de Técnicos de Futbolistas Argentinos (ATFA). Robił również kurs trenerski na hiszpańskiej uczelni Universidad Católica San Antonio de Murcia (UCAM). Brał udział w licznych seminariach trenerskich w Meksyku i Europie, wydał pięć publikacji na temat szkolenia piłkarskiego (trzy w Hiszpanii, po jednej w Niemczech i Anglii).
Venados.
Pod koniec listopada 2015 Michel Leaño rozpoczął profesjonalną karierę trenerską, kiedy to został ogłoszony nowym szkoleniowcem drugoligowego zespołu Venados FC. Wcześniej przez pewien czas był doradcą właściciela i prezesa tego klubu, Rodolfo Rosasa. Oficjalna prezentacja nowego trenera miała miejsce kilka dni później, w skład jego sztabu szkoleniowego weszli asystenci Daniel Rossello, Gerardo Cedano i Alfredo Jáuregui oraz trener przygotowania fizycznego Fernando Signorini. W wieku dwudziestu ośmiu lat był najmłodszym wówczas trenerem na szczeblu drugoligowym. 
Po słabym ostatnim sezonie (trzynaste miejsce w tabeli) skład zespołu został gruntownie zmieniony – przed wiosennymi rozgrywkami Clausura 2016 z klubu odeszło dziesięciu zawodników, zaś przyszło szesnastu nowych graczy. Po serii zmian kadrowych Venados przystąpili do nowego sezonu ze stosunkowo młodą drużyną.
W roli trenera Michel Leaño zadebiutował 8 stycznia 2016 w wyjazdowym spotkaniu drugiej ligi z Mineros (1:1). W dniu 20 stycznia w rozgrywkach krajowego pucharu jego ekipa niespodziewanie pokonała na swoim boisku pierwszoligowy Cruz Azul (2:1), uznawany za faworyta meczu. Na koniec rozgrywek gracze Venados zajęli dziewiąte miejsce w tabeli, nie kwalifikując się do decydującej o awansie fazy play-off. Podopieczni Michela Leaño notowali udane występy na własnym boisku (siedem zwycięstw w dziesięciu meczach), lecz znacznie słabiej spisywali się na wyjazdach (dwa zwycięstwa w jedenastu meczach). Eksperci zwracali uwagę na brak równowagi w grze zespołu, lecz z drugiej strony usprawiedliwiali przeciętne wyniki brakiem graczy mogących wnieść wysoką jakość do drużyny i niedoświadczeniem większości zawodników. Prezes klubu Rodolfo Rosas określił sezon jako stojący pod znakiem nauki i zdobywania doświadczenia przez drużynę.
Przed kolejnym sezonem zarząd postawił przed zespołem cel w postaci awansu do fazy play-off i w dalszej perspektywie walki o tytuł. Ekipa Venados zanotowała jednak bardzo słaby start – w pierwszych pięciu meczach notując remis i cztery porażki (strzeliła w nich tylko jednego gola i straciła aż dziesięć). Podczas domowych spotkań kibice głośno domagali się odejścia szkoleniowca. W dniu 6 sierpnia 2016, po ligowym remisie z Zacatepec (0:0), Michel Leaño za sprawą serii słabych wyników został zwolniony ze stanowiska, zostawiając ekipę na ostatnim miejscu w tabeli.
Tepic.
W listopadzie 2016 Michel Leaño został trenerem drugoligowego Deportivo Tepic. Pięć dni wcześniej całościowym posiadaczem klubu został Jorge Vergara, który wykupił pozostałe akcje spółki od władz stanu Nayarit. Jedną z jego pierwszych decyzji było właśnie zatrudnienie Michela Leaño na stanowisku szkoleniowca; obydwoje znali się już z czasów współpracy w Chivas de Guadalajara. 
Już od kilku lat drużyna Tepic ściśle współpracowała z Chivas w kwestiach strategicznych, sportowych i organizacyjnych, będąc filią potentata z Guadalajary. Ponad połowę składu Tepic stanowili młodzi gracze wypożyczeni z Chivas. Trener pierwszej drużyny Matías Almeyda regularnie monitorował postępy zawodników ogrywających się w Tepic. Członkami sztabu trenerskiego Michela Leaño w nowym zespole zostali Alfredo Jáuregui i Giancarlo Salazar jako asystenci, Alejandro Arredondo jako trener bramkarzy i Fernando Signorini w roli trenera przygotowania fizycznego.
Michel Leaño zadebiutował jako trener Tepic w dniu 7 stycznia 2017 w wyjazdowym meczu z Cafetaleros (2:1). Niecały miesiąc później odniósł głośne zwycięstwa w rozgrywkach krajowego pucharu z ekipami pierwszoligowymi – 24 stycznia na wyjeździe z Santosem Laguna (2:1) i przede wszystkim 1 lutego u siebie z krajowym potentatem Américą (3:2). W spotkaniach tych był chwalony przez media za dobre przygotowanie swojej drużyny pod względem taktycznym. Ekipa Tepic świetnie rozpoczęła ligowe rozgrywki (cztery zwycięstwa w pięciu meczach), przez początkowe kolejki plasując się na czele tabeli. Później nastąpiła jednak seria słabszych wyników; ostatecznie na koniec wiosennego sezonu Clausura 2017 drużyna zajęła dziewiąte miejsce w tabeli, najwyższe niepremiowane awansem do fazy play-off. Po zakończeniu rozgrywek klub został rozwiązany; przeniesiono go do miasta Zacatepec de Hidalgo i na jego licencji stworzono nową drużynę – CA Zacatepec.
Zacatepec.
Po przeobrażaniu się Deportivo Tepic w CA Zacatepec, Michel Leaño pozostał na stanowisku trenera drużyny. Klub pozostał zarządzany przez Jorge Vergarę i José Luisa Higuerę, dyrektora generalnego spółki Grupo Omnilife-Chivas. Przed rozpoczęciem sezonu władze rozgrywek nie umieściły Zacatepec na liście sześciu (z szesnastu) drugoligowych drużyn uprawnionych do awansu do najwyższej klasy rozgrywkowej. Oznaczało to, iż nawet gdyby drużyna wywalczyła awans do pierwszej ligi, klub nie spełniłby wymogów licencyjnych i nie mógłby występować na najwyższym szczeblu, a w zamian za zwycięstwo w Final de Ascenso otrzymałby wyłącznie nagrodę pieniężną w wysokości 120 milionów pesos (około 6 milionów dolarów).
Michel Leaño zadebiutował w roli szkoleniowca Zacatepec w dniu 22 lipca 2017 wyjazdowym meczem ligowym z Tampico (0:0). 10 sierpnia jego podopieczni odnieśli domowe zwycięstwo w fazie grupowej krajowego pucharu nad gigantem meksykańskiego futbolu Tigres UANL (2:1). W dniu 13 września odbył się rewanż grupowego spotkania z Tigres, w którym gracze drugoligowego Zacatepec sprawili ogromną sensację, wygrywając 3:1 na Estadio Universitario. W zespole rywali (który zresztą dwa miesiące później wywalczył mistrzostwo Meksyku) wystąpili wówczas gracze tacy jak André-Pierre Gignac, Eduardo Vargas, Timothée Kolodziejczak, Ismael Sosa, Javier Aquino czy Nahuel Guzmán. Zwycięstwo Zacatepec oznaczało wyeliminowanie Tigres z rozgrywek Copa MX, zaś sam Michel Leaño na konferencji po meczu skomentował triumf następująco:
Jego drużyna awansowała tym samym do 1/8 finału krajowego pucharu, lecz tam znacząco uległa pierwszoligowej Pachuce (0:5).
W rozgrywkach ligowych wyniki ekipy również okazały się pozytywnym zaskoczeniem – gracze Zacatepec na koniec jesiennego sezonu Apertura 2017 zajęli czwarte miejsce w tabeli. Drużyna Michela Leaño dysponowała drugą najlepszą defensywą w lidze (0,8 straconego gola na mecz), zanotowała tylko trzy porażki. Mimo przystępowania do decydującej fazy play-off w roli faworyta, odpadła z niej jednak już w ćwierćfinale po porażce z późniejszym triumfatorem – Alebrijes (1:0, 0:3).
Przed wiosennym sezonem Clausura 2018 drużyna Zacatepec została wzmocniona głównie kolejnymi młodymi piłkarzami wypożyczonymi z Chivas. Na koniec rozgrywek podopieczni Michela Leaño powtórzyli swój wynik sprzed pół roku i ponownie zajęli czwartą lokatę w drugoligowej tabeli. Identycznie jak uprzednio odpadli również z fazy play-off w ćwierćfinale, ulegając Alebrijes (1:1, 0:1). Świetny występ Zacatepec zanotowało natomiast w Copa MX. Po awansie do fazy pucharowej drużyna sensacyjnie wyeliminowała z krajowego pucharu dwóch pierwszoligowców, w obu przypadkach po serii rzutów karnych – w 1/8 finału Pachucę (1:1, 5:3 k), a w ćwierćfinale León (1:1, 7:6 k). Dopiero w półfinale ulegli po serii rzutów karnych Toluce (1:1, 3:4 k). Ogółem Michel Leaño był trenerem Zacatepec przez rok, notując bardzo dobre wyniki.
Necaxa.
W maju 2018 Michel Leaño podjął debiutancką pracę w pierwszej lidze, obejmując aspirującą do ligowej czołówki drużynę Club Necaxa. Na stanowisku trenera ówczesnego zdobywcy pucharu Meksyku zastąpił Ignacio Ambríza. Podpisał roczny kontrakt z opcją przedłużenia. W wieku trzydziestu jeden lat został najmłodszym trenerem w historii ligi meksykańskiej. W skład jego sztabu szkoleniowego weszli Martín Salcedo, Alfredo Jáuregui i Héctor Quintero. Podczas prezentacji na konferencji prasowej Michel Leaño zadeklarował włączenie się do walki o mistrzostwo kraju:
Drużyna Necaxy w poprzednich trzech sezonach notowała przeciętne wyniki w rozgrywkach – ani razu nie zakwalifikowała się do fazy play-off i zajmowała kolejno dwunaste, dziewiąte i jedenaste miejsce w tabeli ligowej, uznawane przez kibiców i zarząd za niesatysfakcjonujące. Przed jesiennymi rozgrywkami Apertura 2018 zespół stracił swoje kluczowe ogniwa na rzecz mocniejszych meksykańskich klubów. Sprzedani zostali między innymi kapitan ekipy i najlepszy bramkarz ligi – Argentyńczyk Marcelo Barovero, najlepszy strzelec zespołu – Paragwajczyk Carlos González, czołowy młody skrzydłowy rozgrywek Roberto Alvarado czy tworzący dotychczas duet środkowych obrońców Mario de Luna i Chilijczyk Igor Lichnovsky. 
W ich miejsce ściągnięto zza granicy za łączną sumę około czterech milionów dolarów napastników Briana Fernándeza i Facundo Castro, ekipę wzmocniono także bramkarzem Hugo Gonzálezem oraz kilkoma piłkarzami z drugiej ligi i młodymi zawodnikami wypożyczonymi z większych klubów meksykańskich. Zarząd podjął również ryzyko sprowadzenia byłego piłkarza reprezentacji i gwiazdę ligi sprzed kilku lat – pomocnika Carlosa Peñę, zmagającego się wówczas z alkoholizmem (przed rozpoczęciem okresu przygotowawczego wziął udział w terapii uzależnień). Zespół przystąpił do rozgrywek z dość młodą kadrą.
Debiutem Michela Leaño jako trenera Necaxy był rozegrany 15 lipca 2018 mecz o Supercopa MX z Monterrey (1:0). Jego podopieczni pokonali wówczas na StubHub Center faworyzowanego rywala i zdobyli superpuchar Meksyku, przez niemal całe spotkanie kontrolując grę i zmuszając przeciwnika do bardziej defensywnej gry. Siedem dni później drużyna udanie zainaugurowała rozgrywki ligowe, wygrywając u siebie z krajowym gigantem Américą (2:1), a ogółem w pierwszych sześciu meczach za kadencji Michela Leaño zespół odniósł we wszystkich rozgrywkach pięć zwycięstw. Gra ofensywna Necaxy opierała się głównie na dwóch Chilijczykach – rozgrywającym Matíasie Fernándezie (byłym piłkarzu m.in. Villarrealu i Milanu), którego Michel Leaño nazwał „mózgiem i sercem zespołu” oraz młodym napastniku Víctorze Dávili (w pierwszych dziewięciu kolejkach zanotował pięć goli i dwie asysty).
Następnie zespół popadł jednak w serię coraz słabszych wyników – w kolejnych trzynastu meczach zanotował dwa zwycięstwa, trzy remisy i aż osiem porażek. Ekipa odpadła po ćwierćfinale z Leónem (0:2) z krajowego pucharu, zaś w lidze plasowała się w dolnych rejonach tabeli, szczególnie kiepsko spisując się na wyjeździe (pięć porażek w sześciu ligowych meczach). Jedynym jaśniejszym rezultatem Necaxy była domowa wygrana 15 września z ligowym potentatem Cruz Azul (2:0), oznaczająca koniec długiej passy bez porażki stołecznego zespołu. W kolejnych pięciu meczach podopieczni Michela Leaño nie wygrali jednak ani razu (strzelili tylko dwa gole), co w październiku poskutkowało zwolnieniem szkoleniowca ze stanowiska. Zostawił ekipę na piętnastym miejscu w tabeli – Necaxę przejął po nim tymczasowo Jorge Martínez.
Życie prywatne.
Posługuje się czterema językami – hiszpańskim, angielskim, portugalskim i włoskim. Jest wierzącym katolikiem, należy do organizacji religijnej Regnum Christi.
W dniu 3 czerwca 2017 Michel Leaño wziął ślub z Caroliną Cornejo Pérez. Para była wcześniej przez cztery lata narzeczeństwem; Michel Leaño oświadczył się wybrance podczas koncertu zespołu Coldplay w San Diego. Ceremonia ślubna miała miejsce w kościele San Juan Macías w miejscowości Zapopan.

</doc>
<doc id="3619242" url="https://pl.wikipedia.org/wiki?curid=3619242" title="Sienno (obwód grodzieński)">
Sienno (obwód grodzieński)

Sienno (, "Sienna"; , "Sienno") – wieś na Białorusi, w obwodzie grodzieńskim, w rejonie nowogródzkim, nad rzeką Wołowicz (lewym dopływem Niemna), około 22 km na północny wschód od Nowogródka.
Historia.
Pierwsza znana dziś wzmianka o Siennie pochodzi z 1494 roku, gdy wielki książę litewski Aleksander Jagiellończyk darował te dobra przywilejem Teodorowi Biohdanowiczowi Chreptowiczowi (zm. w 1528 roku). O ich granice Teodor sądził się z Janem Radziwiłłem (1474–1522), marszałkiem wielkim litewskim, a po jego śmierci – z wdową po nim – Hanną z Kiszków (~1480–1533). Przedmiotem sporów były krzywdy, jakich doznawał od Radziwiłłów, które czynili oni i ich poddani w dobrach Teodora – Siennie. Chodziło o zabójstwa ludzi, jaz na Niemnie, , chmielniszcza itp. Król Zygmunt I Stary listem wydanym 1 grudnia 1522 roku uznał wszystkie pretensje Chreptowicza. W 1499 roku tenże król oddał mu Lubcz, który w 1528 roku nabył od Chreptowiczów wojewoda wileński Olbracht Gasztołd.
Od 1583 roku Siennem władał prawnuk Teodora, Adam Chreptowicz (1557–1628), podkomorzy nowogródzki.
W XVIII wieku Sienno należało do rodziny Obuchowiczów. Po wyjściu Eweliny Obuchowiczówny (zm. w 1880 roku) za Jana Pusłowskiego, dobra te przeszły z posagiem w ręce Pusłowskich i pozostawały w nich do końca XIX wieku, po czym zostały rozparcelowane.
Po III rozbiorze Polski w 1795 roku Sienno, wcześniej należące do województwa nowogródzkiego Rzeczypospolitej, znalazło się na terenie powiatu nowogródzkiego (ujezdu) guberni mińskiej Imperium Rosyjskiego. Po ustabilizowaniu się granicy polsko-radzieckiej w 1921 roku Sienno wróciło do Polski, weszło w skład gminy Lubcz w powiecie nowogródzkim województwa nowogródzkiego, od 1945 roku – w ZSRR, od 1991 roku – na terenie Republiki Białorusi.
W 2009 roku w Siennie mieszkało 95 osób.
Dawny dwór.
Obuchowiczowie, a później Pusłowscy mieszkali w dużym, jedenastoosiowym, drewnianym dworze. Był to parterowy dom ze środkową, trójosiową częścią piętrową, z wieńczącym ją trójkątnym szczytem. Budynek był przykryty wysokim, gontowym, płaskim, czteropadowym dachem z dwiema półokrągłymi lukarnami. Przed piętrową częścią, od strony podjazdu, był szeroki taras, nad którym zaprojektowano taras wsparty na dwóch konsolkach.
Przed domem rozciągał się wielki gazon, wokół domu – stary park. Poza nim stał murowany grobowiec z wielkim krzyżem otoczony żeliwnym płotem. Spoczywała w nim m.in. Ewelina Pusłowska oraz jej syn Adam Pusłowski, powstaniec styczniowy, rozstrzelany przez Rosjan.
Majątek w Siennie jest opisany w 2. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="3619244" url="https://pl.wikipedia.org/wiki?curid=3619244" title="Charsan">
Charsan



</doc>
<doc id="3619245" url="https://pl.wikipedia.org/wiki?curid=3619245" title="Bitwa pod Szentandrás">
Bitwa pod Szentandrás

Bitwa pod Szentandrás (węg. "Szentandrási csata", rum. "Bătălia de la Sânandrei", niem. Schlacht bei Sanktandreas) rozegrała się w 1552 roku w pobliżu Aradu, na prawym brzegu Maruszy, koło
obecnego Sânandrei, między segedyńskimi oraz biharskimi hajdukami a Turkami w czasie oblężenia Temeszwaru. Uważa się, że odbyła się 23 lipca 1552 roku, ale z braku pewnych informacji, trudno określić to w precyzyjny sposób. W czasie starcia, większa liczebnie i lepiej przygotowana konnica turecka, dosłownie rozniosła oddział Mihálya Tótha, który próbował dostarczyć posiłki oblężonemu w Temeszwarze Istvánowi Losonciemu.
W czasie tureckiej kampanii 1552 roku tylko bitwy pod Szentandrás i pod Palástem były starciami, w których próbowano stawić Turkom czoła na otwartym polu.
Przesłanki.
Wiosną 1552 roku Turcy z ponad 30-tysięcznym wojskiem wyruszyli przeciwko Węgrom. W Siedmiogrodzie już od 1551 roku stacjonowały austriacko-hiszpańsko-niemiecko-włosko-czeskie oddziały pod dowództwem Giambattisty Castaldo. Wojsko to znajdowało się w stanie kompletnej degrengolady, a turecko-tatarsko-rumuńskie oddziały trzymały je w szachu.
Dowodzący główną armią turecką Kara Ahmed, wielki wezyr, rozpoczął oblężenie Temeszwaru, który stanowił ważne ogniwo w łańcuchu zamków położonych wzdłuż Maruszy. Zamku twardo bronił István Losonci na czele węgierskich, hiszpańskich, czeskich i niemieckich żołnierzy, ale wraz z upływem czasu zaczęło brakować zarówno pieniędzy przeznaczonych na opłacenie najemników, jak i zapasów żywności.
Losonci powiadomił swoją żonę, Annę Pekry, by spróbowała zorganizować posiłki. Kochająca męża Anna, zastawiła swoje kosztowności, a pieniądze przekazała Istvánowi Földváriemu, aby za nie zwerbował żołnierzy oraz zakupił proch i żywność. Sędziemu segedyńskiemu, Mihályowi Tóthowi już wcześniej wysłano 6 tys. forintów, za które sędzia utrzymywał 200 hajduków, którzy uczestniczyli wcześniej w starciu z Turkami pod Segedynem.
Földvári zgromadził swoje wojsko wraz z hajdukami Tótha pod Lippą. Generał Castaldo rozkazał
żupanowi biharskiemu Tamásowi Varkócsowi, by wraz ze swoimi hajdukami również do nich dołączył. Tysiąc hajduków Varkócsa z działami oraz zapasami prochu i żywności podporządkowało się Tóthowi.
Bitwa.
Tóth miał nadzieję, że z małym oddziałem dostanie się do zamku. Swoich żołnierzy nie poinformował jednoznacznie o celu wyprawy i zamiarach, ponieważ gorzej wyszkolonym hajdukom „odwaga mogłaby pójść w pięty”, gdyby dowiedzieli się, że mają przerwać blokadę głównych sił tureckich.
Oddział Tótha rozłożył się obozem pod Aradem, a on sam z 500 konnymi wyruszył w stronę Temeszwaru i kiedy przeprawili się przez Maruszę, Tóth zdradził im cel. Hajducy przestraszyli się i zaczęli szemrać i im byli bliżej Turków, tym bardziej ulegała rozluźnieniu dyscyplina. Wielu już wtedy chciało uciekać. Tóth błagał ich, by zostali na miejscu, później zaczął grozić, a nawet biciem próbował przekonać tchórzliwych hajduków.
Wkrótce po dotarciu pod Szentandrás znowu próbowali się rozdzielić. Wtedy znajdujące się w pobliżu tureckie posterunki zaalarmowały natychmiast jeden ze swoich oddziałów kawalerii. O wiele większy oddział wroga natychmiast zaatakował ich z zaskoczenia. Hajducy całą drogę szli pieszo, trzymając konie za uzdy i wielu nie miało czasu, by wskoczyć na siodła, tak więc rozpędzeni tureccy kawalerzyści momentalnie wycięli ich w pień. Właściwie tylko Tóth walczył z Turkami jak równy z równym, jednak kiedy został raniony, również on zaczął uciekać i ledwo udało mu się ujść z życiem.
Zdobyczne wozy i konie Turcy przyprowadzili do swojego obozu, a głowy stu spośród zabitych hajduków przerzucili następnego dnia do zamku.
Klęska Tótha pod Szentandrás przypomina porażkę sprzed lat pod Segedynem, gdzie z powodu tchórzostwa i braku dyscypliny nie udało się uzyskać powodzenia i odbić miasta.
Następstwa.
Ranny Tóth ukrył się w krzakach, skąd później zabrał go do swojego domu miejscowy szlachcic imieniem Ambrózi. Ambrózi opatrzył go, a kiedy Tóth już nieco doszedł do siebie, wrócił do obozu pod Aradem. Mimo porażki, próbował zmniejszony do 1200 osób oddział przerzucić do Temeszwaru, ale hajducy byli już tak przerażeni, że więcej nie dało się namówić ich do walki. Oddział całkowicie się rozpadł i każdy uciekał na własną rękę.
Los nieszczęsnego Istvána Losonciego został tym samym przypieczętowany. Zdesperowany dowódca zamku spełnił żądanie hiszpańskich dowódców, by poddać zamek wielkiemu wezyrowi, który już wcześniej obiecywał załodze i mieszkańcom swobodny wymarsz. Podczas wychodzenia z miasta, Losonci wraz z resztą swoich ludzi został mimo to przez Turków zmasakrowany.
W tej wojnie, poza akcją Mihálya Tótha, tylko w 1556 roku dokonano próby uwolnienia obleganych. Miklósowi Zrínyiemu udało się odepchnąć siły tureckie spod Szigetváru. Następną akcję ratunkową przeprowadzono dopiero w 1566 roku pod położoną na północnym Zadunaju Palotą.

</doc>
<doc id="3619247" url="https://pl.wikipedia.org/wiki?curid=3619247" title="ASB Classic 2016 (mężczyźni)">
ASB Classic 2016 (mężczyźni)

ASB Classic 2016 – tenisowy turniej ATP kategorii ATP World Tour 250 w sezonie 2016 z cyklu ASB Classic rozgrywany w dniach 11–16 stycznia 2016 roku w Auckland na kortach twardych o puli nagród wynoszącej 520 070 dolarów amerykańskich.

</doc>
<doc id="3619254" url="https://pl.wikipedia.org/wiki?curid=3619254" title="Bruce Glover">
Bruce Glover

Bruce Herbert Glover (ur. 2 maja 1932 w Chicago w stanie Illinois) – amerykański aktor filmowy i telewizyjny. Ojciec aktora Crispina Glovera.
Fanom bondowskiej serii znany z roli pana Winta, który wraz z panem Kiddem tworzyli duet psychopatycznych zabójców w filmie "Diamenty są wieczne" (1971).
Wybrana filmografia.
Filmy:
Seriale TV:

</doc>
<doc id="3619257" url="https://pl.wikipedia.org/wiki?curid=3619257" title="Pałac w Duniłowiczach">
Pałac w Duniłowiczach

Pałac Tyszkiewiczów w Duniłowiczach – nieistniejący już pałac (dwór), znajdujący się w Duniłowiczach na Białorusi, wchodzący w skład zespołu dworsko-parkowego.
Historia.
Pałac wzniesiono w XVIII w. Ostatnim właścicielem był hrabia Józef Tyszkiewicz, największy właściciel ziemski w regionie (1064 dziesięciny ziemi). Pałac został zniszczony podczas I wojny światowej i nie został odbudowany. 7 lutego 1916 roku przy pałacu odbył się przegląd wojsk rosyjskich. 
W dwudziestoleciu międzywojennym majątek leżał w Polsce, w województwie wileńskim, w powiecie duniłowickim (od 1926 postawskim), w gminie Duniłowicze. 
Według Powszechnego Spisu Ludności z 1921 roku zamieszkiwało tu 58 osób, 57 było wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Było tu 5 budynków mieszkalnych. W 1931 w 5 domach zamieszkiwało 99 osób.
Miejscowość należała do parafii rzymskokatolickiej w Duniłowiczach. Podlegała pod Sąd Grodzki w Duniłowiczach i Okręgowy w Wilnie; właściwy urząd pocztowy mieścił się w Duniłowiczach.

</doc>
<doc id="3619264" url="https://pl.wikipedia.org/wiki?curid=3619264" title="Zupełnie Nowy Testament">
Zupełnie Nowy Testament

Zupełnie Nowy Testament (fr. "Le Tout Nouveau Testament") – film komediowy z 2015 roku w reżyserii Jaco Van Dormaela zrealizowany w koprodukcji belgijsko-francusko-luksemburskiej.
Światowa premiera filmu miała miejsce 17 maja 2015 roku podczas 68. MFF w Cannes, w ramach którego obraz brał udział w sekcji „Directors' Fortnight”. Polska premiera filmu odbyła się 23 lipca 2015 roku, w ramach 15. MFF Nowe Horyzonty we Wrocławiu. Do ogólnopolskiej dystrybucji obraz wszedł w dniu 1 stycznia 2016.
Film został wyselekcjonowany jako oficjalny kandydat Belgii do Oscara za najlepszy film nieanglojęzyczny podczas 88. ceremonii wręczenia Oscarów.
Obsada.
i inni

</doc>
<doc id="3619269" url="https://pl.wikipedia.org/wiki?curid=3619269" title="SuperLiga (2015)">
SuperLiga (2015)

SuperLiga (2015) (od nazwy głównego sponsora SuperLiga CEC Bank) – piąta edycja zreformowanej najwyższej klasy rozgrywkowej w rugby union w Rumunii, a jednocześnie dziewięćdziesiąte dziewiąte mistrzostwa kraju. Zawody odbywały się w dniach 28 marca – 5 grudnia 2015 roku, a tytułu broniła drużyna CSM Universitatea Baia Mare. Zajęła ona drugie miejsce ulegając w finale RCM Timișoara.
Mecze o medale były transmitowane na żywo przez stację TVR2. W finale spotkały się dwie najwyżej rozstawione drużyny, które łącznie zwyciężały w poprzednich sześciu sezonach ligowych. Lepsi w nim okazali się zawodnicy Timișoara Saracens, którzy pokonali obrońców tytułu z Baia Mare, brąz przypadł zaś stołecznemu zespołowi CSM Olimpia.
Po zakończonych rozgrywkach zostały udostępnione statystyki punktowe i fair play, zarówno zespołowe, jak i indywidualne – najwięcej punktów zdobył Valentin Calafeteanu, zaś w klasyfikacji przyłożeń z ośmioma zwyciężył Tangimana Fonovai. W rozgrywkach wzięło udział ponad siedemdziesięciu obcokrajowców.
System rozgrywek.
Jako że w poprzedniej edycji bezpośrednich spadków nie przewidziano, stawkę uczestników SuperLigi miał jedynie uzupełnić triumfator Divizia Națională, RC Bârlad. Z powodów finansowych odmówił on jednak uczestnictwa w rozgrywkach, toteż na początku grudnia 2014 roku Federațiă Română de Rugby ogłosiła nowy system rozgrywek potwierdzając go pod koniec stycznia 2015 roku. Rozgrywki ligowe prowadzone miały być w pierwszej fazie systemem kołowym według modelu dwurundowego w okresie wiosna-jesień, po czym nastąpić miała faza pucharowa. Bezpośredni awans do półfinałów uzyskać miał lider ligowej tabeli, reszta zespołów miała zaś walczyć w trzech parach o pozostałe trzy miejsca w półfinałach. Jeszcze w lutym 2015 roku RCJ Farul Constanța potwierdzał swój udział w rozgrywkach, w następnym miesiącu ogłosił jednak wycofanie się z zawodów, co pociągnęło za sobą zmianę w fazie "play-off" – bezpośredni awans do półfinałów uzyskać miały dwie czołowe drużyny po fazie zasadniczej.
Faza pucharowa.
Play-off
Mecze o 5. miejsce
Półfinały
Mecz o 3. miejsce
Mecz o 1. miejsce

</doc>
<doc id="3619270" url="https://pl.wikipedia.org/wiki?curid=3619270" title="Kalendarium historii Związku Socjalistycznych Republik Radzieckich">
Kalendarium historii Związku Socjalistycznych Republik Radzieckich

Kalendarium historii Związku Socjalistycznych Republik Radzieckich – uporządkowany chronologicznie wykaz dat i wydarzeń z historii Związku Socjalistycznych Republik Radzieckich.

</doc>
<doc id="3619278" url="https://pl.wikipedia.org/wiki?curid=3619278" title="Haski regulamin">
Haski regulamin

Haski regulamin (ang. "Regulations respecting the laws and customs of war on land") – zbiór praw i zwyczajów wojny lądowej, stanowiący załącznik do dwu konwencji haskich: Drugiej z 29 lipca 1899 i zastępującej ją Czwartej z 18 października 1907. Wzorowany na wcześniejszych uchwałach takich jak Deklaracja petersburska 
i Deklaracja brukselska (1874). Określa pojęcia uczestnika walki zbrojnej (prócz sił zbrojnych także " ludność terytorium niezajętego, która przy zbliżeniu się nieprzyjaciela dobrowolnie chwyta za broń, aby walczyć z wkraczającemu wojskami i nie miała czasu zorganizować się zgodnie z art. 1, będzie uważaną za stronę wojującą, jeżeli jawnie nosi broń i zachowuje prawa i zwyczaje wojenne"), traktowanie jeńców, metody walki (w tym zakaz broni zatrutej i pocisków zadających nadmierne cierpienie), rozejmu, kapitulacji i okupacji wojennej. Zgodnie z art. 2  postanowienia, zawarte w Regulaminie, obowiązują tylko pomiędzy stronami Konwencji i tylko jeśli wszyscy wojujący należą do Konwencji. Równocześnie preambuła głosi, że celem jest "umniejszenie nieszczęść wojny" a wypadki nieprzewidziane w Regulaminie nie mogą być pozostawione dowolnej ocenie ze strony dowodzących wojskami i że w wypadkach takich "ludność i strony wojujące pozostają pod opieką i władzą zasad prawa narodów, wypływających ze zwyczajów, ustanowionych między cywilizowanymi narodami, oraz z zasad humanitaryzmu i wymagań społecznego sumienia" (klauzula Martensa). 
Dowolne interpretacje i jawne naruszanie przez państwa centralne w czasie I Wojny Światowej uregulowanych zasad wojny doprowadziło do uściślenia pojęć. Konwencja genewska z 1929 o jeńcach uzupełniła rozdział II Regulaminu Haskiego dodając m.in. "gdyby jedna ze stron wojujących nie należała do Konwencji, jej postanowienia będą pomimo to obowiązujące dla stron wojujących, które do niej należą". Jeszcze cięższe zbrodnie wynikłe z lekceważenia Konwencji haskich i genewskich przez państwa Osi w czasie II Wojny Światowej zmusiły społeczność międzynarodową do uchwalenia Zasad Norymberskich i kolejnych uzupełnień reguł wojny w postaci Konwencji Genewskich z 1949. Zawarta w ramach UNESCO Konwencja haska z 1954 r. rozszerza wzmiankowany w Regulaminie obowiązek ochrony dóbr kultury w czasie wojny.

</doc>
<doc id="3619280" url="https://pl.wikipedia.org/wiki?curid=3619280" title="Giannis Wonortas">
Giannis Wonortas



</doc>
<doc id="3619285" url="https://pl.wikipedia.org/wiki?curid=3619285" title="Miro Slušný">
Miro Slušný



</doc>
<doc id="3619288" url="https://pl.wikipedia.org/wiki?curid=3619288" title="Krzysztof Szyfter">
Krzysztof Szyfter

Krzysztof Aleksander Szyfter (ur. 1945) – polski genetyk, chemik i nauczyciel akademicki. Profesor nauk medycznych. Specjalista od ekogenetyki, mutagenezy i onkologii doświadczalnej. Wiceprezes stowarzyszenia Polska Grupa Badań Nowotworów Głowy i Szyi. Brat prof. Witolda Szyftera.
Życiorys.
Urodził się w 1945. Absolwent I Liceum Ogólnokształcące im. Karola Marcinkowskiego w Poznaniu (matura 1962). Absolwent chemii na Uniwersytecie im. Adama Mickiewicza w Poznaniu (1967).
14 września 1994 na podstawie pracy habilitacyjnej pt. "Analiza powstawania i usuwania adduktów mutagen:DNA w limfocytach ludzkich" napisanej w Instytucie Biochemii i Biofizyki Polskiej Akademii Nauk uzyskał stopień doktora habilitowanego nauk biologicznych w zakresie biochemii (specjalność: biochemia). 22 listopada 1999 prezydent Aleksander Kwaśniewski nadał mu tytuł profesora nauk medycznych.
Pracownik Kliniki Otolaryngologii i Onkologii Laryngologicznej Katedry Otolaryngologii, Chirurgii Głowy i Szyi oraz Onkologii Laryngologicznej Uniwersytetu Medycznego im. Karola Marcinkowskiego w Poznaniu należącej do Szpitala Klinicznego im. Heliodora Święcickiego.
Członek komitetu naukowego "Tytoń a zdrowie".
Publikacje.
Autor co najmniej 144 prac naukowych, cytowanych ok. 1,5 tysiąca razy. W latach 1991–2011 współpracował ze 129 autorami.

</doc>
<doc id="3619289" url="https://pl.wikipedia.org/wiki?curid=3619289" title="Rufus Hound">
Rufus Hound

Rufus Hound (ur. jako Robert James Blair Simpson 6 marca 1979) – angielski komik i prezenter telewizyjny.
Kariera.
Rufus Hound jest znany głównie jako komik stand-upowy, prezenter telewizyjny i radiowy oraz narrator w programach popularnonaukowych.
Komik.
W telewizji debiutował jako uczestnik programu "So You Think You’re Funny" na Channel 4, w którym dostał się do finału. W latach 2008–2009 prowadził improwizowany program komediowy "Argumental", w którym również występował. 7 listopada 2011 wydał własną płytę DVD ze stand-upem o nazwie "Being Rude".
Prezenter.
Rufus jest popularną osobowością radiową. Jest regularnym gościem "Ella Kenion’s Friday Overnight Show" (BBC London), występuje w "Jono Coleman’s Sunday Show" (LBC Radio) i korespondentem w "Peter Curran’s Saturday Show" (BBC London). Oprócz tego prowadził różne wydarzenia i programy telewizyjne.
Polityka.
Hound aktywnie wspierał Liberalnych Demokratów w wyborach parlamentarnych w Wielkiej Brytanii w 2010 roku. Sam kandydował do Parlamentu Europejskiego w wyborach w 2014 roku z ramienia partii National Health Action Party. Jego partia przegrała wybory zajmując 9 miejsce w swoim okręgu wyborczym (Londyn) z 23253 głosami, co stanowi 1.06% wszystkich głosów ważnych.
Życie prywatne.
W 2007 roku Hound ożenił się z Beth Johnson w Las Vegas. Swoją przyszłą żonę poznał cztery miesiące wcześniej. Razem mają dwójkę dzieci: Alby i Hildę.

</doc>
<doc id="3619292" url="https://pl.wikipedia.org/wiki?curid=3619292" title="Air Arabia Maroc">
Air Arabia Maroc

Air Arabia Maroc – marokańskie tanie linie lotnicze z siedzibą w Casablance. Głównym hubem jest Port lotniczy Casablanca. Linie są członkiem Air Arabia Group. Ma połączenia z Afryką Północną, Europą i Bliskim Wschodem.
Flota.
Linia operuje następującymi samolotami:

</doc>
<doc id="3619311" url="https://pl.wikipedia.org/wiki?curid=3619311" title="Nikołaj Girienko">
Nikołaj Girienko

Nikołaj Michajłowicz Girienko, (ur. 31 października 1940 w Leningradzie, zm. 19 czerwca 2004 w Petersburgu) – rosyjski etnolog, orientalista i działacz praw człowieka.
Życiorys.
W 1967 ukończył studia na wydziale orientalistycznym Petersburskiego Uniwersytetu Państwowego. W latach 1967–1970 pracował jako tłumacz wojskowy na Zanzibarze. W 1970 rozpoczął pracę w leningradzkim oddziale Instytutu Etnografii i Antropologii im. Nikołaja Miklucho-Makłaja, działającym przy Akademii Nauk ZSRS. W latach 1986–1990 i ponownie od 1993 kierował zakładem afrykanistyki. W latach 1991–1992 kierował petersburską Kunstkamerą (Muzeum Antropologii i Etnografii im. Piotra Wielkiego). Jego prace badawcze koncentrowały się wokół kwestii organizacji społecznej ludów afrykańskich. Od 1988 koncentrował się na metodach badania relacji międzyetnicznych i międzywyznaniowych. Był autorem metody badania przestępstw, motywowanych nienawiścią o podłożu rasowym. W 1990, z poparciem Leningradzkiego Frontu Narodowego został wybrany radnym w pierwszych demokratycznych wyborach do Lensowietu (późniejszego Petrosowietu).
Działacz praw człowieka.
W 1991 Nikołaj Girienko zorganizował pierwszą w Rosji konferencję naukową poświęconą ochronie praw mniejszości narodowych. Z jego inicjatywy powstała grupa uczonych petersburskich, którzy zajmowali się kwestią ochrony mniejszości i publicznie przeciwstawiali się przejawom ekstremizmu w życiu publicznym. Był także współpracownikiem prokuratury w kwestii ścigania przestępstw określonych art.282 Kodeksu Karnego Federacji Rosyjskiej (przestępstwa wynikające z nienawiści na tle rasowym i narodowościowym) oraz ekspertem sądowym w przypadku tego typu przestępstw. Ekspertyzy Girienki dotyczyły także przypadków rozbudzania nienawiści rasowej lub narodowościowej w tekstach publikowanych w czasopismach. W 2004 uczestniczył w przygotowaniach do procesu działaczy Rosyjskiej Jedności Narodowej (Русское национальное единство) oraz do procesu radykalnej narodowosocjalistycznej organizacji "Szulc-88" (Шульц-88), działającej w Petersburgu.
Śmierć i śledztwo.
12 czerwca 2004 na stronie internetowej rosyjskich nacjonalistów Russkaja respublika (Русская республика) opublikowano wyrok śmierci na Girienkę, ale prokuratura nie podjęła działań przeciwko autorom strony.
Nikołaj Girienko został zastrzelony we własnym mieszkaniu 19 czerwca 2004. Według relacji córki Girienki, dwóch młodych ludzi zadzwoniło do drzwi mieszkania, a kiedy Girienko podszedł do drzwi, padł strzał. Kula przebiła drzwi i trafiła Girienkę w klatkę piersiową. Sprawcy szybko opuścili miejsce przestępstwa, a ranny zmarł przed przyjazdem lekarza. Według danych zebranych przez śledczych, Nikołaj Girienko został zastrzelony z niemieckiego karabinu Mauzer, a sprawcy należeli do nacjonalistycznej bojówki, kierowanej przez Aleksieja Wojewodina i Dimitrija Borowikowa (banda Wojewodina-Borowikowa). Motywem miała być współpraca Girienki z prokuraturą w kwestii zwalczania środowisk nacjonalistycznych. Grupa miała na swoim koncie co najmniej kilka zabójstw. Milicja zatrzymała kilkanaście osób, związanych z tym środowiskiem, w tym Aleksieja Wojewodina. Dimitrij Borowikow zginął 18 maja 2006 w trakcie próby zatrzymania go przez milicję.
Proces dwunastu członków bandy zakończył się 14 czerwca 2011. Jednym z zarzutów stawianych w toku śledztwa było zabójstwo Girienki, choć nie udało się ustalić, kto był bezpośrednim sprawcą. Główny oskarżony Artiom Prochorienko został skazany na karę dożywotniego więzienia, pozostali oskarżeni na kilkuletnie kary więzienia.
Pamięć.
Uczczeniu pamięci zamordowanego Nikołaja Girienki miały służyć Marsze przeciwko nienawiści, organizowane od 2004 corocznie w Petersburgu, w dniu urodzin rosyjskiego etnologa. 27 listopada 2007 uchwałą Centralnej Komisji Wyborczej Federacji Rosyjskiej ustanowiono medal imienia Nikołaja Girienki.

</doc>
<doc id="3619312" url="https://pl.wikipedia.org/wiki?curid=3619312" title="Jaskinia Harda">
Jaskinia Harda

Jaskinia Harda – jedna z najdłuższych i najgłębszych jaskiń odkrytych w ostatnich latach w polskich Tatrach. Jej badania trwają nadal. Dotychczas długość zbadanych korytarzy wynosi 578 metrów, a głębokość około 126 metrów. Wejście do jaskini znajduje się w Litworowym Grzbiecie w masywie Małołączniaka w Dolinie Miętusiej w Tatrach Zachodnich na wysokości 1665 metrów n.p.m.
Opis jaskini.
Z niewielkiego otworu idzie się do niedużej salki, a następnie przez dwie szczeliny (Zacisk Pionowy i Zacisk Poziomy) dochodzi się do pionowego ciągu jaskini. Stąd, mijając boczne i ślepe odgałęzienia, zjeżdża się Chruścikową Studzienką (7 metrów głębokości) do sali, z której meander prowadzi do Studni na Zakręcie (w bok odchodzi boczny ciąg prowadzący przez pochylnię do ciasnej rury). 
Z dna Studni na Zakręcie dochodzi się do Sali z Diabłem, z której odgałęzia się kilka ciągów. Jeden to kilkumetrowy meander, drugi biegnie do dużego komina, trzeci idzie po dużych wantach do korytarza Progi Donikąd, który kończy się szczelinami. 
Główny ciąg wiedzie natomiast przez ciasne zawalisko do niewielkiej salki, w której zaczyna się Studnia Absolutu (46 metrów głębokości). Z salki odchodzi też korytarz idący do Kwadratowego Komina zakończonego szczeliną. Z dna Studni Absolutu można dostać się do Sali z Garnkiem lub przez próg iść do Sali Wielkich Want. Z tej sali przez ciasne zawalisko dociera się do Sali za Płytą. Odbiega stąd studzienka prowadząca do Zaginionej Salki i kolejnych studzienek kończących się szczelinami. Znajduje się tu obecnie najniższy punkt jaskini.
Przyroda.
W jaskini można spotkać nacieki grzybkowe. Dno w wielu miejscach zasłane jest dużymi blokami skalnymi (Sala z Diabłem, Studnia Absolutu, Sala z Garnkiem, Sala Wielkich Want, Progi Donikąd). W początkowej części jaskini oraz w rejonie Kwadratowego Komina znaleziono liczne odłamki granitoidów.
W jaskini w kilku miejscach występuje deszcz podziemny (Sala z Diabłem, Sala z Garnkiem).
Obecność w mediach.
W latach 2012–2014 w jaskini realizowane były zdjęcia do filmu „Harda” w reżyserii Marcina Polara. Film został zakwalifikowany do festiwalu Sundance Film Festival (2019) w kategorii filmów krótkometrażowych.
Historia odkryć.
Jaskinia została odkryta w sierpniu 2011 roku. Za odkrycie Jaskini Hardej i Jaskini Niedźwiedziej Górnej Wojciech Kuczok, Rafał Klimara, Marek Pawełczyk i Jarosław Surmacz otrzymali wyróżnienie w konkursie Kolosy 2012.

</doc>
<doc id="3619314" url="https://pl.wikipedia.org/wiki?curid=3619314" title="Cyclura rileyi">
Cyclura rileyi

Cyclura rileyi – gatunek gadów z rodziny legwanowatych obejmujący trzy podgatunki występujące na Bahamach:
Nazewnictwo.
Epitet gatunkowy "rileyi" jest eponimem mającym na celu upamiętnienie amerykańskiego ornitologa Josepha Rileya.

</doc>
<doc id="3619324" url="https://pl.wikipedia.org/wiki?curid=3619324" title="Mistrzostwa Europy w Lekkoatletyce 1934 – bieg na 110 m przez płotki mężczyzn">
Mistrzostwa Europy w Lekkoatletyce 1934 – bieg na 110 m przez płotki mężczyzn

Bieg na dystansie 110 metrów przez płotki mężczyzn był jedną z konkurencji rozgrywanych podczas I Mistrzostw Europy w Turynie. Biegi eliminacyjne, półfinałowe oraz finał zostały rozegrane 8 września 1934 roku. Zwycięzcą tej konkurencji został Węgier József Kovács. W rywalizacji wzięło udział siedemnastu zawodników z trzynastu reprezentacji.
Eliminacje.
Bieg 1
Bieg 2
Bieg 3
Bieg 4
Półfinały.
Półfinał 1
Półfinał 2

</doc>
<doc id="3619330" url="https://pl.wikipedia.org/wiki?curid=3619330" title="Nikołaj Laszczenko">
Nikołaj Laszczenko

Nikołaj Grigorjewicz Laszczenko (ros. Никола́й Григо́рьевич Ля́щенко, ur. w Zimie, zm. 10 października 2000 w Moskwie) – radziecki dowódca wojskowy, generał armii, Bohater Związku Radzieckiego (1990).
Życiorys.
Młodość spędził w Kirgistanie, gdzie uczył się w szkole średniej, później pracował jako kowal, ukończył szkołę wieczorową, od 1927 przewodniczący gminnego komitetu związku zawodowego robotników rolnych. Instruktor obwodowego oddziału związku zawodowego w Przewalsku (obecnie Karakoł), we wrześniu 1929 wstąpił do Armii Czerwonej, brał udział w ataku ZSRR na Kolej Wschodniochińską. Kursant szkoły wojskowej im. Lenina w Taszkencie, od 1931 członek WKP(b), służył w Syberyjskim Okręgu Wojskowym, dowódca plutonu, dowódca kompanii, pomocnik dowódcy batalionu i naczelnik pułkowej szkoły młodszych dowódców. Od maja 1937 do października 1938 jako ochotnik walczył w Hiszpanii, był doradcą wojskowym republikanów, po powrocie z Hiszpanii studiował w Wojskowej Akademii im. Frunzego w Moskwie, od maja 1941 jako podpułkownik był zastępcą dowódcy 737 pułku piechoty w Odeskim Okręgu Wojskowym. Po ataku Niemiec na ZSRR został dowódcą 972 zapasowego pułku piechoty w Dniepropetrowsku, później na Froncie Południowo-Zachodnim, w styczniu 1942 brał udział w operacji barwienkowsko-łozowskiej. Od marca 1942 dowódca 106 Dywizji Piechoty, od września 1942 zastępca dowódcy 18 Dywizji Piechoty na Froncie Leningradzkim i Froncie Wołchowskim, od marca 1943 dowódca 73 Samodzielnej Morskiej Brygady Piechoty Frontu Leningradzkiego, od czerwca 1943 dowódca 90 Dywizji Piechoty Frontu Leningradzkiego, następnie 2 Białoruskiego. Na czele 90 Dywizji Piechoty brał udział w operacji leningradzko-nowogrodzkiej, w której dywizja zdobyła miasto Ropsza, w sierpniu-wrześniu 1944 uczestniczył w operacji tallińskiej, a 1945 w operacji wschodniopruskiej, pomorskiej i berlińskiej. Po zakończeniu wojny nadal był dowódcą dywizji, a w latach 1946–1948 studiował w Wyższej Akademii Wojskowej im. Woroszyłowa, później dowodził 10 Dywizją Zmechanizowaną, od września 1953 dowódca 11 Korpusu Gwardyjskiego i 12 Korpusu Strzeleckiego w Północnokaukaskim Okręgu Wojskowym. Od listopada 1963 do grudnia 1965 dowódca wojsk Nadwołżańskiego Okręgu Wojskowego, od grudnia 1965 do sierpnia 1969 dowódca wojsk Turkiestańskiego Okręgu Wojskowego, od sierpnia 1969 do listopada 1977 dowódca wojsk Środkowoazjatyckiego Okręgu Wojskowego, 1977-1992 wojskowy inspektor-doradca Grupy Generalnych Inspektorów Ministerstwa Obrony ZSRR. 1966–1971 zastępca członka, a 1971–1989 członek KC KPZR. Delegat na XX Zjazd KPZR (1956). 1966–1971 członek Biura KC Komunistycznej Partii Uzbekistanu, 1971–1976 członek Biura KC KPK. 1966–1979 deputowany do Rady Najwyższej ZSRR od 7 do 9 kadencji deputowany do Rady Najwyższej RFSRR, deputowany do Rady Najwyższej Kirgiskiej SRR. Honorowy obywatel Greifswaldu, Kirowska i Ciechanowa. Pochowany na Cmentarzu Trojekurowskim w Moskwie.
Odznaczenia.
i wiele innych.

</doc>
<doc id="3619331" url="https://pl.wikipedia.org/wiki?curid=3619331" title="Turniej o Srebrną Ostrogę Ilustrowanego Kuriera Polskiego 1982">
Turniej o Srebrną Ostrogę Ilustrowanego Kuriera Polskiego 1982

XIII turniej Srebrnej Ostrogi IKP – trzynasta odsłona zawodów żużlowych, w których zawodnicy ścigali się o nagrodę przechodnią zwaną "Srebrną Ostrogą". Turniej odbył się 16 października 1982. Zwyciężył Wojciech Żabiałowicz.
Wyniki.
źródło

</doc>
<doc id="3619339" url="https://pl.wikipedia.org/wiki?curid=3619339" title="Port lotniczy Pau Pyrénées">
Port lotniczy Pau Pyrénées

Port lotniczy Pau Pyrénées – port lotniczy położony 10 km na północny zachód od miasta Pau w południowej Francji w departamencie Pireneje Atlantyckie. Corocznie obsługuje około 700 tys. pasażerów.

</doc>
<doc id="3619342" url="https://pl.wikipedia.org/wiki?curid=3619342" title="Janis Anastasiu">
Janis Anastasiu

Janis Anastasiu (gr. Γιάννης Αναστασίου) (ur. 5 marca 1973 w Arcie) – grecki piłkarz występujący na pozycji napastnika. Trener piłkarski.
Kariera klubowa.
Anastasiu rozpoczynał karierę w 1990 roku w trzecioligowym zespole PAS Preveza. W 1991 roku przeszedł do pierwszoligowego Ethnikosu Pireus. W 1992 roku spadł z klubem do drugiej ligi, ale w 1994 roku wywalczył z nim awans do pierwszej. Tam w barwach Ethnikosu występował przez dwa lata. W 1996 roku odszedł do innego pierwszoligowego zespołu, OFI 1925. Tam z kolei grał przez 2,5 roku.
Na początku 1999 roku Anastasiu podpisał kontrakt z belgijskim Anderlechtem. W 2000 roku z nim zdobył mistrzostwo Belgii. W tym samym roku odszedł do holenderskiej Rody Kerkrade. W Eredivisie zadebiutował 18 sierpnia 2000 w zremisowanym 2:2 meczu ze Spartą Rotterdam. Przez 3,5 roku w barwach Rody rozegrał 114 spotkań i zdobył 48 bramek.
W styczniu 2004 roku Anastasiu został graczem Ajaksu i w tym samym roku wywalczył z nim mistrzostwo Holandii. W 2005 roku wraz z Ajaksem wygrał natomiast Superpuchar Holandii, a w 2006 roku Puchar Holandii. Po tym sukcesie odszedł do Sparty Rotterdam, gdzie spędził rok. Potem występował jeszcze w drugoligowym Almere City FC, gdzie w 2008 roku zakończył karierę.
Kariera reprezentacyjna.
W reprezentacji Grecji Anastasiu zadebiutował 18 lutego 1998 w zremisowanym 1:1 towarzyskim meczu z Rosją. W latach 1998-1999 w drużynie narodowej rozegrał łącznie pięć spotkań.
Kariera trenerska.
Po zakończeniu kariery Anastasiu pracował jako asystent w zespołach Panathinaikos AO, Jong Ajax oraz Reading. W maju 2013 został samodzielnym trenerem Panathinaikosu. W lidze greckiej zadebiutował 18 sierpnia 2013 w wygranym 2:0 meczu z Panetolikosem. W 2014 roku zdobył z zespołem Puchar Grecji. W lutym 2015 został uznany Trenerem Roku 2014 Ligi Greckiej. W listopadzie 2015 Anastasiu przestał być szkoleniowcem Panathinaikosu. W 2016 został trenerem holenderskiego klubu Roda JC Kerkrade.

</doc>
<doc id="3619350" url="https://pl.wikipedia.org/wiki?curid=3619350" title="Bauyrżan Bajmuchammedow">
Bauyrżan Bajmuchammedow

Bauyrżan Bajmuchammedow, kaz. Бауыржан Исаұлы Баймұхаммедов, ros. Бауржан Исаевич Баймухамедов, "Baurżan Isajewicz Bajmuchamiedow" (ur. 15 lutego 1948, Kazachska SRR, zm. 5 kwietnia 2015, Kazachstan) – kazachski piłkarz, grający na pozycji obrońcy, pomocnika lub napastnika, trener piłkarski.
Kariera piłkarska.
Kariera klubowa.
W 1966 rozpoczął karierę piłkarską w Metałłurgu Szymkent. W 1969 został zaproszony do Kajratu Ałmaty, ale w 1971 powrócił do Metałłurgu Szymkent. W 1972 przeszedł do Dinamo Celinograd, a w 1975 przeniósł się do Szachtiora Karaganda. Potem bronił barw rosyjskich klubów Zwiezda Perm i Cement Noworosyjsk. W 1982 powrócił do rodzimego klubu, który zmienił nazwę na Meliorator Szymkent. W latach 1983-1984 występował w Celinniku Celinograd. W 1987 roku zakończył karierę piłkarza w Melioratorze.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw pomagać trenować piłkarzy Melioratoru Szymkent, a w latach 1989-1991 stał na czele klubu. Od 22 maja 1993 do 13 października 1994 prowadził Cesna Akmola. Również w roku 1994 został mianowany na stanowisko selekcjonera narodowej reprezentacji Kazachstanu. Zespół pod jego kierownictwem rozegrał 4 gry na turnieju w Taszkencie. W 1996 pomagał szkolić piłkarzy w Żemczużyna Soczi, a w 1997 został zaproszony do sztabu szkoleniowego klubu Szachtior-Ispat-Karmet Karaganda, gdzie najpierw pomagał trenować, a od lipca do sierpnia 1998 stał na czele klubu. W 2001 prowadził Dostyk Szymkent, a od czerwca do końca 2005 pracował jako asystent głównego trenera Żenisu Astana. W 2006 i 2007 z przerwą obejmował stanowisko głównego trenera Akżajyk Orał. Przed rozpoczęciem sezonu 2007 został mianowany na stanowisko głównego trenera Ordabasy Szymkent. W 2008 do 17 maja łączył stanowiska głównego trenera i prezesa klubu Ordabasy Szymkent, a potem do września 2008 kierował klubem jako prezes. W 2011 prowadził Kaspij Aktau, a od 2012 ponownie pracował w Akżajyk Orał, gdzie zajmował różne stanowiska, a od 10 grudnia 2013 do 1 czerwca 2014 stał na czele klubu. 
5 kwietnia 2015 zmarł po dłuższej chorobie.

</doc>
<doc id="3619351" url="https://pl.wikipedia.org/wiki?curid=3619351" title="Baurżan Bajmuchammedow">
Baurżan Bajmuchammedow



</doc>
<doc id="3619353" url="https://pl.wikipedia.org/wiki?curid=3619353" title="Mistrzostwa Europy w Lekkoatletyce 1934 – bieg na 400 m przez płotki mężczyzn">
Mistrzostwa Europy w Lekkoatletyce 1934 – bieg na 400 m przez płotki mężczyzn

Bieg na dystansie 400 metrów przez płotki mężczyzn był jedną z konkurencji rozgrywanych podczas I Mistrzostw Europy w Turynie. Biegi eliminacyjne zostały rozegrane 8 września 1934 roku, a finał – 9 września. Zwycięzcą tej konkurencji został Niemiec Hans Scheele. W rywalizacji wzięło udział siedmiu zawodników z sześciu reprezentacji.
Eliminacje.
Bieg 1
Bieg 2

</doc>
<doc id="3619362" url="https://pl.wikipedia.org/wiki?curid=3619362" title="Kościół Matki Bożej z Syjonu">
Kościół Matki Bożej z Syjonu

Kościół Matki Bożej z Syjonu, także Katedra w Aksum (amh. ርዕሰ አድባራት ቅድስተ ቅዱሳን ድንግል ማሪያም ፅዮን) – świątynia Etiopskiego Kościoła Ortodoksyjnego w Aksum w północnej części Etiopii, wzniesiona w XVII wieku w miejscu zniszczonego wcześniej kościoła pochodzącego najprawdopodobniej z IV wieku. 
Obok kościoła znajduje się nowy Kościół Matki Bożej z Syjonu oraz mniejsza kaplica – Kaplica Tablic – zbudowane przez cesarza Hajlego Syllasje I w 1964 i 1965. Według tradycji etiopskiego kościoła w starym kościele Matki Bożej z Syjonu przechowywano Arkę Przymierza, która ma się obecnie znajdować w Kaplicy Tablic. 
W 1980 ruiny starożytnego miasta Aksum zostały wpisane na listę światowego dziedzictwa kulturowego UNESCO.
Historia.
Dzisiejszy kościół Matki Bożej z Syjonu został wzniesiony w XVII wieku w miejscu zniszczonej wcześniej świątyni pochodzącej najprawdopodobniej z IV wieku – przypuszczalnie pierwszej świątyni chrześcijańskiej w Afryce zbudowanej przez władcę starożytnego Aksum Ezanę (320–360) po przejściu na chrześcijaństwo (lub też przez Kaleba (ok. 520)). Kościół Ezany mógł zostać zniszczony w IX wieku podczas najazdu królowej Gudit, a jego późniejsza odbudowana wersja miała zostać ponownie zniszczona przez Ahmada al-Ghaziego w 1535. 
Świątynię ufundowaną przez cesarza Fasiledesa (1632–1667) i cesarzową-matkę Ueld Saele konsekrowano w 1655/66 w obecności cesarzówny Jodyty. Restauracja w 1750 nadała budowli charakterystyczny styl gonderski. 
Kościół został zbudowany na planie kwadratu, otacza go kolumnada. Zachowały się barwne freski, m.in. przedstawiające dziewięciu apostołów. 
W środku, za westybulem, znajduje się część uznawana za świętą, do której wstęp mają jedynie duchowni. Pielgrzymi-mężczyźni mogą wejść do westybulu, podczas gdy kobiety muszą pozostać na dziedzińcu. Przed kościołem znajdują się kamienne trony, gdzie byli koronowani cesarze Etiopii.
Obok kościoła znajduje się nowy Kościół Matki Bożej z Syjonu wzniesiony w 1964 z inicjatywy cesarza Hajlego Syllasje I, do którego wstęp mają również kobiety. Z boku nowego kościoła wybudowano dzwonnicę. 
Pomiędzy świątyniami znajduje się również mniejsza kaplica – Kaplica Tablic – także wzniesiona przez cesarza Hajlego Syllasje I w 1965. 
W 1980 ruiny starożytnego miasta Aksum zostały wpisane na listę światowego dziedzictwa kulturowego UNESCO.
20 stycznia 2021 roku ponad 750 osób, które skryły się w kościele, zostało przez etiopskie wojska rządowe i amharską milicję wyprowadzone na zewnątrz i rozstrzelanych.
Arka Przymierza.
Według tradycji etiopskiego kościoła w Kaplicy Tablic przechowywana jest Arka Przymierza. Według przekazów z XIV wieku Menelik I – pierwszy król Etiopii i zgodnie z legendą syn królowej Saby i króla Salomona – miał przywieźć arkę z Izraela do Etiopii. Opiekę nad nią sprawuje dożywotnio wyłącznie jeden mnich – nikt inny nie ma do niej dostępu.

</doc>
<doc id="3619365" url="https://pl.wikipedia.org/wiki?curid=3619365" title="Pałac opatów krzeszowskich w Świdnicy">
Pałac opatów krzeszowskich w Świdnicy

Pałac opatów krzeszowskich w Świdnicy – obiekt wybudowany w 1725 r., w miejscowości Świdnica.
Historia.
Pałac powstał z inicjatywy opata krzeszowskiego Dominicusa Geyera, zaprojektował go i nadzorował budowę świdnicki mistrz budowlany Felix Anton Hammerschmidt. Zbudowano go w latach 1723-1725 przy Köppenstraße (obecna Franciszkańska) jako rezydencja opatów krzeszowskich, którzy przyjmowali tu gości lub przebywali w czasie obrad sejmiku ziemskiego. Po pierwszej wojnie śląskiej w 1741 został odebrany opactwu stał się własnością korony tj. Fryderyka II Wielkiego i został przekazany na siedzibę komendanta Twierdzy Świdnica, był wówczas ulubionym miejscem pobytu generała Heinricha Augusta de la Motte Fouqué. Po sekularyzacji w latach 1810-1818 służył jako arsenał, a następnie jako urząd skarbowy. W latach 2003-2005 przeprowadzono generalny remont. Obecnie pałac jest siedzibą Miejskiej Biblioteki Publicznej im. C. K. Norwida w Świdnicy.
Opis.
Obiekt dwupiętrowy, wybudowany na planie prostokąta z wewnętrznym dziedzińcem. Pałac ozdobiony licznymi detalami architektonicznymi: wazony, ślimacznice, posiadający wewnątrz wystrój barokowy m.in.: sztukaterie na sklepieniach. Autorem rzeźb na elewacji był świdnicki rzeźbiarz Georg Leonhard Weber.

</doc>
<doc id="3619366" url="https://pl.wikipedia.org/wiki?curid=3619366" title="Akt dominikańskiego pojednania">
Akt dominikańskiego pojednania

Akt dominikańskiego pojednania – akt dotyczący sformowania w Dominikanie rządu tymczasowego, został podpisany 31 sierpnia 1965.
Akt ten zakończył konflikt w Dominikanie, rozpoczęty 31 maja 1961, od udanego zamachu na życie Rafaela Trujillo, dyktator, rządzący Republiką Dominikany. Do jego podpisania doprowadziła komisja ad hoc, złożona z przedstawicieli Brazylii, Salwadoru i Stanów Zjednoczonych.
Za jedyny i suwerenny Rząd Republiki Dominikańskiej uznano Rząd Tymczasowy na czele, którego stanął doktor Hector Garcia Godoy. Rząd ten objął władzę 3 września 1965. Natychmiast po objęciu władzy obie strony konfliktu - junta wojskowa (walcząca w imieniu obalonych władz) i rząd konstytucyjny (powstańcy, zwani też rebeliantami), nakazały swoim siłom zbrojnym powrót do koszar i podporządkowanie się rozkazom nowego Rządu Tymczasowego. W strefie konstytucjonalistów rozpoczęła się demilitaryzacja oraz rozbrojenie osób cywilnych. Ustalono również, iż Rząd Tymczasowy ogłosi powszechną amnestię.
Akt ten doprowadził do wyborów prezydenckich 1 czerwca 1966. Zwycięzcą został Joaquin Balaguer. Po wyborze prezydenta wycofano wojska międzyamerykańskie.

</doc>
<doc id="3619368" url="https://pl.wikipedia.org/wiki?curid=3619368" title="Rick i Morty">
Rick i Morty

Rick i Morty () – amerykański animowany serial telewizyjny dla starszej widowni tworzony przez Justina Roilanda oraz Dana Harmona dla Adult Swim. Produkcja w oryginalnym zamyśle miała być parodią filmu "Powrót do przyszłości", stworzoną przez Roilanda na potrzeby festiwalu filmowego Channel 101. Po premierze producenci Adult Swim nakłonili twórców do rozwinięcia programu. Serial miał swoją premierę w grudniu 2013 roku, od razu zyskując przychylne recenzje krytyków. W lipcu 2015 roku ukazał się kolejny sezon. W sierpniu tego samego roku Adult Swim ogłosiło przedłużenie o trzeci sezon, który rozpoczął się 30 lipca 2017 roku.
Serial z pierwszą wersją dubbingu dostępny w serwisie Netflix od 27 sierpnia 2016 roku (wersja ocenzurowana).
Druga wersja dubbingu emitowana na kanale Comedy Central od 28 lipca 2017 roku (wersja bez cenzury).
Od 21 czerwca 2021 roku serial dostępny na platformie HBO GO (serie I-IV z dubbingiem z platformy Netflix). 12 sierpnia tego samego roku został udostępniony dubbing do serii V, również posiadający cenzurę. Seria VI dostępna w serwisie HBO Max od 5 września 2022 roku w wersji bez cenzury.
Fabuła.
Serial opowiada o przygodach ekscentrycznego, uzależnionego od alkoholu naukowca Ricka Sancheza, któremu towarzyszy jego wnuk Morty. Bohaterowie podróżują po odległych galaktykach oraz alternatywnych rzeczywistościach. W późniejszych odcinkach, sporadycznie towarzyszą im również rodzice Morty’ego: Beth i Jerry oraz jego siostra Summer. Mieszanka niestabilnego już życia rodzinnego w połączeniu z coraz to nowymi pomysłami szalonego ojca Beth dają produkcję przepełnioną nietuzinkowym, czarnym humorem.

</doc>
<doc id="3619369" url="https://pl.wikipedia.org/wiki?curid=3619369" title="Juan Ramón Rocha">
Juan Ramón Rocha

 
Juan Ramón Rocha (ur. 8 marca 1954 w Santo Tomé) – argentyński piłkarz i trener. Jako zawodnik występował na pozycji pomocnika. Reprezentant Argentyny, posiada również greckie obywatelstwo. Od 2017 do 2018 trener Ruchu Chorzów.
Kariera klubowa.
Rocha treningi rozpoczął w 1960 roku w Avanti Santo Tome Academy. W 1972 roku trafił do Newell’s Old Boys. W 1974 roku wywalczył z nim mistrzostwo fazy Metropolitano. W 1978 roku odszedł do kolumbijskiego Atlético Junior, ale w 1979 roku wrócił do Argentyny, gdzie został graczem Boca Juniors. Jego barwy reprezentował przez rok.
W 1980 roku Rocha podpisał kontakt z greckim Panathinaikosem. Jego barw bronił do końca kariery w 1989 roku. W tym czasie zdobył z nim dwa mistrzostwa Grecji (1984, 1986) oraz pięć Pucharów Grecji (1982, 1984, 1986, 1988, 1989).
Kariera reprezentacyjna.
W latach 1976–1977 Rocha rozegrał dwanaście spotkań w reprezentacji Argentyny.
Kariera trenerska.
Po zakończeniu kariery Rocha został szkoleniowcem Paniliakos AO, gdzie pracował przez rok. Następnie prowadził Ilisiakos AO i PS Kalamata, a w 1994 roku został trenerem Panathinaikosu. W 1995 roku zdobył z nim mistrzostwo Grecji oraz Puchar Grecji. Doprowadził także Panathinaikos do półfinału Ligi Mistrzów. W 1996 roku ponownie wywalczył z nim mistrzostwo Grecji. W tym samym roku odszedł z klubu.
Następnie, przez dwa lata Rocha prowadził Aris FC, a potem wrócił do Panathinaikosu. Tym razem był jego opiekunem przez rok. Potem trenował Skodę Ksanti, ponownie Ilisiakos, cypryjski Olympiakos Nikozja, Panathinaikos U-20 oraz po raz trzeci Panathinaikos AO. Od 10 września 2017 do 5 kwietnia 2018 trener Ruchu Chorzów. Od 2019 prowadzi grecki Tesprotos Igumenitsa.

</doc>
<doc id="3619371" url="https://pl.wikipedia.org/wiki?curid=3619371" title="Stig Rästa">
Stig Rästa

Raul-Stig Rästa (ur. 24 lutego 1980 roku w Tallinnie) – estoński piosenkarz, gitarzysta i autor tekstów, były lider zespołu Slobodan River, członek zespołów Traffic i Outloudz, reprezentant Estonii w 60. Konkursie Piosenki Eurowizji w 2015 roku w duecie z Eliną Born.
Kariera muzyczna.
W 2001 roku, wraz z Ithaką Marią oraz Tomim Rahulą, stworzył zespół Slobodan River. W dorobku artystycznym grupy muzycznej, która rozpadła się w 2006 roku, znajduje się album "Surrounded" oraz singel „A Girl in a Push Up Bra”.
Od 2006 roku jest członkiem zespołu Traffic, a od 2010 roku liderem grupy Outloudz. W 2011 roku wziął udział w piątej edycji programu "Tantsud tähtedega", będącego estońską wersją formatu "Dancing with the Stars". Jego partnerką taneczną była Kariną Vesman, z którą zajął czwarte miejsce.
W lutym 2015 roku, wraz z Eliną Born, którą odkrył za pośrednictwem portalu YouTube, wziął udział z utworem „Goodbye to Yesterday” w estońskich eliminacjach eurowizyjnych "Eesti Laul 2015". Wystąpili w drugim półfinale selekcji i awansowali do finału. Otrzymali największe poparcie jurorów oraz telewidzów (71 429 głosów) i wygrali finał, dzięki temu reprezentowali Estonię w 60. Konkursie Piosenki Eurowizji w Wiedniu. W maju wystąpili z siódmym numerem startowym w pierwszym półfinale konkursu i awansowali do finału. Wystąpili w nim jako czwarci w kolejności i zajęli siódme miejsce ze 106 punktami na koncie.
W 2016 roku współtworzył singel Jüriego Pootsmanna „Play”, będący estońską propozycją podczas 61. Konkursu Piosenki Eurowizji. W 2017 roku z utworem „Home” uczestniczył w konkursie "Eesti Laul 2018", będącego krajowymi eliminacjami do 63. Konkursu Piosenki Eurowizji, zajmując w nim drugie miejsce.
Był również współtwórcą utworu "Storm" Victora Crone'a, który wygrał "Eesti Laul 2019" i reprezentował Estonię w Konkursie Piosenki Eurowizji 2019. Występował też w charakterze chórzysty do tej piosenki podczas występów w Tel Awiwie. W 2020 roku ponownie wziął udział w "Eesti Laul", jednak tym razem jako członek zespołu "Traffic". Pomyślnie awansowali do finału, w którym zajęli 5. miejsce.
Dyskografia.
Albumy z zespołem Slobodan River:
Albumy z zespołem Traffic:
Albumy z zespołem Outloudz:

</doc>
<doc id="3619374" url="https://pl.wikipedia.org/wiki?curid=3619374" title="Mistrzostwa Europy w Lekkoatletyce 1934 – chód na 50 km mężczyzn">
Mistrzostwa Europy w Lekkoatletyce 1934 – chód na 50 km mężczyzn

Chód na 50 kilometrów mężczyzn był jedną z konkurencji rozgrywanych podczas I Mistrzostw Europy w Turynie. Został rozegrany 8 września 1934 roku. Zwycięzcą tej konkurencji został łotewski zawodnik Jānis Daliņš. W rywalizacji wzięło udział ośmiu zawodników z sześciu reprezentacji.

</doc>
<doc id="3619375" url="https://pl.wikipedia.org/wiki?curid=3619375" title="Wiedeń Główny">
Wiedeń Główny



</doc>
<doc id="3619379" url="https://pl.wikipedia.org/wiki?curid=3619379" title="Gugu Mbatha-Raw">
Gugu Mbatha-Raw

Gugu Mbatha-Raw, właśc. Gugulethu Sophia Mbatha (ur. 21 kwietnia 1983 w Oksfordzie) – brytyjska aktorka filmowa, telewizyjna i teatralna.

</doc>
<doc id="3619381" url="https://pl.wikipedia.org/wiki?curid=3619381" title="Simon Skrabb">
Simon Skrabb

Simon Skrabb (ur. 19 stycznia 1995 w Jakobstadzie) – fiński piłkarz, występujący na pozycji pomocnika we włoskim klubie Brescia Calcio.
Kariera klubowa.
Skrabb jest wychowankiem FF Jaro, w którym rozpoczął treningi w wieku 6 lat. W lutym 2008 przebywał na testach w Liverpool FC. W listopadzie 2010 został włączony do pierwszej drużyny FF Jaro, podpisując z nią trzyletni kontrakt. W młodości przez 4 lata trenował również hokej. W sezonie 2011 rozegrał 4 mecze w barwach Jakobstads Bollklubb. W styczniu 2014 został wypożyczony na sezon do Åtvidabergs FF z opcją pierwokupu. W grudniu tegoż roku wypożyczenie zostało przedłużone na kolejne trzy lata. Jeden z jego goli został uznany najładniejszą bramką sezonu 2015 w Szwecji. W listopadzie 2015 został wypożyczony do Gefle IF. W grudniu 2016 podpisał czteroletni kontrakt z IFK Norrköping.
Po ponad 3 latach spędzonych w barwach zespołu z Norrköping, odszedł do Włoch, gdzie 13 stycznia 2020 roku, podpisał umowę z Brescia Calcio. Już w pierwszym sezonie jego drużyna spadła z Serie A. 
Kariera reprezentacyjna.
W reprezentacji Finlandii do lat 21 zadebiutował 5 marca 2014 w zremisowanym 0:0 spotkaniu z San Marino. Łącznie rozegrał 17 meczów i strzelił 1 gola (8 września 2015 w wygranym 3:0 starciu z Wyspami Owczymi). W seniorskiej kadrze zadebiutował 10 stycznia 2016 w przegranym 0:3 meczu ze Szwecją.

</doc>
<doc id="3619391" url="https://pl.wikipedia.org/wiki?curid=3619391" title="António Augusto Azevedo">
António Augusto Azevedo

António Augusto de Oliveira Azevedo (ur. 14 czerwca 1962 w São Pedro de Avioso) – portugalski duchowny rzymskokatolicki, biskup Vila Real od 2019.
Życiorys.
Święcenia kapłańskie otrzymał 13 lipca 1986 i został inkardynowany do diecezji Porto. Po kilkuletnim stażu wikariuszowskim pracował jako kapelan wojskowy, a w latach 1990–2000 kierował parafią w Vilar do Paraíso. W latach 2000–2003 studiował w Rzymie, a w kolejnych latach pracował w diecezjalnym seminarium. W 2012 został rektorem tej uczelni.
9 stycznia 2016 papież Franciszek mianował go biskupem pomocniczym diecezji Porto, ze stolicą tytularną "Cemerinianus". Sakry udzielił mu 19 marca 2016 biskup António Francisco dos Santos.
11 maja 2019 został mianowany biskupem diecezji Vila Real.

</doc>
<doc id="3619393" url="https://pl.wikipedia.org/wiki?curid=3619393" title="Kościół Narodzenia Najświętszej Maryi Panny w Bełchatowie">
Kościół Narodzenia Najświętszej Maryi Panny w Bełchatowie

Kościół Narodzenia Najświętszej Maryi Panny – rzymskokatolicki kościół parafialny należący do dekanatu bełchatowskiego archidiecezji łódzkiej.
Historia i architektura.
Obecna murowana świątynia oraz dwie kaplice Matki Bożej i św. Franciszka z Asyżu zostały wybudowane w 1721 roku przez Stanisława Rychłowskiego, chorążego sieradzkiego. Budowla została konsekrowana w dniu 25 lipca 1731 roku przez sufragana gnieźnieńskiego biskupa Franciszka Józefa Kraszkowskiego. Pierwotnie kościół należał do Franciszkanów, których klasztor został założony w 1617 roku. Po powstaniu styczniowym klasztor został skasowany przez władze carskie, a świątynia pełniła odtąd funkcję filialnej dla parafii w Grocholicach. W 1893 roku kościół decyzją biskupa włocławskiego Aleksandra Kazimierza Bereśniewicza został podniesiony do rangi parafialnego.
Kościół został wzniesiony w stylu późnobarokowym, jest orientowany, składa się z jednej nawy oraz węższego i niższego prezbiterium zamkniętego półkoliście i wieży od strony zachodniej, posiadającej kruchtę w dolnej kondygnacji. Obok nawy głównej z dwóch stron są umieszczone kaplice: Matki Bożej Bełchatowskiej i Świętego Krzyża. Nawa i prezbiterium są nakryte sklepieniem kolebkowym z lunetami. Przy prezbiterium znajdują się dwie duże szkarpy.
Wyposażenie.
W ołtarzu głównym znajduje się obraz Matki Boskiej Częstochowskiej. Świątynia posiada boczne pozłacane kolumny, dwie rzeźbione figury Aniołów oraz świętych – Bonawentury i Jacka. Z lewe i prawej strony nawy głównej są umieszczone dwa ołtarze poświęcone: św. Antoniemu i św. Józefowi.
Pomnik i tablice pamiątkowe.
Przy kościele stoi pomnik "Pamięci Bełchatowian", na którym umieszczono tablice pamiątkowe ku czci: Czesława Bartłomiejczyka, Janusza Głuchowskiego, Janusza Kepalskiego, Władysława Włodarczyka i Konrada Leśniewskiego.
Na zewnętrznej elewacji kościoła wiszą tablice ku czci:
Wewnątrz kościoła wiszą tablice z historią kościoła, wykazem proboszczów oraz upamiętniająca Stanisławę z Kaczkowskich Byszewską (zm. 1908).

</doc>
<doc id="3619394" url="https://pl.wikipedia.org/wiki?curid=3619394" title="Plebiscyt Przeglądu Sportowego 2015">
Plebiscyt Przeglądu Sportowego 2015

81. Plebiscyt na 10 Najlepszych Sportowców Polski 2015 roku zorganizowany został przez Przegląd Sportowy i Telewizję Polską. Głosowanie składało się z dwóch etapów. W pierwszym oddawano głosy za pomocą kuponów i na oficjalnej stronie internetowej, w drugim – trwającym w trakcie gali – za pomocą SMS-ów.
Gala Mistrzów Sportu, w trakcie której zostały ogłoszone nazwiska dziesięciu wybranych sportowców, odbyła się 9 stycznia 2016 roku w Teatrze Polskim w Warszawie. Powrócono do sposobu nagradzania czołowej dziesiątki, który obowiązywał przed 80. edycją plebiscytu – sportowcy otrzymywali pamiątkowe statuetki w kolejności ustalonej zgodnie z ostatecznymi wynikami głosowania. Galę prowadzili Przemysław Babiarz i Maciej Kurzajewski.
Najlepszym sportowcem roku w Polsce wybrany został pierwszy raz w karierze Robert Lewandowski. Był to pierwszy od 1982 roku plebiscyt, w którym zwycięzcą okazał się piłkarz.

</doc>
<doc id="3619396" url="https://pl.wikipedia.org/wiki?curid=3619396" title="António Augusto de Oliveira Azevedo">
António Augusto de Oliveira Azevedo



</doc>
<doc id="3619397" url="https://pl.wikipedia.org/wiki?curid=3619397" title="Zulu (film)">
Zulu (film)



</doc>
<doc id="3619398" url="https://pl.wikipedia.org/wiki?curid=3619398" title="Aida Čorbadžić">
Aida Čorbadžić

Aida Čorbadžić (ur. 8 marca 1976 w Zavidovići) – bośniacka śpiewaczka operowa (sopran).
Kariera artystyczna.
Kształciła się w szkole muzycznej II stopnia w Sarajewie, a następnie w Lublanie. Po zdaniu matury w szkole muzycznej podjęła studia w Akademii Muzycznej w Sarajewie (w klasie prof. Paše Gackicia), którą ukończyła w 2006. Była stypendystką Central and Eastern European Musiktheater fellowship, a także austriackiej Akademii Baroku.
W 2004 rozpoczęła pracę w chórze Opery Narodowej w Sarajewie, od 2007 jest solistką tego chóru. W jej repertuarze znajdują się partie: Barbariny w Weselu Figara, Adeli w Zemście nietoperza, Shepard w Tosce, Amora w Orfeuszu i Eurydyce, a także Musetty w Cyganerii. Współpracuje z East West Theatre Company, działającym w Sarajewie.

</doc>
<doc id="3619401" url="https://pl.wikipedia.org/wiki?curid=3619401" title="Robert Duncan (lekkoatleta)">
Robert Duncan (lekkoatleta)

Robert Cochran Duncan (ur. 4 października 1887 w Bostonie, zm. 4 maja 1957 w Montrealu) – brytyjski lekkoatleta specjalizujący się w biegach sprinterskich.
Duncan reprezentował Zjednoczone Królestwo Wielkiej Brytanii i Irlandii na igrzyskach olimpijskich dwukrotnie. Po raz pierwszy miało to miejsce w Londynie w 1908 roku podczas IV Letnich Igrzysk Olimpijskich. Brytyjczyk wziął udział w dwóch konkurencjach: na dystansie 100 metrów dotarł do fazy półfinałowej (11,4 sekundy w biegu eliminacyjnym), zaś na dystansie 200 metrów odpadł w biegu eliminacyjnym (23,1 sekundy). Cztery lata później podczas V Letnich Igrzyskach Olimpijskich w 1912 roku w Sztokholmie, wystartował ponownie w dwóch konkurencjach. W biegu na 100 metrów z nieznanym czasem zajął w swoim biegu eliminacyjnym miejsca 3-4 i odpadł z dalszej rywalizacji. W biegu na 200 metrów z nieznanym czasem zajął drugie miejsce w biegu eliminacyjnym i dostał się do fazy półfinałowej, gdzie w swojego biegu nie ukończył i odpadł z dalszej rywalizacji.
Duncan był zwycięzcą szkockiej próby przedolimpijskiej przed igrzyskami w Sztokholmie. Był mistrzem Szkocji na dystansie 110 jardów w latach 1909-1910 i na dystansie 220 jardów w latach (1910-1911). Specjalizował się raczej w dłuższym z dystansów, o czym mogą świadczyć cztery wygrane na tym dystansie na międzynarodowych meczach lekkoatletycznych między Szkocją a Irlandią w latach 1908 i 1910-1912.
Reprezentował barwy klubu West of Scotland Harriers.

</doc>
<doc id="3619405" url="https://pl.wikipedia.org/wiki?curid=3619405" title="Drwinka">
Drwinka



</doc>
<doc id="3619408" url="https://pl.wikipedia.org/wiki?curid=3619408" title="Adam Dzanetopulos">
Adam Dzanetopulos

 
Adam Dzanetopulos (gr. Αδάμ Τζανετόπουλος) (ur. 10 lutego 1995 w Wolos) – grecki piłkarz występujący na pozycji obrońcy. Zawodnik klubu Apollon Smyrnis.
Kariera klubowa.
Jako junior Dzanetopulos grał w zespołach Olympiakos SFP oraz Niki Wolos. W 2013 roku trafił do trzecioligowego AEK Ateny. W 2014 roku awansował z nim do drugiej ligi, a w 2015 roku do pierwszej. Zadebiutował w niej 17 października 2015 w przegranym 0:4 meczu z Olympiakosem. Łącznie w sezonie 2015/2016 rozegrał 10 meczów ligowych i przed rozpoczęciem kolejnego sezonu został oddany na wypożyczenie do PAE Iraklis 1908. W nowym klubie zadebiutował dopiero w styczniu 2017 roku i stał się podstawowym zawodnikiem Iraklisu. Klub z Salonik przeżywał jednak problemy finansowe w wyniku, których utracił w rozgrywkach 3 punkty i ostatecznie zajął przedostatnie miejsce w tabeli. Oznaczało to spadek do Football League. Adam wrócił do AEK-u, jednak wystąpił w zaledwie jednym meczu ligowym, a 30 czerwca 2018 roku wygasł jego kontrakt ze stołecznym klubem. 5 lipca Apollon Smyrnis ogłosił podpisanie umowy z reprezentantem kraju.
Kariera reprezentacyjna.
W marcu 2015 roku Dzanetopulos rozpoczął występy w kadrze Grecji U-21. W pierwszej reprezentacji Grecji zadebiutował 11 października 2015 w wygranym 4:3 meczu eliminacji Mistrzostw Europy 2016 z Węgrami.

</doc>
<doc id="3619411" url="https://pl.wikipedia.org/wiki?curid=3619411" title="Dudnica">
Dudnica

Dudnica (Elektrownia, Mała Jaskinia) – jaskinia w Dolinie Bystrej w Tatrach Zachodnich. Ma dwa, blisko siebie znajdujące się, otwory wejściowe u podnóża Kalackiej Turni na wysokości 1181 metrów n.p.m. niedaleko wylotu Jaskini Bystrej. Długość jaskini wynosi 185 metrów, a deniwelacja 12 metrów.
Opis jaskini.
Początek jaskini to idący stromo w dół, 10-metrowy korytarz zaczynający się zaraz za dwoma niewielkimi otworami wejściowymi. Kończy się on syfonem I (w bardzo suchych okresach jest on jeziorkiem), w którym rozgałęzia się – w lewo ciąg wody płynie w kierunku Jaskini Bystrej, w prawo odchodzi 70-metrowy, idący lekko w dół korytarz. Prowadzi on do syfonu II, a następnie do Syfonu Słabika. Dalej rozdziela się:
Przyroda.
Dno jaskini ma charakter skalisty i jest pokryte po części piaskiem i otoczakami z wapienia i granitu.
Razem z Jaskinią Kalacką i Jaskinią Bystrej stanowi ona część systemu odwadniającego masyw Giewontu, określanego wspólną nazwą "Jaskinie Bystrej". Jest wypełniona w znacznej części wodą, dostępna bez nurkowania tylko na długości kilkunastu metrów. Jaskinie Bystrej i Wywierzysko Bystrej są pod ziemią połączone ciekami wodnymi.
Historia odkryć.
Jaskinię odkryli we wrześniu 1935 roku Stefan Zwoliński i Władysław Gorycki, ale dotarli tylko do I syfonu. Dalsza penetracja była możliwa po osuszeniu syfonu (przy okazji wypompowania wody ze studni wejściowej Jaskini Bystrej) przez braci Stefana i Tadeusza Zwolińskich w 1949 roku – wówczas dotarli oni do II syfonu. Kolejne odkrycia miały miejsce w latach 1965, 1970 i 1973.
Nazwa "Dudnica" (dawniej też "Elektrownia") powstała stąd, że dochodzący z głębi jaskini szum przypomina odgłos pracującej turbiny elektrowni w Kuźnicach. Innym dawnym określeniem Dudnicy była "Mała Jaskinia".

</doc>
<doc id="3619415" url="https://pl.wikipedia.org/wiki?curid=3619415" title="Pisanki (województwo podlaskie)">
Pisanki (województwo podlaskie)



</doc>
<doc id="3619417" url="https://pl.wikipedia.org/wiki?curid=3619417" title="Cyclura rileyi cristata">
Cyclura rileyi cristata

Cyclura rileyi cristata – jeden z trzech podgatunków "Cyclura rileyi", gada z rodziny legwanowatych, występujący endemicznie na wyspie White Cay w dystrykcie Exuma na Bahamach. Międzynarodowa Unia Ochrony Przyrody zaliczyła podgatunek "C. r. cristata" do zwierząt krytycznie zagrożonych wymarciem i umieściła go w Czerwonej księdze gatunków zagrożonychw kategorii CR (critically endangered).
Budowa ciała.
Jest mniejszy od przedstawicieli podgatunku "Cyclura rileyi nuchalis". Długość ciała, od pyska do odbytu nie przekracza 280 mm. Grzbiety dorosłych osobników mają wybarwienie szare z nieregularnymi, pomarańczowo-brązowymi wzorami. Grzebień grzbietowy, fragmenty głowy oraz przednie kończyny mają zazwyczaj ubarwienie pomarańczowe.
Zasięg geograficzny.
Ten podgatunek legwanów występuje endemicznie jedynie na małej (około 25 ha) wyspie White Cay, w południowej części Exumas na Bahamach. Prawdopodobnie podczas ostatniego zlodowacenia, gdy poziom wód był znacznie niższy, poszczególne wyspy Exuma były ze sobą połączone i te gady występowały na znacznie szerszym obszarze.
Tryb życia.
"C. r. cristata" wiedzie naziemny tryb życia.
Siedlisko.
Siedlisko "C. r. cristata" stanowi skalisty pas przybrzeżny. Legwany najchętniej zamieszkują szczeliny skalne w miejscach gdzie rafa koralowa są najobfitsza. Północno-zachodnią część wyspy (której legwany unikają) porastają palmy "Leucothrinax morrisii". Pozostałe części wyspy porastają marzanowate "Strumpfia maritima", drzewa kokkoloba gronowa oraz introdukowana sosna "Casuarina litorea".
Zagrożenia i ochrona.
Przeprowadzone w latach 1996–98 badania pozwoliły na oszacowanie liczebności na mniej niż 150–200 osobników, oraz wykazały, że 95% zwierząt odławianych dla celów pomiarów naukowych stanowiły samce. Estymacje nakazywały przypuszczać, że liczba samic w jedynej istniejącej populacji jest mniejsza niż 10, zaś umieralność pomiędzy rokiem 1996 a 1997 wynosiła 35–67%. Podejrzewany przez naukowców o przyczynienie się do tego spadku szop pracz został odłowiony na terenie siedliska w lipcu 1997 roku. W maju 1998 dzięki grantowi Chicago Zoological Society wytępiono tam także szczury. Badania przeprowadzone w latach 1998–2000 potwierdziły, że drastyczny spadek liczebności został zatrzymany. Działania naukowców powstrzymały także proceder nielegalnego odławiania i przemytu tych zwierząt, które wzbudziły zainteresowanie hodowców hobbystycznych po ukazaniu się w kwietniu 1994 artykułu prasowego w popularnym magazynie.
Międzynarodowa Unia Ochrony Przyrody zaliczyła podgatunek "C. r. cristata" do zwierząt krytycznie zagrożonych wymarciem i umieściła go w Czerwonej księdze gatunków zagrożonychw kategorii CR (critically endangered). Został także wymieniony w załączniku nr I Konwencji o międzynarodowym handlu dzikimi zwierzętami i roślinami gatunków zagrożonych wyginięciem (CITES Appendix I).

</doc>
<doc id="3619418" url="https://pl.wikipedia.org/wiki?curid=3619418" title="Slobodan River">
Slobodan River

Slobodan River – estoński zespół muzyczny, utworzony w Tallinie w 2001 roku.
Historia zespołu.
Grupa muzyczna, w której składzie znajdowali się Ithaka Maria, Stig Rästa oraz Tomi Rahula, została utworzona w 2001 roku. W tym samym roku ich utwór „Unpopular Song” znalazł się na estońskiej składance kompilacyjnej "Eesti hit 16". Rok później kolejny utwór zatytułowany „True Blue Guide” wszedł w skład tracklisty albumu kompiacyjnego "Eesti superhitt 2002".
W 2004 roku zespół wydał swój debiutancki, a zarazem ostatni album "Surrounded", który promował singel „A Girl In a Push Up Bra”.
Zespół rozpadł się po pięciu latach, w 2006 roku.

</doc>
<doc id="3619420" url="https://pl.wikipedia.org/wiki?curid=3619420" title="LT vz. 34">
LT vz. 34

LT vz. 34 (ČKD P-II) – czechosłowacki lekki czołg z okresu II wojny światowej, pierwsza konstrukcja czechosłowacka wprowadzono na uzbrojenie armii czechosłowackiej.
Historia konstrukcji.
W 1932 roku w zakładach Českomoravská Kolben Daněk w Slanach opracowano lekki czołg, który otrzymał oznaczenie P-II. Była to pierwsza konstrukcja tego typu w Czechosłowacji. Po próbach fabrycznych oraz państwowych, armia czechosłowacka zamówiła serię 50 czołgów tego typu i były to pierwsze czołgi rodzimej produkcji wprowadzone do uzbrojenia. Otrzymał wojskowe oznaczenie LT vz. 34. Umowę na dostawę podpisano w dniu 19 kwietnia 1933 roku, a pierwsze wozy miały być dostarczone do 30 września 1933 roku. Pierwsze czołgi nie posiadały jeszcze armat, które nie były gotowe i zamontowano je dopiero później.
Produkcja początkowo odbywała się w zakładach ČKD w Slanach, a następnie w Pradze, w latach 1933–1936. 
Użycie.
Czołg LT vz. 34 weszły oficjalnie do uzbrojenia armii czechosłowackiej w dniu 13 czerwca 1935 roku, a pierwsza jednostka, 1 pułk pancerny, otrzymał te czołgi 18 grudnia 1935 roku; później czołgi te weszły także na uzbrojenie 3 i 2 pułku pancernego armii czechosłowackiej.
Pojazdy w 1939 roku zostały przejęte przez wojska niemieckie, gdzie jednak nie były użytkowane, gdyż były już przestarzałe. Natomiast 27 czołgów tego typu przejęła armia słowacka, gdzie jednak były już wykorzystywane jedynie do szkolenia, do czasu ich naturalnego zużycia.
Opis pojazdu.
Czołg LT vz. 34 był czołgiem lekkim, posiadał opancerzenie grubości od 8 do 15 mm. Był dobrze uzbrojony, w wieży miał armatę przeciwpancerna kal. 37 mm i sprzężony z nią ciężki karabin maszynowy kal. 7,92 mm oraz drugi zamontowany w kadłubie, z zakresem ruchu w poziomie - 20° i pionie, od – 20° do + 25°. Czołg był napędzany silnikiem benzynowym, chłodzonym wodą o mocy 62,5 KM, co pozwalało na rozwinięcie prędkości do 30 km/h. 

</doc>
<doc id="3619421" url="https://pl.wikipedia.org/wiki?curid=3619421" title="Jaskinia Dudnica">
Jaskinia Dudnica



</doc>
<doc id="3619422" url="https://pl.wikipedia.org/wiki?curid=3619422" title="Skarbiec (Białoruś)">
Skarbiec (Białoruś)

Skarbiec (, ) – były majątek i folwark, obecnie uroczysko na Białorusi, w rejonie wołkowyskim obwodu grodzieńskiego, około 23 km na południowy wschód od Wołkowyska, między wsiami Siewoszki () i Koniuchy ().
Historia.
W XVIII wieku Skarbiec był jednym z folwarku klucza podoroskiego, należącego do rodziny Grabowskich. W wyniku rozsprzedania tego majątku Skarbiec został kupiony przez Władyczańskich, do której to rodziny należał do 1939 roku. W drugiej połowie XIX wieku właścicielem Skarbca był Józef Władyczański (1842–1884), powstaniec styczniowy, po nim dobra te odziedziczył ostatni ich właściciel Miłosław Władyczański (1874–1941). Po I wojnie światowej majątek liczył 1540 hektarów, w 1930 roku – już tylko 655 ha, a w 1939 roku – jedynie 10 ha. Miłosław Władyczański został zamordowany przez władze radzieckie w 1941 roku, możliwe, że jego nazwisko znajduje się na białoruskiej liście katyńskiej.
Po III rozbiorze Polski w 1795 roku Skarbiec, wcześniej należący do powiatu wołkowyskiego województwa nowogródzkiego Rzeczypospolitej, znalazł się na terenie powiatu wołkowyskiego (ujezdu), wchodzącego w skład kolejno guberni: słonimskiej, litewskiej i grodzieńskiej Imperium Rosyjskiego. Po ustabilizowaniu się granicy polsko-radzieckiej w 1921 roku folwark wrócił do Polski, znalazł się w gminie wiejskiej Podorosk powiatu wołkowyskiego województwa białostockiego. 16 października 1933 utworzono gromadę "Dubowo" w gminie Podorosk, obejmującą folwark Dubowo, kolonię Dubowo, wieś Andrzejewszczyzna, folwark Skarbiec, kolonię Skarbiec i osadę Józefów.
Po II wojnie światowej weszła w struktury ZSRR, od 1991 roku – na terenie Republiki Białorusi.
Dawny pałac.
Stary dwór istniejący tu w XIX wieku został zastąpiony nowym pałacem wzniesionym przez Miłosława Władyczańskiego w 1894 roku. Była to murowana siedziba zaprojektowana przez architekta Łubę. Bryła pałacu była skomplikowana i składała się w kilku korpusów: główny akcent tworzył tu czteroosiowy piętrowy, korpus środkowy, założony na planie krótkiego prostokąta, kryty czterospadowym, mocno spłaszczonym dachem, schowanym za attyką balustradową. Po lewej stronie znajdowało się krótkie, czteroosiowe, mocno cofnięte skrzydło. Wydłużone ośmioosiowe skrzydło prawe, miało na końcu czteroosiowy ryzalit, zwieńczony gładkim frontonem. Elementem charakterystycznym od strony zajazdu był duży balkon wsparty na czterech arkadowo połączonych kolumnach, wysuniętych do przodu, tworząc podjazd dla zaprzęgów pod balkonem. Tylna elewacja wszystkich korpusów tworzyła jedną linię. Wnętrza miały w zasadzie układ dwutraktowy.
Miłosław Władyczański urządził tu w końcu XIX wieku park krajobrazowy o powierzchni 20 ha. Przed domem był duży, owalny gazon. Po jego zewnętrznej stronie rosło kilkadziesiąt gatunków drzew. Na osi domu dalej szła aleja wjazdowa wysadzona topolami. Po obu stronach alei, w większej odległości od domu, za ogrodem, urządzony był sad owocowy. Aleją lipową można było dojść do stajni koni wyjazdowych. Właściwy park ze starymi drzewami leżał po tylnej stronie domu.
Po 1939 roku majątek przekazano miejscowemu kołchozowi. Folwark został całkowicie zrujnowany. Dziś pozostały jedynie ruiny fundamentów i piwnic.
Majątek Skarbiec jest opisany w 2. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="3619425" url="https://pl.wikipedia.org/wiki?curid=3619425" title="Skarbiec (ujednoznacznienie)">
Skarbiec (ujednoznacznienie)



</doc>
<doc id="3619430" url="https://pl.wikipedia.org/wiki?curid=3619430" title="Bieśninka">
Bieśninka



</doc>
<doc id="3619433" url="https://pl.wikipedia.org/wiki?curid=3619433" title="Wybory uzupełniające do Senatu Rzeczypospolitej Polskiej IX kadencji">
Wybory uzupełniające do Senatu Rzeczypospolitej Polskiej IX kadencji

Wybory uzupełniające do Senatu Rzeczypospolitej Polskiej IX kadencji (2015–2019) odbyły się 6 marca 2016 (okręg nr 59). Przyczyną było zaakceptowanie przez jednego z senatorów powołania na urząd wojewody.
Przyczyny zarządzania wyborów uzupełniających.
Podstawą prawną zarządzenia wyborów uzupełniających do Senatu Rzeczypospolitej Polskiej IX kadencji jest Ustawa z dnia 5 stycznia 2011 r. – Kodeks wyborczy ().
Zgodnie z art. 279 w razie utraty mandatu przez senatora Prezydent Rzeczypospolitej Polskiej zarządza przeprowadzenie wyborów uzupełniających w okręgu, z którego został on wybrany, w ciągu 3 miesięcy od dnia stwierdzenia wygaśnięcia mandatu senatora. Wyborów uzupełniających nie przeprowadza się w okresie 6 miesięcy przed dniem, w którym upływa termin zarządzenia wyborów do Sejmu kolejnej kadencji. Głosowanie przeprowadza się wyłącznie na terytorium kraju.
Wygaśnięcie mandatu senatora niezwłocznie stwierdza Marszałek Senatu w formie obwieszczenia w następujących wypadkach:
Wybory uzupełniające 6 marca 2016 (okręg nr 59).
Wybory uzupełniające do Senatu Rzeczypospolitej Polskiej w okręgu nr 59, które odbyły się 6 marca 2016, zostały zarządzone postanowieniem Prezydenta RP Andrzeja Dudy z 28 grudnia 2015 z powodu powołania Bohdana Paszkowskiego na Wojewodę Podlaskiego (9 grudnia 2015). Przeprowadziła je Okręgowa Komisja Wyborcza w Białymstoku.
Mandat senatorski uzyskała Anna Anders.
Kandydaci.
Swoje kandydatury zarejestrowali:
Mieczysław Bagiński kandydował w poprzednich wyborach w tym okręgu (październik 2015).

</doc>
<doc id="3619434" url="https://pl.wikipedia.org/wiki?curid=3619434" title="Sarcoglottis">
Sarcoglottis

Sarcoglottis – rodzaj roślin z rodziny storczykowatych ("Orchidaceae"). Rośliny z tego rodzaju są wyłącznie naziemne, występują w bardzo zróżnicowanych środowiskach - tropikalnym, subtropikalnym, liściastym, mglistym, lasach dębowych, lasach dębowo-iglastych, w środowiskach suchych i wilgotnych, na mokradłach, sawannach, na skalistych terenach. Rośliny występują na wysokościach od poziomu morza do około 2700 m. Kwitnienie występuje przez cały rok, ale różni się w zależności od gatunku. Rośliny rosnące w większym nasłonecznieniu nie gubią liści podczas kwitnienia, zaś te rosnące większym zacienieniu zazwyczaj zrzucają liście w czasie kwitnienia.
Rośliny z tego rodzaju występują na terenie takich krajów jak Meksyk, Brazylia, Belize, Kostaryka, Salwador, Gwatemala, Honduras, Nikaragua, Panama, Gujana Francuska, Gujana, Surinam, Wenezuela, Argentyna, Paragwaj, Boliwia, Kolumbia, Peru, Ekwador oraz na wyspach Karaibów, na Trynidadzie i Tobago oraz na Wyspach Nawietrznych.
Morfologia.
Liczne mięsiste, cylindryczne korzenie, tworzące zwartą siatkę. Liście rosnące w skupisku, tworząc rozetę. Kwiatostan z dużą ilością kwiatów, rzadko 1-2 ("Sarcoglottis uliginosa"). Kwiaty rozmieszczone horyzontalnie, zielone, żółte, białe, różowe, brązowe lub dość często kombinacje tych kolorów. Warżka zrośnięta z bocznym płatkiem przy nasadzie. Torebka elipsoidalna do cylindryczno-wrzecionowatej, nasiona wąsko wrzecionowate.
Systematyka.
Rodzaj sklasyfikowany do plemienia "Cranichideae" z podrodziny epidendronowych ("Epidendroideae") w rodzinie storczykowatych ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3619437" url="https://pl.wikipedia.org/wiki?curid=3619437" title="Zhukowskia">
Zhukowskia



</doc>
<doc id="3619439" url="https://pl.wikipedia.org/wiki?curid=3619439" title="Nagroda Brama Stokera w 1997">
Nagroda Brama Stokera w 1997

Zwycięzcy i nominowani do Nagrody Brama Stokera za rok 1997.

</doc>
<doc id="3619442" url="https://pl.wikipedia.org/wiki?curid=3619442" title="Spongipellis">
Spongipellis

Spongipellis Pat. (gąbczak) – rodzaj grzybów z rzędu żagwiowców ("Polyporales"). Obecnie jest to rodzaj już nieistniejący, uznany za synonim rodzaju "Sarcodontia"
Systematyka i nazewnictwo.
Pozycja w klasyfikacji według Index Fungorum: "Incertae sedis, Polyporales, Incertae sedis, Agaricomycetes, Agaricomycotina, Basidiomycota, Fungi".
Synonimy: "Irpiciporus" Murrill 1905, "Somion "Adans. 1763.
Nazwę polską podał Stanisław Domański w 1967 r. Obecnie jednak w Polsce nie występuje żaden przedstawiciel tego rodzaju. Tzw. gąbczak piankowy, jedyny, który w Polsce występował, został przeniesiony do rodzaju "Aurantiporus" (złotoporek). 

</doc>
<doc id="3619443" url="https://pl.wikipedia.org/wiki?curid=3619443" title="Fabriciano González">
Fabriciano González

 
Fabriciano González Penelas (ur. 25 kwietnia 1955 w San Pedro) – hiszpański piłkarz występujący na pozycji pomocnika. Trener piłkarski.
Kariera piłkarska.
W trakcie kariery González grał w niższych ligach, w zespołach takich jak CD Lugo, Viveiro CF oraz RC Villalbés.
Kariera trenerska.
Początki kariery trenerskiej González spędził w niższych ligach, prowadząc takie drużyny jak SG Comercial, RC Villalbés, CD Lugo, CP Villarrobledo, Sporting Mahonés, CF Gandía i AEC Manlleu. W latach 1992–1994 dwukrotnie trenował CP Mérida z Segunda División. W 1994 roku był jednym z pięciu trenerów prowadzących w sezonie 1994/1995 zespół z Primera División, CD Logroñés. Pod wodzą Gonzáleza rozegrał on trzy spotkania.
W kolejnych latach był szkoleniowcem drużyn Segunda División B: Elche CF, Gimnàstiku Tarragona, Realu Murcia oraz CD Lugo. Prowadził także trzy zespoły z drugiej ligi portugalskiej: AD Ovarense, SC Campomaiorense i FC Marco. Potem wrócił do Hiszpanii, gdzie nadal trenował kluby z Segunda División (UD Almería i Deportivo Alavés) oraz Segunda División B (Real Avilés, Zamora CF, SD Huesca, Burgos CF, Mérida UD oraz FC Cartagena, z którą w 2009 roku awansował z Segunda División B do Segunda División.
W 2010 roku González został trenerem Granady. Przez blisko dwa lata poprowadził ją 69 meczach Segunda División. Potem był szkoleniowcem SD Huesca oraz Racingu Santander, a w styczniu 2013 roku podpisał kontakt z greckim Panathinaikosem. W Superleague Ellada zadebiutował 13 stycznia 2013 w zremisowanym 0:0 meczu z PAS Janina. Panathinaikos poprowadził w 11 spotkaniach w lidze i dwóch w Pucharze Grecji. 31 marca 2013 został zwolniony ze stanowiska.
Po 3-letniej przerwie wrócił do pracy trenerskiej. W 2016 prowadził SD Ponferradina, w 2017 boliwijski Club Petrolero. 22 grudnia 2017 stał na czele drugoligowego klubu Lorca FC. Latem 2018 opuścił klub, który spadł do trzeciej dywizji. 13 stycznia 2019 został mianowany na stanowisko głównego trenera klubu Karpaty Lwów. 27 maja 2019 opuścił lwowski klub.

</doc>
<doc id="3619448" url="https://pl.wikipedia.org/wiki?curid=3619448" title="Transport kolejowy w Toruniu">
Transport kolejowy w Toruniu

Transport kolejowy w Toruniu – linie, połączenia, dworce, przystanki kolejowe oraz instytucje i stowarzyszenia związane z kolejnictwem w Toruniu.
Charakterystyka.
Toruński Węzeł Kolejowy obejmuje krzyżujące się w mieście linie kolejowe 18 i 353 oraz linię 27, 207, 246, 734 i 736.
W granicach administracyjnych miasta znajdują się trzy czynne dworce kolejowe: Toruń Główny, Toruń Wschodni, Toruń Miasto oraz trzy czynne przystanki osobowe: Toruń Kluczyki, Toruń Czerniewice i Grębocin.
Przez miasto prócz pociągów dalekobieżnych i wojewódzkich kursują również pociągi BiT City. Składy typu Pesa Elf 22WEc przemierzają trasę Toruń Wschodni – Bydgoszcz Główna oraz BiT City II między stacjami Włocławek i Bydgoszcz Główna.
W skład znajdującej się w mieście infrastruktury kolejowej wchodzi: siedem wiaduktów, jeden tunel i most kolejowy im. Ernesta Malinowskiego na Wiśle, który znajduje się między stacjami Toruń Główny i Toruń Miasto.
Historia.
Kalendarium toruńskiego węzła kolejowego:
Linie kolejowe.
Wykaz linii.
Toruński węzeł kolejowy tworzą następujące linie kolejowe:
Jednostki i instytucje związane z kolejnictwem.
W Toruniu swoją siedzibę ma spółka kolejowa Arriva RP, której pociągi kursują na terenie województwa kujawsko-pomorskiego, mazowieckiego i warmińsko-mazurskiego. Ponadto istnieją:
W Toruniu działają kolejowe związki zawodowe, są to m.in.:
Muzea i stowarzyszenia.
W Toruniu istnieje Stowarzyszenie Przyjaciół Kolei i Zabytków Techniki oraz Toruńskiej Makiety Modułowej, a także Izba Tradycji Toruńskiego Węzła Kolejowego.
Połączenia.
Toruń jest skomunikowany bezpośrednimi połączeniami z największymi miastami w Polsce: Warszawą, Krakowem, Wrocławiem, Poznaniem, Katowicami:
Od 13 grudnia 2015 roku do Torunia docierają nowoczesne składy Flirt, którymi można dojechać do: Warszawy, Gdańska, Gdyni, Częstochowy, Katowic, Bydgoszczy i Łodzi.
Kategoria pociągów.
Wykaz pociągów zatrzymujących się na stacji Toruń Główny od grudnia 2018 roku:
Węzeł przesiadkowy.
Oprócz tradycyjnych przystanków komunikacji miejskiej, które znajdują się przy wszystkich dworcach kolejowych w Toruniu, od sierpnia 2015 roku istnieje także węzeł przesiadkowy na placu 18 Stycznia, który integruje sieć tramwajową z koleją w ramach projektu BiT-City.
Szybka kolej Miejska.
BiT-City.
Szybka kolej miejska łączy dwie stolice województwa kujawsko-pomorskiego: Bydgoszcz i Toruń.
Pomysłodawcą tego projektu był Wydział Inwestycji Strategicznych Urzędu Miasta Torunia oraz toruńskie Stowarzyszenie Porozumienie Obywateli (www.spo.org.pl), a wdrażającym projekt – Urząd Marszałkowski Województwa Kujawsko-Pomorskiego w Toruniu oraz Sejmik Województwa Kujawsko-Pomorskiego, przy współpracy z urzędami miast Bydgoszczy i Torunia.
Bilet aglomeracyjny i regionalny.
Na terenie województwa wprowadzony jest także bilet regionalny na trasie Toruń – Włocławek, działający na podobnej zasadzie jak bilet aglomeracyjny BiT-City (tj. możliwość korzystania z dowolnej linii komunikacji miejskiej przez godzinę od wyjścia z pociągu). Obydwa bilety (aglomeracyjny i regionalny) są wprowadzone na tej samej linii kolejowej nr 18, ale dotychczas nie stworzono biletu regionalnego na odcinku Bydgoszcz – Toruń – Włocławek. Linia Toruń – Włocławek nie została objęta projektem BiT-City pomimo wyższej liczby pasażerów w 2007 r. niż w przypadku linii Bydgoszcz – Toruń. Linię Toruń – Włocławek nadal częściowo obsługują niezmodernizowane składy, a ponadto bilet regionalny nie był promowany na taką skalę, jak bilet aglomeracyjny (np. reklamy na autobusach MZK Toruń), a to z kolei może wpłynąć na zmniejszenie atrakcyjności tej linii i przejęcie pasażerów przez liczne połączenia komunikacji autobusowej. Bilety regionalne można nabyć w kasach PKP. Część pociągów na trasie Toruń – Włocławek kończy swoją trasę na dworcu Toruń Wschodni, ma to przyśpieszyć dostęp do centrum i wschodniej części miasta. W przypadku Włocławka pociągi regionalne zatrzymują się na wszystkich dworcach i stacjach pasażerskich.
Bocznice kolejowe.
Na terenie toruńskiego węzła kolejowego istnieją, bądź istniały, bocznice kolejowe:

</doc>
<doc id="3619450" url="https://pl.wikipedia.org/wiki?curid=3619450" title="Baktijar Bajsejytow (piłkarz)">
Baktijar Bajsejytow (piłkarz)

Baktjiar Danijaruły Bajsejytow, kaz. Бақтияр Даниярұлы Байсейітов, ros. Бахтияр Даниярович Байсеитов, "Bachtijar Danijarowicz Bajsieitow" (ur. 27 sierpnia 1952 we wsi Kapłanbek, Kazachska SRR) – kazachski piłkarz, grający na pozycji napastnika, trener piłkarski.
Kariera piłkarska.
Kariera klubowa.
Po ukończeniu Instytutu Pedagogicznego w Szymkencie rozpoczął karierę piłkarską w miejscowym Metałłurgu Szymkent. W 1980 klub został reorganizowany w Meliorator Szymkent, w którym zakończył karierę piłkarza w roku 1985. W 1993 pracując na stanowisku głównego trenera Kajratu Ałmaty rozegrał jeden mecz w jego składzie.
Kariera reprezentacyjna.
W 1992 debiutował w narodowej reprezentacji Kazachstanu w meczu z Libią.
Kariera trenerska.
Po zakończeniu kariery piłkarza rozpoczął pracę szkoleniowca. Od 1986 do 1988 prowadził rodzimy klub Meliorator Szymkent. W 1989 został zaproszony do sztabu szkoleniowego Kajratu Ałmaty, gdzie najpierw pomagał trenować, a od 1992 do 1993 prowadził Kajrat. W roku 1992 również został mianowany na stanowisko selekcjonera narodowej reprezentacji Kazachstanu, którą kierował do 1993 roku. Zespół pod jego kierownictwem rozegrał siedem gier. Od 7 czerwca 2003 do 29 maja 2004 oraz od 21 września do końca 2004 roku ponownie prowadził klub z Szymkentu, który już nazywał się Ordabasy Szymkent. W grudniu 2005 został mianowany na stanowisko głównego trenera klubu Kajrat KTŻ Ałmaty, w którym pracował do czerwca 2006. Od 9 sierpnia do końca 2006 roku pracował jako doradca Prezesa Kazachskiej Federacji Futbolu. W 2007 roku (od 20 lipca) prowadził FK Atyrau. 19 sierpnia 2015 po raz kolejny stał na czele Ordabasy Szymkent.

</doc>
<doc id="3619453" url="https://pl.wikipedia.org/wiki?curid=3619453" title="Błonica (ujednoznacznienie)">
Błonica (ujednoznacznienie)



</doc>
<doc id="3619454" url="https://pl.wikipedia.org/wiki?curid=3619454" title="Wypadek w szybie nr 8">
Wypadek w szybie nr 8

Wypadek w szybie nr 8 (org. "Случай на шахте "Bосемь"") – radziecki melodramat z 1957 roku w reż. Władimira Basowa.
Opis fabuły.
Jegor Krajew to despotyczny dyrektor kombinatu węglowego za kręgiem polarnym, któremu, ze względu na osiągane wyniki, nikt nie śmie się przeciwstawić. Jego sposób zarządzania kopalnią, oparty na maksymalnym wykorzystaniu dostępnych mu środków i ludzi, daje wprawdzie wysokie wydobycie i pałce, jednak w końcu doprowadza do wypadku – zapadnięcia się części szybu. Winą za niego Krajew obarcza głównego geologa Pawłowicza, który zostaje zwolniony ze stanowiska. Świadkiem wypadku jest świeżo przybyły do kopalni młody geolog Wołodia Batanin, który szybko odkrywa, że metody Krajewa doprowadzają do przemęczenia ludzi (którzy pracują po dwie zmiany pod rząd), wyśrubowania norm, lekceważenia przepisów BHP, itp. Postanawia wydać walkę Krajewowi i jego stylowi pracy, co bardzo szybko kończy się dla niego konfliktem z dyrektorem, oskarżeniem o pieniactwo oraz postawieniem przed egzekutywą partyjną pod groźbą wydalenia z partii i pracy. Cała sprawa ma wymiar nie tylko zawodowy – Wołodia kocha się z wzajemnością w córce Krajewa Ałle. Dziewczyna, nie mogąc znieść ataków ze strony ojca i jego popleczników na Wołodię, w końcu po kłótni z ojcem wyprowadza się z domu i zamieszkuje w wynajmowanym przez ukochanego pokoju. Młodzi biorą ślub i żyją szczęśliwe. Wołodia musi jednak stawić się przed egzekutywą partyjną. Gdy do niej w końcu dochodzi Wołodia, odwołując się do starych robotników-komunistów potrafi swoimi argumentami przeciągnąć ich na swoją stronę. Nieoczekiwanie, głosy starych, partyjnych towarzyszy doprowadzają do ostrej krytyki i obalenia niezachwianej do tej pory pozycji Krajewa.
Obsada aktorska.
i inni.

</doc>
<doc id="3619456" url="https://pl.wikipedia.org/wiki?curid=3619456" title="Trypanosomiaza">
Trypanosomiaza



</doc>
<doc id="3619458" url="https://pl.wikipedia.org/wiki?curid=3619458" title="Optima">
Optima



</doc>
<doc id="3619460" url="https://pl.wikipedia.org/wiki?curid=3619460" title="Fasady">
Fasady

Fasady – szósty album studyjny polskiego zespołu rockowego Lipali, wydany 20 listopada 2015 przez Presscom w dystrybucji Universal Music Polska. To pierwsza płyta w składzie czteroosobowym zespołu, po dołączeniu w 2015 r. do grupy Romana Bereźnickiego. Album promowały single "Ludzie 1.2" i "Kawy dwie".
Album dotarł do 7. miejsca polskiej listy przebojów – OLiS.

</doc>
<doc id="3619461" url="https://pl.wikipedia.org/wiki?curid=3619461" title="Nini Rosso">
Nini Rosso

Nini Rosso (ur. jako Raffaele Celeste Rosso 19 września 1926 w San Michele Mondovì, Włochy, zm. 5 października 1994 w Rzymie) – włoski trębacz i kompozytor, współautor i wykonawca znanego szlagieru „Il Silenzio” z 1964 roku, spopularyzowanego w 1965 roku i sprzedanego w ilości ponad 10 milionów egzemplarzy na całym świecie.
Uważany za włoskiego rywala Louisa Armstronga. Zyskał liczne przydomki: „tromba d' oro” („złota trąbka”), „trombautore” („trębacz-autor”) i „Mister Silenzio”.
Życiorys.
Od wczesnych lat interesował się jazzem. Twierdził, iż zapoznał się z tym gatunkiem muzycznym dzięki matce. Na trąbce nauczył się grać w oratorium. Ukończył konserwatorium. W młodości był członkiem oddziału partyzanckiego. Od strony muzycznej jego idolem był Louis Armstrong. Zamiłowanie do jazzu dzielił, między innymi, z Fredem Buscaglione i Pierem Angelą. W 1948 roku podpisał kontrakt z Orkiestrą RAI w Turynie otrzymując posadę solisty-trębacza. W 1957 roku został członkiem zespołu Armanda Trovajolego. W 1961 roku odniósł pierwszy sukces, lansując swój przebój „La ballata di una tromba”. Dzięki niemu stał się bardzo znany we Włoszech. 
Powstały w 1963 roku utwór „Concerto Disperato” przyniósł mu popularność międzynarodową wchodząc na listy przebojów aż Japonii. Jego największym sukcesem komercyjnym okazał się jednak utwór „Il Silenzio”; skomponowany w 1965 roku wspólnie z Willym Brazzą był wariacją na temat „Last Post”, sygnału dźwiękowego piechoty lub kawalerii British Army. Później stał się motywem przewodnim filmu The Legion’s Last Patrol. Pomimo brytyjskiego coveru w wykonaniu Eddiego Calverta i amerykańskiego Ala Hirta, to oryginalne wykonanie Niniego Rosso stało się międzynarodowym przebojem, sprzedanym w ilości ponad 10 milionów egzemplarzy.
Nini Rosso zaczął uczestniczyć w programach telewizyjnych (Studio uno, Sabato sera), festiwalach (Festiwal Piosenki Neapolitańskiej, Cantagiro), pojawił się w filmach razem Giannim Morandim i Ritą Pavone. Szczyt popularności we Włoszech osiągnął pod koniec lat 60. dzięki utworowi „Il volo del calabrone” („Lot trzmiela”). Zyskał popularność na świecie stając się najsłynniejszym włoskim trębaczem. W swojej karierze zdobył kilka złotych i platynowych płyt. W 1993 ukazał się zbiór jego największych przebojów, zatytułowany "Masterpiece". Miał różnorakie hobby, budował modele statków, zbierał wypchane ptaki, motyle i maski, a także komiksy, plakaty z filmu niemego, laski, lalki, żołnierzyki.
Zmarł na raka płuc w Poliklinice Gemelli Rzymie w wieku 68 lat. Zostawił żonę Silvię i dwie córki, Beatrice i Angelicę. 

</doc>
<doc id="3619468" url="https://pl.wikipedia.org/wiki?curid=3619468" title="Il Silenzio">
Il Silenzio

Il Silenzio (pol. „Cisza”) – włoski utwór instrumentalny, skomponowany w 1964 roku przez Niniego Rosso i Willy’ego Brezzę, wykonany w 1965 roku przez Niniego Rosso na trąbce z krótkim, mówionym tekstem. Spopularyzowany w wielu wersjach na całym świecie, rozszedł się w ilości 10 milionów egzemplarzy.
Historia.
Lata 60..
Utwór skomponowali w 1964 roku Nini Rosso i Willy Brezza. Jest to melodia instrumentalna, z krótkim, recytowanym tekstem „Buonanotte amore, buonanotte a te che sei lontana”. Od strony muzycznej „Il Silenzio” jest wariacją na temat „Last Post”, sygnału dźwiękowego piechoty lub kawalerii British Army. Później stał się motywem przewodnim filmu The Legion’s Last Patrol. Pomimo brytyjskiego coveru w wykonaniu Eddiego Calverta i amerykańskiego Ala Hirta, to oryginalne wykonanie Niniego Rosso stało się międzynarodowym przebojem, sprzedanym w ilości ponad 10 milionów egzemplarzy.
Notowania.
W maju 1965 roku utwór znalazł się na 1. miejscu włoskiej listy przebojów Hit Parade Italia.
1 czerwca 1965 roku utwór (zatytułowany jako „Il silenzio – Abschiedsmelodie”) znalazł się na 1. miejscu niemieckiej listy przebojów Deutsche Offizielle Charts/Single przebywając na niej 19 tygodni. Znalazł się również na 1. miejscu list przebojów Austrii (24 tygodnie na liście) i Belgii (16 tygodni na liście)
W grudniu tego samego roku w wykonaniu Dalidy znalazł się na 1. miejscu listy Top 30.
Wykonania późniejsze.
W kwietniu 1981 roku nowozelandzki muzyk Deane Waretini wprowadził swoją wersję „Il Silenzio”, zatytułowaną „The Bridge” i wykonaną w języku maoryskim na 1. miejsce Single Top 40, listy przebojów Nowej Zelandii.
W 2008 roku utwór wykonała 13-letnia holenderska trębaczka, Melissa Venema. Towarzyszyła jej orkiestra pod dyrekcją André Rieu. Utwór został entuzjastycznie przyjęty przez publiczność, a na YouTube został obejrzany ponad 12 milionów razy.

</doc>
<doc id="3619471" url="https://pl.wikipedia.org/wiki?curid=3619471" title="Kawy dwie">
Kawy dwie

Kawy dwie – piosenka dziesiąta z kolei i drugi singel promocyjny z albumu "Fasady" zespołu Lipali. Singel wydano 18 listopada 2015. Tego dnia opublikowano także teledysk w reżyserii i ze zdjęciami Szymona Kubki.

</doc>
<doc id="3619472" url="https://pl.wikipedia.org/wiki?curid=3619472" title="Ypsilorchis">
Ypsilorchis

Ypsilorchis – rodzaj monotypowych roślin z rodziny storczykowatych ("Orchidaceae") obejmujący tylko jeden gatunek Ypsilorchis fissipetala. Rośliny rosną na drzewach oraz na terenach kamienistych na wysokościach do 1200 m do 1600 m n.p.m. W naturalnym środowisku rośliny rosną w temperaturze od około 10,1℃ do 23,0℃. Okres suchy trwa od grudnia do marca, zaś okres wilgotny kwietnia do listopada.
Rośliny z tego rodzaju występują w południowo-centralnych Chinach. Odkrywcy zaobserwowali rośliny w środowisku naturalnym na terenie powiatu Chengkou nieopodal miasta Chongqing oraz na terenie powiatu Malipo w prefekturze Wenshan w prowincji Junnan.
Morfologia.
Pseudobulwy małe, rosnące blisko siebie. Kilka małych bocznych liści. Kwiatostan z dużą liczbą kwiatów. Kwiaty małe, płatku dwuklapowe. Kolumna bez widocznej podstawy. Rośliny posiadają dwie pyłkowiny.
Systematyka.
Rodzaj sklasyfikowany do plemienia "Malaxideae" z podrodziny epidendronowych ("Epidendroideae") w rodzinie storczykowatych ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3619488" url="https://pl.wikipedia.org/wiki?curid=3619488" title="Anatolij Majoriec">
Anatolij Majoriec

Anatolij Iwanowicz Majoriec (ros. Анатолий Иванович Майорец, ur. 9 lipca 1929 we wsi Semeniw w obwodzie chmielnickim, zm. 29 maja 2016 w Moskwie) – minister przemysłu elektrotechnicznego ZSRR (1980-1985).
Życiorys.
Urodzony w ukraińskiej rodzinie chłopskiej, od 1950 pracował jako mechanik, 1950-1953 służył w Armii Radzieckiej. Od 1953 pracował w fabryce transformatorów w Zaporożu, gdzie był elektromonterem, starszym majstrem i szefem walcowni, od 1957 członek KPZR, 1962 wieczorowo ukończył Zaporoski Instytut Inżynieryjny. Od 1962 dyrektor fabryki, od października 1965 zastępca ministra, od 1974 I zastępca ministra, a od grudnia 1980 do marca 1985 minister przemysłu elektrotechnicznego ZSRR, od marca 1985 do czerwca 1989 minister energetyki i elektryfikacji ZSRR, następnie na emeryturze. 1981-1986 zastępca członka, a 1986-1990 członek KC KPZR. Deputowany do Rady Najwyższej ZSRR 10 i 11 kadencji.

</doc>
<doc id="3619498" url="https://pl.wikipedia.org/wiki?curid=3619498" title="Ludzie 1.2">
Ludzie 1.2

Ludzie 1.2 – piosenka pierwsza z kolei i pierwszy singel promocyjny z albumu "Fasady" zespołu Lipali. Singel wydano 1 października 2015. Miał swoją radiową premierę w Antyradio. Teledysk w reżyserii Macieja Łysiaka i ze zdjęciami Szymona Kubki opublikowano w serwisie YouTube dnia 1 października 2015.

</doc>
<doc id="3619509" url="https://pl.wikipedia.org/wiki?curid=3619509" title="Wiktor Makarenko">
Wiktor Makarenko

Wiktor Serhijowycz Makarenko (ukr. Віктор Сергійович Макаренко; ros. Виктор Сергеевич Макеренко, ur. 8 stycznia 1931 w Krzywym Rogu, zm. 20 lutego 2007 w Kijowie) – radziecki działacz partyjny.
Życiorys.
1955 ukończył Dniepropetrowski Instytut Metalurgiczny, 1955-1967 pracował w zakładzie metalurgicznym w Krzywym Rogu, od 1960 członek KPZR. Od 1967 funkcjonariusz partyjny, 1967-1969 II sekretarz Komitetu Miejskiego KPU w Krzywym Rogu, 1969-1972 inspektor KC KPU, 1972-1977 I sekretarz Komitetu Miejskiego KPU w Sewastopolu. Od 1 lipca 1977 do 13 czerwca 1987 I sekretarz Krymskiego Komitetu Obwodowego KPU, następnie na emeryturze. 1981-1982 zastępca członka, a 1982-1989 członek KC KPZR. Deputowany do Rady Najwyższej ZSRR 10 i 11 kadencji.

</doc>
<doc id="3619524" url="https://pl.wikipedia.org/wiki?curid=3619524" title="Walentin Makiejew">
Walentin Makiejew

Walentin Nikołajewicz Makiejew (ros. Валентин Николаевич Макеев, ur. 10 kwietnia 1930 w Kaliningradzie (obecnie Korolow) w obwodzie moskiewskim, zm. 1999 w Moskwie) – wicepremier ZSRR (1980-1983).
Życiorys.
1948-1953 studiował w Moskiewskim Instytucie Inżynieryjno-Ekonomicznym im. Ordżonikidzego, od sierpnia 1953 pracował jako inspektor działu budowlanego Ministerstwa Kultury ZSRR, od lutego 1954 do lutego 1957 aspirant, później asystent Moskiewskiego Instytutu Inżynieryjno-Ekonomicznego. Od 1956 członek KPZR, od września 1958 starszy wykładowca i kandydat nauk technicznych, od września 1960 docent, od grudnia 1962 prorektor ds. pracy naukowej. Od lipca 1964 II sekretarz, a od czerwca 1969 I sekretarz Baumańskiego Komitetu Rejonowego KPZR w Moskwie, od lutego do lipca 1976 sekretarz, potem II sekretarz Moskiewskiego Komitetu Miejskiego KPZR, od października 1980 do stycznia 1983 zastępca przewodniczącego Rady Ministrów ZSRR. Od stycznia 1983 sekretarz Wszechzwiązkowej Centralnej Rady Związków Zawodowych, od stycznia 1991 na emeryturze. 1976-1986 członek KC KPZR. Deputowany do Rady Najwyższej ZSRR 9 i 10 kadencji. Pochowany na Cmentarzu Wagańkowskim w Moskwie.

</doc>
<doc id="3619529" url="https://pl.wikipedia.org/wiki?curid=3619529" title="Walentij Makiejew">
Walentij Makiejew



</doc>
<doc id="3619531" url="https://pl.wikipedia.org/wiki?curid=3619531" title="Tak ma być">
Tak ma być

Tak ma być – piosenka pierwsza z kolei i pierwszy singel promocyjny z albumu "Drugie pół" zespołu Zakopower. Singel został wydany 8 czerwca 2015 przez Kayax. Przedpremierowo utwór można było usłyszeć 30 maja 2015 w radiu RMF FM oraz podczas koncertu zespołu na Polsat SuperHit Festiwal 2015. Teledysk w reżyserii Michała Brauma i ze zdjęciami Karola Łakomca opublikowano w serwisie YouTube dnia 18 czerwca 2015. Oprócz zespołu w utworze zagrali Atom String Quartet, a razem nazwali się Atom String Orchestra. Rozbudowane są tu również partie chóralne (Bartek Kudasik, Wojtek Topa i Józek Chyc oraz żeńskie, góralskie głosy Bodzi Kudasik i Gośki Dzierzęgi, dodatkowo Mateusz Pospieszalski i Dominik Trębski).

</doc>
<doc id="3619547" url="https://pl.wikipedia.org/wiki?curid=3619547" title="No Mythologies to Follow">
No Mythologies to Follow

No Mythologies to Follow – debiutancki album duńskiej wokalistki i autorki tekstów MØ, wydany 7 marca 2014 roku przez Chess Club Records oraz RCA Victor. Album zebrał wiele pozytywnych recenzji od krytyków muzycznych. Na portalu recenzenckim Metacritic album otrzymał ocenę 76 na 100, co oznacza, że zebrał generalnie korzystne recenzje. "No Mythologies to Follow" zadebiutował na 58. miejscu na UK Album Chart, sprzedając się w ilości 1 438 kopii w pierwszym tygodniu sprzedaży.
Wydanie.
W wywiadzie dla magazynu "Interview", MØ powiedziała: „Napisałam wszystkie piosenki, a ja sama jestem przywiązana do każdej z nich. One współpracują razem, a ja czuję, jakby opowiadały historię. Jeżeli miałabym wybrać jednego reprezentanta albumu, to byłby to utwór "Pilgrim", który jest prosty i mocny w przekazie. Produkcyjnie i mądry, i liryczny, bardzo minimalistyczny, ale jest w nim głębia.” Tematem albumu jest młodość, niedoświadczenie oraz zagubienie w zwariowanym świecie, w którym żyjemy. Dalej mówiąc o albumie, MØ dodała: „Kiedy jesteśmy młodzi, spotykamy się z dużą presją, by dorównać ideałom, ale jest to niemożliwe. To trudne, by znaleźć swoją własną drogę. To jest właśnie temat albumu: młodość i szukanie.” Jeden z utworów z "No Mythologies to Follow", "Pilgrim" został użyty we włoskiej wersji reklamy "Acqua di Gioia". Zauważono, że piosenka chce pokazać krzyk społeczeństwa i przenieść słuchającego w prywatne miejsce, gdzie będzie tym, kim chce być. MØ nagrała wokale w swojej sypialni z dzieciństwa.
Lista utworów.
Edycja standardowa
Utwory bonusowe w edycji deluxe
Utwór bonusowy na Deezer
Utwory bonusowe w reedycji cyfrowej

</doc>
<doc id="3619562" url="https://pl.wikipedia.org/wiki?curid=3619562" title="Joseph M. Reagle Jr.">
Joseph M. Reagle Jr.

Joseph Michael Reagle Jr – amerykański wykładowca oraz autor licznych prac poświęconych technologii oraz Wikipedii. Jest Asystentem Profesora na wydziale Communication Sudies na Northeastern University. Fakultatywnie wykłada także w Berkman Center for Internet and Society na Harvard University.
Praca.
Reagle przez długi czas był członkiem World Wide Web Consortium. Jego rozprawa doktorska dotyczyła Wikipedii oraz jej edytowania, którą określił mianem stygmergii (stigmergy). Stygmergia jest to mechanizm pośredniej komunikacji pomiędzy agentami i czynami. Jeżeli w środowisku, w którym zachodzi synergia odbędzie się akcja, stymuluje ona następną akcję pobudzaną tym samym lub innym czynnikiem.
W 2002 roku Reagle znalazł się na liście TR35, która przedstawia 35 najbardziej obiecujących pionierów poniżej 35 roku życia, publikowaną przez magazyn "Technology Review".
W 2011 roku opublikował wspólnie z Lauren Rhue artykuł, dotyczący gender na Wikipedii. W celu wyszukania artykułów na temat kobiet, wpisywali zaimki typu gender w wyszukiwarkę. Znalezione publikacje porównywali i różnicowali z tego typu tekstami pochodzącymi z innych encyklopedii.

</doc>
<doc id="3619570" url="https://pl.wikipedia.org/wiki?curid=3619570" title="Mroczek posrebrzany">
Mroczek posrebrzany



</doc>
<doc id="3619579" url="https://pl.wikipedia.org/wiki?curid=3619579" title="Eria">
Eria

Eria – rodzaj roślin z rodziny storczykowatych ("Orchidaceae"). Rośliny z tego rodzaju rosną na pniach drzew lub wśród skał na nizinach, namorzyn, torfowiskach oraz w górskich lasach. Rośliny rosną na wysokościach od poziomu morza do około 2400 m.
Rośliny z tego rodzaju występują w Azji Południowo-Wschodniej w południowych Chinach, Tybecie, Japonii, na Tajwanie, w Bangladeszu, Indiach, Nepalu, Kambodży, Laosie, Mjanmie, Tajlandii, Wietnamie, Malezji, na Filipinach, w Nowej Gwinei, na Wyspach Salomona, na Karolinach, Marianach, Wyspach Towarzystwa, Fidżi, w Nowej Kaledonii, na Samoa, Wyspach Santa Cruz oraz Vanuatu.
Morfologia.
Rośliny epifityczne, litofityczne, rzadko naziemne. Kłącze pienne. Pseudobulwy jajowate z 2-4 liśćmi, u nasady osłonki. Liście twarde, skręcone, eliptyczne. Kwiatostan pachwinowy, wyprostowany i gładki. Kwiaty szeroko rozpostarte, zazwyczaj od kremowych po jasno żółte. U niektórych gatunków z purpurowym użyłkowaniem lub purpurowymi plamkami na kolumnie lub warżce. Warżka trójklapowa, kolumna z podwiniętą podstawą. Zalążnia kanciasta w sekcji krzyżowej, czasami ze skrzydełkami.
Systematyka.
Rodzaj sklasyfikowany do podplemienia "Eriinae" w plemieniu "Podochileae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3619581" url="https://pl.wikipedia.org/wiki?curid=3619581" title="Cymboglossum">
Cymboglossum



</doc>
<doc id="3619582" url="https://pl.wikipedia.org/wiki?curid=3619582" title="Gunnarorchis">
Gunnarorchis



</doc>
<doc id="3619583" url="https://pl.wikipedia.org/wiki?curid=3619583" title="Octomeria">
Octomeria

Octomeria – rodzaj roślin z rodziny storczykowatych ("Orchidaceae"). Rośliny z tego rodzaju rosną od nizinnych zarośli aż do mglistych górskich lasów na wysokościach do 3000 m n.p.m.
Rośliny występują w Brazylii, na Kubie, Wyspach Nawietrznych, Trynidadzie i Tobago, w Kostaryce, Nikaragui, Hondurasie, Panamie, Gujanie Francuskiej, Gujanie, Surinamie, Wenezueli, północnej Argentynie, Paragwaju, Urugwaju, Boliwii, Kolumbii, Ekwadorze, Peru.
Morfologia.
Rośliny epifityczne i litofityczne. Liście twarde, proste, eliptyczne. Warżka trójklapowa. Rośliny posiadają osiem pyłkowin, w dwóch parach po cztery. Zalążnia gładka, torebka elipsoidalna.
Systematyka.
Rodzaj sklasyfikowany do podplemienia "Pleurothallidinae" w plemieniu "Epidendreae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3619584" url="https://pl.wikipedia.org/wiki?curid=3619584" title="Trichosma">
Trichosma



</doc>
<doc id="3619585" url="https://pl.wikipedia.org/wiki?curid=3619585" title="Xiphosium">
Xiphosium



</doc>
<doc id="3619594" url="https://pl.wikipedia.org/wiki?curid=3619594" title="Tilly Aston">
Tilly Aston

Tilly Aston (właśc. Matilda Ann Aston; ur. 11 grudnia 1873 w Carisbrook, zm. 1 listopada 1947 w Melbourne) – australijska pisarka, nauczycielka i działaczka społeczna, uważana za twórczynię australijskiego ruchu na rzecz osób niewidomych.
Życiorys.
Młodość.
Urodziła się jako najmłodsze z ośmiorga dzieci szewca i pielęgniarki. Od urodzenia miała postępujące kłopoty ze wzrokiem, jako siedmiolatka stała się całkowicie niewidoma. Wkrótce później poznała oślepłego w wyniku wypadku byłego górnika, który nauczył ją alfabetu Braille’a. Ukończyła kościelną szkołę średnią dla osób niewidomych, a następnie jako pierwsza niewidoma osoba w historii Australii podjęła studia wyższe na University of Melbourne. Musiała je jednak przerwać w połowie II roku z powodu braku podręczników w Braille’u, a także wskutek kłopotów ze zdrowiem psychicznym (prawdopodobnie cierpiała na jakąś formę nerwicy). Następnie próbowała utrzymywać się z pracy nauczycielki muzyki. Szybko zauważyła, że samodzielnie życie osób niewidomych było w ówczesnym australijskim społeczeństwie niezwykle trudne.
Działalność społeczna.
W 1894 założyła swoją pierwszą organizację społeczną pod nazwą "Victorian Association of Braille Writers" (Wiktoriańskie – od nazwy kolonii Wiktoria – Towarzystwo Piszących w Braille’u), która z czasem przekształciła się w specjalistyczną bibliotekę z tekstami dla niewidomych. W 1895 z jej inicjatywy powstało Towarzystwo na rzecz Rozwoju Niewidomych ("Association for the Advancement of the Blind)""," które – obecnie pod nazwą Vision Australia – do dziś pozostaje największą australijską organizacją pozarządową wyspecjalizowaną w pomocy niewidomym. Aston została pierwszym sekretarzem Towarzystwa, którego działalność szybko przyniosła wymierne efekty, takie jak przyznanie osobom niewidomym praw politycznych na równi z widzącymi (wcześniej nie mogły one głosować w wyborach), zwolnienie wysyłek książek w Braille’u z opłat pocztowych czy przyznanie ulgowych biletów na środki transportu.
W 1913 uzyskała formalne uprawnienia nauczycielskie i została dyrektorem państwowej szkoły dla niewidomych. Był to pierwszy przypadek w stanie Wiktoria, gdy kierowanie taką placówką powierzono osobie, która dzieliła ze swoimi podopiecznymi niepełnosprawność. Zajmowała to stanowisko do 1925, kiedy to przebyła stosunkowo niegroźny wylew i zdecydowała się przejść na emeryturę.
Działalność literacka.
Jej pierwsza książka ukazała się w 1901 roku. Zajmowała się różnymi formami literackimi, ale sama najbardziej ceniła swoje dokonania poetyckie. Łącznie wydano osiem tomów jej wierszy. Prowadziła rozległą korespondencję zarówno po angielsku, jak i w języku esperanto.
Życie prywatne.
Aston nigdy nie wyszła za mąż. Do 1913 mieszkała z matką i bratem, później kupiła własny dom, w którym zatrudniała gosposię pomagającą jej w codziennym życiu. Zmarła na nowotwór w wieku 73 lat.
Upamiętnienie.
Na cześć Aston nazwany został okręg wyborczy do federalnej Izby Reprezentantów. Jest również upamiętniona ulicą w Canberze, pomnikiem w Melbourne i specjalnym kopcem w jej rodzinnym miasteczku Carisbrook.

</doc>
<doc id="3619596" url="https://pl.wikipedia.org/wiki?curid=3619596" title="Appenzeller">
Appenzeller



</doc>
<doc id="3619603" url="https://pl.wikipedia.org/wiki?curid=3619603" title="Aniela Sławska">
Aniela Sławska

Aniela Sławska (ur. 2 sierpnia 1918 w Poznaniu, zm. 25 maja 1997 w Poznaniu) – polska historyk sztuki i kustoszka.
Życiorys.
Była córką Stanisława i Izabelli z domu Motty oraz wnuczką Jana Mottego. Ukończyła Liceum Generałowej Zamoyskiej w Poznaniu i podjęła naukę na Uniwersytecie Poznańskim (Wydział Historii Sztuki). Studia przerwała w 1939, z uwagi na wybuch II wojny światowej. Podczas okupacji pracowała w sklepie cukierniczym i jako buchalter w banku. Pisała w tym czasie bajki z własnymi ilustracjami. 23 lutego 1945 podjęła pracę w Muzeum Wielkopolskim (była jedną z pierwszych osób, które weszły do gmachu po usunięciu Niemców), interesując się przede wszystkim malarstwem i rzeźbą średniowieczną. Jednocześnie kończyła przerwane studia z zakresu historii sztuki (praca magisterska o snycerzu Antonim Schultzu). Została kustoszem Działu Malarstwa Polskiego XVI-XVIII wieku. Wspólnie z Teresą Ruszczyńską redagowały "Katalog Zabytków Sztuki Województwa Poznańskiego" (29 zeszytów, lata 1958-1980). Była organizatorką wystaw i autorką prac naukowych poświęconych zabytkom muzeum. Wyjeżdżała w celach naukowych do Francji i Szwecji, m.in. głosząc tam wykłady. Wykładała również historię sztuki na Akademii Muzycznej w Poznaniu. Była inicjatorką sprowadzenia do katedry poznańskiej ołtarza z Góry Śląskiej, który do dziś jest głównym ołtarzem katedralnym. W zamian gruntownie wyremontowano kościół w Górze. Podczas prac w terenie nabawiła się astmy, na którą zmarła. Pochowana jest na cmentarzu junikowskim (pogrzeb odbył się 2 czerwca 1997, uczestniczył w nim m.in. prof. Janusz Ziółkowski). 
Była bratanicą Marii Wicherkiewicz.

</doc>
<doc id="3619646" url="https://pl.wikipedia.org/wiki?curid=3619646" title="Powstanie Sickingena">
Powstanie Sickingena



</doc>
<doc id="3619651" url="https://pl.wikipedia.org/wiki?curid=3619651" title="Dąb Fabrykant">
Dąb Fabrykant

Dąb Fabrykant, zwany także Jagoszem – pomnikowy dąb szypułkowy rosnący w łódzkim parku im. ks. bp. Michała Klepacza. To charakterystyczne drzewo miasta Łodzi. Jego potężne i długie konary odchodzą prawie prostopadle od pnia głównego, rozpościerając się poziomo na wysokości około 1,5 m. Obwód dębu przekracza 450 cm. Okaz rośnie w centralnej części parku, w którym są także 23 inne pomnikowe drzewa. Dąb jest chroniony od 1990 roku, a obowiązującą podstawę prawną stanowi uchwała Rady Miejskiej w Łodzi z 2015 roku.
Charakterystyka.
Wiek.
Dąb nie był badany metodami dendrochronologicznymi, jego wiek ocenia się szacunkowo na 150–200 lat. Na podstawie archiwalnych pomiarów drzewa można domniemywać, że ma około 165 lat. Jest to prawdopodobne, ponieważ ogród Richterów powstawał w II połowie XIX wieku, a dąb mógł zostać zasadzony, jako jedno z pierwszych drzew na tym terenie. Nie jest wykluczone, że Fabrykant jest starszy i wyrósł samoistnie.
Obwód.
Obwód drzewa wynosił w 2015 roku 455 cm. Pomiar sprawia trudności, gdyż na wysokości około 1–2 (1,5) metra odchodzą od pnia trzy konary.
Pomiary obwodu drzewa na przestrzeni lat:
Wysokość oraz inne parametry.
Dąb ma 22-22,5 metra wysokości.
Szerokość korony drzewa wynosi ponad 30 metrów (około 33 m), a najdłuższy, podtrzymywany konar ma długość ponad 20 metrów. Odchodzi on od pnia głównego wraz z dwoma innymi na wysokości około 1,5 m. Pewne jest więc, że drzewo od początku życia rosło na otwartej przestrzeni, nie było przycinane i dlatego wykształciło specyficzny pokrój.
Historia.
Park.
W końcu XIX wieku tereny, na których obecnie jest park, nabył ród fabrykancki Richterów, który wybudował dwie wille i utworzył wokół nich ogrody ozdobne. Część drzewostanu, który już tu rósł, została zachowana, w tym także opisywany dąb. Fabrykant rośnie w centrum tego parku, który do 1994 roku nosił imię Stanisława Worcella.
Wydarzenia.
W trakcie II wojny światowej, drzewu groziła zagłada. Podobno funkcjonariusze Ministerstwa Bezpieczeństwa Publicznego chcieli odkryć skarb Richterów, który miał być zakopany pod dębem, ale ostatecznie tego nie zrobili.
Pod dębem, 15 czerwca 2007 roku, nastąpiło przekazanie całego parku w użytkowanie Politechnice Łódzkiej. Udało się to po dwóch latach starań. Zapewniono, że teren zostanie ogrodzony oraz będzie zamykany na noc. Zagwarantowano także, że pozostanie nadal dostępny dla mieszkańców. Uczelnia od tego czasu starała się pozyskać park na własność od miasta. W 2017 doszło do ostatecznego przekazania parku Politechnice aktem notarialnym. W 2019 Politechnika ogrodziła park jednocześnie demontując parkan między parkiem i swoim kampusem B. 
Dąb Fabrykant został Drzewem Roku 2022 w ogólnopolskim konkursie organizowanym przez Stowarzyszenie Ekologiczno-Kulturalne Klub Gaja. W 2023 r. zwyciężył w plebiscycie na Europejskie Drzewo Roku. 
Dąb w literaturze.
Fabrykant został już wymieniony jako „dąb-olbrzym” w opracowaniu "Parki Łodzi: Praca zbiorowa" z 1962 roku, autorstwa profesora biologii Uniwersytetu Łódzkiego, Jakuba Mowszowicza. Przedstawiono fotografię dębu oraz obwód – 330 cm.
Został także wspomniany w innych publikacjach naukowych oraz popularnonaukowych – między innymi w serii "Parki Łodzi", pisanej pod redakcją innego profesora UŁ, biologa Romualda Olaczka. Dąb wymieniono w dwóch zeszytach z tej serii, opisujących Park im. ks. bp. Klepacza, wydanych w latach 2006 i 2014. Podano tam obwód drzewa – 452 cm, opisując szczegółowo jego okolicę oraz zagadkową historię. Według autorów, drzewo mogło zostać posadzone przy istniejących tu wcześniej budynkach, zanim fabrykanci wybudowali swe wille. Niewykluczone, że dąb posadzono nieco później, w ogrodzie urządzanym przez Richterów, na przykład z okazji jakiegoś ważnego wydarzenia. Ostatnia z hipotez dotyczy samoistnego wyrośnięcia dębu.
Fabrykant został opisany w dwóch albumach na temat okazałych drzew. W "Pomnikach przyrody województwa łódzkiego" z 2010 roku, autorstwa Ireneusza Burzyńskiego, Grażyny Ojrzyńskiej oraz Piotra Wypycha, ukazano trzy fotografie Fabrykanta, wraz z pomiarem obwodu – 460 cm. Okazały dąb został też uwzględniony w albumie "Drzewa Polski" z 2014 roku, autorstwa Krzysztofa Borkowskiego, gdzie zamieszczono fotografię oraz kolejny pomiar obwodu dębu – 445 cm.
Drzewo było wielokrotnie wspominane w lokalnej prasie, między innymi w „Gazecie Wyborczej”, „Expressie Ilustrowanym”, „Ziemi Łódzkiej” oraz „Dzienniku Łódzkim”. W tym ostatnim poświęcono dębowi cały artykuł – w wydaniu z 25 kwietnia 1996 roku. Jan Teofil Siciński, profesor biologii na UŁ i autor tekstu, w taki sposób opisywał Fabrykanta: 
Pochodzenie imion drzewa.
Nazwa Fabrykant została zaproponowana przez biologa, profesora Jana Sicińskiego z Wydziału Biologii i Ochrony Środowiska Uniwersytetu Łódzkiego, po raz pierwszy użyta w wymienionym artykule do „Dziennika Łódzkiego”, w 1996 roku. Nawiązuje ona do fabrykanckiej historii miasta – także park, w którym rośnie dąb, otaczały kiedyś zakłady fabryczne rodziny Richterów.
Dąb jest także zwany Jagoszem, na cześć Mieczysława Jagoszewskiego. Był to wieloletni dziennikarz „Expressu Ilustrowanego” oraz „Dziennika Łódzkiego”, których siedziby redakcji sąsiadują z parkiem. Jagoszewski był również współzałożycielem Towarzystwa Przyjaciół Łodzi oraz inicjatorem odbudowy zburzonego przez hitlerowców pomnika Tadeusza Kościuszki na placu Wolności.
Ochrona prawna i zabiegi konserwatorskie.
Dąb jest pomnikiem przyrody od 1990 roku, zgodnie z ówczesnym zarządzeniem prezydenta Łodzi. W kolejnych uchwałach Rady Miejskiej w Łodzi z lat 2010 i 2013 wymieniano Fabrykanta w wykazie pomników przyrody, najnowsza z nich pochodzi z 2015 roku.
Prace pielęgnacyjne wykonywano w latach 1997 oraz 2000. Najdłuższy konar jest podparty konstrukcyjnie. Przy dębie zainstalowano także oświetlenie iluminacyjne, podświetlające drzewo po zmierzchu.
W grudniu 2013 roku dąb ucierpiał z powodu huraganu "Ksawery". Odpadł jeden z konarów, konieczna była interwencja strażaków.
Lokalizacja i otoczenie.
Drzewo znajduje się w centrum Łodzi, w Parku im. ks. bp. Michała Klepacza, przy granicy dzielnic: Polesia oraz Śródmieścia. Dąb rosnący przy głównej alei, pomiędzy dwiema pofabrykanckimi willami Reinholda i Józefa Richterów, otacza wczesną wiosną łan cebulicy syberyjskiej.
Po zachodniej i północnej stronie drzewa znajduje się kilka innych, pomnikowych dębów, kasztanowców oraz jedna sosna czarna. Po wschodniej stronie Fabrykanta rosną między innymi sosna limba oraz dwa cyprysiki nutkajskie.

</doc>
<doc id="3619653" url="https://pl.wikipedia.org/wiki?curid=3619653" title="Dominik Kuta">
Dominik Kuta

Dominik Kuta (ur. 5 października 1952 w Warszawie, zm. 7 marca 2023 tamże) – polski gitarzysta, multiinstrumentalista, wokalista, kompozytor.
Życiorys.
W połowie lat 60. debiutował w amatorskich zespołach bluesowych i współpracował z ustecką formacją rockową 74 Grupa Biednych. Grupa Telam (III miejsce na warszawskiej, młodzieżowej "Gitariadzie" w 1967 roku) dała początek pruszkowskiemu Motyw Bluesowi, w którym Dominik Kuta był gitarzystą i flecistą. W roku 1969 zespół otrzymał wyróżnienie podczas przeglądu w klubie Stodoła, dzięki czemu dostał się do czołówki grup warszawskich. Pod koniec listopada tegoż roku na I Ogólnopolskim Festiwalu Awangardy Beatowej (OFAB) w Kaliszu zajął IV miejsce, Kutę zaś wyróżniono w kategorii instrumentalistów.
W styczniu 1970 dołączył do zespołu Czerwone Gitary, gdzie pełnił funkcję wokalisty, gitarzysty, flecisty, a także pianisty. Wówczas występował pod pseudonimem Dominik Konrad. W muzyce zespołu dominowała w tym czasie aranżacja rozłożona na wiele harmonicznie dopasowanych instrumentów. Z myślą o wykorzystaniu możliwości Kuty, jako multiinstrumentalisty, grupa przygotowała ambitniejszy, niż dotychczas repertuar, który ukazał się na longplayu "Na fujarce" (1970). Płyta została przychylnie przyjęta przez krytykę, lecz nie znalazła uznania w oczach publiczności.
Kuta odbył wraz z zespołem liczne tournée krajowe i zagraniczne, wystąpił na VIII KFPP w Opolu (1970) i na bułgarskim festiwalu "Złoty Orfeusz" w kurorcie "Słoneczny Brzeg". Jesienią grupa koncertowała w ZSRR, ukazał się kolejny album zatytułowany "Warszawa" – wydany przez NRD-owską Amigę. W grudniu 1970 r. Kuta opuścił Czerwone Gitary i rozpoczął krótkotrwałą współpracę z warszawskim zespołem Capella, a następnie z grupą Quorum.
W 1971 roku razem z Piotrem Buldeskim i Markiem Migdalskim utworzył przy Klubie Piosenki ZAKR w warszawskim hotelu Bristol folk-rockową Rodzinę Pastora. Skład zespołu uzupełniały wokalistki: Maria Figiel, zaś od stycznia 1972 roku Zofia Borca. Dzięki występom w Bristolu, Rodzina Pastora zdobyła uznanie fanów. W latach 1971–1972 nagrywała w Telewizji Polskiej i w Polskim Radiu. Piosenka "A gdy leci głaz" dostała się na listy przebojów i często była emitowana w Polskim Radiu.
Z początkiem 1972 roku Rodzina Pastora zarejestrowała swoje kolejne nagrania, z czego 4 zostały opublikowane przez Polskie Nagrania na płycie EPce (N-0708) pod nazwą Grupa Dominika, tuż po rozwiązaniu zespołu. Na płycie znalazły się trzy kompozycje Kuty ("Ogon pawia", "Zawsze humor mam", "Uśmiech trzeba mieć") i jedna Andrzeja Zygierewicza ("A gdy leci głaz") do tekstów Marka Dagnana, Tadeusza Rzymskiego i Grzegorza Walczaka. Ponadto zespół został zaproszony do wzięcia udziału w koncercie "Debiuty", odbywającego się w ramach KFPP Opole'72. Zanim jednak do tego doszło, drogi Kuty i Buldeskiego rozeszły się, co położyło kres istnieniu grupy.
W latach 1972–1975 muzyk współpracował z Bractwem Kurkowym 1791 (Buldeski założył zespół Piotr Pastor i Słońce) – grał wtedy na gitarach (6 i 12-strunowa), banjo, flecie, harmonijce ustnej i śpiewał. Był współtwórcą widowisk "Już gwiazdeczka się kolebie" i "Życie, Miłość, Folk" (fragmenty obydwu spektakli ukazały się na płytach). Jest kompozytorem utworów "Niezwykła noc" i "Teatr życia".
W 1973 roku wystąpił z Bractwem Kurkowym na XI KFPP w Opolu, gdzie nagrodzono utwór "Koleiny" oraz na VII FPŻ w Kołobrzegu, gdzie zespół wywalczył "Srebrny Pierścień" za piosenkę "W wojsku nie jest źle". Ponadto w latach 1973–1974 grupa wystąpiła poza konkursem na XIII MFP w Sopocie, X Światowym Festiwalu Młodzieży i Studentów w Berlinie oraz na Festiwalu Mody w Gdańsku, gdzie zespół otrzymał "Złoty Medal" za program "Muzyka i moda" oraz trzykrotnie w ZSRR.
Na początku 1975 roku multiinstrumentalista reaktywował Grupę Dominika. Z dawnego składu, w różnych okresach w zespole pojawili się Buldeski i Migdalski. W kwietniu 1975 roku Grupa Dominika wystąpiła przed szerszym audytorium podczas II Targów Estradowych "Poltest" w Łodzi, przedstawiając program literacko-muzyczny "Z krzyku rodziło się życie" (autorem słów piosenki tytułowej jest Piotr Janczerski) oraz jeździła z koncertami po Polsce, lecz zespół nie przetrwał zbyt długo. Po rozwiązaniu Grupy Dominika w 1976 roku, Kuta rozpoczął pracę muzyka sesyjnego.
Indywidualnym sukcesem artysty było zdobycie III nagrody za kompozycję "Tam znajdę cię Ojczyzno" (muz. D. Kuta, sł. G. Walczak), ex aequo z autorami piosenki "Naprawdę warto" (muz. S. Krajewski, sł. K. Winkler) w dwuetapowym konkursie (otwartym i zamkniętym) na piosenkę młodzieżową, ogłoszonym przez FSZMP w 1976 roku (I i II nagrody jury postanowiło nie przyznawać). Już w XXI wieku Dominik Kuta występował z Maciejem Kubickim (ex-Eden i Breakout) w zespole Lapidarium Band. 23 października 2020 roku, nakładem GAD Records ukazał się album pt. "Biegnijmy w słońce" z zachowanymi nagraniami telewizyjnymi i radiowymi Rodziny Pastora z lat 1971–1972.
Życie prywatne.
Żoną Dominika Kuty była w latach 70. Laura Łącz. Pobrali się w 1972 roku. Ona miała wtedy 18 lat i była na pierwszym roku studiów aktorskich, zaś on był popularnym muzykiem, który miał już za sobą współpracę z Czerwonymi Gitarami i Quorum. Relację z uroczystości pokazano w Dzienniku Telewizyjnym. Ich małżeństwo przetrwało 7 lat.
Jego siostrą była aktorka Magdalena Kuta.

</doc>
<doc id="3619654" url="https://pl.wikipedia.org/wiki?curid=3619654" title="Bello (ujednoznacznienie)">
Bello (ujednoznacznienie)

Geografia
Osoby noszące nazwisko Bello
Inne

</doc>
<doc id="3619659" url="https://pl.wikipedia.org/wiki?curid=3619659" title="4finance">
4finance

4finance – grupa kapitałowa skupiająca firmy z obszaru cyfrowych usług finansowych. Dyrektorem zarządzającym jest Mark Ruddock. Wyniki finansowe grupy są regularnie publikowane na stronie internetowej grupy.
Powstała w 2008 roku na Łotwie. Obecnie działa w: Argentynie, Armenii, Bułgarii, Czechach, Danii, Finlandii, Gruzji, Litwie, Łotwie, Polsce, Rumunii, Hiszpanii i Szwecji. W swoim portfelu spółka posiada marki: Vivus, SMSCredit, Zaplo. Zarówno Vivus, jak i Zaplo przynależą do Polskiego Związku Instytucji Pożyczkowych.
4finance w Polsce.
W Polsce Grupa 4finance rozpoczęła działalność operacyjną w lipcu 2012 roku poprzez spółki Vivus Finance sp. z o.o. oraz Zaplo sp. z o.o. Model biznesowy 4finance, zakłada w głównej mierze, dystrybucję produktów finansowych za pośrednictwem kanałów internetowych. W 2015 roku, 4finance za pośrednictwem Ruch S.A, rozpoczęła sprzedaż w sektorze stacjonarnym. W przypadku marki Vivus usługi dostępne są także za pomocą aplikacji mobilnej.
11 marca 2016 roku, w związku z wejściem tzw. ustawy antylichwiarskiej, firma zmieniła umowę i regulamin pożyczkowy dla konsumentów.
Firma udziela pożyczek na raty pod marką Zaplo, która przeszła gruntowny rebranding w maju 2016 roku. Maksymalna kwota pożyczki w Zaplo sięgnęła kwoty 15 000 zł.

</doc>
<doc id="3619661" url="https://pl.wikipedia.org/wiki?curid=3619661" title="Walenty Jakubiak">
Walenty Jakubiak



</doc>
<doc id="3619664" url="https://pl.wikipedia.org/wiki?curid=3619664" title="Tommy Godwin (1912–1975)">
Tommy Godwin (1912–1975)

Tommy Godwin, właśc. Thomas Edward Godwin (ur. 1912 Stoke-on-Trent, zm. 1975, Wielka Brytania) – brytyjski kolarz, rekordzista długodystansowej jazdy rowerem. W 1939 ustanowił rekord dystansu przejechanego rowerem w czasie roku ( km, mil), jest również osobą, która najszybciej przejechała dystans mil ( km).
Młodość.
Urodzony w 1912 roku Godwin pracował jako rowerowy dostawca warzyw (inne źródło podaje, że pracował jako gazeciarz).
Jako amator był członkiem Potteries CC, później Birchfield CC, a następnie wstąpił do drużyny Rickmansworth Cycling Club, gdzie przeszedł na zawodowstwo. W czasie swojej amatorskiej i zawodowej kariery zwyciężył w przeszło 200 wyścigach i rajdach rowerowych.
Rekord życiowy.
1 stycznia 1939 o godzinie 5 rano Godwin (początkowo wspierany przez producentów rowerów: Raleigh Bicycle Company i Sturmey-Archer) rozpoczął ustanawianie swojego rekordu życiowego w jeździe długodystansowej. Towarzyszyli mu dwaj inni kolarze: Edward Swann (uległ wypadkowi po przejechaniu niespełna 1000 mil) i Bernard Bennett, który rywalizował z Godwinem przez resztę roku. Rower Godwina, ufundowany przez jego pracodawcę i producenta rowerów „Ley TG Special” miał trzy biegi i ważył przeszło 14 kg. Po przejechaniu przeszło km, rower Ley został zastąpiony 4-biegowym rowerem „Raleigh Record Ace”. 21 czerwca 1939 przejechał najdłuższy dzienny dystans, w ciągu 18 godzin pokonując 581 km. 26 października 1939 wjechał na Trafalgar Square w Londynie, przekraczając tym samym poprzedni rekord jazdy długodystansowej, ustanowiony w 1937 przez Australijczyka Ossie Nicholsona ( km). Kontynuował jazdę, osiągając w sylwestrowy wieczór 1939 dystans km.
Godwin zwieńczył podróż 14 maja 1940, przejeżdżając w czasie 500 dni dystansu . Podczas codziennej, trwającej przeszło 16 miesięcy jazdy, przejeżdżał dziennie dystans średnio ok. 320 km. Po tym wyczynie kolarz tygodniami uczył się normalnie chodzić. Podczas rekordowej jazdy poruszał się po różnych nawierzchniach, nierzadko poza szosami, dodatkowych trudności przysparzał mu wybuch wojny, w wyniku którego w kraju obowiązywało zaciemnienie. Również rowerzyści byli zobowiązani do nieużywania jaskrawych źródeł światła, mogących być widocznymi przez prowadzących naloty niemieckich lotników. W czasie wielogodzinnych jazd nocnych, Godwin do wytwarzania prądu niezbędnego do użycia lampki używał dynama, napędzanego obrotami koła i przysparzającego dodatkowych oporów. W czasie jazdy Tommy był zdany na samego siebie w przypadku awarii technicznej.
Późniejsze życie.
Po ustanowieniu rekordu Tommy podjął służbę w RAF. 
Po 1945 próbował powrócić do sportu amatorskiego, jednak władze kolarskie mu to uniemożliwiły. Został trenerem drużyny Stone Wheelers.
Zmarł w wieku 63 lat w czasie wycieczki rowerowej do zamku Tutbury.
Jego rekord, który wpisano do księgi rekordów Guinnessa, pobity został dopiero w styczniu 2016 przez Amerykanina Kurta Searvogela.

</doc>
<doc id="3619666" url="https://pl.wikipedia.org/wiki?curid=3619666" title="Thomas Edward Godwin">
Thomas Edward Godwin



</doc>
<doc id="3619668" url="https://pl.wikipedia.org/wiki?curid=3619668" title="Kanton Appenzell Ausserrhoden">
Kanton Appenzell Ausserrhoden



</doc>
<doc id="3619670" url="https://pl.wikipedia.org/wiki?curid=3619670" title="Appenzell Rhodes-Extérieures">
Appenzell Rhodes-Extérieures



</doc>
<doc id="3619671" url="https://pl.wikipedia.org/wiki?curid=3619671" title="Appenzello Esterno">
Appenzello Esterno



</doc>
<doc id="3619672" url="https://pl.wikipedia.org/wiki?curid=3619672" title="Appenzell Dadora">
Appenzell Dadora



</doc>
<doc id="3619673" url="https://pl.wikipedia.org/wiki?curid=3619673" title="Appezell Osserode">
Appezell Osserode



</doc>
<doc id="3619675" url="https://pl.wikipedia.org/wiki?curid=3619675" title="Gąbczak piankowy">
Gąbczak piankowy

Gąbczak piankowy ("Sarcodontia spumea" (Sowerby) Spirin) – gatunek grzybów należący do rodziny strocznikowatych ("Meruliaceae").
Systematyka i nazewnictwo.
Pozycja w klasyfikacji według Index Fungorum: "Sarcodontia, Meruliaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1799 roku James Sowerby nadając mu nazwę "Boletus spumeus". Później zaliczany był do różnych innych rodzajów w randze gatunku lub odmiany. Obecną, uznaną przez Index Fungorum nazwę nadał mu w roku 2001 Wiaczesław Spirin. Niektóre synonimy naukowe:
Nazwa polska pojawiła się po raz pierwszy w pracy Stanisława Domańskiego i in. w 1967 r. Obecnie, po przeniesieniu tego gatunku do rodzaju "Sarcodontia" (kolcówka) jest ona niespójna z nazwą naukową.
Morfologia.
Owocnik jest jednoroczny, typu huba. Do podłoża przyrasta bokiem.
Ma szerokość do 20 cm i grubość do 10 cm. Kształt półkulisty, poduszkowaty, lub konsolowaty. Wydłużona nasada tworzy rodzaj trzonu wrastającego w podłoże. Powierzchnia górna u młodych okazów jest kosmato-filcowata, u starszych szczeciniasto-włochata lub szorstka i pokryta z rzadka kępkami włosków. Barwa początkowo kremowobiała, potem coraz ciemniejsza; oliwkowobrązowa i ochowoszarą. Brzeg nieco pofalowany, tępy, u młodych okazów biały, potem żółtoochrowy, a po wyschnięciu oliwkowoszary.
Rurkowy o barwie kremowobiałej. Rurki tworzą jedną tylko warstwę o grubości 1,5–5 cm. Ich ostrza są równe lub drobno ząbkowane. Pory o kształcie od okrągłego do kanciastego i średnicy 0,2–0,5 mm. Na jednym mm mieści się ich najczęściej 2–4, wyjątkowo 1-5.
Dwuwarstwowy. Górna warstwa ma grubość 0,5–1,5 cm i miąższ jest w niej gąbczasty i wodnisty, dolna warstwa ma grubość 2–3 cm i miąższ jest w niej włóknisty i bardziej twardy.
System strzępkowy monomityczny. Strzępki generatywne ze sprzążkami. Cechuje je heterotalizm. Strzępki w tramie mają szerokość 2–4,5 µm i nieco tylko pogrubione ściany (do 0,5 µm). Są bezbarwne i splecione, a ich sprzążki mają grubość 4–9 µm. Strzępki w kapeluszu mają szerokość 3–7 µm, gęstą i częściowo ziarnistą protoplazmę. W hymenium brak cystyd i innych płonnych elementów. Podstawki zgrubiałe, 4-sterygmowe, o rozmiarach 20–30 × 7–9 µm. Zarodniki o kształcie od szeroko elipsoidalnego do owalnego z zaostrzoną podstawą, bezbarwne, gładkie, nieamyloidalne i grubościenne. Mają rozmiar 6–8,5 × 4,5–6 µm.
Występowanie i siedlisko.
Występuje tylko na półkuli północnej. Jego stanowiska zanotowano w Ameryce Północnej, Europie i Japonii. W Polsce gatunek rzadki. Znajduje się na "Czerwonej liście roślin i grzybów Polski". Ma status E – gatunek zagrożony wymarciem. Jego przeżycie jest mało prawdopodobne, jeśli nadal będą działać czynniki zagrożenia. Znajduje się na listach gatunków zagrożonych także w Austrii, Niemczech, Holandii, Litwie i Norwegii.
Rośnie na drzewach, zwłaszcza w parkach, alejach i przy drogach. Występuje głównie na drzewach liściastych, rzadziej iglastych. W Polsce notowany był na brzozach, topolach, jabłoni domowej, jesionach, kasztanowcach, orzechu włoskim.
Znaczenie.
Saprotrof i groźny pasożyt drzew. Rozwija się zarówno na martwych, jak i na żywych drzewach. Atakuje drzewa osłabione i doprowadza do powstawania w nich dziupli. Powoduje białą zgniliznę drewna. Ochrona drzew polega na profilaktyce – zabezpieczaniu ran środkami grzybobójczymi. Grzyb niejadalny.
Gatunki podobne.
Jest kilka podobnych hub o białawym i mięsistym owocniku. Najbardziej podobny jest złotoporek niemiły ("Aurantiporus fissilis"). Najłatwiej odróżnić go po tym, że ma owocnik jednowarstwowy, w całości mięsisty. Drobnoporek mleczny ("Postia tephroleuca") i drobnoporek gorzki ("Postia stiptica") są także całkowicie mięsiste, mają ostre brzegi i wydzielają krople cieczy. Pospolity wrośniak anyżkowy rośnie głównie na wierzbach, ma większe pory i charakterystyczny zapach.

</doc>
<doc id="3619676" url="https://pl.wikipedia.org/wiki?curid=3619676" title="Sarcodontia spumea">
Sarcodontia spumea



</doc>
<doc id="3619677" url="https://pl.wikipedia.org/wiki?curid=3619677" title="Spongipellis spumeus">
Spongipellis spumeus



</doc>
<doc id="3619688" url="https://pl.wikipedia.org/wiki?curid=3619688" title="Andrzej Cymorek">
Andrzej Cymorek

Andrzej Cymorek (ur. 14 listopada 1882 w Nieborach, zm. 24 maja 1965) – polski działacz i publicysta protestancki, długoletni sekretarz Społeczności Chrześcijańskiej, duchowny (diakon) Kościoła Ewangelicko-Augsburskiego.
Był współautorem śpiewnika Harfa syjońska. Redagował czasopisma „Dla Wszystkich”, „Słowo Żywota” i „Głosy Kościelne”.
Organizował zjazdy młodzieżowe, spotkania z misjonarzami, tłumaczył powieści z języka słowackiego.

</doc>
<doc id="3619690" url="https://pl.wikipedia.org/wiki?curid=3619690" title="Puchar Europy Zdobywczyń Pucharów siatkarek (1979/1980)">
Puchar Europy Zdobywczyń Pucharów siatkarek (1979/1980)

Puchar Europy Zdobywczyń Pucharów 1979/1980 – 8. sezon turnieju rozgrywanego od 1978 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
 Voorburg
Tabela
Wyniki

</doc>
<doc id="3619699" url="https://pl.wikipedia.org/wiki?curid=3619699" title="Virginia Satir">
Virginia Satir

Virginia Satir (ur. 26 czerwca 1916 w Neillsville, zm. 10 września 1988 w Menlo Park) – amerykańska psychoterapeutka, zajmująca się terapią rodzin, pracownik socjalny, autorka publikacji z zakresu psychoterapii.
Życiorys.
Virginia Satir urodziła się 26 czerwca 1916 roku w Neillsville, Wisconsin, USA. Jej ojciec Oscar Alfred Reinnard Pagenkopf, był farmerem i miał podstawowe wykształcenie. Matka – Minnie Happe Pagenkopf w ocenie Virginii była osobą, która szukała sposobów, aby naprawić wszelkie rzeczy, które źle działały.
Była najstarszym dzieckiem spośród pięciorga rodzeństwa. Osiemnaście miesięcy po Virginii na świat przyszło dwóch braci bliźniaków – Russel i Roger. W 1921 urodziła się młodsza siostra Edith, a w 1923 roku brat – Ray. Virginia była bardzo zdolna – kiedy miała trzy lata nauczyła się czytać. Kiedy miała pięć lat postanowiła, że będzie „detektywem działającym dla dobra dzieci”. To wczesne zainteresowanie, aby odkrywać prawdę, towarzyszyło jej całe życie.
Satir uczęszczała do Milwaukee State Teachers Colleege (dziś: University of Wisconsin), gdzie w 1936 uzyskała tytuł B.A. w zakresie edukacji. Przez kolejne sześć lat pracowała w publicznej szkole w Williams Bay, Wisconsin.
W 1941 roku wyszła za mąż za Gordona Rogersa. Był żołnierzem i w kilka miesięcy po ślubie wyjechał na wojnę. W trakcie jego nieobecności Virginia kontynuowała edukację i w 1948 roku uzyskała tytuł M.A. na University of Chicago. Rok później, w 1949 roku, Virginia Satir i Gordon Rogers rozwiedli się.
Drugie małżeństwo, z Normanem Satir trwało sześć lat – od 1951 do 1957 roku. Nie miała dzieci. Zaadoptowała dwie córki – Mary i Ruth.
Po studiach Virginia otworzyła prywatną praktykę i w 1951 roku pierwszy raz pracowała z rodziną. W 1955 roku rozpoczęła pracę w Illinois Psychiatric Institute, gdzie szerzyła ideę pracy z pacjentem i jego rodziną.
W 1959 roku przeniosła się do Kalifornii, gdzie współtworzyła Mental Research Institute (MRI). Trzy lata później Instytut otrzymał grant i pod kierownictwem Satir rozpoczął się pierwszy kurs psychoterapii rodzinnej. Prowadziła także program szkoleniowy w Esalen Institute w Kalifornii.
Pierwsza książka Satir „Conjoint Family Therapy” została opublikowana w 1964 roku, a kolejna „Peoplemaking” w 1972 roku.
W 1970 roku założyła International Human Learning Resources Network, a w 1977 – Avanta Network, później nazwane Avanta, The Virginia Satir Network.
W trakcie swojej pracy przeprowadziła setki warsztatów i szkoleń z zakresu psychoterapii rodzin. Została uhonorowana wieloma nagrodami i odznaczeniami m.in. uzyskała honorowy doktorat na Univeristy of Wisconsin w 1973 roku.
Zmarła 10 września 1988 roku z powodu raka trzustki i wątroby, w domu w Menlo Park, w Kalifornii.
Poglądy.
Virginia Satir patrzyła na terapię z nowej perspektywy. Wierzyła, że każdy człowiek jest zdolny do ciągłego rozwoju i zmiany. Uważała, że zaburzenia psychiczne są często efektem obciążających doświadczeń rodzinnych i dużą wagę przywiązywała do leczenia całej rodziny, a nie pojedynczego pacjenta.
Satir uważała, że:
„"Rodzina jest swego rodzaju mikrokosmosem – odzwierciedla cały świat. Aby zrozumieć mechanizmy rządzące światem, wystarczy poświęcić się studiowaniu rodziny: takie zagadnienia jak władza, intymność, autonomia zaufanie, umiejętność porozumiewania się są istotnymi czynnikami określającymi sposób, w jaki funkcjonujemy w świecie.”"
W pracy terapeutycznej próbowała pomóc ludziom zaakceptować życie takim jakie jest i osiągnąć spokój. Zachęcała do medytacji, wizualizacji, pracy z oddechem.
Jej wkład w terapię rodzin obejmuje m.in. wprowadzenie i promocję terapii rodzin jako głównego nurtu praktyk terapeutycznych, pogląd na świat i ludzi bazujący na zasobach, możliwościach i własnej wartości, opracowanie sposobów zmiany dysfunkcjonalnych wzorców na zdrowe wzorce.

</doc>
<doc id="3619700" url="https://pl.wikipedia.org/wiki?curid=3619700" title="Piotr Niwiński">
Piotr Niwiński

Piotr Mileniusz Niwiński (ur. 3 lipca 1966 w Gdańsku) – polski historyk, publicysta, wykładowca akademicki. Autor publikacji z zakresu historii najnowszej, szczególnie dotyczących polskiego podziemia w czasie II wojny światowej i po jej zakończeniu oraz opozycji antykomunistycznej na Wileńszczyźnie, a także aparatem represji na Pomorzu po 1945.
Życiorys.
Jest absolwentem II Liceum Ogólnokształcego w Sopocie, Studiował historię na Katolickim Uniwersytecie Lubelskim, od 1994 pracuje na Uniwersytecie Gdańskim. W 1998 obronił napisaną pod kierunkiem Tomasza Strzembosza pracę doktorską "Okręg Wileński Armii Krajowej 1944-1948". Do 2008 pracował także w gdańskim oddziale IPN.
Od 2016 jest kierownikiem Zakładu Nauki o Bezpieczeństwie na Uniwersytecie Gdańskim i wykładowcą na Akademii Humanistyczno-Ekonomicznej w Łodzi.
Autor przeszło stu publikacji, w tym monografii "Okręg Wileński AK 1944-1948" (Warszawa 1999), która otrzymała Nagrodę im. Jerzego Łojka, współautor albumu "Żołnierze wyklęci" (Warszawa 2002) i "Atlasu polskiego podziemia niepodległościowego 1944-1956" (Warszawa-Lublin 2007).
Obok Piotra Semki i prof. Jana Żaryna, autor negatywnej opinii o scenariuszu ekspozycji Muzeum II Wojny Światowej w Gdańsku, które przyczyniły się do zmian administracyjno-strukturalnych funkcjonowania tego muzeum.
Od 7 lutego 2018 członek Rady przy Muzeum II Wojny Światowej w Gdańsku.

</doc>
<doc id="3619711" url="https://pl.wikipedia.org/wiki?curid=3619711" title="Próba jądrowa w Korei Północnej 6 stycznia 2016 roku">
Próba jądrowa w Korei Północnej 6 stycznia 2016 roku

Próby jądrowe w Korei Północnej 6 stycznia 2016 roku – koreańska armia o godz. 10:00:01 czasu lokalnego przeprowadziła podziemną próbę z bombą atomową. Amerykańskie służby geologiczne zarejestrowały wstrząs o magnitudzie 5,1, chińskie centrum trzęsień ziemi zanotowało wstrząs o magnitudzie 4,9.
Media północnokoreańskie ogłosiły, że dokonano udanej detonacji bomby wodorowej, jednak niezależni obserwatorzy oraz przedstawiciele Korei Południowej oceniają, że była to eksplozja ładunku jądrowego oparta na reakcji rozszczepienia ciężkich jąder atomowych (np. uranu lub plutonu).

</doc>
<doc id="3619713" url="https://pl.wikipedia.org/wiki?curid=3619713" title="Henryk Mikołajczak">
Henryk Mikołajczak

Henryk Mikołajczak (ur. 9 kwietnia 1925 w Jarocinie, zm. 25 stycznia 2018 w Poznaniu) – polski profesor, konstruktor.
Życiorys.
Urodził się w ośmioosobowej rodzinie, jako syn kowala. Przed 1939 rozpoczął naukę w jarocińskim gimnazjum. W czasie okupacji hitlerowskiej pracował jako konserwator centralnego ogrzewania. W 1951 ukończył studia na Wydziale Budownictwa Szkoły Inżynierskiej w Poznaniu (pracą dyplomową był projekt centralnego ogrzewania hali sportowej w Czerwińsku). Od 1950 do 1953 był asystentem w Katedrze Mechaniki Teoretycznej (prof. Edmund Karaśkiewicz). W latach 1953-1955 odbył studia magisterskie na Politechnice Gdańskiej (Wydział Budownictwa Lądowego). W 1960 uzyskał doktorat na Politechnice Gdańskiej (praca "Drgania własne i wymuszone pewnego typu płyt wzmocnionych żebrami"). 1 października 1964 przeniesiony został do Poznania na powołany w 1962 Oddział Melioracji Wodnych Wyższej Szkoły Rolniczej. Została mu wówczas powierzona misja utworzenia Katedry Mechaniki Budowli i Konstrukcji Budowlanych. Katedrę utworzył i potem kierował nią aż do 1991 (w katedrze pracowali m.in.: Ryszard Ganowicz, Włodzimierz Łęcki i Jerzy Gołaś). W 1966 uzyskał habilitację na Politechnice Wrocławskiej (praca "Zagadnienia nieciągłych warunków brzegowych dla prostokątnych płyt trójwarstwowych", recenzentem był m.in. Witold Nowacki). Pełnił funkcję prodziekana Wydziału Melioracji Wodnych AR w Poznaniu (1970-1972) oraz dziekana tego wydziału (1972-1975 i 1978-1981). 1 listopada 1978 został profesorem nadzwyczajnym.
1 października 1995 przeszedł na emeryturę.
Pochowany został 30 stycznia 2018 na cmentarzu junikowskim.
Zainteresowania.
Głównym tematem zainteresowania była teoria dźwigarów powierzchniowych. Drugim nurtem była statyka przestrzennych konstrukcji hydrotechnicznych i układów płytowych z uwzględnieniem specjalnych i złożonych stanów obciążenia. Był współtwórcą elektrooporowych czujników tensometrycznych typu WM ("Wilde-Mikołajczak"), jak również technologii ich wytwarzania. Skonstruował także dynamometr do pomiaru sił w kablach sprężających i przetwornik tensometryczny do pomiaru obciążeń w aparacie trójosiowym. 
Wykonywał (w zespołach) badania, próby obciążeń i pomiary kontrolne m.in.:
Prowadził nadzór i badania nad:
Opublikował 50 oryginalnych prac, był autorem lub współautorem około 250 opracowań, badań i ekspertyz, wypromował także trzy prace doktorskie.
Członkostwo.
Jest członkiem: Polskiego Towarzystwa Mechaniki Teoretycznej i Stosowanej (od 1958), Poznańskiego Towarzystwa Przyjaciół Nauk (od 1952), Komisji Nauk Mechanicznych i Budownictwa oddziału PAN w Poznaniu (od 1975), Komitetu Nauki PZITB (od 1960). 

</doc>
<doc id="3619716" url="https://pl.wikipedia.org/wiki?curid=3619716" title="Ali Muhammad Bakir an-Nimr">
Ali Muhammad Bakir an-Nimr

Ali Muhammad Bakir an-Nimr (, ur. 19 grudnia 1994) – saudyjski nastolatek, uczestnik protestów w Arabii Saudyjskiej, które miały miejsce w czasie arabskiej wiosny. Został aresztowany przez władze saudyjskie w lutym 2012 roku za działalność wywrotową, a w maju 2014 został skazany na karę śmierci przez dekapitację i ukrzyżowanie (w tej kolejności). Od 23 września 2015 jego wyrok oczekuje na zatwierdzenie przez króla króla Salmana.
Proces an-Nimra został uznany za niesprawiedliwy m.in. przez eksperta ONZ prof. Christofa Heynsa i organizację Amnesty International, która wezwała władze saudyjskie do wstrzymania wykonania wyroku. Z podobnymi apelami wystąpili także prezydent Francji Francois Hollande i premier Manuel Valls.
Ali an-Nimr jest bratankiem szejka Nimra Bakra an-Nimra, który za krytykę władz również został skazany na śmierć i 2 stycznia 2016 roku ścięty wraz z 46 innymi osobami w masowej egzekucji.
Arabska wiosna.
An-Nimr brał udział w protestach w Arabii Saudyjskiej w latach 2011–2012 podczas arabskiej wiosny. Jak podano w wyroku sądu, „zachęcał do protestów prodemokratycznych [za pomocą] BlackBerry”.
Proces.
An-Nimr, podówczas niepełnoletni, został aresztowany 14 lutego 2012. Jak twierdzi jego ojciec, an-Nimr został zatrzymany przez tajne służby, których funkcjonariusze potrącili go samochodem, w wyniku czego doznał wielu złamań i innych urazów. Ali an-Nimr był przez kilka dni hospitalizowany, a następnie został przeniesiony do więzienia Generalnego Dyrektoriatu Śledczego (GDI) w Dammam. Jak sam twierdzi, po zatrzymaniu był torturowany.
27 maja 2014 roku an-Nimr został skazany na śmierć pod zarzutem udziału w demonstracjach antyrządowych, za posiadanie broni i stosowanie przemocy. Jego apelacje do saudyjskiego Specjalistycznego Trybunału Karnego i Sądu Najwyższego zostały odrzucone.
Od 23 września 2015 wyrok na an-Nimra czeka na ratyfikację przez króla króla Salmana. Dawoud al-Marhoon, inny nastolatek aresztowany w 2012 roku w czasie protestów w Prowincji Wschodniej, został na początku października 2015 również skazany na śmierć przez ścięcie, a wyrok zapadł na podstawie zeznań wymuszonych torturami podczas śledztwa
Sytuacja prawna.
Podczas śledztwa i procesu władze uniemożliwiły Al Nimrowi otrzymanie opieki prawnej. Jego prawnikowi zabroniono przesłuchiwania świadków, a władze nie poinformowały go o terminach kilku rozpraw. Apelację Al-Nimra rozpatrywano przy drzwiach zamkniętych. Amnesty International uznała proces za niesprawiedliwy, a w oświadczeniu określiła jego przeprowadzenie za „głęboko wadliwe”.
Międzynarodowe wsparcie.
We wrześniu 2015 roku, lider opozycji w Wielkiej Brytanii Jeremy Corbyn wezwał brytyjskiego premiera Davida Camerona, aby rząd Wielkiej Brytanii naciskał na saudyjskie władze w sprawie odwołania egzekucji Do odwołania egzekucji i zapewnienia an-Nimrowi uczciwego procesu wezwali również Christof Heyns, Specjalny Sprawozdawca Organizacji Narodów Zjednoczonych, Benyam Mezmur, przewodniczący Komitetu Praw Dziecka ONZ, oraz inni eksperci ONZ. 23 i 24 września, prezydent Francji Francois Hollande i premier Manuel Valls wezwali władze Arabii Saudyjskiej do odwołania wyroku. 27 września grupa Anonymous podała, że w proteście przeciwko wyrokowi dokonała ataku informatycznego na kilka saudyjskich stron rządowych. Petycja wzywająca do odwołania wyroku, zainicjowana w portalu Avaaz, zebrała milion podpisów w mniej niż 24 godziny.
Życie osobiste.
Ali an-Nimr jest bratankiem Nimra al-Nimra, popularnego wśród młodzieży i krytycznego wobec władz Arabii Saudyjskiej szyickiego duchownego, który został 15 października 2014 roku skazany na śmierć przez saudyjski sąd za działania antyrządowe (wyrok wykonano 2 stycznia 2016 roku). Rodzina Alego an-Nimra sądzi, że pokrewieństwo to jest powodem jego aresztowania i skazania.

</doc>
<doc id="3619718" url="https://pl.wikipedia.org/wiki?curid=3619718" title="Gerard Linke">
Gerard Linke

Gerard Linke (ur. 8 lipca 1910 w Krośnie, zm. 20 października 1939 w Kostrzynie) – polski nauczyciel, harcmistrz Związku Harcerstwa Polskiego.
Życiorys.
Urodził się w rodzinie nauczycielskiej. W 1930 ukończył seminarium nauczycielskie w Rogoźnie. W latach 1930-1931 pracował dorywczo jako praktykant, później w latach 1931-1932 jako nauczyciel kontraktowy w Ziminie oraz Nekielce. W 1933 został przeniesiony do szkoły powszechnej w Nekli, gdzie założył męską i żeńską drużynę harcerską. 
Aktywny działacz społeczny, w 1937 ukończył kurs szybowcowy w Szamotułach. W sierpniu 1939 zawarł związek małżeński z nauczycielką z Nekli Anną Zefirjan.
18 października został aresztowany przez gestapo. 20 października 1939 został rozstrzelany przez Niemców w publicznej egzekucji na Rynku w Kostrzynie, w ramach pierwszych masowych egzekucji operacji Tannenberg w Wielkopolsce. 
Po II wojnie światowej jego zwłoki ekshumowano i złożono w grobie, w Kostrzynie. 
Upamiętnienie.
Od 1980 Gerard Linke jest patronem nekielskiego szczepu harcerskiego, działającego obecnie pod nazwą "Ośrodek ZHP Nekla".
W Nekli nadano nazwę Gerarda Linke jednej z ulic.

</doc>
<doc id="3619726" url="https://pl.wikipedia.org/wiki?curid=3619726" title="Anatolij Majorec">
Anatolij Majorec



</doc>
<doc id="3619734" url="https://pl.wikipedia.org/wiki?curid=3619734" title="Kościół Wszystkich Świętych w Bełchatowie">
Kościół Wszystkich Świętych w Bełchatowie

Kościół Wszystkich Świętych – rzymskokatolicki kościół parafialny należący do dekanatu bełchatowskiego archidiecezji łódzkiej. Znajduje się w bełchatowskiej dzielnicy Grocholice.
Historia i architektura.
Pierwotnie była to budowla gotycka i została wzniesiona z kamienia polnego i cegły. Składała się z prostokątnej nawy głównej, małego prezbiterium i zakrystii. Na świątyni była umieszczona sygnaturka. W 1896 roku, w czasie urzędowania księdza proboszcza Franciszka Zająca, świątynia została rozbudowana według projektu architekta Kornelina Szrettera – została powiększona nawa główna, zostały dobudowane dwie kaplice, dwie zakrystie. Następnie, według projektu nowego architekta Feliksa Nowickiego, zostało przebudowane prezbiterium i kruchta oraz zostały wzniesione dwie wieże o wysokości 41 metrów. Po przebudowie kościół uzyskał cechy neoromańskie. Ze starej budowli zachowała się część murów nawy głównej o długości 6 metrów i szkarpy dwóch przęseł. W czasie I wojny światowej w 1914 roku, część murów została uszkodzona, potem świątynia została odbudowana w latach 1917–1920, z zachowaniem pierwotnego wyglądu.
Wyposażenie.
Do wyposażenia świątyni należą: ołtarz główny w stylu barokowym, ozdobiony rzeźbami z drugiej połowy XVII wieku; 2 ołtarze boczne, kaplice w stylu eklektycznym z 1910 roku, chrzcielnica z kamienia wykonana na przełomie XVII i XVIII wieku, 3 rzeźby w stylu gotyckim z XIV wieku – św. Doroty, św. Katarzyny i św. Magdaleny – które odrestaurowano w 2003 roku, 3 rzeźby – krucyfiksy pochodzące z XVII i XVIII wieku, rzeźba Salvator Mundi pochodząca z XVII wieku, ambona wykonana w 1904 roku ozdobiona barokowymi ornamentami, epitafium Jana Nepomucena Dobrzelewskiego zmarłego w 1841 roku, 2 lichtarze pochodzące z XIX wieku, reprezentujące styl neogotycki. Stacje Drogi Krzyżowej w formie obrazów olejnych na płótnie pochodzące z 1910 roku i współczesne namalowane w 1960 roku. Na kościelnej wieży południowej są zawieszone 2 dzwony; organy pneumatyczne o 13 głosach zostały wykonane w 1901 roku.

</doc>
<doc id="3619735" url="https://pl.wikipedia.org/wiki?curid=3619735" title="Okręg Hinterland">
Okręg Hinterland

Okręg Hinterland (niem. "Bezirk Hinterland") – dawny okręg w Szwajcarii w kantonie Appenzell Ausserrhoden. Istniał do 1995.
W skład okręgu wchodziło siedem gmin "(Einwohnergemeinde)"

</doc>
<doc id="3619752" url="https://pl.wikipedia.org/wiki?curid=3619752" title="Future of the Past II – Hell in the East">
Future of the Past II – Hell in the East

Future of the Past II – Hell in the East – album deathmetalowej grupy muzycznej Vader zawierający wyłącznie interpretacje utworów, m.in. takich grup jak: Ghost, Imperator, Merciless Death czy Kat. Wydawnictwo ukazało się 14 grudnia 2015 roku nakładem wytwórni muzycznej Witching Hour Productions. Nagrania zostały udostępnione bezpłatnie w formie digital stream na stronie Bandcamp wydawcy. Płyta została zarejestrowana pomiędzy październikiem, a listopadem 2015 roku w białostockim Hertz Studio we współpracy z producentami muzycznymi Wojciechem i Sławomirem Wiesławskimi. Wśród gości na płycie znaleźli się Krzysztof Hofer (Markiz De Sade), Piotr „Berial” Kuzioła (Slaughter), Robert „Cipis” Gasperowicz (Slashing Death) oraz Bruno Kovařík (Krabathor).
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="3619757" url="https://pl.wikipedia.org/wiki?curid=3619757" title="Léon Aelter">
Léon Aelter

Léon Joseph Aelter, Freddy (ur. 6 stycznia 1890) – belgijski sprinter, uczestnik igrzysk olimpijskich (1912).
Na igrzyskach w Sztokholmie wystartował w dwóch konkurencjach. W biegu na 100 metrów zajął, z nieznanym czasem, drugie miejsce w biegu eliminacyjnym i awansował do półfinału, który z nieznanym czasem, zakończył na miejscach 2-5. W biegu na 200 metrów, Aelter odpadł w fazie eliminacyjnej zajmując w trzecim biegu miejsca 3-4 (czas nieznany).
9 lipca 1912 w Brukseli wyrównał rekord Belgii na 100 metrów uzyskując czas 11,0.
Rekordy życiowe: 

</doc>
<doc id="3619758" url="https://pl.wikipedia.org/wiki?curid=3619758" title="Cerkiew św. Bazylego Wielkiego w Hrabovej Roztoce">
Cerkiew św. Bazylego Wielkiego w Hrabovej Roztoce

Cerkiew św. Bazylego Wielkiego w Hrabovej Roztoce – drewniana greckokatolicka cerkiew (nieczynna) parafii Šmigovec. Należy do dekanatu Snina w archieparchii preszowskiej Kościoła katolickiego obrządku bizantyjsko-słowackiego.
Cerkiew powstała w unikatowym typie cerkwi karpackich charakterystycznym dla okolic Sniny, posiada status Narodowego Zabytku Kultury.
Historia.
Cerkiew została wzniesiona w 1750 na wzgórzu ponad miejscowością.
W latach pięćdziesiątych XX wieku została zamieniona na prawosławną, by w latach dziewięćdziesiątych powrócić do grekokatolików, lecz z powodu braku wiernych nie jest użytkowana. W 2000 remontowana zewnątrz. W 2003 okradziona z pięcu ikon.
Architektura i wyposażenie.
Jest to cerkiew drewniana o konstrukcji zrębowej, orientowana na kamiennej podmurówce. Budowla trójdzielna: prezbiterium zamknięte prostokątnie, szersza nawa i babiniec z posadowioną na jego zrębie niską słupową wieżą, z namiotowym daszkiem, zakończoną cebulastą banią, z metalowym krzyżem. W wieży trzy dzwony. Nad prezbiterium druga mała wieżyczka. Całość nakryta jednokalenicowym dachem gontowym z szerokim okapem wokół.
Wewnątrz w prezbiterium niepełna zrębowa kopuła uzupełniona stropem płaskim, który także w pozostałych pomieszczeniach. Ściany obite pionowymi deskami pomalowanymi na biało i zielono. Zachował się czteropiętrowy kompletny ikonostas z 1794. Carskie wrota z dziesięcioma medalionami. Na ścianach nawy dwa malowane krzyże procesyjne z końca XVIII stulecia. W sanktuarium barokowy ołtarz główny o bogato rzeźbionej nastawie i również rzeźbione tabernakulum. Na wyposażeniu barokowa skrzynia.

</doc>
<doc id="3619760" url="https://pl.wikipedia.org/wiki?curid=3619760" title="Stacja ejektorowa IV w Olsztynie">
Stacja ejektorowa IV w Olsztynie

Stacja ejektorowa IV w Olsztynie – zabytkowa stacja przepompowni ścieków systemu Isaaca Shone’a zlokalizowana w Olsztynie przy al. Wojska Polskiego.
Konstrukcja i wyposażenie.
Stacja składa się z zespołu zabytków ruchomych (wyposażenie stacji: dwa ejektory, rurociągi doprowadzające i odprowadzające ścieki, rurociągi pneumatyczne i zawory, dwa świetliki luksferowe na poziomie ulicy i żeliwna pokrywa włazu wejściowego) oraz betonowej komory, typowej dla budownictwa początku XX wieku, wpisanej do wojewódzkiej ewidencji zabytków.
Komora jest na rzucie poziomym zbliżona do owalu (linia północ-południe) i posiada następujące wymiary: głębokość – 5,01 metra (do stropu, a do poziomu ulicy – 5,86 metra), szerokość – ponad 2 metry, długość – około 6,2 metra. Kształt komory (w pionie) jest zbliżony do graniastosłupa prostego. Przykrycie stanowi strop Kleina, wsparty na stalowych belkach o wysokości 200 mm. Ściany są wykonane z masy betonowej, a partie podstropowe i mury kominów, jak również nadproża – z cegieł związanych silną zaprawą cementowo-wapienną. W dniu odkrycia komory (30 czerwca 2010) komora była wypełniona wodą do wysokości około 3,5 metra. Badania archeologiczne trwały od 17 sierpnia 2010 do 31 sierpnia 2010. W ich trakcie ustalono, że obiekt jest elementem nieczynnej już, historycznej kanalizacji olsztyńskiej systemu Shone’a, którą założono w mieście w końcu XIX wieku. Przepompownia (stacja ejektorowa) była nieczynna od czterdziestu lat (wyłączono ją z systemu w 1968 i zapomniano). 
Na powierzchni ulicy Wojska Polskiego widoczne są tylko zamknięcia kominów złazowych: drzwi metalowe (prostokątne) i żeliwna pokrywa z napisem: "ERICH MERTEN u.Co. – 18 BERLIN 89", jak również świetlik, pierwotnie ze szklanymi pustakami, potem zaślepiony betonem, z napisem: "DOUTCHES-LUXFER-PRISMEN-SYNDIKAT-G.M.B.H.".
We wnętrzu zlokalizowano pomost roboczy (strop pośredni) oparty na dziewięciu konsolach z betonu. Pod nim stoją dwa ejektory - hermetyczne zbiorniki robocze, każdy o pojemności 3,2 m³, wykonane z blach stalowych, nitowanych na łączach. We wschodniej partii komory widoczna jest częściowo trudna do odczytania data "1949" namalowana czarną substancją. 
Historia.
Kanalizacja systemu Shone’a w Olsztynie była jednym z wczesnych zastosowań ciśnieniowego systemu transportu ścieków z rozprowadzaniem sprężonego powietrza odrębną siecią przewodów. System taki opatentował walijski inżynier Isaac Shone w 1878. W Olsztynie system oddano do użytku w 1899 i składał się z siedmiu (a od 1912 z dziewięciu) stacji ejektorowych (przepompowni pneumatycznych), kierujących ścieki do oczyszczalni przy ul. Leśnej. System uruchomiono ponownie po zniszczeniach II wojny światowej, jednak z uwagi na brak praktyki z tego typu urządzeniami (niestosowanymi nigdzie w Polsce), występowały liczne problemy eksploatacyjne. Kłopoty te stopniowo opanowano, jednak nie inwestowano w system i nie konserwowano go w sposób gwarantujący długortwałą eksploatację. Był stopniowo wymieniany na grawitacyjny aż do końca XX wieku (wyłączono wtedy ostatnie dwa ejektory).
Zabytek.
Stacja nr IV została uznana za zabytek 2 listopada 2010, jako materialny dowód historii dynamicznego rozwoju techniki w Olsztynie, innowacyjności i sięgania do najlepszych światowych zdobyczy technicznych. Władze miejskie postanowiły zachować zabytek in situ, zlecając nawet z tego powodu korektę przebiegu wodociągu i drogi krajowej. Całość przekryto nową płytą stalową, w miejsce luksferów umieszczając płyty szklane, umożliwiające wgląd z ulicy. Dostęp do wnętrza dla zwiedzających nie jest możliwy. Obok postawiono też tablicę informacyjną. Planowane jest przejęcie komory przez tworzone Muzeum Nowoczesności.

</doc>
<doc id="3619761" url="https://pl.wikipedia.org/wiki?curid=3619761" title="Okręg Mittelland">
Okręg Mittelland

Okręg Mittelland (niem. "Bezirk Mittelland") – dawny okręg w Szwajcarii w kantonie Appenzell Ausserrhoden. Powstał w 1877 i istniał do 1995.
W skład okręgu wchodziło pięć gmin ("Einwohnergemeinde")

</doc>
<doc id="3619763" url="https://pl.wikipedia.org/wiki?curid=3619763" title="Gertrude Woodcock Seibert">
Gertrude Woodcock Seibert

Gertrude Woodcock Seibert (ur. 16 listopada 1864 w Altoonie; zm. 13 czerwca 1928 w Miami) – amerykańska poetka, autorka publikacji „Niebiańska manna” oraz współautorka „Berejskiego podręcznika nauczycieli biblijnych”. Autorka wielu tekstów pieśni Badaczy Pisma Świętego ze śpiewnika „Radosne pieśni Syjonu”.
Życiorys.
W 1894 roku Gertrude Seibert została członkiem ruchu Badaczy Pisma Świętego. Od roku 1899 liczne jej wiersze ukazywały się w „Strażnicy Syjońskiej”. Była również autorką wielu tekstów pieśni ze śpiewnika „Radosne pieśni Syjonu na wszystkie zebrania chrześcijańskie”.
Opracowała wydaną w 1905 roku i przez wiele lat cieszącą się dużą popularnością publikację Towarzystwa Strażnica pod tytułem „Niebiańska manna, czyli rozmyślania duchowe na każdy dzień w roku dla domowników wiary” (, a w roku 1907 jako "Daily Heavenly Manna and Birthday Record" [Niebiańska manna na każdy dzień w roku i spis dat urodzin]). Zawierała ona zestaw wersetów biblijnych przeznaczonych do czytania na każdy dzień roku wraz z krótkimi komentarzami pochodzącymi z artykułów ze „Strażnicy Syjońskiej”. Do 1914 roku książka ta tylko w języku angielskim osiągnęła łączny nakład 150 tys. egzemplarzy. Publikacja ta ukazała się między innymi w językach: greckim, norweskim, niemieckim, polskim, rumuńskim i szwedzkim.
W 1905 roku ukazało się specjalne ilustrowane wydanie wiersza „In the Garden of the Lord” autorstwa Gertrude Seibert. Współredagowała wspólnie z Claytonem J. Woodworthem również „Berejski podręcznik nauczycieli biblijnych” (ang. "Berean Bible Teachers' Manual"), w tym głównie dwa jego dodatki: "Instructors' Guide-Texts" oraz "Berean Topical Index" (wydane po polsku jako broszura „Spis tematów biblijnych”). W 1909 roku wydano wiersz Gertrude Seibert „Ta słodka dzika róża” (ang. "The Sweet Brier Rose") w formie broszury noworocznej o nakładzie 500 tysięcy egzemplarzy. W 1926 roku w Miami wydano tomik jej wierszy pod tytułem „The Sweet-Brier Rose and Other Poems”.
Po podziałach w ruchu Badaczy Pisma Świętego Gertrude Seibert pozostała związana z Towarzystwem Strażnica i największą grupą Badaczy Pisma Świętego, która w 1931 roku przyjęła nazwę Świadkowie Jehowy. Zmarła w czerwcu 1928 w Miami po przejściu nieudanej operacji. Została przewieziona do Mount Union i tam pogrzebana. Mowę pogrzebową wygłosił członek zarządu Towarzystwa Strażnica Alexander H. Macmillan.

</doc>
<doc id="3619764" url="https://pl.wikipedia.org/wiki?curid=3619764" title="Slađan Stojković">
Slađan Stojković

 
Slađan Stojković (ur. 23 grudnia 1965 w Aleksinacu) – serbski koszykarz, występujący na pozycji rzucającego obrońcy.
W 1997 roku podpisał umowę z Anwilem Włocławek, następnie jeszcze przed rozpoczęciem rozgrywek doznał kontuzji, która wyeliminowała go z gry na cały sezon. Niedługo potem został oficjalnie zwolniony.

</doc>
<doc id="3619765" url="https://pl.wikipedia.org/wiki?curid=3619765" title="Sladan Stojković">
Sladan Stojković



</doc>
<doc id="3619766" url="https://pl.wikipedia.org/wiki?curid=3619766" title="Bezirk Hinterland">
Bezirk Hinterland



</doc>
<doc id="3619767" url="https://pl.wikipedia.org/wiki?curid=3619767" title="Slajdan Stojković">
Slajdan Stojković



</doc>
<doc id="3619769" url="https://pl.wikipedia.org/wiki?curid=3619769" title="Bezirk Mittelland">
Bezirk Mittelland



</doc>
<doc id="3619770" url="https://pl.wikipedia.org/wiki?curid=3619770" title="Herberts Baumanis">
Herberts Baumanis

Herberts Baumanis (ros. Герберт Бауманис, "Herbert Baumanis"; ur. 5 stycznia 1895 w Rydze) – rosyjski lekkoatleta łotewskiego pochodzenia specjalizujący się w biegach sprinterskich, olimpijczyk.
Łotysz wziął udział w jednej konkurencji podczas V Letnich Igrzysk Olimpijskich w Sztokholmie w 1912 roku. Na dystansie 200 metrów odpadł w fazie eliminacyjnej, gdzie swojego biegu nie ukończył.
Reprezentował barwy klubu Rīgas Unions.

</doc>
<doc id="3619771" url="https://pl.wikipedia.org/wiki?curid=3619771" title="Haralds Hāns">
Haralds Hāns

Haralds Hāns (ros. Гаральд Ганс; ur. 8 stycznia 1893 w Mitawie) – rosyjski lekkoatleta łotewskiego pochodzenia specjalizujący się w biegach sprinterskich, olimpijczyk.
Łotysz wziął udział w jednej konkurencji podczas V Letnich Igrzysk Olimpijskich w Sztokholmie w 1912 roku. Na dystansie 200 metrów odpadł w fazie eliminacyjnej, gdzie trzecim biegu eliminacyjnym, z nieznanym czasem, zajął miejsca 3-4.
Reprezentował barwy klubu Rīgas Unions.

</doc>
<doc id="3619775" url="https://pl.wikipedia.org/wiki?curid=3619775" title="System Celina">
System Celina

System Celina – jest to system informatyczny polskiej służby celnej, który wspomaga pracę organów celnych nie tylko w zakresie obsługi zgłoszeń celnych. 
Od 1 maja 2004 r. jego funkcjonalność została rozszerzona o dodatkowe funkcje dzięki którym oprócz obsługi zgłoszeń celnych jest on również wykorzystywany także do rejestrowania i przetwarzania danych pochodzących z przekazywanych organom celnym elektronicznych deklaracji INTRASTAT, deklaracji statystycznych dotyczących obrotów towarowych pomiędzy państwami członkowskimi Wspólnoty. Komunikacja z podmiotami (zgłaszającymi) zapewniona jest poprzez strony webowe CELINA WEB-CEL (dla procedur standardowych) i CELINA OPUS (dla procedur uproszczonych), tworzące tzw. Wrota Celne (customs gateway). Ponadto, istnieje możliwość korzystania przez podmioty z poczty elektronicznej lub dyskietki/płyty CD a także możliwość złożenia zgłoszenia w formie dokumentu papierowego, z którego dane są wprowadzane do systemu CELINA przez funkcjonariusza celnego.
System CELINA działa we wszystkich placówkach celnych (urzędach i oddziałach celnych).

</doc>
<doc id="3619778" url="https://pl.wikipedia.org/wiki?curid=3619778" title="Bachtiar Bajseitow">
Bachtiar Bajseitow



</doc>
<doc id="3619779" url="https://pl.wikipedia.org/wiki?curid=3619779" title="Ignacy Kujawa">
Ignacy Kujawa

Ignacy Kujawa (ur. 31 lipca 1890 we Strzyżewie Smykowym, zm. 9 sierpnia 1979 w Poznaniu) – uczestnik strajku dzieci wrzesińskich w 1901, powstaniec wielkopolski.
Życiorys.
Syn Michała i Marianny Antkowiak. Uczęszczał do Katolickiej Szkoły Ludowej we Wrześni. W 1901 uczestniczył w strajku szkolnym we Wrześni. Dalej kształcił się w zawodzie ślusarz-mechanik. Pracował w wielu różnych przedsiębiorstwach na emigracji zarobkowej w Niemczech. W 1914 powołano go do Armii Cesarstwa Niemieckiego. Podczas udziału w I wojnie światowej uzyskał stopień kaprala. Brał udział w wydarzeniach rewolucyjnych, gdy jesienią 1918 roku przebywał jako rekonwalescent w garnizonie berlińskim. W listopadzie tego roku powrócił do Wrześni. Wchodził w skład polskiej grupy w Radzie Robotniczej (był jednym z głównych jej organizatorów) i w Radzie Robotniczo-Żołnierskiej oraz w Miejskiej Radzie Ludowej. Jako dowódca plutonu wrzesińskiej kompanii ckm w trakcie powstania wielkopolskiego wyróżnił się w obydwu bitwach o Szubin 8 stycznia i 11 stycznia 1919, potem na odcinku Rynarzewo-Rudy-Władysławowo. Zwolniony z wojska po zakończeniu walk ze stopniem sierżanta sztabowego. Do 1939 pracował w służbie skarbowej w Kościanie, gdzie zamieszkał na stałe. Po II wojnie światowej pracował w skarbowości w różnych miejscowościach na Ziemiach Odzyskanych. W 1951 przeszedł na emeryturę, zamieszkując na stałe w Poznaniu.
Zmarł 9 sierpnia 1979 w Poznaniu.
Życie osobiste.
W 1920 ożenił się z Pelagią Wilkowską, z którą miał trzy córki: Leokadię, Włodzimiere i Janinę.

</doc>
<doc id="3619783" url="https://pl.wikipedia.org/wiki?curid=3619783" title="Okręg Vorderland">
Okręg Vorderland

Okręg Vorderland (niem. "Bezirk Vorderland") – dawny okręg w Szwajcarii w kantonie Appenzell Ausserrhoden. Powstał w 1877 i istniał do 1995.
W skład okręgu wchodziło osiem gmin "(Einwohnergemeinde)"

</doc>
<doc id="3619785" url="https://pl.wikipedia.org/wiki?curid=3619785" title="Port lotniczy Pau-Pireneje">
Port lotniczy Pau-Pireneje



</doc>
<doc id="3619786" url="https://pl.wikipedia.org/wiki?curid=3619786" title="Złotoporek niemiły">
Złotoporek niemiły

Złotoporek niemiły, białak niemiły, białak czerniejący ("Aurantiporus fissilis" (Berk. &amp; M.A. Curtis) H. Jahn ex Ryvarden) – gatunek grzybów należący do rodziny strocznikowatych ("Meruliaceae").
Systematyka i nazewnictwo.
Pozycja w klasyfikacji według Index Fungorum: "Aurantiporus, Meruliaceae, Polyporales, Incertae sedis, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozowali w 1849 roku Miles Joseph Berkeley i Moses Ashley Curtis nadając mu nazwę "Polyporus fissilis". Później zaliczany był do różnych rodzajów w randze gatunku lub podgatunku. Obecną, uznaną przez Index Fungorum nazwę nadali mu w roku 1978 H. Jahn i Ryvarden.
Niektóre synonimy naukowe:
Polska nazwa białak niemiły pojawiła się po raz pierwszy w pracy Stanisława Domańskiego i in. w 1967 roku. W 2003 r. Władysław Wojewoda zaproponował nazwę białak czerniejący. Po przeniesieniu tego gatunku do rodzaju "Aurantiporus" obydwie są niespójne z nazwą naukową. Zgodna z nią natomiast jest nazwa złotoporek niemiły podana w pracy B. Gumińskiej i W. Wojewody z 1985 r.
Morfologia.
Owocnik jest jednoroczny, typu huba. Do podłoża przyrasta bokiem.
Gruby i mięsisty, o kształcie konsolowatym lub rozpostarto-odgiętym, czasami rozpostarty. Owocniki wyrastają pojedynczo lub w grupach, ułożone dachówkowato. Sąsiednie owocniki zrastają się z sobą. Pojedynczy owocnik ma szerokość do 25 cm i grubość do 8 cm. Brzeg tępy, gruby. Powierzchnia nierówna, chropowata, ale bez strefowania, omszona lub krótko owłosiona. Barwa początkowo biała, później kremowa, zazwyczaj z różowym odcieniem. Różowe przebarwienie staje się dobrze widoczne gdy owocnik zaczyna wysychać.
Rurkowy, w młodych owocnikach białawy, w starszych lekko różowawy lub słomkowożółty. Po wyschnięciu staje się czerniawy. Rurki tworzą jedną warstwę o grubości 1–3 cm. Z rurek świeżych owocników często wydziela się bezbarwny lub żółtawy płyn. Pory rurek kanciaste, w starszych owocnikach nierówne, a nawet labiryntowate. Mają średnicę 0,3–0,8 mm, na jednym mm mieści się ich 2-3.
Jednowarstwowy, soczysty o konsystencji włóknisto-mięsistej. Ma przeważnie grubość 1–4 cm, jest początkowo biały, potem lekko różowawy. Podczas wysychania ulega nasyceniu żywicą, ciemnieje do koloru umbry oraz twardnieje i wygląda jak gdyby nasycony był klejem. Ma nieprzyjemny zapach i cierpki smak.
System strzępkowy monomityczny. Strzępki generatywne ze sprzążkami, o zróżnicowanej grubości ścian – od cienkościennych do grubościennych. Mają szerokość 3,5–6 µm. Są bezbarwne lub zawierają jasnożółtawe kryształki. Podstawki zgrubiałe, 4–sterygmowe, o rozmiarach 15–20 × 4–6 µm. Posiadają sprzążki w podstawie. Zarodniki o kształcie od elipsoidalnego do owalnego, bezbarwne, gładkie, nieamyloidalne. Mają rozmiar 4–5 × 2,5–3 µm. W kontekście występują chlamydospory o średnicy 4–10 µm. Są kuliste, nieco grubościenne i nieamyloidalne.
Występowanie i siedlisko.
Złotoporek niemiły występuje tylko na półkuli północnej. Jego stanowiska zanotowano w Ameryce Północnej, Europie i Azji. W piśmiennictwie naukowym na terenie Polski opisano wiele jego stanowisk. W Polsce gatunek rzadki. Znajduje się na "Czerwonej liście roślin i grzybów Polski". Ma status R – potencjalnie zagrożony z powodu ograniczonego zasięgu geograficznego i małych obszarów siedliskowych. Znajduje się na listach gatunków zagrożonych także w Niemczech, Danii, Holandii, Norwegii, Szwecji i Finlandii.
Rośnie na drzewach liściastych w ogrodach, parkach, przy drogach, rzadziej w lasach. Owocniki wytwarza od lipca do listopada. Często występuje w dziuplach. Obserwowano go na kasztanowcach, jesionach, jabłoniach, gruszach, olszach, leszczynie, wiązach, dębach, bukach, brzozach, lipach, wierzbach, topolach, jarzębinie, oliwkach. Bardzo rzadko spotykano go na drzewach iglastych – na sosnach i świerkach.
Znaczenie.
Saprotrof i pasożyt drzew. Rozwija się zarówno na martwych, jak i na żywych drzewach. Powoduje białą zgniliznę drewna. Ochrona drzew polega na profilaktyce – zabezpieczaniu ran środkami grzybobójczymi. Grzyb niejadalny.
Gatunki podobne.
Jest kilka podobnych hub o białawym i mięsistym owocniku. Najbardziej podobny jest gąbczak piankowy ("Sarcodontia spumea"). Najłatwiej odróżnić go po tym, że ma owocnik dwuwarstwowy; górna część jest soczysta, dolna łykowata. Drobnoporek mleczny ("Postia tephroleuca") i drobnoporek gorzki ("Postia stiptica") są całkowicie mięsiste, mają ostre brzegi i wydzielają krople cieczy. Pospolity wrośniak anyżkowy rośnie głównie na wierzbach, ma większe pory i charakterystyczny zapach.

</doc>
<doc id="3619787" url="https://pl.wikipedia.org/wiki?curid=3619787" title="Pozycja kolankowo-łokciowa">
Pozycja kolankowo-łokciowa

Pozycja kolankowo-łokciowa – pozycja seksualna, w której partner bierny klęczy pochylony do przodu z łokciami opartymi o podłoże, natomiast partner aktywny klęczy z tyłu między jego rozwartymi nogami trzymając go za biodra.
Pozycja zapewnia znaczną swobodę. Mężczyzna przy penetracji pochwy lub odbytnicy może kontrolować głębokość pchnięć, zaś partner bierny wsparty na kolanach i łokciach może kołysać się w przód i w tył lub zmieniać ustawienia miednicy, powodując zmianę doznań u obojga. Przy maksymalnym skłonie kobiety nasada członka ociera się o spojenie łonowe i pobudza łechtaczkę.
Pozycja kolankowo-łokciowa jest jedną z pozycji tylnych zwanej potocznie w języku angielskim "piesek".
Współżycie seksualne w tej pozycji sprzyja zajściu w ciążę. Po ejakulacji w pochwie nasienie opada w dół w okolicę szyjki macicy, co ułatwia zapłodnienie. Z tego powodu zalecana jest przez lekarzy dla kobiet mających problem z zajściem w ciążę.
Pozycja ta ma również zastosowanie w medycynie. W takim ułożeniu pacjenta przeprowadza się wiele badań diagnostycznych, m.in.: badanie proktologiczne (per rectum), rektoskopowe i inne.

</doc>
<doc id="3619788" url="https://pl.wikipedia.org/wiki?curid=3619788" title="Prowincjonalny Bank Akcyjny Wielkiego Księstwa Poznańskiego">
Prowincjonalny Bank Akcyjny Wielkiego Księstwa Poznańskiego

Prowincjonalny Bank Akcyjny Wielkiego Księstwa Poznańskiego (niem. "Provinzial-Aktienbank des Grossherzogthums Posen") – bank emisyjny (spółka akcyjna) działający w Poznaniu w latach 1857-1890. Był jedynym bankiem emisyjnym w historii miasta i pierwszym o strukturze spółki akcyjnej. 
Powołanie w Poznaniu banku posiadającego przywilej emisji banknotów i not emisyjnych był dowodem zaufania władz centralnych i wyróżnieniem dla miasta. Poznań stał się w ten sposób znaczącym miastem w systemie bankowym państwa pruskiego. Kapitał zakładowy wynosił milion talarów i został rozpisany na 2000 akcji po 500 talarów płatnych ratalnie. Jeden akcjonariusz mógł nabyć najwyżej sto akcji. Do czynności banku należało: dyskonto weksli, udzielanie kredytów i pożyczek krótkoterminowych, skup i sprzedaż walut i metali szlachetnych. Na czele banku stała 12-osobowa rada administracyjna (potem nadzorcza) składająca się z poznańskich kupców, bankierów i urzędników. Bank miał także za cel wspieranie i ożywianie handlu, jednak zadanie to wykonywał w stopniu marginalnym (m.in. wspierał cukrownictwo, udzielał pożyczek miastu i zamożniejszym kupcom). Instytucja rozwiązała się w 1890 wraz z utratą przywilejów emisyjnych.

</doc>
<doc id="3619790" url="https://pl.wikipedia.org/wiki?curid=3619790" title="Bezirk Vorderland">
Bezirk Vorderland



</doc>
<doc id="3619791" url="https://pl.wikipedia.org/wiki?curid=3619791" title="Aurantiporus fissilis">
Aurantiporus fissilis



</doc>
<doc id="3619793" url="https://pl.wikipedia.org/wiki?curid=3619793" title="Jegor Kljuka">
Jegor Kljuka



</doc>
<doc id="3619795" url="https://pl.wikipedia.org/wiki?curid=3619795" title="Białak czerniejący">
Białak czerniejący



</doc>
<doc id="3619796" url="https://pl.wikipedia.org/wiki?curid=3619796" title="Tyromyces fissilis">
Tyromyces fissilis



</doc>
<doc id="3619804" url="https://pl.wikipedia.org/wiki?curid=3619804" title="Wiktor Makiejew">
Wiktor Makiejew

Wiktor Pietrowicz Makiejew (ros. Ви́ктор Петро́вич Маке́ев, ur. 25 października 1924 we wsi Protopopowo (obecnie wieś im. Kirowa w rejonie kołomieńskim w obwodzie moskiewskim), zm. 25 października 1985 w Moskwie) – radziecki konstruktor rakiet, dwukrotny Bohater Pracy Socjalistycznej (1961, 1974).
Życiorys.
Wiktor Makiejew urodził się we wsi Protopopowo w obwodzie moskiewskim. Od 1939 pracował w fabryce lotniczej nr 22 w Moskwie, ewakuowanej 1941 do Kazania, 1942 studiował wieczorowo w Kazańskim Instytucie Lotniczym, później przeniesiony na studia dzienne do Moskiewskiego Instytutu Lotniczego im. Ordżonikidze, który ukończył 1948, później był na wyższych kursach inżynieryjnych przy Moskiewskiej Wyższej Szkole Technicznej im. Baumana. Od 1947 pracował na OKB-1 (obecnie RKK Energia) Instytutu Naukowo-Badawczego-88 jako kierowniczy konstruktor, brał udział w skonstruowaniu rakiety R-11 i pierwszej morskiej rakiety balistycznej R-11FM. 1950-1952 funkcjonariusz Komsomołu, instruktor wydziału młodzieży robotniczej KC Komsomołu, potem ponownie kierowniczy konstruktor OKB-1, od 1955 główny konstruktor biura konstruktorskiego OKB-385 (później biura konstruktorskiego budowy maszyn), od 1963 szef przedsiębiorstwa i główny konstruktor, od 1977 szef biura konstruktorskiego budowy maszyn i konstruktor generalny. 17 czerwca 1963 za stworzenie rakiety R-13 otrzymał tytuł Bohatera Pracy Socjalistycznej. Przyczynił się do zbudowania pocisku balistycznego R-21 (1963), później pocisku R-27 (1968), R-29 - pierwszej morskiej rakiety międzykontynentalnej (1974), R-29R (1977), R-39 (1983) i R-29MR. 24 października 1974 za utworzenie kompleksu z rakietą RCM-40 otrzymał tytuł Bohatera Pracy Socjalistycznej po raz drugi.
Autor 32 wynalazków i ponad 200 publikacji. Profesor i kierownik katedry urządzeń latających w Czelabińskim Instytucie Politechnicznym (1960-1981), kierownik katedry problemów inżynierii energetycznej Moskiewskiego Instytutu Fizyczno-Technicznego (1981-1985). Wniósł poważny wkład w rozbudowę i rozwój miasta Miass. Deputowany do Rady Najwyższej ZSRR (1966-1985). Członek KC KPZR (1971-1985). Od 1962 profesor, od 1965 doktor nauk technicznych. Akademik Akademii Nauk ZSRR (1976). W 1974 nagrodzony Złotym Medalem Akademii Nauk ZSRR im. Siergieja Korolowa. Pochowany na Cmentarzu Nowodziewiczym. W 1997 pośmiertnie otrzymał honorowe obywatelstwo miasta Miass.
Odznaczenia i nagrody.
I medale.

</doc>
<doc id="3619807" url="https://pl.wikipedia.org/wiki?curid=3619807" title="Gais">
Gais



</doc>
<doc id="3619808" url="https://pl.wikipedia.org/wiki?curid=3619808" title="Antoni Lasek-Gryzina">
Antoni Lasek-Gryzina



</doc>
<doc id="3619810" url="https://pl.wikipedia.org/wiki?curid=3619810" title="Miejska Kasa Oszczędności w Poznaniu">
Miejska Kasa Oszczędności w Poznaniu

Miejska Kasa Oszczędności (niem. "Die Städtische Sparkasse") – kasa komunalna powołana przez władze miejskie Poznania, działająca w latach 1827-1833 i 1838-1914. 
Kasa była instytucją publicznoprawną nie posiadającą osobowości prawnej, ale zachowującą odrębność finansową. W pierwszym okresie funkcjonowania (1827-1833) przynosiła straty i została zamknięta. Po reaktywacji w 1838 działała zarządzana przez władze samorządu miejskiego i była gwarantowana budżetem miasta. Organem kontrolnym był prezes rejencji. 
Kasa była instytucją powszechną, gromadzącą niewielkie kwoty oszczędności, wypłacając jednak niewielkie oprocentowanie. Handlowała też papierami wartościowymi, udzielała pożyczek hipotecznych osobom prywatnym oraz kredytowała instytucje publiczne. Kasa radziła sobie po reaktywacji dobrze (w 1890 przeciętny wkład oszczędnościowy wynosił 262 marki). Klientami było głównie drobnomieszczaństwo. Stosowano politykę uprzywilejowania Niemców.

</doc>
<doc id="3619812" url="https://pl.wikipedia.org/wiki?curid=3619812" title="Geis (ujednoznacznienie)">
Geis (ujednoznacznienie)

Osoby:
Inne:
Zobacz też:

</doc>
<doc id="3619817" url="https://pl.wikipedia.org/wiki?curid=3619817" title="Bank Bniński, Chłapowski i Plater - Tellus">
Bank Bniński, Chłapowski i Plater - Tellus

Bank Bniński, Chłapowski i Plater - Tellus – bank (spółka akcyjna) działający w Poznaniu w latach 1862-1873. Był prekursorem bankowych towarzystw akcyjnych w mieście.
Bank założono jako spółkę komandytową 19 października 1862 w Bazarze z inicjatywy wielkopolskiego ziemiaństwa. Celem działania instytucji był wykup ziemi i sprzedawanie jej Polakom, udzielanie kredytów hipotecznych i obrót hipotekami ziemskimi. Bank nie posiadał polskiej konkurencji, w związku z czym jego oferta cieszyła się dużym powodzeniem, przekładając się na początkowe sukcesy, które uśpiły czujność służb kontrolnych. Nadmiernie rozbudowano akcję kredytową, zbudowano pokaźną bazę klientów niesolidnych, podjęto liczne nietrafione transakcje w handlu zbożowym, a także spekulacje papierami wartościowymi. Wszystko to doprowadziło do bankructwa banku w 1873, a także rozległych strat polskiego ziemiaństwa i instytucji kooperujących z różnych branż nie tylko w Wielkopolsce, ale też w innych zaborach i poza nimi. Sprawiło to, że Tellus stał się na długie dziesięciolecia negatywną legendą polskiej bankowości akcyjnej, częściowo hamując działalność w tym zakresie. Upadek był tym dotkliwszy, że praktycznie nie poprzedzały go żadne złe informacje ekonomiczne. Sprawa nadszarpnęła zaufanie do polskich instytucji finansowych, zwłaszcza w ostrożnej gospodarczo Wielkopolsce.

</doc>
<doc id="3619819" url="https://pl.wikipedia.org/wiki?curid=3619819" title="Geiss">
Geiss

Osoby:
Zobacz też:

</doc>
<doc id="3619820" url="https://pl.wikipedia.org/wiki?curid=3619820" title="Porozumienie w Algierze (1975)">
Porozumienie w Algierze (1975)

Porozumienie w Algierze – porozumienie zawarte w Algierze 13 marca 1975 między Irakiem i Iranem. Dotyczyło one sporu o granicę obu państw na Szatt al-Arab (w j. perskim Arwand Rud) oraz kwestii wspierania przez Iran Kurdów irackich. Wbrew postanowieniom umowy Irak wypowiedział ją jednostronnie w 1980.
Okoliczności podpisania.
Powstanie Kurdów, walczących o niepodległość pod wodzą Mustafy Barzaniego, było jednym z najpoważniejszych problemów wewnętrznych, jakie stały przed rządzącą w Iraku od zamachu stanu w 1968 partią Baas. W sierpniu 1974 Irak skierował do walki z Kurdami 80% swojej armii, w tym broń pancerną, lotnictwo i ciężką artylerię. Od 110 do 130 tys. Kurdów zbiegło do Iranu, jednak dzięki dostawom broni z Teheranu kurdyjscy partyzanci byli w stanie skutecznie stawiać opór armii irackiej. Na dłuższą metę szach Iranu Mohammad Reza Pahlawi nie miał jednak zamiaru dopuścić do zbytniego wzmocnienia Kurdów, by Kurdowie irańscy również nie zaczęli walczyć o niezawisłość.
Władze irackie wiedziały, że Kurdowie pozbawieni irańskiego wsparcia nie będą w stanie kontynuować oporu i zabiegał o wycofanie się przez szacha z udzielania Barzaniemu pomocy. Również inne państwa uważały, że zakończenie konfliktu w irackim Kurdystanie byłoby w ich interesie. Pierwsza próba mediacji między Teheranem a Bagdadem podjęta w 1973 przez Związek Radziecki zakończyła się niepowodzeniem, jednak w roku następnym sukces odniosła mediacja prowadzona przez jordańskiego króla Husajna. Obie strony spotkały się w 1975 w Stambule, a jako mediatorzy wystąpili prezydenci Egiptu Anwar as-Sadat i Algierii Huari Bumedien.
Podpisanie porozumienia i jego postanowienia.
Wicerezydent Iraku Saddam Husajn i szach Iranu podpisali porozumienie regulujące kwestię kurdyjską i spór graniczny 13 marca 1975 w Algierze. Iran zobowiązał się zaprzestać wysyłania Kurdom broni, co doprowadziło do szybkiego zakończenia walk w Kurdystanie. Władze irańskie zagroziły nawet kurdyjskim partyzantom, że pomogą armii irackiej w walce z nimi, jeśli Kurdowie nie pogodzą się z porozumieniem. W zamian za te ustępstwa ze strony Iranu Irak przystał na wytyczenie granicy na rzece Szatt al-Arab wzdłuż linii talwegu.
Po zawarciu porozumienia stosunki iracko-irańskie unormowały się. Dwa tygodnie po podpisaniu porozumienia w Algierze Irak i Iran zawarły traktat o przyjaźni. Aż do rewolucji islamskiej w Iranie relacje te były bardzo dobre, chociaż po stłumieniu powstania kurdyjskiego Irak zaczął wyrażać zastrzeżenia co do przebiegu granicy ustalonego w porozumieniu z Algieru.
Porozumienie algierskie zostało jednostronnie wypowiedziane 17 września 1980 przez iracką Radę Dowództwa Rewolucji; prezydent Iraku Saddam Husajn manifestacyjnie podarł tekst traktatu przed kamerami telewizyjnymi. Trzy dni później władze w Teheranie ogłosiły powszechną mobilizację, zaś 22 września od wkroczenia wojsk irackich na terytorium Iranu rozpoczęła się wojna iracko-irańska.

</doc>
<doc id="3619822" url="https://pl.wikipedia.org/wiki?curid=3619822" title="Geiß">
Geiß

Osoby:
Zobacz też:

</doc>
<doc id="3619823" url="https://pl.wikipedia.org/wiki?curid=3619823" title="Dwór w Żytnie">
Dwór w Żytnie

Dwór Siemieńskich w Żytnie – zabytkowy dwór w Żytnie w powiecie radomszczańskim. Wpisany do rejestru zabytków woj. łódzkiego pod nr 751 z datą z 27 grudnia 1967 roku.
Historia.
Klasycystyczny dwór wybudował Jan Nepomucen Antoni Siemieński herbu Leszczyc, w latach 1819-1845. Prace przerwano podczas powstania listopadowego, w którym uczestniczył fundator. Pod koniec XIX wieku został rozbudowany o neorenesansowe, piętrowe skrzydło. Dwór posiadał duży salon z ogromną biblioteką, w którym odbywały się patriotyczne spotkania w okresie przygotowań do powstania styczniowego. W dworze tym zaręczył się Henryk Sienkiewicz z krewną Siemieńskich, panną Marią Gryf-Kellerówną (lecz do małżeństwa tego nie doszło). W latach 1870-1881 we dworze mieszkała Służebnica Boża Wanda Malczewska. Ostatnim właścicielem Żytna był Jacek Siemieński, poseł na Sejm RP, prezes Związku Ziemian, a w czasie okupacji prezes „Uprawy”, organizacji wspierającej AK. W dworze udzielił schronienia członkom brytyjskiej misji Freston. 
Po 1945 roku w budynku dworskim mieściła się szkoła podstawowa. Część dworskiego parku wycięto pod boisko. W końcu lat 80. XX w. szkoła opuściła dwór, gdyż zbutwiałe drewniane stropy groziły zawaleniem. Od 1994 roku dwór stał pusty i popadł w ruinę. W 2016 roku prywatny właściciel rozpoczął modernizację, która zakończyła się w 2020 roku. We wnętrzach utworzono butikowe pokoje, kawiarnię oraz przestrzeń bankietowo-konferencyjną.
Architektura.
Jest to budynek parterowy z mieszkalnym poddaszem, wzniesiony na planie prostokąta z piętrową przybudówką od północy. Dwór posiada dwutraktowy układ wnętrza z sienią i salonem umieszczonym na osi. Budynek nakryty jest dachem czterospadowym. Fasadę zdobi piętrowy, czterokolumnowy dorycki portyk z balkonem dobudowanym w późniejszym okresie. Otacza go rozległy park krajobrazowy. 

</doc>
<doc id="3619824" url="https://pl.wikipedia.org/wiki?curid=3619824" title="Bank Wschodni (Poznań)">
Bank Wschodni (Poznań)

Bank Wschodni (niem. "Ostbank für Handel und Gewerbe") – bank (spółka akcyjna) działający w Poznaniu w latach 1898–1918.
Bank był najpotężniejszą instytucją bankową w mieście, dysponującą kapitałem większym niż wszystkie polskie banki razem wzięte (bez bankowości spółdzielczej). Działalność rozpoczęto z kapitałem 8 milionów marek, by w początkach XX wieku osiągnąć sumę 18 milionów marek. Stan ten Ostbank zawdzięczał poparciu polityków berlińskich, a także wsparciu tamtejszych banków, które były do tego częściowo przymuszane drogą wykupywania akcji banku poznańskiego. W 1908 aż 75% akcji Ostbanku należało do czterech banków z Berlina. Do 1914 uruchomiono prawie 40 oddziałów na terenie Wielkopolski i Pomorza. Spółka stawiała sobie jako główny cel wspieranie handlu i przemysłu oraz prowadzenie operacji handlowych, także obrotu nieruchomościami. Nie posiadała natomiast w statucie czynności bankowych.

</doc>
<doc id="3619830" url="https://pl.wikipedia.org/wiki?curid=3619830" title="Kardi">
Kardi



</doc>
<doc id="3619831" url="https://pl.wikipedia.org/wiki?curid=3619831" title="Figura (hotel)">
Figura (hotel)

Figura – całoroczny hotel górski w paśmie górskim Wysokiego Jesionika (), w północno-wschodnich Czechach, w Sudetach Wschodnich, w obrębie gminy Malá Morávka. Położony na stoku góry Petrovy kameny, na wysokości 1295 m n.p.m., oddalony o około 1,7 km na południowy wschód od szczytu góry Pradziad (), blisko drogi () na trasie przełęcz Hvězda – Ovčárna.
Historia hotelu.
Historia hotelu górskiego Figura wiąże się ściśle z rozwojem w końcu XIX wieku ruchu turystycznego skupionego wokół centrum najwyższych szczytów Wysokiego Jesionika: Vysoká hole, Petrovy kameny i Pradziad. Początkowo teren hotelu użytkowany był przez pasterzy, a po napływie turystów, zaczęto myśleć o bazach turystycznych, skupionych wokół powstających schronisk turystycznych, przede wszystkim najstarszego schroniska Wysokiego Jesionika Švýcárna, a potem Barborka. W dużej mierze do rozwoju infrastruktury turystycznej przyczyniła się organizacja turystyczna Morawsko-Śląskie Sudeckie Towarzystwo Górskie () inicjując w dalszej kolejności budowę schroniska Ovčárna. W latach 50. XX wieku schroniska zaczęto rozbudowywać, wraz ze wzrostem liczby napływających turystów. Schronisko "Nová Švýcárna" zaadaptowano i rozbudowano na hotel górski o nazwie Kurzovní chata oraz schronisko Ovčárna przekształcono w hotel górski. Następnie po budowie w latach 1969–1980 nowej wieży na szczycie Pradziada i początku działania w niej hotelu Praděd z restauracją, doprowadzeniu drogi asfaltowej z przełęczy Hvězda oraz dalszym napływem turystów zaczęto myśleć o kolejnych obiektach. Po 1989 roku i konsekwencjach aksamitnej rewolucji nastąpił rozwój możliwości inwestycji prywatnych w powstałych, w 1993 roku po rozpadzie Czechosłowacji – Czechach. W tej sytuacji prywatny właściciel Josef Figura zaadaptował teren na stoku góry Petrovy kameny, inwestując w nowo powstały hotel górski, nazwany od jego nazwiska: "Figura".
Charakterystyka.
Hotel górski Figura to nowoczesny obiekt (***), położony w najatrakcyjniejszej lokalizacji pasma górskiego Wysoki Jesionik, w pobliżu najwyższych jego szczytów, z widokiem na wysmukłą, kosmiczną wieżę telewizyjną Praděd oraz dostępem do wszystkich form wypoczynku i turystyki górskiej. Ma prostą bryłę w formie rozbudowanego prostopadłościanu o przybliżonych wymiarach poziomych (49 × 16) m przykrytego dwuspadowym dachem naczółkowym pokrytym blachą oraz murowanymi z bloczków kamiennych ścianami. Przy ścianie zachodniej budynku znajduje się wejście główne w formie przedsionka. Budynek posiada cztery nadziemne kondygnacje: parter i pierwsze piętro zlokalizowane w przestrzeni ścian budynku oraz drugie i trzecie piętro zlokalizowane w przestrzeni mocno ściętego zadaszenia. W zadaszeniu ponadto umieszczono osiem trójkątnych dymników zabudowanych oknami na obu głównych płaszczyznach dachu. Bryła budynku została dostosowana do architektury górskiej oraz wkomponowana w taras ziemny na stoku góry Petrovy kameny, na którym umieszczono drogi dojazdowe i parking hotelu. Budynek położony jest w odległości około 610 m na południowy zachód od szczytu góry Petrovy kameny. Można dodać, że hotel jest członkiem i posiada certyfikat Morawsko-Śląskiej Organizacji Ruchu Turystycznego () oraz jest najmniejszym hotelem w najbliższej okolicy góry Pradziad.
Do hotelu prowadzi asfaltowa droga dojazdowa o długości około 100 m z głównej drogi o nazwie "Ovčárenská silnice" na trasie przełęcz Hvězda – Pradziad. Przy hotelu zlokalizowano niewielki parking oraz dodatkowy parking przy drodze głównej "Ovčárenská silnice", położony około 10 m poniżej parkingu głównego, z dojściem schodami umieszczonymi na skarpie przy hotelu.
Z uwagi na ograniczoną liczbę miejsc, obowiązuje system rezerwacji na podstawie podanego przez zarząd hotelu specjalnego regulaminu. Ponadto poza sezonem hotel oferuje rabaty oraz system odpowiednich zniżek. W hotelu istnieje możliwość wypożyczenia (za dodatkową opłatą) sprzętu sportowego i turystycznego. Hotel może obsłużyć pobyty zbiorowe firm, wycieczki szkolne, zjazdy oraz pobyty świąteczne i sylwestrowe. Hotel akceptuje turystów ze zwierzętami domowymi (szczególnie z psami) oraz posiadane karty płatnicze. Dzieciom do lat 3 oferuje się pobyt bezpłatny. W hotelu nie ma stacji Pogotowia Górskiego (najbliższa znajduje się w Ovčárni, około 370 m od hotelu przy drodze "Ovčárenská silnice"). Hotel znajduje się w enklawie obszaru narodowego rezerwatu przyrody Praděd, powstałego w 1991 roku o powierzchni około 2031 ha, będącego częścią wydzielonego obszaru objętego ochroną o nazwie Obszar Chronionego Krajobrazu Jesioniki (), jest zatem punktem wypadowym dla miłośników przyrody i górskiej turystyki pieszej.
Turystyka.
Zainteresowani pobytem w hotelu powinni się kierować drogami w kierunku:
Droga z przełęczy Hvězda to jedyne połączenie drogowe z hotelem. Możliwość parkingu w trzech miejscach: przed hotelem, w Ovčárni i na przełęczy Hvězda. Połączenie autobusowe blisko hotelu na trasie Hvězda – Ovčárna.
Szlaki turystyczne.
Bezpośrednio do hotelu nie prowadzi żaden szlak turystyczny. Klub Czeskich Turystów () wytyczył blisko hotelu cztery szlaki turystyczne na trasach:
Ścieżki dydaktyczne.
W celu ochrony unikalnego ekosystemu Obszaru Chronionego Krajobrazu Jesioniki wyznaczono w okolicy hotelu trzy ścieżki dydaktyczne na trasach:
Szlaki rowerowe.
Drogą "Ovčárenská silnice", położoną blisko hotelu przechodzi jedyny szlak rowerowy na trasie:
Trasy narciarskie.
W okresach ośnieżenia, w okolicy hotelu istnieje możliwość korzystania z tras narciarskich zarówno zjazdowych, jak i biegowych. Hotel jest centralnym punktem dla miłośników narciarstwa zjazdowego, bowiem przy nim zlokalizowano główne trasy ośrodka narciarskiego o nazwie (). Na stokach pobliskich gór znajdują się następujące trasy narciarstwa zjazdowego:
W pobliżu hotelu wytyczono również narciarską trasę biegową o nazwie tzw. ().

</doc>
<doc id="3619833" url="https://pl.wikipedia.org/wiki?curid=3619833" title="Valenzuela (Filipiny)">
Valenzuela (Filipiny)



</doc>
<doc id="3619834" url="https://pl.wikipedia.org/wiki?curid=3619834" title="Bello (Kolumbia)">
Bello (Kolumbia)



</doc>
<doc id="3619837" url="https://pl.wikipedia.org/wiki?curid=3619837" title="Gondomar (Portugalia)">
Gondomar (Portugalia)



</doc>
<doc id="3619839" url="https://pl.wikipedia.org/wiki?curid=3619839" title="Jurij Maksimow">
Jurij Maksimow

Jurij Pawłowicz Maksimow (ros. Ю́рий Па́влович Макси́мов, ur. 30 czerwca 1924 we wsi Krukowka w obwodzie tambowskim, zm. 17 listopada 2002 w Moskwie) – radziecki i rosyjski dowódca wojskowy, generał armii, Bohater Związku Radzieckiego (1982).
Życiorys.
Urodzony w rodzinie chłopskiej, od 1933 mieszkał z rodziną we wsi Barybino w obwodzie moskiewskim, tam w 1939 ukończył szkołę siedmiolatkę. W 1942 skończył szkołę średnią w Domodiedowie, od sierpnia 1942 żołnierz Armii Czerwonej, w styczniu 1943 skończył szkołę wojskową w Moskwie, od kwietnia 1943 na froncie wojny z Niemcami, dowódca plutonu 187 gwardyjskiego pułku piechoty 61 Gwardyjskiej Dywizji Piechoty 3 gwardyjskiej Armii Frontu Południowo-Zachodniego. Od 1943 członek WKP(b), 17 lipca 1943 brał udział w walkach pod Iziumem i Barwienkowem w obwodzie charkowskim, został wówczas trzykrotnie ranny. Po wyleczeniu ran wysłany na kurs, po którym został dowódcą kompanii 195 gwardyjskiego pułku piechoty 66 Gwardyjskiej Dywizji Piechoty, walczył na Froncie Południowo-Zachodnim, później na 2 Froncie Ukraińskim, 3 i 4 Froncie Ukraińskim. Uczestnik operacji karpacko-użgorodzkiej, zachodniokarpackiej i budapesztańskiej, zajmowania przez Armię Czerwoną Węgier, Austrii i Czechosłowacji. Po zakończeniu wojny nadal dowodził kompanią, w 1950 ukończył Akademię Wojskową im. Frunzego w Moskwie, od 1950 pracownik Głównego Zarządu Operacyjnego Sztabu Generalnego, od czerwca 1953 dowodził batalionem. Od września 1953 szef sztabu 205 Gwardyjskiego Pułku Piechoty 70 Gwardyjskiej Dywizji Piechoty Karpackiego Okręgu Wojskowego, od lipca 1957 dowódca pułku w Południowej Grupie Wojsk (Węgry), od września 1961 do sierpnia 1963 szef sztabu 128 Gwardyjskiej Dywizji Zmechanizowanej w Karpackim Okręgu Wojskowym. W 1965 ukończył Wojskową Akademię Sztabu Generalnego, po czym został dowódcą 77 Dywizji Zmechanizowanej w Archangielsku, od marca 1968 główny doradca wojskowy przy Głównodowodzącym Siłami Zbrojnymi Jemeńskiej Republiki Arabskiej, od maja 1969 w dyspozycji Głównodowodzącego Sił Lądowych ZSRR. Od listopada 1969 I zastępca dowódcy 28 Armii Białoruskiego Okręgu Wojskowego, od maja 1973 I zastępca dowódcy wojsk Turkiestańskiego Okręgu Wojskowego, 1976-1978 kierownik grupy radzieckich specjalistów wojskowych w Algierii, od grudnia 1978 ponownie I zastępca dowódcy wojsk Turkiestańskiego Okręgu Wojskowego, od stycznia 1979 do września 1984 dowódca wojsk Turkiestańskiego Okręgu Wojskowego. Od września 1984 do lipca 1985 głównodowodzący wojskami Południowego Kierunku, które obejmowało Okręgi Wojskowe: Turkiestański, Zakaukaski i Północnokaukaski, od 10 lipca 1985 głównodowodzący Wojskami Rakietowymi Przeznaczenia Strategicznego – zastępca ministra obrony ZSRR, 12 listopada 1991 mianowany głównodowodzącym Strategicznymi Siłami Powstrzymywania ZSRR, a 27 marca 1992 dowodzącego Strategicznymi Siłami SNG, od października 1992 był w dyspozycji rosyjskiego ministra obrony, w marcu 1993 zwolniony ze służby z powodu wieku. 1981-1986 zastępca członka, a 1986-1990 członek KC KPZR. 1979-1989 deputowany do Rady Najwyższej ZSRR 10 i 11 kadencji, 1989-1991 deputowany ludowy ZSRR. Od 16 lutego 1979 generał pułkownik, a od 16 grudnia 1982 generał armii.
Odznaczenia.
I medale ZSRR oraz Mongolii, Afganistanu i Białorusi.

</doc>
<doc id="3619841" url="https://pl.wikipedia.org/wiki?curid=3619841" title="Alissa Jung">
Alissa Jung

Alissa Jung (ur. 30 czerwca 1981 w Münster) – niemiecka aktorka teatralna i telewizyjna.
Życie prywatne i kariera.
Alissa Jung jest córką Burkharda Junga – polityka SPD oraz burmistrza Lipska. Studiowała medycynę.
W latach 1992–1999 była członkiem młodzieżowego zespołu przy stacji MDR i uczestniczyła w dubbingowaniu filmów i seriali dziecięcych. Z Janem Hahnem ma dwoje dzieci. Rozstała się z nim w 2006 r.
Od 1996 r. zaczyna występować w teatrze, między innymi w lipskim Teaterhaus Schile (w Antygonie) oraz w Schauspiel Leipzig (obecnie Centraltheater). W tym samym roku, w wieku 16 lat, zostaje zauważona przez producentów telewizyjnych. W 1998 roku występuje po raz pierwszy w serialu „Freunschaft” produkcji ARD. Występuje w nim do 2001 roku. W 2005 powraca do niego i występuje w dwu odcinkach. Występuje w wielu produkcjach telewizyjnych. Sukces przynosi jej rola Nelly w serialu „Schmetterlinge im Bauch” (Motyle w brzuchu) produkcji stacji Sat.1. Międzynarodową popularność przynosi jej rola Marii w dwuczęściowym filmie „Name war Maria” (polski tytuł Maria z Nazaretu).
Alissa Jung zainicjowała w 2008 kampanię „Schulen für Haiti” (Szkoły dla Haiti). Przewodzi (2015) stowarzyszeniu Pen Paper Peace. Akcja jest skierowana do haitańskich dzieci i młodzieży z biednych dzielnic stolicy Port-au-Prince i realizowana jest w dwu szkołach.

</doc>
<doc id="3619844" url="https://pl.wikipedia.org/wiki?curid=3619844" title="Rudolf Martin">
Rudolf Martin



</doc>
<doc id="3619845" url="https://pl.wikipedia.org/wiki?curid=3619845" title="Ferberyt">
Ferberyt

Ferberyt – minerał z gromady wolframianów. Jest odmianą wolframitu, zawierającą w sobie najwięcej żelaza. Razem z wolframitem i hübnerytem tworzy szereg izomorficzny ferberyt- hübneryt.
Charakterystyka.
Ferberyt jest nieprzezroczystym minerałem o czarnej lub szaroczarnej barwie. Krystalizuje w układzie jednoskośnym, w formie grubotabliczkowych krótkich słupków. Występuje w skupieniach zbitych, ziarnistych. Jest dość ciężkim minerałem, gdyż waży ok. siedem razy więcej niż taka sama ilość wody w temperaturze pokojowej. Jest średnio twardy (4,5-5 w skali Mohsa). Nie poddaje się działaniu kwasów i jest trudnotopliwy.
Występowanie.
Występuje w żyłach hydrotermalnych i w złożach cyny. Towarzyszą mu wolframit i kasyteryt. Można go znaleźć m. in na pograniczu Niemiec i Czech, w górach Rudawach.

</doc>
<doc id="3619862" url="https://pl.wikipedia.org/wiki?curid=3619862" title="Dwór w Ciężkowicach">
Dwór w Ciężkowicach

Dwór Buczyńskich w Ciężkowicach – zabytkowy dwór w Ciężkowicach, w powiecie radomszczańskim. Wpisany do rejestru zabytków woj. łódzkiego pod nr 526/91 z datą z 18 czerwca 1991 roku.
Historia.
Dwór w Ciężkowicach powstał na przełomie XIX i XX wieku. Otaczał go sad oraz ogród. Właścicielem dworu był Tomasz Buczyński (1863–1941), który przyczynił się do rozwoju wsi oraz pomagał mieszkańcom. Wygłaszał dla nich pogadanki na temat rolnictwa, historii, zdrowia oraz higieny, zapraszał do wioski wielu słynnych śpiewaków i artystów. Wspomagał młode talenty oraz pokrywał koszty studiów zdolnych, ale biednych ludzi. Z powodu zadłużenia dziedzica dwór zlicytowano, a budynek wykupił syn lokaja. Zapewnił Tomaszowi Buczyńskiemu dom i dożywotnią opiekę. W 1957 roku urządzono w wieży kaplicę, a w jednej z głównych sal przedszkole. W 2013 zrujnowany dwór i 3 hektarowa działka (w tym 1,8 ha parku) były wystawione na sprzedaż za cenę 2 200 000 złotych.
Architektura.
Jest to budynek piętrowy, murowany, prezentujący styl neoklasycystyczny. Posiada charakterystyczną, ośmioboczną wieżyczkę.

</doc>
<doc id="3619866" url="https://pl.wikipedia.org/wiki?curid=3619866" title="Stare koryto Warty w Poznaniu">
Stare koryto Warty w Poznaniu

Stare koryto Warty (hist. "Zgniła Warta") – suchy odcinek starego koryta Warty, zlokalizowany w Poznaniu, pomiędzy Mostem św. Rocha, a terenami portu rzecznego. Rejon portu jest jedynym fragmentem, który nadal posiada wypełnienie wodą. 
Historia.
Przed regulacją Warta posiadała w Poznaniu wiele odnóg, tworząc liczne wyspy i wysepki. Do takich wysp należała np. Grobla, czy Chwaliszewo. W 1656 Szwedzi skierowali główny nurt rzeki do ramienia, które opływało Groblę od wschodu. Koryto zachodnie z czasem znacznie się zamuliło, wypłyciło oraz zwęziło i zaczęto je nazywać Zgniłą Wartą, także dlatego, że spuszczano doń miejskie ścieki. Do czyszczenia tego odcinka zatrudniano dorywczo więźniów i bezrobotnych. W latach 1896-1902 powstał port rzeczny, którego zabudowania i nabrzeża ciągnęły się aż do nieistniejącego obecnie Mostu Chwaliszewskiego. Znaczenie portu zmalało w dwudziestoleciu międzywojennym. Wypływały stąd jednak statki wycieczkowe białej floty. Zgniła Warta była też, mimo zanieczyszczeń, popularnym miejscem kąpieli poznaniaków, zwłaszcza odcinek przy Starej Gazowni, gdzie dokonywano spustu ciepłych wód. Kąpano się tu jeszcze latem 1966. Projekt przebudowy poznańskiego węzła wodnego wykonał poznański oddział Biura Projektów "Hydroprojekt" w latach 1960-1964. W październiku 1968 oddano do użytku nowy kanał żeglugowy, a stare koryto zamknięto. Przez wiele lat było ono miejscem rozbijania namiotów przyjezdnych cyrków. 
W ramach rewitalizacji Chwaliszewa powstał w korycie skwer wraz z małą architekturą i placem zabaw dla dzieci, zlokalizowany w pobliżu Placu Międzymoście. Projektantem całości był Paweł Grobelny. Autor projektu otrzymał w 2018 nagrodę za najlepiej zaprojektowaną przestrzeń publiczną w Polsce w ramach ogólnopolskiego plebiscytu "Polska Architektura XXL". Centralnym punktem założenia jest siedzisko wykonane z kortenu i drewna bangkirai. Ma to być otwarta forma mebla miejskiego, o niezdefiniowanym precyzyjnie przeznaczeniu, które nadać ma dopiero codzienny użytkownik. Platforma w formie okręgu stwarza możliwości siedzenia, leżenia, czy organizacji pikników.
W latach 2014-2016 na terenie części koryta powstał park Stare Koryto Warty.
Obiekty przy starym korycie.
Od północy:

</doc>
<doc id="3619870" url="https://pl.wikipedia.org/wiki?curid=3619870" title="Yume no ukiyo ni saitemina">
Yume no ukiyo ni saitemina



</doc>
<doc id="3619871" url="https://pl.wikipedia.org/wiki?curid=3619871" title="Wasilij Małychin">
Wasilij Małychin

Wasilij Michajłowicz Małychin (ros. Василий Михайлович Малыхин, ur. 20 sierpnia 1935 we wsi Usłanka w obwodzie kurskim) – radziecki pracownik fabryki samochodów, Bohater Pracy Socjalistycznej (1973).
Życiorys.
Do 1951 ukończył 7 klas szkoły średniej, od 1952 pracował w przedsiębiorstwach Kramatorska, odbył służbę wojskową, po demobilizacji pracował w Gorkowskiej Fabryce Samochodów. Od 1958 członek KPZR, od 1968 pracował jako elektromechanik w warsztacie produkcyjnym Wołżańskiej Fabryki Samochodów w Togliatti, był wysyłany służbowo za granicę do Turynu i Montrealu, od 1972 pracował jako brygadzista elektryków Wołżańskiej Fabryki Samochodów.1981-1986 członek Centralnej Komisji Rewizyjnej KPZR, 1986-1990 członek KC KPZR. Mieszka w Togliatti.

</doc>
<doc id="3619882" url="https://pl.wikipedia.org/wiki?curid=3619882" title="Buitinga wataita">
Buitinga wataita

Buitinga wataita – gatunek pająka z rodziny nasosznikowatych.
Gatunek ten opisany został w 2012 roku przez Bernharda Hubera i Charlesa Warui.
U holotypowego samca długość ciała wynosi 3,4 mm, a długość pierwszego odnóża: 27 mm. Prosoma jest ubarwiona jasnobiaławo z czarnymi brzegami bocznymi sternum i czarnym wzorem na karapaksie, obejmującym nadustek i okolicę oczną. U samców na karapaksie występuje mały stożek środkowy, nieobecny u samic. Szczękoczułki samca wyposażone są w apofizy proksymalno-boczne, apofizy frontalne i parę małych apofiz proksymalnych. Odnóża ochrowożółte z ciemnymi obrączkami na udach i goleniach. Nogogłaszczki samca mają apofizy w części tylno-boczno-brzusznej biodra i krętarza, silnie wygięty ku udu "procursus" oraz szczypcokształtną apofizę i mały stożek na bulbusie. Opistosoma jest jasnoszara z czarnym wzorem.
Pająk znany wyłącznie z Taita Hills w południowo-wschodniej Kenii.

</doc>
<doc id="3619886" url="https://pl.wikipedia.org/wiki?curid=3619886" title="Rynek w Przyrowie">
Rynek w Przyrowie

Rynek w Przyrowie – centrum założenia miejskiego Przyrowa w powiecie częstochowskim.
Rynek uzyskał obecny kształt urbanistyczny na przełomie XIX i XX wieku. Wymieniono wówczas zabudowę drewnianą na murowaną i całkowicie zwarto pierzeje. W latach 1908-1911 zbudowano obecny kościół, zastępując nim świątynię starszą (drewnianą) i zmieniając całkowicie perspektywę wydłużonego placu. Wydłużony kształt rynku, z czterema drogami wylotowymi w węższych pierzejach, pochodzi z okresu lokacyjnego. Po 1945 nie zaszły w rynku poważniejsze zmiany – pierzeje wschodnią i południową podniesiono o jedną kondygnację i wprowadzono kilka drzew. W 1984 postawiono jeszcze głaz pamiątkowy ku czci Polaków walczących podczas II wojny światowej. W 2005 rynek przeszedł głęboką rewaloryzację, przesunięto pomnik i dodano na nim symbole religijne, wprowadzono nawierzchnię z kostki granitowej i betonowej (forma szachownicy), małą architekturę i zieleń (m.in. klony). Płyta rynkowa jest wizualnie izolowana poprzez poprowadzenie jezdni wzdłuż wszystkich pierzei.

</doc>
<doc id="3619888" url="https://pl.wikipedia.org/wiki?curid=3619888" title="Solijon Mamarasulov">
Solijon Mamarasulov

Solijon Mamarasulov (ros. Салиджан Мамарасулов, ur. 1 czerwca 1930 we wsi Qoraqoʻrgʻon w obwodzie andiżańskim, zm. w 2005) – radziecki polityk.
Życiorys.
Uzbek, 1953 ukończył Taszkencki Instytut Inżynierów Irygacji i Mechanizacji Gospodarki Rolnej, kandydat nauk technicznych. 1953-1964 w pracy naukowo-technicznej, od 1958 członek KPZR, 1965-1977 minister melioracji i gospodarki wodnej Uzbeckiej SRR, 1977-1978 zastępca przewodniczącego Rady Ministrów Uzbeckiej SRR. 1978-1985 I sekretarz Komitetu Obwodowego Komunistycznej Partii Uzbekistanu w Andiżanie, 1985-1989 I sekretarz Surchandaryjskiego Komitetu Obwodowego KPU, 1989-1991 I sekretarz Komitetu Obwodowego KPU w Taszkencie, 1990-1991 przewodniczący Rady Obwodowej w Taszkencie. 1986-1990 zastępca członka, a 1990-1991 członek KC KPZR. Deputowany do Rady Najwyższej ZSRR 10 i 11 kadencji. Deputowany ludowy ZSRR.

</doc>
<doc id="3619891" url="https://pl.wikipedia.org/wiki?curid=3619891" title="Stare Jatki we Wrocławiu">
Stare Jatki we Wrocławiu

Stare Jatki we Wrocławiu – historyczna nazwa wrocławskiej uliczki na Starym Mieście łącząca ul. Odrzańską z ul. Kiełbaśniczą. Ulica Malarska 1–24 i Jatki są wpisane do rejestru zabytków województwa dolnośląskiego.
Historia.
Pierwotnie Stare Jatki była uliczką utworzoną przez dwa rzędy sklepów rzeźniczych, powstałą w wyniku lokacyjnych przeobrażeń przestrzenno-prawnych dokonanych z woli księcia Bolesława Rogatki w 1242 roku. Władca wykupił karczmy od zakonników i przekazał je wójtowi, a następnie rada miejska wykupiła od niego prawa do prowadzenia jatek. Decyzja księcia w kolejnych latach wzbudziła protest u jego następców. Postanowili oni uchylić decyzję Rogatki, lecz wójt i mieszczanie na to nie pozwolili. Spór toczył się do 1261 roku i został rozwiązany na korzyść mieszczan. Od tego roku na jatki sprzedawano głównie mięso, a mieszkańcy tworzyli osobny cech. Dysponowali oni również 38 oborami przy ul. Rzeźniczej oraz własną rzeźnią nad Odrą. Zwieńczeniem regulacji prawnych w handlu było nadanie w 1272 roku prawa mili dla Wrocławia.
Nazwa „Stare Ławy Mięsne” w dokumentach pojawiła się po raz pierwszy dopiero w roku 1375 roku. W tym samym okresie istniał drugi ciąg kramów mięsnych, ulokowany między ulicami Łaciarską i Kotlarską, u wylotu na Nowy Targ we Wrocławiu. Ciąg ten nazwany był „Nowymi Jatkami” lub „Małymi Jatkami” i tworzył odrębny cech rzeźników. Pod koniec XIX wieku pierwotny rzeźniczy charakter ulicy zatracał się na rzecz nowych warsztatów rzemieślniczych i małych sklepików. Do 1843 roku jatki były własnością cechu rzeźników; w 1898 już tylko na połowie kramów handlowano mięsem. W 1939 swoje kramy miało już tylko dwóch rzeźników: Ernst Heide pod numerem 21 i mistrz masarski Gustav Moese pod numerem 24.
Architektura jatek.
Ulica składała się z początkowo z 42 drewnianych, jednokondygnacyjnych budynków a od 1350 roku było ich 48; 24 kramy na każdej ze stron uliczki. W XVI wieku dwa kramy zostały połączone i od tego okresu notowano ich 47. Parcele miały ok. 3 metrów szerokości i były głębokie na ok. 10 metrów. W XIV wieku drewniane budy zostały zastąpione murowanymi kamieniczkami z kramami zajmującymi przyziemie budynku. Uliczka z obu stron zamknięta była ostrołucznymi bramami. Pośrodku ulicy biegł, zachowany do czasów obecnych, kamienny rynsztok. Na przełomie XV i XVI wieku gospodarze Starych Jatek otrzymali pozwolenie na rozbudowę kramów; niskie budynki zyskały kolejne piętra; niektóre kamienice miały pięć kondygnacji. W kamienicy mieszkali głównie rzeźnicy, czeladnicy i służba. W tym okresie pomiędzy numerem 10 i 11 powstało wąskie przejście pomiędzy Jatkami a ulicą Malarską. 
W XIX wieku została wyburzona południowa pierzeja, a w jej miejsce, w 1823 roku. wybudowano gmach Gimnazjum św. Elżbiety.
Po 1945 roku.
Podczas II wojny światowej Stare Jatki zostały częściowo zniszczone (ocalało 12 kamienic). W 1951 roku rozpoczęto odbudowę kamienic; prace rozpoczęto od kamienicy nr 24, do której przylegała łukowa brama wejściowa od ul. Odrzańskiej. Parter w kamienicach przeznaczono na małe sklepiki, a na wyższych kondygnacjach pomieszczenia połączono, tworząc mieszkania. Od strony ul. Malarskiej powstały klatki schodowe wspólne dla kilku kamienic. Jedynymi budynkami, które zachowały dawny układ i kształt pomieszczeń, drewniane stropy oraz kolorowe polichromie z motywem liści akantu, są kamienice pod nr 1 i 2. Dawniej mieściła się w nich siedziba cechu rzeźników, a obecnie jest siedzibą Okręgowego Wrocławskiego Związku Artystów Plastyków.
Pod koniec XX wieku Stare Jatki zajmowały pracownie i galerie artystyczne (pierwsza galeria została otworzona w 1992 roku) oraz pub muzyczny. W 1997 roku, ku pamięci dawnej roli Jatek, przy wejściu do uliczki ustawiono pomnik „Ku czci Zwierząt Rzeźnych”. 1 sierpnia 2005 na Jatkach postawiono jednego z wrocławskich krasnali – „Rzeźnika”. Później w Galerii „Domus” stanął „Krasnal z piłką”.

</doc>
<doc id="3619896" url="https://pl.wikipedia.org/wiki?curid=3619896" title="Petey Sessoms">
Petey Sessoms

 
Petey Sessoms (ur. 19 sierpnia 1972) – amerykański koszykarz, występujący na pozycjach rzucającego obrońcy oraz skrzydłowego.

</doc>
<doc id="3619898" url="https://pl.wikipedia.org/wiki?curid=3619898" title="Pete Sessoms">
Pete Sessoms



</doc>
<doc id="3619899" url="https://pl.wikipedia.org/wiki?curid=3619899" title="Paul Sessoms">
Paul Sessoms



</doc>
<doc id="3619901" url="https://pl.wikipedia.org/wiki?curid=3619901" title="Zbigniew Łabno">
Zbigniew Łabno

Zbigniew Józef Franciszek Łabno (ur. 29 stycznia 1929, zm. 4 stycznia 2016) – polski prawnik, adwokat, radca prawny, doktor habilitowany nauk prawnych, profesor nadzwyczajny Akademii Ekonomicznej w Katowicach, w latach 1990–1996 dziekan Wydziału Ekonomii tej uczelni.
Życiorys.
W latach 1957–1961 był sędzią Sądu Powiatowego w Katowicach. W latach 1977–2001 był nauczycielem akademickim i profesorem Akademii Ekonomicznej w Katowicach. W uczelni tej pełnił funkcje kierownika Zakładu Prawa Transportowego (1981–1992) i Katedry Transportu (1992–2001) oraz Studium Doktoranckiego (1996–1999). W 1990 na Wydziale Prawa i Administracji Uniwersytetu Warszawskiego na podstawie dorobku naukowego oraz rozprawy pt. "Finansowe aspekty cywilnoprawnej ochrony środowiska (na przykładzie przepisów o ochronie powietrza atmosferycznego)" uzyskał stopień naukowy doktora habilitowanego nauk prawnych w zakresie prawa, specjalność: prawo cywilne. W latach 1990–1996 dziekanem jej Wydziału Ekonomii. Posiadał uprawnienia adwokata i radcy prawnego. Działał w Klubie Inteligencji Katolickiej w Katowicach oraz w Towarzystwie Miłośników Lwowa i Kresów Wschodnich.
Zmarł w wieku 87 lat. 9 stycznia 2016 został pochowany na cmentarzu parafialnym w Bobowej.
Życie prywatne.
Jego żoną przez 52 lata była prawniczka mec. Marta Łabno (1929–2004). Miał syna oraz córkę prof. Annę Łabno, nauczyciela akademickiego Wydziału Prawa i Administracji Uniwersytetu Śląskiego.

</doc>
<doc id="3619906" url="https://pl.wikipedia.org/wiki?curid=3619906" title="Melrose (jabłoń)">
Melrose (jabłoń)

Jabłoń domowa 'Melrose' – odmiana uprawna (kultywar) jabłoni domowej ("Malus domestica" 'Melrose'), należąca do grupy odmian zimowych. Otrzymana w Stanach Zjednoczonych w 1932 roku jako krzyżówka odmiany Jonathan z Red Delicious przez Freemana S. Howletta w rolniczej stacji doświadczalnej w Woorster w Ohio. Wprowadzona do uprawy w 1944 roku. 
Jabłka Melrose wykorzystywane są zarówno jako produkt, jak i jako półprodukt w przemyśle spożywczym, na przykład do produkcji cydru.
Rozwój.
Wejście w okres owocowania silnie zależy od zastosowanej podkładki. Na podkładkach silnie rosnących wchodzi późno w owocowanie, na ogół w 6–8 roku po posadzeniu. Na podkładkach karłowych owoce mogą być już po trzech latach po posadzeniu. Jest odmianą plonującą regularnie i bardzo obficie na podkładkach słabo rosnących. Kwitnie późno, pod koniec okresu kwitnienia jabłoni, lecz jest dobrym zapylaczem dla wielu odmian. Dobrymi zapylaczami dla Melrose są: Antonówka, Elstar, Granny Smith, James Grieve, Golden Delicious, Cortland, Papierówka, McIntosh i inne.
Zdrowotność.
Melrose jest odmianą o średniej wytrzymałości na mróz. Na parcha jabłoni jest średnio odporna, natomiast jest wrażliwa na mączniaka jabłoni. Drzewa są dość odporne na zgorzele kory i leukostomozę. Aby utrzymać dobrą zdrowotność i kondycje drzewa zaleca się ją sadzić na glebach żyznych, ciepłych, piaszczysto-gliniastych. Badania prowadzone nad podatnością 18 odmian jabłoni na uszkodzenia spowodowane żerowaniem wołka kukurydzianego ("Sitophilus zeamais" Motsch.) wykazały, że odmiana Melrose wraz z Fuji, Granny Smith, Blackjon najeżały do najbardziej podatnych na uszkodzenia przez tego ryjkowca.
Na owocach długo przechowywanych może występować oparzelina powierzchniowa, lecz najpowszechniejszej chorobie fizjologicznej na jabłkach w Polsce – gorzkiej plamistości podskórnej ulegają rzadko.
Zastosowanie.
Odmiana o umiarkowanej popularności w Polsce, lecz zalecana do nasadzeń towarowych. Powinno się ją uprawiać w rejonach o długim okresie wegetacyjnym. Znajduje się w rejestrze Odmian Roślin Uprawnych prowadzonym przez Centralny Ośrodek Badania Odmian Roślin Uprawnych od początku jego istnienia.
Odmiany pochodne i sporty.
Sportami o całkowicie wybarwiających się owocach są:
Polski hodowca Edward Żurawicz z Instytutu Sadownictwa i Kwiaciarstwa w Skierniewicach wyselekcjonował z krzyżówek odmiany 'Melrose' z odmianą 'Novamac' parchoodporną odmianę 'Melfree' zarejestrowaną do uprawy w 2007 roku. 

</doc>
<doc id="3619912" url="https://pl.wikipedia.org/wiki?curid=3619912" title="Salidżan Mamarasułow">
Salidżan Mamarasułow



</doc>
<doc id="3619914" url="https://pl.wikipedia.org/wiki?curid=3619914" title="Johan Le Bon">
Johan Le Bon

Johan Le Bon (ur. 3 października 1990 w Lannion) – francuski kolarz szosowy, zawodnik należącej do dywizji UCI WorldTeams drużyny FDJ. 
W 2008 zdobył Mistrzostwo Europy oraz Świata na szosie juniorów w ciągu 1 miesiąca. Rok później dołączył do profesjonalnej grupy kolarskiej Bretagne-Schuller i wygrał klasyfikację generalną wyścigu Coupe des Nations Ville Saguenay. 
W latach 2011 i 2012 został Mistrzem Francji w jeździe indywidualnej na czas U23.
W 2013 przeniósł się do ekipy FDJ. Jego największymi sukcesami tego sezonu były: drugie miejsce w wyścigu Tro Bro Leon oraz trzecie miejsce w Mistrzostwach Francji w jeździe indywidualnej na czas elity.
W 2014 wziął udział w klasyku Paryż-Roubaix (wyścigu nie ukończył) oraz wyścigu Omloop Het Nieuwsblad Elite. Uczestniczył również w Giro d'Italia oraz Vuelta a Espana, lecz w obu tych wyścigach nie zanotował znaczących wyników.
Największy sukces życia odnotował w sezonie 2015, gdzie po walce z ulewnym deszczem i ścigającym, nieustępliwym peletonem wygrał piąty etap Eneco Tour, zawodów należących do UCI WorldTour.
http://www.procyclingstats.com/rider/Johan_Le_Bon - ostatni dostęp 11.01.2016 r.

</doc>
<doc id="3619924" url="https://pl.wikipedia.org/wiki?curid=3619924" title="Melitta Sallai">
Melitta Sallai

Melitta Sallai, z d. Melitta Wietersheim-Kramsta, (ur. 2 października 1927 w Morawie, niem. "Muhrau") – działaczka społeczna, założycielka Fundacji im. św. Jadwigi.
Życiorys.
Urodziła się jako druga córka właściciela dóbr ziemskich Hansa-Christopha von Wietersheim-Kramsta i jego żony Herty z domu Johnston. Miała sześcioro rodzeństwa. W 1945 wraz z matką i rodzeństwem uciekła do Kleinwalsertal w Austrii. Matka dwójki dzieci: Christopha i Eugena, żona Charlesa Sallai. Sekretarka, stewardesa, opiekunka do dzieci, laureatka Orderu Uśmiechu. Mieszkała w Portugalii, Angoli, Austrii. Zna wiele języków obcych: portugalski, francuski, polski. Założycielka fundacji im. św. Jadwigi, która prowadzi w pałacu w Morawie, m.in. bezpłatne przedszkole dla dzieci z uboższych rodzin oraz ośrodek edukacyjny organizujący polsko-niemieckie spotkania młodzieży. Honorowa obywatelka Strzegomia. Pisarka, działaczka charytatywna.

</doc>
<doc id="3619935" url="https://pl.wikipedia.org/wiki?curid=3619935" title="Grandfield (Oklahoma)">
Grandfield (Oklahoma)

Grandfield – miejscowość w Stanach Zjednoczonych, w stanie Oklahoma, w hrabstwie Tillman.

</doc>
<doc id="3619936" url="https://pl.wikipedia.org/wiki?curid=3619936" title="Darja Domraczawa">
Darja Domraczawa



</doc>
<doc id="3619939" url="https://pl.wikipedia.org/wiki?curid=3619939" title="Loveland (Oklahoma)">
Loveland (Oklahoma)

Loveland – miejscowość w Stanach Zjednoczonych, w stanie Oklahoma, w hrabstwie Tillman.

</doc>
<doc id="3619940" url="https://pl.wikipedia.org/wiki?curid=3619940" title="Pałac w Czarnym Lesie">
Pałac w Czarnym Lesie

Pałac w Czarnym Lesie – pałac w miejscowości Czarny Las w powiecie lublinieckim wzniesiony przez Ferdinanda Zieglera na przełomie XIX i XX wieku.
Historia.
Przed 1886 rokiem posiadłość Helenenthal nabył Ferdinand Ziegler, kupiec z Wrocławia. Na jego zlecenie na przełomie XIX i XX wieku wzniesiono tu rezydencję. W 1902 roku jako właściciel majątku Helenenthal wzmiankowany był G. Hoffmeister. W jego imieniu gospodarstwem zarządzał inspektor Bytomski. Przed 1905 rokiem dobra wróciły w ręce Ferdynanda Zieglera. Do kupca z Wrocławia należały przynajmniej do 1912 roku.
Przed 1917 rokiem kolejnym właścicielem Czarnego Lasu został Kazimierz Niegolewski z Kamienia. Znany polityk zaangażowany po stronie polskiej w okresie powstań śląskich w 1922 roku został pierwszym starostą powiatu lublinieckiego w II Rzeczypospolitej. W latach 1918–1922 często zdarzały się w Czarnym Lesie rewizje w domach polskich działaczy. Pałac wykorzystywany był wówczas do ukrywania broni przeznaczonej do działalności dywersyjnej prowadzonej przez powstańców oraz do ukrywania osób poszukiwanych na terenie Prus za działalność antypaństwową. W Czarnym Lesie Wojciech Korfanty, aby wpłynąć na Komisję Sojuszniczą, która nie potrafiła stworzyć jednolitego projektu podziału Górnego Śląska, podpisał odezwę nawołującą Górnoślązaków do zbrojnego powstania. Należy przypuszczać, bo źródła historyczne o tym nie wspominają, że sam właściciel pałacu uczestniczył w spotkaniu jako kierownik wydziału rolnego Polskiego Komisariatu Plebiscytowego. W czasie III powstania śląskiego właścicielka, żona Kazimierza, Wiktoria Niegolewska, zorganizowała w pałacu szpital dla powstańców, którymi się zajmowała. Później planowała stworzenie domu wypoczynkowego dla inwalidów po powstaniach śląskich, przekazała na ten cel część swojego majątku, ale z powodu braku środków nie udało się zrealizować tego planu. Wcześniej, w 1920, otworzyła w pałacu prywatną polską szkołę dla 40 dzieci z okolicy. Wówczas była to jedna polska szkoła na Górnym Śląsku. Opiekę sprawował Związek Nauczycielstwa Górnoślązaków, a szkoła, mimo nacisków ze strony władz niemieckich, przetrwała do czasu włączenia tych terenów do Polski po plebiscycie.
Kazimierz Niegolewski dokonał zasadniczej modernizacji i przebudowy pałacu według projektu Rogera Sławskiego. Angażując się w działalność polityczną, zaniedbał majątek, co spowodowało jego zadłużenie i utratę w 1922 roku. Przeszedł on na własność Józefa Jeziorańskiego z Katowic. Rok później posiadłość nabył Maciej Rogowski z Warszawy. W latach 30. XX wieku podarował majątek swojemu krewnemu Romanowi Rogowskiemu. W 1938 roku Roman Rogowski sprzedał posiadłość Przedsiębiorstwu Osadniczemu „Ślązak” z Katowic, które doprowadziło do jego parcelacji. Rezydencję w Czarnym Lesie wraz z pozostałością dóbr rycerskich wynoszącą zaledwie 29,65ha nabyła rodzina Wojtaszków. Cztery lata później, w 1942 roku, posiadłość rodziny Wojtaszków przejął skarb państwa III Rzeszy, były tu mieszkania m.in. dentysty.
Po II wojnie światowej długie lata ciągnęły się sprawy majątkowe. Przejściowo swą własność odzyskali Wojtaszkowie, potem jednak cały majątek upaństwowiono. Sprawy własnościowe uregulowano dopiero w 1963 roku. W 1973 roku pałac w Czarnym Lesie objęła Rolnicza Spółdzielnia Produkcyjna „Przełom” z Lubszy, która prowadziła w pałacu dom wycieczkowy. W 1988 roku obiekt nabyła Spółdzielnia Inwalidów Era z Chorzowa. Odtąd w budynku funkcjonował Ośrodek Rehabilitacyjno-Wypoczynkowy „Dworek”. W 1999 roku spółka Era przeprowadziła generalny remont zabytku, który przekształcono w luksusowy czterogwiazdkowy hotel otwarty w 2003 roku. W pobliżu pałacu powstały również nowsze budynki o funkcjach restauracyjnych i noclegowych. Całość zabudowań otacza zadbany park z pięknymi stawami.
Fragment pałacu znajduje się w herbie miejscowości.
Architektura.
W rezultacie przekształcenia pałacu według projektu Rogera Sławskiego powstał budynek o cechach neobarokowych i neoklasycystycznych. Pałac jest murowany z cegły, otynkowany, założony na planie prostokąta, podpiwniczony, dwukondygnacyjny, z użytkowym poddaszem, przekryty dachem czterospadowym,z lukarnami i nowszymi świetlikami, pokryty dachówką. Fasada jest jedenastoosiowa, z centralnym trzyosiowym ryzalitem, mieszczącym główne wejście poprzedzone gankiem kolumnowym podtrzymującym balkon. Ryzalit wieńczy szczyt o podziałach pilastrowych, ze spływami wolutowymi. Elewacje ozdabiają również gzymsy (międzykondygnacyjny i wieńczący) i nadokienniki. Układ wnętrz jest dwutraktowy z centralną sienią, mieszczącą klatkę schodową. Odnowione wnętrza wypełnione są antycznymi meblami i obrazami. W pałacu poza pokojami hotelowymi znajduje się sala konferencyjna, restauracja i winiarnia. W nowszym budynku wzniesionym przy rezydencji urządzono apartament utrzymany w stylu pałacyku myśliwskiego.

</doc>
<doc id="3619943" url="https://pl.wikipedia.org/wiki?curid=3619943" title="Manitou (Oklahoma)">
Manitou (Oklahoma)

Manitou – miejscowość w Stanach Zjednoczonych, w stanie Oklahoma, w hrabstwie Tillman.

</doc>
<doc id="3619946" url="https://pl.wikipedia.org/wiki?curid=3619946" title="Incarcerated (album)">
Incarcerated (album)

Incarcerated – piąty studyjny album amerykańskiego rapera Lil Boosie, którego premiera odbyła się 28 września 2010 roku. Wydawnictwo ukazało się nakładem wytwórni Asylum Records, Trill Entertainment, Bad Azz oraz Warner Bros. Records. Wśród gości wystąpili Webbie, Foxx, Mouse, Lil' Phat, Lil Trill oraz Shell, członek zespołu muzycznego 3 Deep.
"Incarcerated" był jedynym wydanym albumem rapera, który wówczas przebywał w zakładzie karnym Louisiana State Penitentiary.
„Better Not Fight“ to tytuł singla, który promował album. Został wydany 17 sierpnia 2010 roku. U boku Boosiego udzielili się Webbie, Lil' Trill i Foxx.
Album zadebiutował na 13. miejscu amerykańskiej listy sprzedaży Billboard 200 z wynikiem 30 000 egzemplarzy w pierwszym tygodniu.

</doc>
<doc id="3619947" url="https://pl.wikipedia.org/wiki?curid=3619947" title="Volha Alifirawiec">
Volha Alifirawiec



</doc>
<doc id="3619948" url="https://pl.wikipedia.org/wiki?curid=3619948" title="I Blame Coco">
I Blame Coco



</doc>
<doc id="3619950" url="https://pl.wikipedia.org/wiki?curid=3619950" title="Haczykodziobki">
Haczykodziobki

Haczykodziobki (Diglossinae) – podrodzina ptaków z rodziny tanagrowatych (Thraupidae).
Występowanie.
Podrodzina obejmuje gatunki występujące w Ameryce.
Systematyka.
Do rodzaju należą następujące rodzaje:

</doc>
<doc id="3619951" url="https://pl.wikipedia.org/wiki?curid=3619951" title="Bixby (Oklahoma)">
Bixby (Oklahoma)

Bixby – miejscowość w Stanach Zjednoczonych, w stanie Oklahoma, w hrabstwie Tulsa. W 2019 roku miasto osiągnęło 27,9 tys. mieszkańców i należy do najszybciej rozwijających się miast w stanie. 

</doc>
<doc id="3619954" url="https://pl.wikipedia.org/wiki?curid=3619954" title="Bobrownica">
Bobrownica



</doc>
<doc id="3619956" url="https://pl.wikipedia.org/wiki?curid=3619956" title="Janne Saksela">
Janne Saksela

Janne Saksela (ur. 14 marca 1993 w Vantaa) – fiński piłkarz grający na pozycji obrońcy w Sparcie Rotterdam.
Kariera klubowa.
Piłkę nożną zaczął trenować w 1998 w klubie SAPA. W latach 2004–2006 był zawodnikiem HJK Helsinki, a w 2007 trafił do PK-35. W wieku 16 lat zadebiutował w pierwszej drużynie tego klubu. W listopadzie 2011 podpisał dwuletni kontrakt z HJK Helsinki, jednakże grał tylko w rezerwach tego klubu. W sierpniu 2012 został wypożyczony na miesiąc do JJK Jyväskylä, jednakże jeszcze przed końcem wypożyczenia podpisał z tym klubem kontrakt do końca sezonu 2013, a w maju 2013 przedłużył umowę o dwa lata. W listopadzie 2013 podpisał dwuletni kontrakt z Rovaniemen Palloseura. W listopadzie 2014 przebywał na testach w AIK Fotboll. W grudniu 2015 przedłużył kontrakt z RoPS o rok. W październiku 2016 podpisał dwuipółletni kontrakt ze Spartą Rotterdam obowiązujący od 1 stycznia 2017. Zadebiutował w tym klubie 27 stycznia 2017 w przegranym 2:3 meczu z Willem II Tilburg.
Kariera reprezentacyjna.
W reprezentacji Finlandii zadebiutował 10 stycznia 2016 w przegranym 0:3 meczu ze Szwecją.
Kariera aktorska.
W 2006 roku wystąpił w filmie krótkometrażowym „Silta”, a także w filmie „Tajemnica wilka” (fiń. „Suden arvoitus”), w którym wcielił się w rolę Matiasa Laitiego. Zagrał również w filmie „Lokakuun valoa” w 2009 oraz jednym odcinku serialu „Ketonen &amp; Myllyrinne” w 2010 roku.

</doc>
<doc id="3619957" url="https://pl.wikipedia.org/wiki?curid=3619957" title="Broken Arrow (Oklahoma)">
Broken Arrow (Oklahoma)

Broken Arrow – miejscowość w Stanach Zjednoczonych, w stanie Oklahoma, w hrabstwie Tulsa.

</doc>
<doc id="3619960" url="https://pl.wikipedia.org/wiki?curid=3619960" title="Pięciobój nowoczesny na Igrzyskach Azjatyckich 2014">
Pięciobój nowoczesny na Igrzyskach Azjatyckich 2014

Pięciobój nowoczesny na Igrzyskach Azjatyckich 2014 odbywał się w dniach 2–3 października 2014 roku. Rywalizacja odbywała się w kompleksie "Dream Park" w Inczon w czterech konkurencjach – dwóch indywidualnych i dwóch drużynowych.

</doc>
<doc id="3619961" url="https://pl.wikipedia.org/wiki?curid=3619961" title="Helena Kamecka-Urban">
Helena Kamecka-Urban

Helena Kamecka-Urban (ur. 1912, zm. 20 czerwca 1988 w Sanoku) – polska nauczycielka.
Życiorys.
Helena Kamecka-Urban została nauczycielką. Pełniła funkcję dyrektora Szkoły Podstawowej dla Pracujących w Sanoku.
Jej mężem był Franciszek (1899-1984). Oboje zostali pochowani w grobowcu rodzinnym na Cmentarzu Centralnym w Sanoku.

</doc>
<doc id="3619964" url="https://pl.wikipedia.org/wiki?curid=3619964" title="Nagroda Grammy w kategorii Album of the Year">
Nagroda Grammy w kategorii Album of the Year



</doc>
<doc id="3619968" url="https://pl.wikipedia.org/wiki?curid=3619968" title="Nagroda Grammy w kategorii Record of the Year">
Nagroda Grammy w kategorii Record of the Year



</doc>
<doc id="3619969" url="https://pl.wikipedia.org/wiki?curid=3619969" title="Jurij Manajenkow">
Jurij Manajenkow

Jurij Aleksiejewicz Makanienkow (ros. Ю́рий Алексе́евич Мана́енков, ur. 2 sierpnia 1936 we wsi Nowopokrowka w obwodzie tambowskim, zm. 28 sierpnia 2021 w Moskwie) – radziecki działacz partyjny.
Życiorys.
Od 1958 dziennikarz i działacz komsomolski w obwodzie tambowskim, od 1960 członek KPZR, 1964 ukończył Miczuryński Instytut Owocowo-Warzywny im. I. Miczurina. W 1974 zaocznie ukończył Wyższą Szkołę Partyjną przy KC KPZR, 1975-1981 sekretarz Komitetu Obwodowego KPZR w Tambowie, 1981-1982 doradca KC Ludowo-Demokratycznej Partii Afganistanu, 1983-1984 II sekretarz Komitetu Obwodowego KPZR w Tambowie. Od 14 stycznia 1984 do 23 września 1989 I sekretarz Komitetu Obwodowego KPZR w Lipiecku, 1986-1991 członek KC KPZR, 1989-1991 sekretarz KC KPZR, 1989-1990 kierownik Wydziału Organizacyjnego KC KPZR, 1990-1991 kierownik Wydziału Budownictwa Partyjnego i Pracy Kadrowej KC KPZR. Deputowany do Rady Najwyższej ZSRR 11 kadencji, deputowany ludowy ZSRR, 1991-1993 deputowany ludowy Federacji Rosyjskiej. Odznaczony Orderem Lenina i innymi odznaczeniami.

</doc>
<doc id="3619971" url="https://pl.wikipedia.org/wiki?curid=3619971" title="Nagroda Grammy w kategorii Song of the Year">
Nagroda Grammy w kategorii Song of the Year



</doc>
<doc id="3619973" url="https://pl.wikipedia.org/wiki?curid=3619973" title="Nagroda Grammy w kategorii Best New Artist">
Nagroda Grammy w kategorii Best New Artist



</doc>
<doc id="3619974" url="https://pl.wikipedia.org/wiki?curid=3619974" title="73. ceremonia wręczenia Złotych Globów">
73. ceremonia wręczenia Złotych Globów

73. ceremonia wręczenia Złotych Globów za rok 2015 odbyła się 10 stycznia 2016 roku w Beverly Hilton Hotel w Los Angeles. Galę po raz czwarty prowadził komik i aktor Ricky Gervais. Ceremonię na terenie USA transmitowała stacja NBC.
Nominacje do nagród ogłoszono 10 grudnia 2015 roku. Ich prezentacji dokonali Angela Bassett, Chloë Moretz, America Ferrera i Dennis Quaid
Zwycięzcy i nominowani.
Lista nominowanych i zwycięzców 73. rozdania nagród Złotych Globów.
Wielokrotnie nominowane filmy.
16 filmów zdobyło przynajmniej 2 nominacje.

</doc>
<doc id="3619978" url="https://pl.wikipedia.org/wiki?curid=3619978" title="Víctor Huggo Martin">
Víctor Huggo Martin

Víctor Huggo Martin – meksykański aktor filmowy i telewizyjny.
Jedną z najciekawszych ról był Fidel Castro w dramacie telewizyjnym "Fidel – Legenda" ("Fidel", 2002) z udziałem Gaela Garcíi Bernala.

</doc>
<doc id="3619979" url="https://pl.wikipedia.org/wiki?curid=3619979" title="Oreomanes">
Oreomanes



</doc>
<doc id="3619980" url="https://pl.wikipedia.org/wiki?curid=3619980" title="Verena Menapace">
Verena Menapace

Verena Menapace (ur. 11 czerwca 1986 w Wiedniu) – austriacka lekkoatletka.
W 2015 została srebrną medalistką igrzysk europejskich w klasyfikacji drużynowej (była 1. na 400 metrów przez płotki z czasem 58,94 s i 2. w sztafecie 4 × 400 metrów z czasem 3:37,51 s).
Wielokrotna medalistka mistrzostw Austrii. W 2011 zdobyła srebrny medal mistrzostw kraju w klasyfikacji drużynowej w biegach przełajowych, sztafecie 4 × 100 metrów i 400 m ppł oraz brązowy na 800 m, w 2012 wywalczyła złoto na 400 m ppł i brąz na 800 m, w 2013 została mistrzynią kraju na 400 m, 400 m ppł i w sztafecie 4 × 100 m, w 2014 zdobyła złoty medal na 400 m ppł i 800 m, a w 2015 została mistrzynią kraju na 400 m ppł i 800 m. Jest również wielokrotną medalistką halowych mistrzostw Austrii. W 2012 została halową mistrzynią kraju w sztafecie 4 × 200 m i wicemistrzynią na 800 m, w 2013 wywalczyła złoto na 800 m i w sztafecie 4 × 200 m oraz srebro na 400 m, w 2014 została halową mistrzynią kraju na 800 m i wicemistrzynią na 400 m oraz w sztafecie 4 × 200 m, a w 2015 zdobyła srebrny medal na 800 m i brązowy na 400 m. Reprezentantka klubu DSG Volksbank Wien reprezentowana przez Karla Sandera.
Rekordy życiowe:

</doc>
<doc id="3619984" url="https://pl.wikipedia.org/wiki?curid=3619984" title="Sanatorium w Smukale">
Sanatorium w Smukale

Sanatorium w Smukale – sanatorium dla płucnochorych położone w Smukale (peryferyjne osiedle w Bydgoszczy, położone wśród borów sosnowych), w latach 1904–2000 placówka samodzielna, następnie w strukturach Kujawsko-Pomorskiego Centrum Pulmonologii w Bydgoszczy.
Charakterystyka.
Sanatorium jest częścią Kujawsko-Pomorskiego Centrum Pulmonologii w Bydgoszczy. W zabytkowych obiektach z 1904 r. umieszczone są oddziały: Leczenia Gruźlicy i Chorób Płuc, Rehabilitacji i Rehabilitacji Oddechowej.
W oddziałach nie są prowadzone zabiegi ambulatoryjne. Przyjmowane są osoby cierpiące na przewlekłą chorobę płuc, zapalenie oskrzeli, astmę oskrzelową, raka płuc, gruźlicę oraz pacjenci po zabiegach operacyjnych.
Historia.
Decyzja o budowie sanatorium przeciwgruźliczego dla kobiet w Smukale koło Bydgoszczy zapadła 24 maja 1901 roku na zebraniu Stowarzyszenia do Walki z Gruźlicą jako Chorobą Społeczną Prowincji Poznańskiej. Jako teren pod budowę sanatorium wybrano 80-letni bór sosnowy w pobliżu przystanku bydgoskiej kolejki powiatowej, około 7 km od Bydgoszczy. Wykonanie projektu powierzono miejskiemu radcy budowlanemu Carlowi Meyerowi. Projekt składał się z dwukondygnacyjnego budynku głównego wraz z leżakownią i mniejszego budynku gospodarczego wraz z mieszkaniem dla dozorcy. Prace budowlane wykonano w latach 1903–1904. Była to druga placówka tego typu w Prowincji Poznańskiej obok pawilonowego sanatorium w Kowanówku koło Obornik Wielkopolskich (Puszcza Notecka), przeznaczonego dla mężczyzn (1903). Obiekt wzniesiono według specjalnych założeń, wypracowanych dla tego typu obiektów (lokalizacja, rozmieszczenie obiektów, zalecenia krajobrazowe, dojazd koleją, zalesienie, dostęp do czystej wody itd.).
Sanatorium rozpoczęło działalność 20 października 1904 roku, lecz oficjalne otwarcie miało miejsce 6 czerwca 1905 roku. Z tej okazji telegram przysłał cesarz Wilhelm II, a miejski radca budowlany Carl Meyer został odznaczony Orderem Orła Czerwonego IV klasy. W lutym 1906 roku podjęto decyzję o rozbudowie kompleksu z 80 do 120 łóżek. W 1907 r. wzniesiono nowy budynek po wschodniej stronie budynku głównego, połączony z głównym kompleksem. W 1908 roku zasadzono w otoczeniu 5 tys. drzew, w tym wiązy, topole, lipy, brzozy i robinie akacjowe oraz zbudowano willę dla dyrektora zakładu.
16 października 1913 roku otwarto sanatorium dziecięce imienia Berthy Amelii – matki fundatorki (niem. "Kinderheilstätte der Bertha Amelie-Stiftung"), wchodzące w skład zespołu leczniczego w Smukale. Autorem projektu był architekt Julius Knüpfer z Berlina, a całość nadzorował Carl Meyer. W 1914 roku sanatorium mogło pomieścić 200 pacjentów i przyjmowało osoby bez różnicy płci i wieku. Chorzy przybywali z całego terytorium zaboru pruskiego, najwięcej z rejencji poznańskiej i bydgoskiej.
W roku 1920 sanatorium przejęły władze polskie, przekazując je Towarzystwu ku Zwalczaniu Gruźlicy z siedzibą w Poznaniu. Pierwszym dyrektorem został dr Franciszek Czajkowski, a od 1926 roku – dr Stanisław Meysner. Wprowadził on nowe metody zapobiegawczego leczenia gruźlicy płuc zapadową odmą opłucnową i otrzewnową. W latach 30. XX wieku w sanatorium funkcjonowały dwa oddziały: w gmachu głównym duży oddział dla ciężej chorych z pododdziałem chirurgicznym, na 139 łóżek oraz drugi w pawilonie dla lżej chorych, na 41 łóżek. Sanatorium w tym czasie uchodziło za jedno z najlepszych w kraju. Pracowało w nim wielu znanych ftyzjatrów, między innymi dr Władysław Baranowski, późniejszy długoletni dyrektor Szpitala Płucnochorych w Bydgoszczy.
W czasie II wojny światowej sanatorium pełniło tę samą funkcję, nie było jednak dostępne dla Polaków. Po wojnie wprowadzono nowsze metody leczenia gruźlicy z zastosowaniem masowych szczepień. Na stanowisko dyrektora wrócił dr Meysner. W 1948 roku lecznica dysponowała 165 łóżkami i zatrudniała 60 pracowników. W 1949 roku placówka została upaństwowiona, zmieniając nazwę na Sanatorium Przeciwgruźlicze im. Henryka Dobrzyckiego. W tym czasie była pokazowym obiektem służby zdrowia województwa bydgoskiego, często odwiedzanym przez wysokich przedstawicieli administracji państwowej. W 1975 roku weszła w skład Przeciwgruźliczego Specjalistycznego Zakładu Opieki Zdrowotnej w Bydgoszczy.
Rozwój nowoczesnej farmakoterapii gruźlicy w okresie powojennym zmniejszył znaczenie leczenia klimatycznego. W zamian wprowadzono zabiegi torakochirurgiczne i rehabilitację. W latach 90. XX w. zmieniono funkcje dawnych pawilonów leczniczych, rozbudowano pomieszczenia gospodarcze oraz pobudowano mieszkania dla pielęgniarek.
W XXI wieku, wraz z reorganizacją służby zdrowia, nastąpiła zmiana funkcji obiektów sanatoryjnych. Sanatorium włączono w struktury Kujawsko-Pomorskiego Centrum Pulmonologii w Bydgoszczy. W gmachu głównym sanatorium zlokalizowano dwa oddziały: rehabilitacji oraz leczenia gruźlicy i chorób płuc, a pawilon kobiecy zaadaptowano na 40-łóżkowy oddział leczenia gruźlicy płuc.
, po czym przeprowadzono pod nadzorem konserwatora remont budynków. Dla potrzeb terapii zakupiono nowoczesny sprzęt rehabilitacyjny.
Architektura.
Kompleks wzniesiono w stylu eklektycznym z elementami neogotyckimi i formami rustykalnymi. Obiekty wyróżniają się masywną bryłą, przykrytą wysokim dachem, z podkreśloną częścią środkową oraz skrzydłami, krytymi osobnymi dachami naczółkowymi. Strefy ostatniej kondygnacji wzniesiono w konstrukcji szachulcowej, skontrastowanej z dolnymi partiami. Bryła budynku wzbogacona jest wykuszami i ryzalitami. Charakterystycznym elementem są rzędy werand i balkonów oraz leżakownie. Pokoje dla chorych: sypialnie i świetlice, ulokowane zostały od południowej strony budynku.
Wzniesione w 1913 roku sanatorium dla dzieci prezentuje formy eklektyczne i modernistyczne z elementami nawiązującymi do klasycyzmu.

</doc>
<doc id="3619985" url="https://pl.wikipedia.org/wiki?curid=3619985" title="Sprawiedliwość owiec">
Sprawiedliwość owiec

Sprawiedliwość owiec (niem. "Glennkill. Ein Schafskrimi") – filozoficzna powieść kryminalna niemieckiej autorki o pseudonimie artystycznym Leonie Swann, wydana w 2005 roku. W Polsce ukazała się po raz pierwszy nakładem Wydawnictwa Amber w 2006 roku. Jest to pierwsza książka z cyklu o tej samej nazwie, zawierającego dwie książki: "Sprawiedliwość owiec" oraz "Triumf Owiec". Jej fabułę stanowią losy stada owiec, które postanawiają rozwikłać zagadkę morderstwa swojego pasterza.
Tło i konstrukcja.
Akcja rozgrywa się w idyllicznej scenerii lata w Irlandii. Większość wydarzeń ma miejsce na pastwisku George'a Glenna, położonym nad brzegiem morza oraz w małym miasteczku o nazwie Glennkill, w pubie "Szalony Dzik". Cała historia przedstawiona jest z punktu widzenia owiec, a wszystkie wydarzenia są opisane tak, jak postrzegają je owce; trzecioosobowa narracja ukazuje ich myśli i rozmowy oraz tylko te wypowiedzi ludzi, które usłyszały. Czytelnik na podstawie tych informacji może wyciągać wnioski co do innych, niewyjawionych wprost elementów akcji.
Postacie.
Głównymi bohaterami książki są owce, spośród których każda ma unikalną osobowość. W skład stada wchodzą (według opisu zamieszczonego w książce):
Główne postaci ludzkie to:
Występuje również:
Fabuła.
Książka zaczyna się w momencie, gdy stado owiec znajduje ciało swojego pasterza, przebite szpadlem i postanawia odkryć, kto go zabił. Pomaga im Melmoth, legendarny baran, który powrócił po długiej nieobecności. Po kolei udaje im się odkryć fakty związane z morderstwem i choć większość z nich interpretują błędnie, dzięki ich wysiłkom Beth wyjawia, że przyczyną śmierci George'a było samobójstwo, a ona przebiła go szpadlem, aby ten fakt zamaskować i upozorować zbrodnię. Okazuje się, że George handlował marihuaną i używał owiec do przenoszenia porcji narkotyku przywiązując go do ich brzuchów. Owce po George'u dziedziczy jego córka, Rebeka, która zobowiązuje się wypełnić wolę ojca, zabierając stado w podróż do Europy.
Charakterystyka psychologiczna owiec.
Są one przedstawione w sposób antropomorficzny, z jedną cechą szczególną: ich sposób myślenia jest zbliżony do dziecięcego – naiwny i prosty. Nie rozumieją one wielu aspektów życia ludzi; ich wiedza pochodzi głównie z książek, które George zwykł im czytywać (w większości były to romanse). Nadrabiają te braki tworząc własne teorie dotyczące przeróżnych zjawisk i przedmiotów, które to teorie są mieszanką prostego rozumowania (często opartego na podobieństwie brzmienia słów lub na skojarzeniach) oraz wyobraźni. Nie potrafią komunikować się z ludźmi, aczkolwiek ich rozumieją.

</doc>
<doc id="3619986" url="https://pl.wikipedia.org/wiki?curid=3619986" title="Okręg wyborczy Aston">
Okręg wyborczy Aston

Okręg wyborczy Aston () – jednomandatowy okręg wyborczy do Izby Reprezentantów Australii, zlokalizowany we wschodniej części Melbourne. Został utworzony przed wyborami w 1984 roku, jego patronką jest pisarka i działaczka ruchu osób niewidomych Tilly Aston. 
Lista posłów.
źródło: 

</doc>
<doc id="3619989" url="https://pl.wikipedia.org/wiki?curid=3619989" title="Adolf II (hrabia Mark)">
Adolf II (hrabia Mark)

Adolf II (zm. w 1347 r.) – hrabia Mark od 1328 r.
Życiorys.
Adolf był najstarszym synem hrabiego Mark Engelberta II i Mechtyldy, córki Jana z Arbergu, dziedzicznego burgrabiego Kolonii. W 1328 odziedziczył po ojcu hrabstwo Mark. Dzięki jego małżeństwu z dziedziczką hrabstwa Kleve, jego syn Adolf zjednoczył w swym ręku te państwa.
Rodzina.
Adolf był dwukrotnie żonaty. Pierwszą jego żoną była Irmgarda, córka hrabiego Kleve Ottona. Rozwiódł się z nią w 1324 r. i następnie poślubił jej kuzynkę, Małgorzatę, córkę kolejnego hrabiego Kleve, Dytryka VII. Z małżeństwa tego pochodziły następujące dzieci:
oraz być może:

</doc>
<doc id="3619994" url="https://pl.wikipedia.org/wiki?curid=3619994" title="FreeSync">
FreeSync

FreeSync – technologia stosowana w monitorach LCD, która synchronizuje częstotliwość odświeżania monitora z szybkością generowania obrazów przez procesor karty graficznej.
Technologia ta została opracowana przez firmę AMD jako odpowiedź na konkurencyjny G-Sync, jednak w przeciwieństwie do konkurencji nie wymaga ona opłat licencyjnych. FreeSync ma za zadanie wyeliminować artefakty obrazu pojawiające się na monitorze w czasie wyświetlania animacji komputerowej bądź filmu, takie jak stuttering czy tearing. Technologia ta pozwala na pracę w zakresie częstotliwości odświeżania monitora od 9 do 240 Hz i funkcjonuje, gdy monitor podłączony jest przez port HDMI lub DisplayPort.
W przeciwieństwie do v-sync oraz G-Sync, nie wpływa na wydajność.

</doc>
<doc id="3619998" url="https://pl.wikipedia.org/wiki?curid=3619998" title="Dwór w Bogumiłku">
Dwór w Bogumiłku

Dwór Antoniego Schütza w Bogumiłku – zabytkowy dwór w Bogumiłku w powiecie częstochowskim. Zespół dworski wpisano do rejestru zabytków woj. śląskiego pod nr 528/91 z datą z 2 września 1991 roku. Park dworski wpisano do rejestru 17 grudnia 1957 roku. 
Historia.
Dwór zbudował w 1928 roku Antoni Schütz. Był on potomkiem rodu wywodzącego się z Saksonii, który w XX wieku uległ polonizacji. Majątek Biała Wielka nabył w 1852 roku dziadek Antoniego, Adolf Ludwik Schütz, który przez następne pół stulecia prowadził wzorowe gospodarstwo rolne, podziwiane w całym Królestwie Polskim. 
W 1945 roku w wyniku reformy rolnej majątek został upaństwowiony. Gospodarstwo przechodziło różne reorganizacje będąc początkowo gospodarstwem zaopatrzenia rolniczego dla huty w Częstochowie, następnie było w strukturach Państwowych Gospodarstw Rolnych, aby później pełnić rolę gospodarstwa pomocniczego przy Rocznej Szkole Rolniczo-Mechanizacyjnej. W 1969 roku we dworze otwarto Państwowy Zakład Wychowawczy z zasadniczą szkołą zawodową specjalną oraz z pomocniczym gospodarstwem rolnym, dla uczniów z lekkim upośledzeniem umysłowym. Obecnie jednostka ta nosi nazwę Specjalny Ośrodek Szkolno-Wychowawczy im. Jana Brzechwy. 21 czerwca 1991 roku dwór spłonął i został odbudowany w ciągu 2 lat. Od 1999 roku dwór i ośrodek podlega Starostwu Powiatowemu w Częstochowie. 
Architektura.
Dwór w Bogumiłku to skromna budowla na planie prostokąta, ma dwie kondygnacje, przykryty został czterospadowym dachem; ryzality zwieńczono szczytami półkolistymi. W sąsiedztwie dworu stoją zabudowania gospodarcze - w tym okazały, dawny magazyn zbożowy. Warty uwagi jest także zabytkowy park, o powierzchni około 3 ha. Nieopodal znajduje się młyn wodny.
Park.
W parku o powierzchni 3,14 ha dominowała sosna zwyczajna, grab zwyczajny, kasztanowiec zwyczajny, świerk pospolity, jesion wyniosły i buk zwyczajny. Domieszkę stanowiła lipa drobnolistna, dąb szypułkowy, klon i tulipanowiec amerykański. Do najbardziej interesujących należały rzędy grabów i świerków w południowej części parku. Z krzewów najliczniej występował orzech laskowy i jaśmin wonny. Poza tymi krzewami rosła kalina koralowa, jarzębina, bez pospolity, śnieguliczka biała, wierzba szara i czeremcha amerykańska.

</doc>
<doc id="3620000" url="https://pl.wikipedia.org/wiki?curid=3620000" title="Potok Boracza">
Potok Boracza



</doc>
<doc id="3620001" url="https://pl.wikipedia.org/wiki?curid=3620001" title="Konstantin Bakun">
Konstantin Bakun

Konstantin Anatoljewicz Bakun (ros. Константин Анатольевич Бакун; ur. 15 marca 1985 w Doniecku) – rosyjski (wcześniej ukraiński) siatkarz, grający na pozycji atakującego. Reprezentant Ukrainy i Rosji. Od sezonu 2018/2019 występuje w drużynie Lokomotiw Nowosybirsk.
Życie prywatne.
Ma żonę Annę. W 2011 roku urodziła się córka Alina.
Sukcesy klubowe.
Mistrzostwo Ukrainy:
Puchar CEV:
Mistrzostwo Rosji:
Sukcesy reprezentacyjne.
Liga Narodów:

</doc>
<doc id="3620003" url="https://pl.wikipedia.org/wiki?curid=3620003" title="Czernica (dopływ Jeziora Sławskiego)">
Czernica (dopływ Jeziora Sławskiego)

Czernica – struga na Pojezierzu Leszczyńskim, dopływ jeziora Sławskiego o długości ok. 11 km.
Struga jest recypientem ścieków z miejskiej oczyszczalni w Sławie, z tego powodu według badań Wojewódzkiego Inspektoratu Ochrony Środowiska w Zielonej Górze jest głównym powodem stale pogarszającego się stanu wód jeziora Sławskiego.

</doc>
<doc id="3620004" url="https://pl.wikipedia.org/wiki?curid=3620004" title="Olejarnia (Bobrowiec)">
Olejarnia (Bobrowiec)

Olejarnia (Turnia Olejarnia) – wybitna turnia w Tatrach Zachodnich o wysokości 1163 lub około 1170 m n.p.m. Znajduje się na końcu długiej wschodniej grani Bobrowca opadającej do Doliny Chochołowskiej zaraz na północny zachód od Wyżniej Bramy Chochołowskiej.
Na południowy zachód od Olejarni w grani piętrzą się Wielkie Turnie. Nieco niżej, w południowych stokach grzbietu położona jest Zawiesista. Olejarnia wznosi się około 150 metrów nad Chochołowskim Potokiem. W turni znajdują się jaskinie: Schron przy Szczelinie i Zbójnicka Dziura.
Nazwa turni jest pochodzenia ludowego i pochodzi od jej kształtu, przypominającego stępy ("stempy"), czyli maszyny do wytłaczania oleju z siemienia lnianego.

</doc>
<doc id="3620006" url="https://pl.wikipedia.org/wiki?curid=3620006" title="Michał Marek (hokeista)">
Michał Marek (hokeista)

Michał Marek (ur. 1 marca 1990, zm. pod koniec 2015) – polski hokeista.
Życiorys i kariera.
Urodził się 1 marca 1990 jako syn Piotra i Marzeny. Zdał maturę w Zespole Szkół nr 1 im. Władysława Orkana w Nowym Targu i podjął studia na tamtejszej Podhalańskiej Państwowej Wyższej Szkoły Zawodowej.
Był wychowankiem i zawodnikiem klubu hokejowego MMKS Podhale Nowy Targ. W składzie reprezentacji Polski do lat 18 wystąpił na turnieju mistrzostw świata juniorów do lat 18 w 2008 (Dywizja I). W barwach drużyny rezerwowej MMKS Podhale występował w I lidze (sezony 2009/2010 i 2010/2011). W pierwszym zespole brał udział w rozgrywkach ekstraligi edycji 2010/2011. Po sezonie 2010/2011 zakończył karierę wskutek kontuzji kręgosłupa. W 2012 wziął udział w pokazowym meczu byłych zawodników Podhala Nowy Targ.
Zaginął 21 listopada 2015 w Nowym Targu. Został zamordowany przez 23-letniego sprawcę, który przyznał się do popełnienia zbrodni i wskazał miejsce zakopania jego ciała, ujawnionego 10 stycznia 2016. Pogrzeb Michała Marka odbył się 15 stycznia 2016 w Nowym Targu.

</doc>
<doc id="3620007" url="https://pl.wikipedia.org/wiki?curid=3620007" title="Michał Marek">
Michał Marek



</doc>
<doc id="3620011" url="https://pl.wikipedia.org/wiki?curid=3620011" title="Zbójnicka Dziura">
Zbójnicka Dziura

Zbójnicka Dziura lub Zbójecka Dziura (dawniej Jaskinia nad Zawiesistą, Olejarnia) – jaskinia w turni Olejarnia wznoszącej się nad Doliną Chochołowską w Tatrach Zachodnich.
Jaskinia jest położona na północny zachód od Wyżniej Bramy Chochołowskiej, we wschodnim stoku Olejarni. Jej długość wynosi 94 metry (100 metrów), deniwelacja 9 metrów. Wejście do niej znajduje się na wysokości 1143 metrów n.p.m.
Opis jaskini.
Jaskinię stanowi ciąg zaczynający się w otworze wejściowym a kończący w obszernej sali. Na początku jest to prosty, poziomy korytarz o długości 25 metrów. Na jego końcu odgałęzia się korytarzyk biegnący w prawo do salki, z której z kolei biegną dwa korytarze (odchodzą tu w bok, odkryte w 1959 roku, dwa ciągi, z których jeden prowadzi do studzienki, a drugi do niewielkiej salki) łączące się dalej w końcowej sali. 
Przyroda.
Jaskinia jest prawdopodobnie dawnym przepływem Chochołowskiego Potoku, chociaż obecnie drugi wylot jest zasypany.
Można w niej spotkać nacieki grzybkowe. Rosną w niej mchy, paprocie i wątrobowce.
Gotfryd Ossowski napisał w 1883 roku, że znaleziono w niej kości niedźwiedzia i jelenia.
Historia odkryć.
Jaskinia znana była od dawna. Pierwszy opisał ją Gotfryd Ossowski w 1883 roku.
W kwietniu 1959 roku Władysław Habil i Stanisław Wójcik odkryli w niej szczelinowy korytarz i dwie salki. 
Jaskinię zmierzyli w kwietniu 2004 roku J. Nowak i J. Ślusarczyk.

</doc>
<doc id="3620014" url="https://pl.wikipedia.org/wiki?curid=3620014" title="Pietro Antonio Di Prima">
Pietro Antonio Di Prima

Pietro Antonio Di Prima (ur. 10 marca 1947 w Canicattì) – włoski bankowiec i polityk, poseł do Parlamentu Europejskiego IV kadencji.
Życiorys.
Z zawodu bankowiec, był dyrektorem Banco di Credito Siciliano i członkiem zrzeszenia banków włoskich ABI (Associazione bancaria italiana). W 2009 powołany w skład władz banku Banca San Francesco Credito Cooperativo.
W latach 1994–1999 z listy Forza Italia sprawował mandat eurodeputowanego IV kadencji. Był m.in. członkiem Komisji Budżetowej.

</doc>
<doc id="3620015" url="https://pl.wikipedia.org/wiki?curid=3620015" title="Borkowski Potok">
Borkowski Potok



</doc>
<doc id="3620016" url="https://pl.wikipedia.org/wiki?curid=3620016" title="Cienica">
Cienica

Cienica – struga, lewostronny dopływ Obrzycy o długości 14,94 km i powierzchni zlewni 65,58 km².
Struga płynie na Pojezierzu Leszczyńskim, uchodzi do Jeziora Sławskiego.

</doc>
<doc id="3620019" url="https://pl.wikipedia.org/wiki?curid=3620019" title="Gastone Parigi">
Gastone Parigi

Gastone Parigi (ur. 10 sierpnia 1931 w Este, zm. 12 stycznia 2010 w Pordenone) – włoski polityk, parlamentarzysta krajowy, poseł do Parlamentu Europejskiego IV kadencji.
Życiorys.
Absolwent nauk ekonomicznych i handlowych, z zawodu finansista. Był m.in. regionalnym prezesem Mediocredito i członkiem rady dyrektorów Autovie Venete.
Długoletni działacz Włoskiego Ruchu Społecznego i Sojuszu Narodowego, zasiadał we władzach tych ugrupowań. Od 1956 przez cztery kadencje był radnym miejskim w Pordenone, przez dwie kadencje zasiadał w radzie regionu Friuli-Wenecja Julijska. Od 1983 do 1994 zasiadał w Izbie Deputowanych IX, X i XI kadencji. W latach 1994–1999 sprawował mandat eurodeputowanego IV kadencji, pracując m.in. w Komisji ds. Rolnictwa i Rozwoju Wsi.

</doc>
<doc id="3620021" url="https://pl.wikipedia.org/wiki?curid=3620021" title="Język kiriwina">
Język kiriwina

Język kiriwina, także kilivila, boyowa, pol. również język kiriwiński lub trobriandzki – język używany przez 20 tys. osób na Wyspach Trobrianda. Należy do grupy języków oceanicznych w ramach rodziny austronezyjskiej.
Ethnologue (wyd. 22) wyróżnia trzy dialekty: kitava, vakuta, sinaketa.
Został udokumentowany w literaturze. Istnieją różne publikacje poświęcone językowi kiriwina i lokalnej kulturze. W języku polskim wydano opracowanie pt. "Kiriwina: język Wysp Trobrianda". Jest zapisywany alfabetem łacińskim.
System fonetyczny.
Oprócz powyższych samogłosek istnieje sześć dyftongów: /ai/, /au/, /ei/, /eu/, /oi/ i /ou/.
Wyróżnienia między /l/ a /r/ i /l/ a /n/ są niejasne i wymienne.
Akcent.
W języku kiriwina akcent pada z reguły na przedostatnią sylabę. Reguła ta sprawdza się w 95%.
Gramatyka.
Kilka rzeczowników, zwłaszcza dotyczących krewnych lub części ciała, wymaga użycia afiksów osobowych.
Rdzeń czasownika występuje zwykle z przedrostkiem i czasami z przyrostkiem.
W języku kiriwina występują bardzo rzadkie liczby gramatyczne – potrójna i poczwórna.

</doc>
<doc id="3620022" url="https://pl.wikipedia.org/wiki?curid=3620022" title="Livio Filippi">
Livio Filippi

Livio Filippi (ur. 12 czerwca 1946 w Villa Minozzo) – włoski polityk i przedsiębiorca, poseł do Parlamentu Europejskiego IV kadencji.
Życiorys.
Z zawodu przedsiębiorca z Modeny. Był również sekretarzem generalnym Włoskiej Konfederacji Pracowniczych Związków Zawodowych w regionie Emilia-Romania, później związany z organizacją spółdzielczą Confcooperative.
Działacz Chrześcijańskiej Demokracji, następnie ugrupowania Patto Segni. Z jego ramienia w latach 1994–1999 z ramienia ugrupowania Patto Segni zasiadał w Parlamencie Europejskim IV kadencji, pełniąc m.in. funkcję wiceprzewodniczącego Komisji ds. Regulaminu, Weryfikacji Mandatów i Immunitetów. Później działał m.in. w ugrupowaniu Demokraci, a także w Partii Demokratycznej.

</doc>
<doc id="3620023" url="https://pl.wikipedia.org/wiki?curid=3620023" title="Jaskinia pod Dachem">
Jaskinia pod Dachem

Jaskinia pod Dachem – jaskinia w ścianie Ratusza Mułowego w Dolinie Miętusiej w Tatrach Zachodnich. Ma cztery otwory wejściowe położone powyżej Jaskini nad Piargiem, odpowiednio na wysokości 1477, 1483, 1510 i 1526 metrów n.p.m. Jej długość wynosi 104 metry, a deniwelacja 66 metrów.
Jaskinia pod Dachem jest najniżej położoną z jaskiń Ratusza Mułowego. Ponad wejściem do niej znajdują się otwory Jaskini nad Dachem, Jaskini Lodowej Litworowej i Ptasiej Studni, połączonych ze sobą w system, którego korytarze mają razem powyżej 6 km.
Opis jaskini.
Ta trudno dostępna jaskinia stanowi system kominów przebiegających blisko powierzchni. Do dużych fragmentów korytarzy dociera odbite światło dzienne. Wspinaczka kominami we wnętrzu sięga VI stopnia trudności.
Od dolnego obszernego otworu zaczyna się ślepa studnia (17–18 metrów głębokości) ze śniegiem na dnie. Trawersując jej ścianę, dochodzi się na most nad II studnią, również ślepą, o głębokości 15 metrów. Trawersując również tę studnię, dociera się do salki, z której prowadzi pionowa szczelina kończąca się na dnie kominka z zaciskiem w stropie. Za zaciskiem dochodzi się do komina (18 metrów wysokości). Górny wylot komina przechodzi w ciasny meander, który prowadzi w dwie strony. W jedną po kilkunastu metrach zwęża się, przechodząc w szczelinę, w drugą prowadzi do zawaliskowej sali nad progiem (13 metrów), gdzie przez drugi otwór (na zdjęciu obok) można zjechać na półkę przy pierwszym otworze. Znad drugiego otworu można też wspiąć się w górę do salki przy kolejnym, trzecim otworze (na zdjęciu obok), skąd komin (22 metry wysokości) prowadzi do niewielkiego korytarzyka zakończonego czwartym otworem.
Przyroda.
Namulisko jaskini tworzą gruz i bloki skalne. Przy większych opadach od strony czwartego otworu płynie woda. 
W jaskini jest widno między drugim a czwartym otworem.
Historia odkryć.
Jaskinia została odkryta latem 1961 roku przez Tadeusza Branickiego i Ryszarda Rodzińskiego, którzy uznali ją za najtrudniej dostępną ze wszystkich znanych jaskiń polskich Tatr. Zbadali oni wówczas okolice I (najniżej położonego) otworu. Dalsze badania jaskini prowadzone były przez grotołazów z Krakowskiego Klubu Taternictwa Jaskiniowego (kierownik: Andrzej Ciszewski) w 1975 roku. Trzy akcje pozwoliły wtedy poznać resztę znanych dziś partii jaskini.

</doc>
<doc id="3620025" url="https://pl.wikipedia.org/wiki?curid=3620025" title="Alex Dujshebaev">
Alex Dujshebaev

Alex Dujshebaev Dovichebaeva (, "Aleks Tałantowicz Dujszebajew"; ur. 17 grudnia 1992 w Santander) – hiszpański piłkarz ręczny pochodzenia rosyjsko-kirgiskiego występujący na pozycji rozgrywającego w Vive Kielce.
Reprezentant Hiszpanii, złoty medalista mistrzostw Europy w Chorwacji (2018) i najlepszy prawy rozgrywający tego turnieju, srebrny medalista mistrzostw Europy w Polsce (2016). Zwycięzca Ligi Mistrzów i najlepszy prawy rozgrywający tych rozgrywek w sezonie 2016/17 w barwach Wardara Skopje.
Kariera klubowa.
W latach 2009–2013 występował w klubach hiszpańskich, w tym w Ciudad Real, w barwach którego w wieku 16 lat zadebiutował w Lidze Mistrzów EHF (miało to miejsce 3 października 2009 w meczu z duńskim FC København, w którym zdobył jedną bramkę). W sezonie 2012/13 grał w BM Aragón, dla którego rzucił 198 goli i został królem strzelców ligi ASOBAL, a także otrzymał nagrodę dla najlepszego prawego rozgrywającego tych rozgrywek&lt;ref name="as12/13nr2"&gt;&lt;/ref&gt;. W czerwcu 2013 podpisał dwuletnią umowę z Atlético Madryt, jednak ostatecznie nie został jego graczem, ponieważ klub ogłosił upadłość.
W latach 2013–2017 był zawodnikiem Wardara Skopje. Z zespołem tym zdobył trzy mistrzostwa Macedonii i cztery puchary kraju. W barwach Wardara regularnie grał również w Lidze Mistrzów, w której w ciągu czterech lat rzucił 261 bramek. W sezonie 2014/15, w którym zdobył 73 gole, zajął 10. miejsce w klasyfikacji najlepszych strzelców LM. W sezonie 2016/17, w którym rzucił 83 gole w 18 spotkaniach, zajął 8. miejsce w klasyfikacji najlepszych strzelców LM i został wybrany najlepszym prawym rozgrywającym LM. W sezonie 2016/17 wygrał z Wardarem Ligę Mistrzów – w meczu półfinałowym z Barceloną (26:25) zdobył siedem bramek, natomiast w rozegranym 4 czerwca 2017 spotkaniu finałowym z Paris Saint-Germain Handball (24:23) rzucił dwa gole. Z macedońskim zespołem dwukrotnie zwyciężył także w Lidze SEHA: w sezonie 2013/14, w którym rozegrał 16 meczów i zdobył 43 gole, oraz w sezonie 2016/17, w którym wystąpił w 16 spotkaniach i rzucił 49 bramek. Ponadto w sezonie 2015/16 Ligi SEHA, w którym rozegrał 18 meczów i zdobył 73 gole, zajął 10. miejsce w klasyfikacji najlepszych strzelców rozgrywek, a także został wybrany najlepszym prawym rozgrywającym Final Four.
W lipcu 2017 został zawodnikiem Vive Kielce. W sezonie 2017/18, w którym zdobył z kieleckim zespołem mistrzostwo Polski, rozegrał w Superlidze 29 meczów i rzucił 119 bramek, a ponadto został wybrany najlepszym bocznym rozgrywającym ligi. W Lidze Mistrzów w 18 spotkaniach zdobył 79 goli, zajmując 5. miejsce w klasyfikacji najlepszych strzelców rozgrywek.
Kariera reprezentacyjna.
W 2010 zdobył srebrny medal mistrzostw Europy U-18 w Czarnogórze, w których rzucił 43 gole. W 2011 wywalczył wicemistrzostwo świata U-19 – podczas turnieju, który odbył się Argentynie, rzucił w siedmiu meczach 24 bramki. W 2012 wywalczył mistrzostwo Europy do lat 20 – podczas turnieju rozegranego w Turcji zdobył 44 gole i został wybrany najlepszym prawym rozgrywającym mistrzostw. W 2013 wraz z młodzieżową reprezentacją Hiszpanii zdobył wicemistrzostwo świata U-21. Podczas turnieju, który odbył się w Bośni i Hercegowinie, rzucił 42 bramki i został wybrany najlepszym prawym rozgrywającym mistrzostw.
W reprezentacji Hiszpanii seniorów zadebiutował w 2014. W 2015 uczestniczył w mistrzostwach świata w Katarze (4. miejsce), podczas których wystąpił w dziewięciu meczach, rzucając 15 goli. W 2016 zdobył srebrny medal podczas mistrzostw Europy w Polsce. W turnieju tym zagrał w ośmiu spotkaniach, zdobywając dziewięć bramek. W 2017 uczestniczył w mistrzostwach świata we Francji, podczas których rzucił 21 goli w siedmiu meczach. W 2018 zdobył złoty medal mistrzostw Europy w Chorwacji – w turnieju tym rzucił 26 bramek i miał 19 asyst, a ponadto został wybrany najlepszym prawym rozgrywającym zawodów. W 2019 uczestniczył w mistrzostwach świata w Danii i Niemczech, w których rozegrał dziewięć spotkań i zdobył 24 gole.
Życie prywatne.
Syn piłkarki ręcznej Olgi Sziszkiny (grającej na pozycji bramkarki, mistrzyni świata w barwach ZSRR z 1990) oraz szczypiornisty i trenera Tałanta Dujszebajewa (grającego w czterech różnych reprezentacjach), starszy brat szczypiornisty Daniela Dujshebaeva.

</doc>
<doc id="3620026" url="https://pl.wikipedia.org/wiki?curid=3620026" title="Jan Tomaszewski">
Jan Tomaszewski



</doc>
<doc id="3620027" url="https://pl.wikipedia.org/wiki?curid=3620027" title="Angelos Anastasiadis">
Angelos Anastasiadis

 
Angelos Anastasiadis (gr. Άγγελος Αναστασιάδης) (ur. 8 marca 1953 w Salonikach) – grecki trener i piłkarz występujący na pozycji pomocnika.
Kariera klubowa.
Anastasiadis karierę rozpoczynał w 1973 roku w zespole PAOK FC. Jego barwy reprezentował przez osiem lat. W tym czasie wywalczył z klubem mistrzostwo Grecji (1976) oraz wicemistrzostwo Grecji (1978). Czterokrotnie wystąpił z nim także w finale Pucharze Grecji (1974, 1977, 1978, 1981), jednak zwycięski okazał się tylko ten z roku 1974.
W 1981 roku Anastasiadis przeszedł do Panathinaikosu. W 1982 roku wygrał z nim Puchar Grecji. W 1984 roku ponownie sięgnął z zespołem po to trofeum. W tym samym roku zdobył z nim też mistrzostwo Grecji. W 1984 roku odszedł do Korinthosu, gdzie występował przez dwa lata. Potem grał też w Diagorasie, gdzie w 1987 roku zakończył karierę.
Kariera reprezentacyjna.
W reprezentacji Grecji Anastasiadis zadebiutował 1 kwietnia 1975 w wygranym 2:1 towarzyskim meczu z Cyprem, w którym strzelił także gola. W latach 1975-1980 w drużynie narodowej rozegrał łącznie 12 spotkań i zdobył jedną bramkę.
Kariera trenerska.
Jako trener Anastasiadis prowadził kluby takie jak AO Kawala, Edessaikos, PAOK FC, Iraklís, Panathinaikos AO, ponownie Iraklís oraz PAOK, PAS Janina, Platanias i po raz trzeci PAOK. W 2003 roku zdobył z tym zespołem Puchar Grecji.
W latach 2004-2011 był także selekcjonerem reprezentacji Cypru. W roli tej zadebiutował 8 lutego 2005 w zremisowanym 1:1 towarzyskim meczu z Austrią. Pod wodzą Anastasiadisa kadra Cypru rozegrała 56 spotkań.

</doc>
<doc id="3620029" url="https://pl.wikipedia.org/wiki?curid=3620029" title="Lester Randolph Ford Sr.">
Lester Randolph Ford Sr.

Lester Randolph Ford Senior (ur. 25 października 1886 w Missouri, zm. 11 listopada 1967 w Charlottesville) – amerykański matematyk, edytor American Mathematical Monthly w latach 1942-1946, oraz prezydent Mathematical Association of America w latach 1947-1948.
Wynalazca tzw. okręgów Forda (zob. także problem Apoloniusza).
W roku 1964 stowarzyszenie "Mathematical Association of America" ustanowiło nagrodę imienia L.R.Forda tzw. Lester Randolph Ford Award.
Ojciec Lestera Randolpha Forda juniora, także matematyka.

</doc>
<doc id="3620030" url="https://pl.wikipedia.org/wiki?curid=3620030" title="Ernesto Caccavale">
Ernesto Caccavale

Ernesto Caccavale (ur. 22 sierpnia 1963 w Neapolu) – włoski polityk i dziennikarz, poseł do Parlamentu Europejskiego IV kadencji.
Życiorys.
W 1987 ukończył studia prawnicze na Uniwersytecie w Neapolu. Współpracował z różnymi mediami jako freelancer. Od 1989 do 1994 pracował w marketingu w kontrolowanej przez rodzinę Berlusconich grupie Fininvest. W 1994 dołączył do utworzonej przez Silvia Berlusconiego partii Forza Italia, z jej ramienia uzyskał mandat eurodeputowanego, który wykonywał do 1999. Pełnił m.in. funkcję wiceprzewodniczącego Podkomisji ds. Praw Człowieka oraz grupy Unia dla Europy.
W 2000 powrócił do branży medialnej w ramach własnych przedsiębiorstw zajmujących się komunikacją. Od 2008 był rzecznikiem Forza Italia w regionie Kampania, a od 2009 rzecznikiem regionalnym Ludu Wolności. Od 2010 pracował w biurze prasowym prezydenta Kampanii Stefana Caldoro.

</doc>
<doc id="3620034" url="https://pl.wikipedia.org/wiki?curid=3620034" title="Gieorgij Markow">
Gieorgij Markow

Gieorgij Mokiejewicz Markow (ros. Гео́ргий Моке́евич Ма́рков, ur. we wsi Nowokuskowo w guberni tomskiej, zm. 25 września 1991 w Moskwie) – I sekretarz (1971-1986) i przewodniczący Zarządu Związku Pisarzy ZSRR (1986-1989), dwukrotny Bohater Pracy Socjalistycznej (1974 i 1984).
Życiorys.
Uczył się w szkole wiejskiej, w marcu 1924 wstąpił do Komsomołu, członek rejonowego komitetu Komsomołu w Tomsku, przewodniczący dziecięcego biura pionierów, był publicystą i redaktorem dziecięcych gazet pionierów Komsomołu. Od 1931 członek WKP(b), 1932 ukończył Tomski Uniwersytet Państwowy, od 1932 kierownik Wydziału Propagandy Komitetu Miejskiego Komsomołu w Nowosybirsku, od grudnia 1932 członek Syberyjskiego Krajowego Komitetu Komsomołu. Redaktor krajowej gazety młodzieżowej "Bolszewistskaja Smiena", od grudnia 1934 członek Biura Organizacyjnego KC Komsomołu na obwód omski, później członek Biura Komitetu Obwodowego Komsomołu w Omsku, był redaktorem gazety "Mołodoj Bolszewik", 1935 po aresztowaniu brata wykluczony z partii i pozbawiony funkcji redaktora, wrócił do rodzinnej wsi. Od 1936 mieszkał w Irkucku, gdzie kierował studiem literackim przy bibliotece obwodowej i pracował nad swoim pierwszym dziełem literackim - romansem "Strogowy", był też korespondentem irkuckich gazet "Wostoczno-Sibirskaja Prawda" i "Sowietskaja Mołodież"; w 1938 w piśmie "Nowaja Sibir" publikował pierwsze fragmenty romansu "Strogowy" pod pseudonimem Jegor Dubrawa; 1939 wydał pierwszą księgę tej powieści. Później wydał powieść "Nad Juksą" (t. 1-2, wyd. 1939-1946, wyd. pol. 1950) utrzymywaną w konwencji socrealizmu. W lipcu 1941 zgłosił się ochotniczo do Armii Czerwonej, był specjalnym korespondentem gazety "Na bojewom postu" Zabajkalskiego Okręgu Wojskowego, potem Frontu Zabajkalskiego. Od 1943 członek Związku Pisarzy ZSRR, 1945 jako żołnierz 17 Armii Frontu Zabajkalskiego brał udział w pochodzie przez Chingan i w rozgromieniu Armii Kwantuńskiej, w grudniu 1945 przeniesiony do rezerwy. Po wojnie zajmował się działalnością literacką w Irkucku, 1946 wydał drugą księgę powieści "Strogowy", a 1948 samodzielne wydanie powieści "Sołdat Piechoty"; w 1946 przywrócono mu członkostwo w partii. Od 1949 pracował nad powieścią "Sol ziemli" (t. 1-2 1954-1960), w latach 50. był redaktorem almanachu "Nowaja Sibir" i sekretarzem odpowiedzialnym irkuckiej organizacji pisarzy, a od 1956 sekretarzem Zarządu Związku Pisarzy ZSRR, 1963-1964 wydał powieść "Otiec i Syn". 1969-1973 wydał w dwóch tomach socrealistyczną powieść "Syberia" (wyd. pol. 1976), był również autorem wspomnień "Mój czas wojny" (wyd. pol. 1983) i wielu esejów o literaturze. 1971-1989 przewodził Związkowi Pisarzy ZSRR jako I sekretarz Zarządu (1971-1986) i przewodniczący Zarządu (1986-1989). Od 8 kwietnia 1966 do 30 marca 1971 był członkiem Centralnej Komisji Rewizyjnej KPZR, a od 9 kwietnia 1971 do 2 lipca 1990 członkiem KC KPZR. Od 1966 deputowany do Rady Najwyższej ZSRR. Honorowy obywatel Irkucka (1973) i Tomska (1981).
Odznaczenia i nagrody.
I medale.

</doc>
<doc id="3620037" url="https://pl.wikipedia.org/wiki?curid=3620037" title="Grupa z San Ildefonso">
Grupa z San Ildefonso

Grupa z San Ildefonso – starożytna rzymska rzeźba marmurowa, przedstawiająca dwóch nagich młodzieńców. Obecnie znajduje się w zbiorach Muzeum Prado w Madrycie.
Datowana na koniec I wieku p.n.e. rzeźba ma 1,58 m wysokości. Utrzymana jest w klasycznym stylu nawiązującym do twórczości Praksytelesa. Przedstawia dwóch nagich młodych mężczyzn z głowami ozdobionymi girlandami. Postaci stoją przed ołtarzem, na którym mężczyzna stojący po prawej rozpala pochodnią ogień. Z tyłu za młodzieńcami, po prawej stronie, znajduje się figura przedstawiająca postać kobiecą. Wśród badaczy nie ma jednomyślności co do tego, kogo przedstawia rzeźba. Winckelmann dopatrywał się w mężczyznach Orestesa i Pyladesa, podczas gdy dla Caylusa i Perriera byli to Publiusz Decjusz z synem składający ofiarę przed bitwą (epizod z Liwiusza 8.9). Według innych hipotez rzeźba przedstawia Kastora i Polluksa lub Hypnosa i Tanatosa.
Rzeźba została odkopana na początku lat 20. XVII wieku w Ogrodach Salustiuszowych na wzgórzu Pincio w Rzymie, skąd trafiła do zbiorów rodziny Ludovisi. W późniejszych latach wielokrotnie zmieniała właścicieli, należała kolejno do kardynała Camillo Massimiego, królowej szwedzkiej Krystyny, kardynała Azzoliniego i rodziny Odescalchi, ostatecznie w 1724 roku została nabyta przez króla Hiszpanii Filipa V. W 1839 roku została włączona do zbiorów Muzeum Prado. "Grupa z San Ildefonso" była podziwiana przez krytyków jako wybitny przykład rzeźby antycznej i doczekała się licznych kopii, wykonanych m.in. na osobiste zlecenie Ludwika XIV i Goethego.

</doc>
<doc id="3620038" url="https://pl.wikipedia.org/wiki?curid=3620038" title="Andreas Papaemanuil">
Andreas Papaemanuil

Andreas Papaemanuil (gr. Ανδρέας Παπαεμμανουήλ) (ur. 18 lutego 1939 w Faleronie, zm. 1 marca 2020) – grecki piłkarz występujący na pozycji napastnika. Trener piłkarski.
Kariera klubowa.
Papaemanuil zawodową karierę rozpoczynał w 1958 roku w barwach Panathinaikosu. Jego barwy reprezentował przez 11 lat. W tym czasie zdobył z klubem pięć mistrzostw Grecji (1960, 1961, 1962, 1964, 1965) oraz Pucharze Grecji (1967). W 1969 roku odszedł do australijskiego Canterbury, jednak jeszcze w tym samym roku wrócił do Grecji, gdzie został graczem AEK Ateny. W 1971 roku wygrał z nim Puchar Grecji. W 1972 roku zakończył karierę.
Kariera reprezentacyjna.
W reprezentacji Grecji Papaemanuil zadebiutował 3 grudnia 1958 w zremisowanym 1:1 meczu eliminacji Mistrzostw Europy 1960 z Francją. 3 maja 1961 w wygranym 2:1 pojedynku eliminacji Mistrzostw Świata 1962 z Irlandią Północną strzelił dwa gole, które były jednocześnie jego pierwszymi w kadrze.
W latach 1958-1965 w drużynie narodowej Papaemanuil rozegrał łącznie 16 spotkań i zdobył 6 bramek.

</doc>
<doc id="3620040" url="https://pl.wikipedia.org/wiki?curid=3620040" title="Bronisław Stankiewicz">
Bronisław Stankiewicz

Bronisław Stankiewicz (ur. 24 grudnia 1898 w Wilnie, zm. listopad 1937 w Wilnie) – starszy sierżant piechoty Wojska Polskiego, kawaler Orderu Virtuti Militari, uczestnik tzw. buntu Żeligowskiego.
Życiorys.
Bronisław Stankiewicz urodził się w Wilnie, był synem Wincentego i Teresy z domu Koczan.
Podobnie jak jego towarzysze broni brał udział w działaniach zbrojnych Samoobrony Wileńskiej, która na przełomie roku 1918 i 1919 usiłowała obronić Wilno przed nadciągającymi wojskami bolszewickimi. Po wycofaniu się z miasta został wcielony do tworzącego się Pułku Strzelców Wileńskich, wchodzącego w 1 Dywizji Litewsko-Białoruskiej. Sierż. Bronisław Stankiewicz wraz ze swym pułkiem w 1919 r. brał udział w walkach z bolszewikami na Białorusi, a w sierpniu 1920 r. w Bitwie Warszawskiej, w tym walkach o Radzymin, a później w drugiej połowie września w bitwie nad Niemnem. Za udział w tych walkach został odznaczony Krzyżem Srebrnym Orderu Wojskowego Virtuti Militari. Bronisław Stankiewicz miał uratować od śmierci dowódcę pułku mjr. Stanisława Bobiatyńskiego, co było główną zasługą, za którą został odznaczony.
Po zakończeniu walk z bolszewikami wraz ze swoim pułkiem, wchodzącym w skład 1 Dywizji Litewsko-Białoruskiej wziął udział w odbijaniu Wilna z rąk litewskich, co nazwane zostało w historiografii tzw. buntem Żeligowskiego. Do końca istnienia zależnego od Polski organizmu państwowego, nazwanego Litwą Środkową, Stankiewicz służył w Pułku Strzelców Wileńskich, który stał się częścią sił zbrojnych tego „państwa”. Za udział w tym czynie zbrojnym otrzymał Krzyż Zasługi Wojsk Litwy Środkowej, co później po zjednoczeniu Litwy Środkowej z Polską zostało oficjalnie potwierdzone rozporządzeniem ministra spraw wojskowych RP. Z tego dokumentu wynika też, iż w chwili nadania tego odznaczenia został awansowany do stopnia starszego sierżanta.
Życie osobiste.
W roku 1925 Stankiewicz wziął ślub z Jadwigą Malkówną. Ze związku tego mieli dwoje dzieci: Zbigniewa (1929–1966) i Alicję (ur. 1931). Córka, nosząca nazwisko Liucija Jankauskienė, jest działaczką polonijną w Kownie. Wszyscy potomkowie Bronisława są obywatelami Republiki Litewskiej.
Ostatnie lata życia Stankiewicz spędził poza wojskiem, pracując jako pocztowiec w Wilnie (Poczta Główna, przy ul. Zamkowej).
Zmarł nagle, prawdopodobnie w 1937 r. Pochowany został z honorami wojskowymi na cmentarzu antokolskim w Wilnie, bezpośrednio przy kwaterze żołnierzy poległych w 1920 r.

</doc>
<doc id="3620043" url="https://pl.wikipedia.org/wiki?curid=3620043" title="Jeff Stern">
Jeff Stern

Jeffrey Bernard "Jeff" Stern (ur. 23 sierpnia 1970) – amerykański koszykarz, występujący na pozycjach skrzydłowego oraz środkowego.

</doc>
<doc id="3620044" url="https://pl.wikipedia.org/wiki?curid=3620044" title="Andreas Papaemanouil">
Andreas Papaemanouil



</doc>
<doc id="3620046" url="https://pl.wikipedia.org/wiki?curid=3620046" title="Jeffrey Stern">
Jeffrey Stern



</doc>
<doc id="3620047" url="https://pl.wikipedia.org/wiki?curid=3620047" title="Koprowa Studnia">
Koprowa Studnia

Koprowa Studnia – jaskinia w stoku Kopy Kondrackiej w Dolinie Małej Łąki w Tatrach Zachodnich. Wejście do niej znajduje się na wysokości 1808 m n.p.m. w północno-zachodniej grzędzie Kopy Kondrackiej ograniczającej od zachodniej strony Koprowy Żleb. Długość jaskini wynosi 106 metrów, deniwelacja 52 metry. W pobliżu znajduje się Jaskinia Świstacza. Prawdopodobnie w przeszłości tworzyła z tą jaskinią jeden system jaskiniowy.
Opis jaskini.
Koprowa Studnia ma przebieg wschód-zachód. Jej główną częścią jest 38-metrowa studnia do której wchodzi się wprost z otworu jaskini (właściwie są to dwa niewielkie otwory obok siebie). Z dna studni odchodzą dwa korytarze. Jednym przez zacisk i niewielki prożek można dostać się do podłużnej salki, drugi prowadzi przez stromą pochylnię do niewielkiej studni. Jej dno nazwane Komórką Końcową stanowi najniższy punkt jaskini.
Przyroda.
W jaskini brak jest szaty naciekowej. Ściany są mokre. Często przez cały rok zalega w niej zlodowaciały śnieg. 
W najniższym punkcie jaskini wyczuwa się silny przewiew, co może świadczyć o możliwości połączenia Koprowej Studni z którąś z wielkich jaskiń, np. Śnieżną Studnią.
Historia odkryć.
Otwór jaskini był znany od dawna. Marian Kruczek i Stanisław Wójcik jako pierwsi grotołazi dotarli do niej na podstawie wskazówek bacy Mrozika i dotarli do poziomu −30 metrów 11 lipca 1960 roku. Trzy lata później badania jaskini kontynuowane były przez grotołazów z Krakowa.
We wrześniu 2011 roku sporządzono nową dokumentację kartograficzną jaskini.

</doc>
<doc id="3620050" url="https://pl.wikipedia.org/wiki?curid=3620050" title="Eparchia czelabińska i złatoustowska">
Eparchia czelabińska i złatoustowska



</doc>
<doc id="3620052" url="https://pl.wikipedia.org/wiki?curid=3620052" title="Sixto Pedrags">
Sixto Pedrags



</doc>
<doc id="3620059" url="https://pl.wikipedia.org/wiki?curid=3620059" title="Dwór w Bukownie">
Dwór w Bukownie

Dwór w Bukownie – zabytkowy dwór w Bukownie w powiecie częstochowskim. Zespół dworski wpisano do rejestru zabytków woj. śląskiego pod nr 533/90 z datą z 21 września 1990 roku. 
Opis.
Dwór wzniesiono na początku XX wieku, obok znajdują się zabudowania gospodarcze. Obecnie jest własnością prywatną.

</doc>
<doc id="3620060" url="https://pl.wikipedia.org/wiki?curid=3620060" title="Edward Dańczyszyn">
Edward Dańczyszyn

Edward Dańczyszyn (ur. 13 maja 1924, zm. 27 listopada 1995) – polski muzyk, działacz kulturalny.
Urodził się w 1924. Prawdopodobnie pochodził ze Lwowa. Został działaczem kulturalnym w Sanoku. W latach 50. i 60. organizował działalność muzyczną w „Klubie Naftowca” (później „Klub Górnika”), działającego w kamienicy Ramerówka, prowadząc tam zespół muzyczny. Ponadto prowadził zespół instrumentalny w Zakładowego Domu Kultury. Od 1979 był członkiem amatorskiego zespołu muzycznego pod nazwą Kameralny Zespół Muzyki Poważnej, działającego w Powiatowym Domu Kultury, działającym w budynku przy ul. Adama Mickiewicza 24 w Sanoku.
W 1976 jego żoną została Marianna Winnicka (ur. 1930).
Zmarł 27 listopada 1995. Został pochowany na Cmentarzu Centralnym w Sanoku.

</doc>
<doc id="3620062" url="https://pl.wikipedia.org/wiki?curid=3620062" title="Bengt Hurtig">
Bengt Hurtig

Bengt Hurtig (ur. 7 lipca 1939 w Ludvika, zm. 9 lipca 2010 w Piteå) – szwedzki polityk i nauczyciel, deputowany do Riksdagu, poseł do Parlamentu Europejskiego IV kadencji.
Życiorys.
Studiował matematykę i fizykę na Uniwersytecie w Uppsali. Pracował jako nauczyciel m.in. w Piteå. Był początkowo związany ze Szwedzką Socjaldemokratyczną Partią Robotniczą, w drugiej połowie lat 60. dołączył do komunistycznej wówczas Partii Lewicy. Od 1973 do 1976 i od 1979 do 1989 był radnym miejskim w Piteå.
W latach 1989–1994 i 1995–1998 sprawował mandat poselski. W 1995 był eurodeputowanym IV kadencji w ramach delegacji krajowej.

</doc>
<doc id="3620063" url="https://pl.wikipedia.org/wiki?curid=3620063" title="Lester Randolph Ford, Sr.">
Lester Randolph Ford, Sr.



</doc>
<doc id="3620064" url="https://pl.wikipedia.org/wiki?curid=3620064" title="Władlen Martynow">
Władlen Martynow

Właden Arkadjewicz Martynow (ros. Владле́н Арка́дьевич Марты́нов, ur. 14 grudnia 1929 w Saratowie, zm. 17 marca 2008 w Moskwie) – radziecki ekonomista i działacz partyjny.
Życiorys.
W 1952 ukończył Leningradzki Uniwersytet Państwowy im. Żdanowa, od 1952 pracował jako wykładowca, od 1952 członek KPZR. Od 1955 aspirant katedry ekonomii politycznej Leningradzkiego Uniwersytetu Państwowego. Doktor nauk ekonomicznych, profesor. Od 1957 pracownik, 1971-1989 zastępca dyrektora Instytutu Ekonomiki Światowej i Stosunków Międzynarodowych Akademii Nauk ZSRR, a 1989-1991 dyrektor tego instytutu. 1990-1991 członek KC KPZR. Laureat Nagrody Państwowej ZSRR (1977).

</doc>
<doc id="3620066" url="https://pl.wikipedia.org/wiki?curid=3620066" title="Witold Kwaśnicki">
Witold Kwaśnicki

Witold Kwaśnicki (ur. 5 kwietnia 1952 w Bielawie, zm. 19 lipca 2022) – polski profesor, ekonomista, przedstawiciel austriackiej szkoły ekonomii w Polsce. Wykładowca, profesor zwyczajny na Uniwersytecie Wrocławskim. Członek rady naukowej Instytutu Misesa i rady Towarzystwa Ekonomistów Polskich. Członek Rady Naukowej Instytutu Nauk Ekonomicznych PAN. Specjalista w dziedzinie ekonomii ewolucyjnej. Był członkiem Rady Programowej Warsaw Enterprise Institute.
Życiorys.
Wykształcenie i działalność zawodowa.
Uczęszczał do Technicznych Zakładów Naukowych w Częstochowie. Po zdaniu matury w 1971 rozpoczął studia na Wydziale Elektroniki Politechniki Wrocławskiej. Studia te ukończył z wyróżnieniem w 1976. W 1980, na tej samej uczelni obronił rozprawę doktorską pt. „Symulacja pewnej klasy ewolucyjnych procesów rozwoju”.
W tym samym roku zatrudniony jako adiunkt w Ośrodku Badań Prognostycznych Politechniki Wrocławskiej. W 1989 przeniesiony do Instytutu Cybernetyki Technicznej PWr. W 1996 na Politechnice Wrocławskiej uzyskał stopień doktora habilitowanego na podstawie pracy pt. „Wiedza, innowacje i gospodarka. Podejście ewolucyjne” ("Knowledge, innovation and economy. An evolutionary exploration"). W 1997 został pracownikiem naukowo-dydaktycznym na Wydziale Informatyki i Zarządzania Politechniki Wrocławskiej. Od 1999 r. związany z Instytutem Nauk Ekonomicznych PAN. Był zastępcą przewodniczącego Rady Naukowej. Od 2000 roku stale związany zawodowo z Instytutem Nauk Ekonomicznych na Wydziale Prawa, Administracji i Ekonomii Uniwersytetu Wrocławskiego. W 2004 uzyskał tytuł profesora nauk ekonomicznych.
Związany również z Wyższą Szkołą Zarządzania i Bankowości w Poznaniu.
Autor stu kilkudziesięciu artykułów naukowych w czasopismach międzynarodowych oraz krajowych lub jako rozdziały w książkach opublikowanych w kraju i za granicą.
W 2017 został członkiem rady Towarzystwa Ekonomistów Polskich. 
Obszar badań.
Dorobek naukowy Witolda Kwaśnickiego koncentruje się wokół takich obszarów jak:
Działalność dydaktyczna.
Jest autorem programu kursu Mikroekonomii i Makroekonomii na kierunku Ekonomia, na Wydziale Prawa, Administracji i Ekonomii Uniwersytetu Wrocławskiego. Ponadto współorganizował Olimpiadę Wiedzy Ekonomicznej w okręgu wrocławskim. Od 2004 był członkiem Rady Naukowej Instytutu Misesa.
Był opiekunem wielu stypendystów Programu im. Lane’a Kirklanda.
Jednym z jego doktorantów jest publicysta oraz fundator Instytutu Misesa, Mateusz Machaj.
Poglądy.
Zwolennik oraz propagator idei liberalizmu gospodarczego oraz austriackiej szkoły ekonomii.
Redaktor naukowy między innymi polskich wydań "Ludzkiego działania" Ludwika von Misesa oraz "Pieniądza, kredytu bankowego i cykli koniunkturalnych" Jesusa Huerty de Soto.

</doc>
<doc id="3620070" url="https://pl.wikipedia.org/wiki?curid=3620070" title="Incytator">
Incytator

Incytator – w instrumencie muzycznym siła pobudzająca wibrator do drgań. Może być nią specjalny przyrząd, ruch powietrza lub część ciała człowieka, np. smyczek skrzypiec, pałki perkusyjne, usta muzyka.
Instrumenty dzielą się na podgrupy ze względu na rodzaj incytatora.

</doc>
<doc id="3620072" url="https://pl.wikipedia.org/wiki?curid=3620072" title="Konflikt peruwiańsko-ekwadorski">
Konflikt peruwiańsko-ekwadorski

Konflikt peruwiańsko-ekwadorski – spór pomiędzy Peru a Ekwadorem, dotyczy nadamazońskich terytoriów Tumbes, Jaen i Maynas, należących wcześniej do wicekrólestwa Nowej Grenady, które w 1802 Hiszpanie włączyli w skład okręgu zarządzanego z Limy, a które później znalazły się w granicach Peru.
Początki sporu sięgają okresu hiszpańskiego, panowania kolonialnego. Hiszpanie nie określili dokładnie przynależności rozległych terenów Amazonii leżących u zbiegu granic wicekrólestwa Peru, wicekrólestwa Nowej Grenady oraz audiencji Quito. Peru i Ekwador twierdziły, iż sporny teren należy do ich terytoriów.
W 1941 między Peru i Ekwadorem wybuchła wojna, która zakończyła się porażką Ekwadoru. Sprawą zajęły się Stany Zjednoczone, Brazylia, Chile i Argentyna. W 1942 pod ich protekcją Peru i Ekwador uczestniczyły w konferencji pokojowej. Podpisany został traktat pokojowy, zwany protokołem z Rio. Na mocy tego traktatu sporne tereny włączono do Peru, tym samym Ekwador utracił dostęp do Amazonii.
W 1961 Ekwador wypowiedział traktat z 1942. W 1980 i 1995 oba kraje prowadziły krótkotrwałe wojny graniczne. Walki te zostały zakończone dzięki interwencji Organizacji Państw Amerykańskich.
Do dnia dzisiejszego spór nie został rozstrzygnięty. Ekwador uważa, iż granice zostały wytyczone z naruszeniem jego praw i suwerenności, natomiast Peru upiera się przy jej ważności. Nie istnieje jednak niebezpieczeństwo konfrontacji zbrojnej.

</doc>
<doc id="3620074" url="https://pl.wikipedia.org/wiki?curid=3620074" title="Wasilis Daniil">
Wasilis Daniil

 
Wasilis Daniil (gr. Βασίλης Δανιήλ) (ur. 3 sierpnia 1938 w Kawali) – grecki trener piłkarski.
Kariera.
W latach 1999–2001 Daniil był także selekcjonerem reprezentacji Grecji. W roli tej zadebiutował 31 marca 1999 w bezbramkowo zremisowanym meczu eliminacji Mistrzostw Europy 2000 z Łotwą. Pod wodzą Daniila kadra Grecji rozegrała 30 spotkań.

</doc>
<doc id="3620077" url="https://pl.wikipedia.org/wiki?curid=3620077" title="Karin Falkmer">
Karin Falkmer

Karin Falkmer (ur. 16 sierpnia 1936 w Malmö) – szwedzka polityk i nauczycielka, deputowana do Riksdagu, posłanka do Parlamentu Europejskiego IV kadencji.
Życiorys.
Z zawodu nauczycielka wychowania fizycznego. W latach 60. dołączyła do Umiarkowanej Partii Koalicyjnej. Pełniła funkcję radnej w lokalnym samorządzie. W latach 1987–1995 i 1995–2002 sprawowała mandat poselski. Pomiędzy tymi okresami w 1995 była eurodeputowaną IV kadencji w ramach delegacji krajowej.

</doc>
<doc id="3620078" url="https://pl.wikipedia.org/wiki?curid=3620078" title="Yuan Shuai">
Yuan Shuai



</doc>
<doc id="3620084" url="https://pl.wikipedia.org/wiki?curid=3620084" title="Biały Bóg">
Biały Bóg

Biały Bóg (węg. "Fehér isten") – węgiersko-niemiecko-szwedzki thriller z 2014 roku w reżyserii Kornéla Mundruczó. Film opowiada o walce psów, jako uciskanej mniejszości, przeciwko uważającym się za istoty wyższego rzędu ludziom, prowadzącej do końca świata.
Fabuła.
Film opowiada o relacji młodej dziewczyny z ojcem, pod którego opiekę zostaje oddana na czas nieobecności matki. Zabiera ze sobą psa imieniem Hagen, który staje się przyczyną szybko narastającego konfliktu, który doprowadzi do porzucenia zwierzęcia. Od tego momentu równolegle toczy się historia dwójki bohaterów, którzy na swój sposób mierzą się z problemami codziennego życia, odkrywaniem relacji społecznych, oraz momentami kryzysu. 

</doc>
<doc id="3620090" url="https://pl.wikipedia.org/wiki?curid=3620090" title="Harry Game">
Harry Game

 
Harry Game (ur. 27 września 1923, zm. 26 marca 2017) – angielski trener piłkarski.
Kariera.
W latach 1950-1953 Game prowadził grecki Panathinaikos AO. W 1953 roku zdobył z nim mistrzostwo Grecji. W tym samym roku został trenerem belgijskiego Royalu Antwerp. W 1955 roku wygrał z nim rozgrywki Pucharu Belgii, a w 1957 roku wywalczył mistrzostwo Belgii. W 1960 roku Game wrócił do Panathinaikosu. W 1961 roku, a także w 1962 roku zdobył z nim mistrzostwo Grecji. Zespół Panathinaikosu prowadził do roku 1963. Potem przez dwa lata ponownie trenował Royal Antwerp.

</doc>
<doc id="3620092" url="https://pl.wikipedia.org/wiki?curid=3620092" title="Pałac w Rybnicy">
Pałac w Rybnicy

Pałac w Rybnicy – obiekt wybudowany w XIX w., w miejscowości Rybnica.
Opis.
Obiekt wybudowany w stylu neogotyckim, przebudowany w latach 1880-90 ma wieżę zbudowaną na planie kwadratu.

</doc>
<doc id="3620095" url="https://pl.wikipedia.org/wiki?curid=3620095" title="Embraer 120 „Brasilia”">
Embraer 120 „Brasilia”



</doc>
<doc id="3620100" url="https://pl.wikipedia.org/wiki?curid=3620100" title="Czadoman">
Czadoman

Czadoman, właśc. Paweł Dudek (ur. 8 lutego 1986 w Opalewie) – polski wokalista wykonujący muzykę z pogranicza gatunków muzycznych disco polo i dance.
Kariera zawodowa.
Karierę zaczynał jako wokalista zespołu muzycznego Arena, który wykonywał muzykę rockową. Początkowo próbował rozpocząć solową karierę w nurcie muzyki pop-rockowej, ale przerwał ją spór twórcy z menedżerem.
Od 2013 występuje pod pseudonimem Czadoman, którym nawiązuje do nazw filmowych, amerykańskich superbohaterów, takich jak Superman czy Spider-Man. Wylansował hity takie jak „Ruda tańczy jak szalona”, „Chodź na kolana” czy „Bliźniaczki”, które osiągnęły kilkadziesiąt milionów odtworzeń w serwisie internetowym YouTube.
W ramach promocji wystąpił w programach TVN: "Dzień dobry TVN" (2014) i "Kuba Wojewódzki" (2015).
W 2015 podczas pierwszej edycji festiwalu muzycznego Polsat SuperHit Festiwal z teledyskiem do piosenki „Ruda tańczy jak szalona” zajął trzecie miejsce w kategorii "Hity sieci", uwzględniającej klipy z największą liczbą odsłon na YouTube (wówczas było ponad 26 mln wyświetleń).
W latach 2017–2019 był jednym z jurorów programu Polo TV "Disco Star". W 2018 zagrał w noworocznym wydaniu teleturnieju "Koło Fortuny". W 2019 uczestniczył w dziewiątej edycji programu rozrywkowego Polsatu "Dancing with the Stars. Taniec z gwiazdami". Wiosną 2020 został ogłoszony uczestnikiem trzynastej edycji programu rozrywkowego Polsatu "Twoja twarz brzmi znajomo", która została zawieszona z powodu pandemii COVID-19 i wznowiona jesienią. Po jedenastu odcinkach dotarł do finału, który wygrał, a potem wystąpił w świątecznym odcinku programu.
Od 6 września 2021 na antenie TVP1 emitowany jest serial "Remiza. Zawsze w akcji!", do którego nagrał piosenkę tytułową.
Życie prywatne.
Pochodzi z Opalewa, w województwie lubuskim. Żonaty z Mirosławą.

</doc>
<doc id="3620101" url="https://pl.wikipedia.org/wiki?curid=3620101" title="Paweł Dudek">
Paweł Dudek



</doc>
<doc id="3620106" url="https://pl.wikipedia.org/wiki?curid=3620106" title="Gurij Marczuk">
Gurij Marczuk

Gurij Iwanowicz Marczuk (ros. Гу́рий Ива́нович Марчу́к, ur. 8 czerwca 1925 we wsi Pietro-Chiersoniec w obwodzie orenburskim, zm. 24 marca 2013 w Moskwie) – radziecki fizyk, matematyk, polityk, działacz partyjny, Bohater Pracy Socjalistycznej (1975).
Życiorys.
Początkowo był pomocnikiem kombajnisty, w latach 1943-1945 brał udział w wojnie z Niemcami, służył w wywiadzie artyleryjskim. Od 1947 członek WKP(b), w 1949 ukończył studia na Wydziale Matematyczno-Mechanicznym Leningradzkiego Uniwersytetu Państwowego, pracował w Moskiewskim Instytucie Geofizycznym Akademii Nauk ZSRR, gdzie 1952 ukończył aspiranturę. Od 1952 pracownik naukowy Instytutu Geofizycznego Akademii Nauk ZSRR, od 1953 pracownik Laboratorium "W" Pierwszego Głównego Zarządu Rady Ministrów ZSRR, później Instytutu Fizyczno-Energetycznego Państwowego Komitetu ZSRR ds. Wykorzystywania Energii Atomowej w Obnińsku, 1953-1962 kierował Wydziałem Matematycznym tego instytutu. Od 1962 zastępca dyrektora Instytutu Matematyki Syberyjskiego Oddziału Akademii Nauk ZSRR w Nowosybirsku, od 1963 dyrektor Centrum Obliczeniowego Instytutu Matematyki Syberyjskiego Oddziału Akademii Nauk ZSRR, 1964-1979 dyrektor wydzielonej i samodzielnej organizacji Centrum Obliczeniowego Syberyjskiego Oddziału Akademii Nauk ZSRR. W 1974 był dyrektorem-organizatorem Centrum Obliczeniowego Syberyjskiego Oddziału Akademii Nauk ZSRR w Krasnojarsku, 1975-1980 wiceprezydent Akademii Nauk ZSRR i przewodniczący Syberyjskiego Oddziału Akademii Nauk ZSRR, od 28 stycznia 1980 do 28 października 1986 zastępca przewodniczącego Rady Ministrów ZSRR - przewodniczący Państwowego Komitetu ZSRR ds. nauki i techniki. Od 16 października 1986 do 17 grudnia 1991 prezes Akademii Nauk ZSRR, od 1991 honorowy członek Rosyjskiej Akademii Nauk, od 1996 doradca Prezydium RAN. W 1988 r. został członkiem zagranicznym PAN. Autor ponad 350 prac naukowych. W latach 1976-1981 zastępca członka, a 1981-1991 członek KC KPZR. W latach 1975-1980 deputowany do Rady Najwyższej RFSRR, 1989-1991 deputowany ludowy ZSRR. Honorowy obywatel Obnińska (1985) i obwodu saratowskiego (2008). Pochowany na Cmentarzu Nowodziewiczym. 
Odznaczenia i nagrody.
Oraz medale ZSRR i inne ordery zagraniczne.

</doc>
<doc id="3620108" url="https://pl.wikipedia.org/wiki?curid=3620108" title="Jajo (grzyby)">
Jajo (grzyby)

Jajo – u niektórych grzybów młody owocnik swoim kształtem i wyglądem przypominający jajo ptaków (stąd też jego nazwa). Może mieć kształt jajowaty, kulisty lub gruszkowaty. Tego typu owocniki występują np. w rzędzie sromotnikowców. Jajo otoczone jest perydium, które podczas wzrostu ulega rozerwaniu (zazwyczaj w górnej części), a z gleby wypełniającej wnętrze jaja wyrasta dojrzała postać owocnika, zwana receptaklem. Perydium w owocnikach typu jajo jest zazwyczaj trójwarstwowe, czasami dwuwarstwowe. Jego środkowa warstwa jest galaretowata, warstwa zewnętrzna i wewnętrzna są błoniaste i cienkie.
U sromotnika smrodliwego resztki perydium pozostają na ziemi, tworząc pochwę otaczającą trzon. U okratka australijskiego osłona pęka promieniście, a powstałe z niej ramiona odchylają się na boki, dzięki czemu powstaje receptakl o oryginalnym wyglądzie.

</doc>
<doc id="3620111" url="https://pl.wikipedia.org/wiki?curid=3620111" title="Pałac w Sadkowie">
Pałac w Sadkowie

Pałac w Sadkowie – obiekt wybudowany w XVIII w., w miejscowości Sadków.
Historia.
Obiekt wybudowany w 1744 r. na planie prostokąta w stylu barokowym w miejscu obronnego dworu wzniesionego w XVI w. i otoczonego fosą. Ze spalonego w 1739 r. dworu ocalały: sień, część murów parteru oraz piwnice. Pałac zwieńczony dachem mansardowym z lukarnami. Pośrodku fasady portal z herbami rodzin Rothkirch und Panthen i Heugel. Zabytek jest częścią zespołu pałacowego, w skład którego wchodzi jeszcze dwuhektarowy park, założony pod koniec XIX w. z okazami drzew, m.in. buk pospolity, jesion wyniosły oraz platan klonolistny.

</doc>
<doc id="3620118" url="https://pl.wikipedia.org/wiki?curid=3620118" title="Dwór w Bystrzanowicach">
Dwór w Bystrzanowicach

Dwór w Bystrzanowicach – zabytkowy dwór w Bystrzanowicach-Dworze w powiecie częstochowskim. Wpisany do rejestru zabytków woj. śląskiego pod nr A/455/89 z datą z 19 czerwca 1989 i 8 grudnia 1998 roku.
Historia.
Murowany dwór został wzniesiony w XVIII wieku przez Bystrzanowskich herbu Starykoń. W okresie swojej historii był na potrzeby właścicieli modernizowany i przebudowywany, ale jego trzon zachował się do chwili obecnej.
Od 1783 roku do 1791 kolejnym właścicielem Bystrzanowic był Sebastian Bystrzanowski, stolnik chęciński i sulejowski, który wybudował nową, większą rezydencję w Cielętnikach i tam się przeniósł z rodziną. W latach 1833–1852 dwór przeszedł w posiadanie Wincentego Komornickiego. Następnym właścicielem był Wincenty Krasiński (1852–1878), a po nim rodzina hrabiów Raczyńskich (1878–1945).
Podczas okupacji niemieckiej w Bystrzanowicach działała partyzantka, a w samym dworku swoją kwaterę miał Jerzy Kurpiński ps. „Ponury”. W latach 1942–1944 obszar na wschód od przysiółka Dwór był miejscem zrzutu broni oraz zaopatrzenia dla żołnierzy Armii Krajowej. W nocy z 26 na 27 grudnia 1944 roku w pobliżu dworu miała wylądować grupa brytyjskich żołnierzy, uczestników misji Freston. Żołnierze posilili się i ogrzali w dworze. Dzierżawcą dworu był wówczas związany z AK ziemianin Zygmunt Grabkowski.
Od 1945 roku właścicielem dworu był Skarb Państwa. W 1998 roku od Gminy Janów kupili go Ewa i Marek Jaszczak. Budynek został wyremontowany w latach 2000–2002. Dwór pełni funkcje turystyczne jako miejsce noclegowe.

</doc>
<doc id="3620119" url="https://pl.wikipedia.org/wiki?curid=3620119" title="Andreas Papaemmanuil">
Andreas Papaemmanuil



</doc>
<doc id="3620121" url="https://pl.wikipedia.org/wiki?curid=3620121" title="Patrick The Pan">
Patrick The Pan

Patrick The Pan, właśc. Piotr Madej (ur. 14 października 1988 w Krakowie) – polski wykonawca muzyki alternatywnej pochodzący z Krakowa. Kompozytor, producent, autor tekstów, piosenkarz, pianista i gitarzysta. O ile Patrick the Pan to projekt od początku jednoosobowy, o tyle na scenie towarzyszy mu zespół, w skład którego wchodzą też Kuba Duda (gitara elektryczna), Wawrzyniec Topa (gitara basowa) oraz Adam Stępniowski (perkusja, sampler).
Nazwa.
Nazwa „Patrick The Pan” (w tłum. z ang. „Patelnia zwana Patrykiem”) powstała z błędu literowego. Choć brzmieniowo przypomina „Piotrusia Pana” (Peter Pan), niewiele ma z nim wspólnego. Piotr Madej wyjaśnił w radiowej Czwórce, że w liceum od pewnej Ukrainki nabył rzeźbiony długopis, który zwykł nazywać Patrykiem („długopis Patrick”, czyli „Patrick the Pen”). Jego ozdobność i łatwość nim pisania spowodowały, że stał się ważnym atrybutem i zarazem alegorią autorskiej muzyki Madeja. Przy produkowaniu debiutanckiej płyty przez pomyłkę muzyk zapisał nazwę „pan” (z ang. „patelnia”) zamiast „pen” („długopis”).
Życiorys.
Patrick the Pan funkcjonuje na polskiej scenie muzycznej od 29 grudnia 2012 roku, kiedy to udostępnił w Internecie swoją debiutancką płytę pt. "Something of an End". Rok później dzięki rekomendacji Artura Rojka, podpisał kontrakt fonograficzny z wytwórnią Kayax, gdzie wydał dwie kolejne płyty: „...niczym jak liśćmi” i „trzy.zero”. Albumy doczekały się wielu pozytywnych recenzji wśród dziennikarzy. Portal Brand New Anthem umieścił płytę „…niczym jak liśćmi” na pierwszym miejscu najlepszych polskich płyt 2015.
Od początku swojej kariery muzycznej Patrick The Pan zagrał na wielu festiwalach takich jak: Off Festiwal w Katowicach, Opener Festiwal w Gdyni (dwukrotnie), Męskie Granie, Opole Songwriters Festival, Olsztyn Green Festiwal, Sacrum Profanum, AlterFest w Mysłowicach, Spring Break w Poznaniu, Slow Life Music Festival w Olsztynie, Off Camera w Krakowie, Green Zoo Festiwal w Krakowie czy Wianki w Krakowie.
W 2013 roku współpracował z kompozytorem muzyki filmowej – Bartoszem Chajdeckim przy muzyce do filmu „Wkręceni” w reżyserii Piotra Wereśniaka. W tym samym roku został zaproszony do zagrania inauguracyjnego koncertu festiwalu Sacrum Profanum u boku Adriana Utleya z brytyjskiej formacji Portishead. Skomponował również i nagrał muzykę do reklam takich firm For.Rest, Hive.
Rok 2014 przyniósł współpracę z Misią Furtak, z którą przygotował muzykę na koncert zamykający międzynarodowy festiwal filmowy Off Camera w Krakowie. W 2015 roku nagrał piosenkę „Niedopowieści” wspólnie z Dawidem Podsiadło. Piosenka była singlem z płyty „niczym jak liśćmi" i była wielkim sukcesem. Jej teledysk został nagrodzony na festiwalu Yach Film Festiwal w kategorii Plastyczna Aranżacja Przestrzeni. Znalazła się na wielu listach przebojów, w tym Radiowej Trójki i była obecna na wielu internetowych zestawieniach najlepszych piosenek 2015 roku. Znalazła się m.in. na liście 90 piosenek wszech czasów stworzonej z okazji 90-lecia Radia Kraków. Patrick zaraz potem został zwycięzcą konkursu Peak Up The Sound, dzięki któremu wyjechał wraz z zespołem zagrać koncert dla polskich sportowców zimowych w Rissoul we Francji. Patrick był również nominowany do nagrody Munoludy w kategorii: artysta roku. Oprócz tego skomponował muzykę do spektaklu teatralnego „Rytuał” w reżyserii Iwony Kempy. Spektakl miał premierę na scenie Miniatura teatru im. Juliusza Słowackiego w Krakowie. Spektakl ten zwyciężył w 8 Plebiscycie Publiczności jako Najlepsza Premiera 2015.
W 2016 roku opracował i odegrał na żywo muzykę do Narodowego Czytania w Ogrodzie Saskim w Warszawie. Impreza odbyła się pod patronatem Prezydenta RP. Rok później piosenka „Niedopowieści” znalazła się w reklamie i czołówce serialu TVP „Miasto Skarbów”. Tego samego roku został zaproszony na koncert „Depesze z Jądra ciemności” wieńczący rok Josepha Conrada. Na potrzeby produkcji napisał i wykonał piosenkę inspirowaną prozą Conrada. Całość została wielokrotnie wyemitowana przez takie stacje jak TVP Kultura, TVP1 czy TVP Polonia.
Od 2018 roku współpracuje z Dawidem Podsiadło jako muzyk koncertowy. Wspólnie zagrali już około 90 koncertów, w tym koncert na Stadionie Narodowym PGE w Warszawie. To również rok, w którym na świat przyszła trzecia płyta Patricka The Pana pt. „trzy.zero”. W tym samym roku wyprodukował płytę Misi Furtak pt. „Co Przyjdzie”. Został również jedną z twarzy akcji „Pierwsza Doba Bez Smogu” organizowanej przez ONZ. Wspólnie z takimi gwiazdami jak Magda Gessler, Krzysztof Materna czy Krzysztof Ibisz nagłaśniali problem zanieczyszczonego powietrza w Polsce. W 2019 roku został zaproszony na koncert telewizyjny „Gintrowski – a jednak coś po nas zostanie”, na którym wykonał wraz z orkiestrą symfoniczną autorską piosenkę do tekstu „Wróżba”. Pracował wówczas również jako producent nad debiutancką EP-ką Kaśki Sochackiej „Wiśnia EP”, a także wyprodukował w całości debiutancki album Julii Mii – „To ja – księżyc”.
W roku 2020 został jurorem w Krakowskim Festiwalu Kolęd i Pastorałek (wraz z Elżbietą Zapendowską, Czesławem Mozillem i Mariką). Rozpoczął również produkcję debiutanckiej płyty Kamila Kowalskiego.
Piosenki Patricka The Pana znalazły się na różnych „składankach”, m.in. Poduszkowiec (Eska Rock), Składak (Kayax) czy Młoda Polska (Pomaton), Music for Queers and Queens (Kayax). Występował z takimi artystami jak: Dawid Podsiadło, Smolik, Smolik / Kev Fox, Ralph Kaminski, Zakopower, Artur Rojek, Kaśka Sochacka, Misia Furtak.
15 stycznia 2021 roku pojawił się pierwszy singiel promujący czwartą płytę artysty pt. „Trochę Mniej”. Niespełna dwa miesiące później ukazał się kolejny singiel zatytułowany „Porozmawiajmy o emocjach”. Trzecią zapowiedzią wydawnictwa jest singiel, który ukazał się 1 czerwca pt. „Toronto”.

</doc>
<doc id="3620122" url="https://pl.wikipedia.org/wiki?curid=3620122" title="Siergiej Miedunow">
Siergiej Miedunow

Siergiej Fiodorowicz Miedunow (ros. Серге́й Фёдорович Медуно́в, ur. w Slepcowskaja (obecnie Ordżonikidzewskaja) w obwodzie terskim, zm. 26 września 1999 w Moskwie) – radziecki działacz państwowy i partyjny, Bohater Pracy Socjalistycznej (7 grudnia 1973).
Życiorys.
W 1931 ukończył agrotechnikum w Kizlarze, później pracował w szkole, 1939 powołany do Armii Czerwonej, skończył kursy szturmanów lotniczych i kursy kadry politycznej, w latach 1941-1945 brał udział w wojnie z Niemcami. Od 1942 członek WKP(b), od sierpnia 1947 funkcjonariusz partyjny, 1947-1949 sekretarz rejonowego komitetu WKP(b) ds. kadr, 1949-1951 I sekretarz Komitetu Miejskiego WKP(b) w Starym Krymie. Od 1951 kierownik Wydziału Administracyjnego Krymskiego Komitetu Obwodowego WKP(b), 1951-1959 I sekretarz Komitetu Miejskiego WKP(b)/KPZR w Jałcie, 1957 zaocznie ukończył Wyższą Szkołę Partyjną przy KC KPZR, 1958-1959 I zastępca przewodniczącego Komitetu Wykonawczego Krymskiej Rady Obwodowej, 1959-1969 I sekretarz Komitetu Miejskiego KPZR w Soczi. Od marca 1969 do marca 1973 przewodniczący Komitetu Wykonawczego Krasnodarskiej Rady Krajowej, od 4 maja 1973 do 23 lipca 1982 I sekretarz Krasnodarskiego Komitetu Krajowego KPZR, 1982-1985 wiceminister gospodarki owocowo-warzywnej ZSRR, następnie na emeryturze. Od 1976 do czerwca 1983 członek KC KPZR, na plenum KC KPZR pod przewodnictwem Andropowa usunięty ze składu KC KPZR i z partii. Później został pozbawiony odznaczeń państwowych. W 1990 przywrócono mu członkostwo w partii i odznaczenia państwowe. Deputowany do Rady Najwyższej ZSRR od 8 do 10 kadencji. Pochowany na Cmentarzu Wostriakowskim.
Odznaczenia.
I medale.

</doc>
<doc id="3620127" url="https://pl.wikipedia.org/wiki?curid=3620127" title="Carolus Clusius">
Carolus Clusius



</doc>
<doc id="3620137" url="https://pl.wikipedia.org/wiki?curid=3620137" title="…niczym jak liśćmi">
…niczym jak liśćmi

…niczym jak liśćmi – drugi album krakowskiego artysty muzyki alternatywnej, Patricka The Pan. Został wydany 4 maja 2015 przez Kayax.

</doc>
<doc id="3620143" url="https://pl.wikipedia.org/wiki?curid=3620143" title="Jan Tomaszewski (gleboznawca)">
Jan Tomaszewski (gleboznawca)

Jan Józef Tomaszewski (ur. 30 grudnia 1884 w Hancewiczach, zm. 6 grudnia 1967 we Wrocławiu) – polski gleboznawca, profesor Wyższej Szkoły Rolniczej we Wrocławiu.
Życiorys.
Pochodził z kresowej szlachty, jego rodzicami byli Jan Tomaszewski pieczętujący się herbem Bończa i Michalina z Łobockich. Ukończył gimnazjum w Pińsku, w 1903 wyjechał do Kronsztadu i rozpoczął studia na wydziale budowy okrętów. Dwa lata później przerwał naukę i przeniósł się do Puław, gdzie wstąpił na Wydział Leśny Instytutu Rolnictwa i Leśnictwa. Jako specjalizację wybrał gleboznawstwo, uczył się w Katedrze Gleboznawstwa kierowanej przez prof. Konstantina Dmitrijewicza Glinkę, a po ukończeniu studiów został tam pracownikiem naukowym.
W 1910 jako gleboznawca wziął udział w ekspedycji amurskiej na tzw. Daleki Wschód, badał czarnoziemy amurskie, a w następnym roku występujące w guberni charkowskiej. Od 1911 pełnił funkcję kierownika wydziału badań naukowych w stacji doświadczalnej Choszeuty "(ros. Хошеутово)", która była zlokalizowana w strefie półpustynnej guberni astrachańskiej w Turkmenistanie. Przedmiotem jego badań była dynamika wód gruntowych w piaskach wydmowych oraz przebieg procesów eolicznych, a także określenie możliwości rolniczego przeznaczenia terenów półpustynnych i suchych stepów. Dzięki zdobytej ogromnej wiedzy i doświadczeniu stał się w Rosji jednym z najwybitniejszych specjalistów, w 1918 został krajowym specjalistą, a Wydział Agronomiczny Uniwersytetu w Astrachaniu przyznał mu tytuł profesora.
Przemiany związane z rewolucją październikową oraz odzyskanie przez Polskę niepodległości sprawiły, że Jan Tomaszewski podjął decyzję o powrocie do ojczyzny, ze względów proceduralnych i politycznych udało mu się to dopiero w maju 1922. Przyjazd z wrogiej Polsce Rosji Radzieckiej dopiero po zakończeniu wojny polsko-bolszewickiej został przez środowisko naukowe odebrany chłodno i nieufnie, co sprawiło, że mimo wybitnych osiągnięć jedyną propozycją, którą otrzymał Jan Tomaszewski było stanowisko asystenta w PINGW w Puławach. W 1925 został kierownikiem działu gleboznawstwa, a rok później na Wydziale Rolniczo-Lasowym Politechniki Lwowskiej uzyskał stopień doktora nauk technicznych. Podstawą była publikacja pracy "Powstanie i właściwości wody gruntowej w piaskach wydmowych" zawierającej wnioski z trwających ponad dziewięć lat badań półpustyń astrachańskich. W 1936 Jan Tomaszewski przedstawił na Uniwersytecie Poznańskim rozprawę z zakresu gleboznawstwa i uzyskał stopień doktora habilitowanego. W 1945 został profesorem zwyczajnym Uniwersytetu Marii Curie-Skłodowskiej w Lublinie, w lipcu 1946 przeprowadził się do Wrocławia, gdzie objął stanowisko kierownika Katedry Gleboznawstwa Wydziału Rolniczego połączonych Uniwersytetu i Politechniki Wrocławskiej. Zorganizował trwające pomiędzy 1948 a 1950 badania kartograficzne kraju, dzięki nim opracowano barwną mapę gleb Polski w skali 1 : 1 000 000. Po powstaniu Wyższej Szkoły Rolniczej prowadził tam wykłady i kierował Katedrą Gleboznawstwa.
Swoje poglądy i koncepcje naukowe zawarł w opublikowanym w 1964 podręczniku "Nauka o glebie", połączył tam wiedzę dotyczącą gleboznawstwa z ekologią i biologią. W 1965 Wyższa Szkoła Rolnicza w Olsztynie nadała mu honorowy tytuł doctora honoris causa. Dwukrotnie otrzymał Państwową Nagrodę Naukową.
Zmarł we Wrocławiu, ale zgodnie z własną wolą spoczął na cmentarzu w Puławach.

</doc>
<doc id="3620151" url="https://pl.wikipedia.org/wiki?curid=3620151" title="System celny">
System celny

System celny – pojęcie systemu celnego jest bardzo złożonym, wielowymiarowym niehomogenicznym obiektem. Pierwszym elementem omawianej kategorii jest termin system, tzn. skoordynowany wewnętrznie i wykazujący określoną strukturę układ elementów wewnętrznie spójnych, który jest oddzielony od całości świata materialnego i niematerialnego – granicą, posiada powiązania z otoczeniem, na rzecz którego oraz w ramach którego działa będący uporządkowaną logiczną całością. Drugą składnią omawianej kategorii jest słowo „celny” jest on pochodną rzeczownika „cło”.
Z założeń podejścia systemowego oraz z etymologiczno-semantycznego punktu widzenia system celny ma następujące konotacje:

</doc>
<doc id="3620157" url="https://pl.wikipedia.org/wiki?curid=3620157" title="Solfernus' Path">
Solfernus' Path



</doc>
<doc id="3620162" url="https://pl.wikipedia.org/wiki?curid=3620162" title="Fiodor Mierkułow">
Fiodor Mierkułow

Fiodor Aleksandrowicz Mierkułow (ros. Фёдор Александрович Меркулов, ur. 1900 we wsi Wierowka w guberni jekaterynosławskiej, zm. 10 października 1956 w Moskwie) – radziecki polityk.
Życiorys.
Od 1912 pracował w kopalniach Donbasu, 1918-1919 w oddziałach partyzanckich na południu Rosji, od 1919 członek WKP(b). Uczestnik wojny domowej w Rosji, 1919-1923 w Armii Czerwonej i szkole kawaleryjskiej w Nowoczerkasku, 1923-1924 sekretarz Komitetu Powiatowego KP(b)U w Bachmucie. Od maja 1924 do 1926 sekretarz rejonowego związku zawodowego metalowców w Mariupolu, 1926-1930 zastępca kierownika Wydziału Organizacyjnego Komitetu Okręgowego KP(b)U w Mariupolu, od 1927 sekretarz rejonowego komitetu KP(b)U w Berdiańsku, od 1929 sekretarz fabrycznego komitetu partyjnego na prawach rejonowego komitetu partyjnego w fabryce Iljicza w Mariupolu, 1930-1931 instruktor odpowiedzialny KC KP(b)U, 1931-1934 zastępca szefa Magnitostroja ds. kadr i szef Zarządu Górniczo-Rudnego Magnitogorskiego Kombinatu Metalurgicznego. 1934-1937 studiował w Akademii Przemysłowej, 1937-1938 szef Głównego Zarządu Przemysłu Turbinowego Ludowego Komisariatu Przemysłu Ciężkiego ZSRR, 1938-1939 szef Głównego Zarządu Przemysłu Metalurgicznego Ludowego Komisariatu Przemysłu Ciężkiego ZSRR, 1939-1940 ludowy komisarz czarnej metalurgii ZSRR, 1939-1941 członek KC WKP(b). Od czerwca 1940 do lipca 1948 zastępca ludowego komisarza/ministra czarnej metalurgii ZSRR, od lipca 1948 do grudnia 1950 i od sierpnia 1953 do lutego 1954 zastępca ministra przemysłu metalurgicznego ZSRR, od grudnia 1950 do sierpnia 1953 i od lutego 1954 do 1956 zastępca ministra czarnej metalurgii ZSRR. Odznaczony dwoma Orderami Lenina i Orderem Czerwonego Sztandaru Pracy. Pochowany na Cmentarzu Nowodziewiczym.

</doc>
<doc id="3620167" url="https://pl.wikipedia.org/wiki?curid=3620167" title="Basquiat - Taniec ze śmiercią">
Basquiat - Taniec ze śmiercią



</doc>
<doc id="3620170" url="https://pl.wikipedia.org/wiki?curid=3620170" title="Guram Metonidze">
Guram Metonidze

Guram Arcziłowicz Metonidze (ros. Гурам Арчилович Метонидзе, ur. 1935) – radziecki działacz partyjny.
Gruzin, ukończył szkołę średnią, od 1958 pracował w przedsiębiorstwach w Tbilisi, od 1959 brygadzista elektromonterów fabryki im. Lenina w Tbilisi. Od 1964 członek KPZR, 1986-1989 zastępca członka, a 1989-1990 członek KC KPZR. Deputowany do Rady Najwyższej ZSRR 11 kadencji, 1989-1991 deputowany ludowy ZSRR.

</doc>
<doc id="3620172" url="https://pl.wikipedia.org/wiki?curid=3620172" title="Xenosia">
Xenosia



</doc>
<doc id="3620173" url="https://pl.wikipedia.org/wiki?curid=3620173" title="Tierioszka">
Tierioszka



</doc>
<doc id="3620175" url="https://pl.wikipedia.org/wiki?curid=3620175" title="In Awe">
In Awe

In Awe – debiutancki album Oxford Drama, polskiego zespołu electropopowego z Wrocławia w składzie: Małgorzata Dryjańska i Marcin Mrówka. Został wydany 23 października 2015 przez Brennnessel.
Lista utworów.
Na podstawie:

</doc>
<doc id="3620177" url="https://pl.wikipedia.org/wiki?curid=3620177" title="Mistrzostwa Europy w Lekkoatletyce 1934 – skok wzwyż mężczyzn">
Mistrzostwa Europy w Lekkoatletyce 1934 – skok wzwyż mężczyzn

Konkurs skoku wzwyż mężczyzn był jedną z konkurencji rozgrywanych podczas I Mistrzostw Europy w Turynie. Zawody zostały rozegrane w piątek 7 września 1934 roku na Stadionie im. Benito Mussoliniego w Turynie. Zwycięzcą tej konkurencji został fiński zawodnik Kalevi Kotkas. W rywalizacji wzięło udział dziewięciu zawodników z sześciu reprezentacji.

</doc>
<doc id="3620181" url="https://pl.wikipedia.org/wiki?curid=3620181" title="Steyr (ciągnik rolniczy)">
Steyr (ciągnik rolniczy)

Steyr – austriacka marka ciągników rolniczych firmy CNH Industrial. Miejscem produkcji jest St. Valentin – siedziba spółki CNH Österreich GmbH.
Historia.
W 1915 roku zakłady Steyr wyprodukowały swój pierwszy ciągnik rolniczy. 29 października 1947 roku wyprodukowany został pierwszy seryjnie produkowany ciągnik marki Steyr – Type 180. W 1957 roku zakład w St. Valentin został włączony do Steyr-Daimler-Puch AG. W 1974 roku produkcja oraz dział sprzedaży ciągników przenoszą się z fabryki głównej w Steyr do fabryki w St. Valentin. W 1978 roku podpisana zostaje umowa licencyjna z turecką firmą Donatim z Ankary. W 1986 roku została nawiązana współpraca z fińskim Valmet w celu kooperacji w produkcji silników. W 1990 roku w wyniku restrukturyzacji w Steyr-Daimler-Puch AG departament odpowiedzialny za produkcję ciągników i oprzyrządowania rolniczego staje się zależną spółką Steyr Landmaschinentechnik GmbH z siedzibą w St. Valentin. W 1996 roku Steyr Landmaschinentechnik GmbH zostaje nabyta przez Case Corporation i zmienia nazwę na CASE-STEYR Landmaschinentechnik. W 1999 roku na targach Agritechnica Steyr CVT z bezstopniową przekładnią S-matic otrzymuje tytuł „Tractor of the year”. W 2000 roku seria ciągnków Steyr CVT i odpowiadająca mu Case IH CVX o mocy od 120 do 170 KM trafia do produkcji seryjnej. W 2002 roku spółka zmienia nazwę na CNH Österreich GmbH. W 2003 roku do produkcji trafia nowa seria Steyr Profi oraz nowe modele z serii CVT. W 2005 roku St. Valentin staje się europejskim centrum Case IH i Steyr. W 2007 do produkcji trafiają ciągniki nowej generacji serii CVT, Profi i 9000 MT.

</doc>
<doc id="3620182" url="https://pl.wikipedia.org/wiki?curid=3620182" title="Las (film 2014)">
Las (film 2014)

Las (rum. "Padurea") – rumuńsko-serbski film dokumentalny z 2014 roku w reżyserii Sinișy Dragina. 
Opis fabuły.
W grudniu 1947 prezydent Jugosławii Josip Broz Tito przybył po raz pierwszy z oficjalną wizytą państwową do Rumunii. W czasie wizyty otrzymał w prezencie obraz rumuńskiego artysty Iona Andreescu "Las pozbawiony liści". W latach 60. młody krytyk sztuki Radu Bogdan podjął pracę nad monografią poświęconą postaci Iona Andreescu. W związku z tym zamierzał dokonać reprodukcji obrazu, który kiedyś otrzymał Tito. Kiedy otrzymał pozwolenie i na jego życzenie obraz zdjęto ze ściany znaleziono w nim ukryty mikrofon.
Losy obrazu stają się pretekstem do ukazania skomplikowanych relacji jugosłowiańsko-rumuńskich w okresie komunizmu i relacji między sztuką i polityką. 
Nagrody i nominacje.
W maju 2015 film był prezentowany w ramach 8. Festiwalu Kultury Rumuńskiej w Krakowie.

</doc>
<doc id="3620194" url="https://pl.wikipedia.org/wiki?curid=3620194" title="Tupały Wielkie">
Tupały Wielkie

Tupały Wielkie (, ) – wieś na Białorusi, w rejonie korelickim obwodu grodzieńskiego, około 8 km na południowy zachód od Korelicz i około 15 km na południowy wschód od Nowogródka.
Tupały Wielkie i Tupały Małe były co najmniej do XVII wieku jedną wsią. Ich centra są odległe od siebie o około 1 km: Tupały Wielkie są na południe od Tupał Małych. Jeszcze w latach 30. XX wieku (na co wskazują mapy WIG) i w czasach radzieckich (mapy z lat 60. XX wieku) kilkaset metrów na południe od Tupał Wielkich istniała wieś Smolczyce. Jej centrum miało współrzędne 53°31’59,5”N i 26°1’44,4”E (1200 m na południe od centrum Tupał Wielkich). Obecnie wieś Smolczyce oficjalnie nie istnieje: została wchłonięta przez Tupały Wielkie. Już pod koniec XIX wieku Smolczyce były opisywane jako jedynie folwark. W przewodniku z 2006 roku ("Szlakiem Adama Mickiewicza po Nowogródczyźnie, Wilnie i Kownie") znajduje się opis: "4 km na południe od Ruty leży wieś Tupały Wielkie, a obok niej majątek Smolczyce...".
Historia.
W 1392 roku wielki książę litewski Witold nadał Tupały za zasługi Tatarzynowi Siatyjowi. W XVII wieku był to majątek Maszkiewiczów, jeden z nich przegrał proces o pewną sumę w 1665 roku z metropolitą kijowskim Gabrielem Kolendą. Natomiast majątek Smolczyce od co najmniej początku XIX wieku należał do rodziny Tuhanowskich albo do Michała Wereszczaki (zm. w 1857 roku), a od 1831 roku – już na pewno do Józefa Wereszczaki (zm. w 1871 roku), brata Maryli, i jego żony Ludwiki z Rajeckich. Ich córka Zofia (ur. w 1838 roku), wychodząc za Konstantego Tuhanowicza wniosła mu Smolczyce w posagu. Ich córka i spadkobierczyni tych dóbr sprzedała Smolczyce w 1911 roku Jerzemu Kotwickiemu, który był ostatnim właścicielem majątku. 
Po III rozbiorze Polski w 1795 roku Tupały i Smolczyce, wcześniej należące do powiatu nowogródzkiego województwa nowogródzkiego Rzeczypospolitej, znalazły się na terenie powiatu nowogródzkiego (ujezdu), wchodzącego w skład kolejno guberni: słonimskiej, litewskiej, grodzieńskiej i mińskiej Imperium Rosyjskiego. Po ustabilizowaniu się granicy polsko-radzieckiej w 1921 roku trzy wsie wróciły do Polski, weszły w skład gminy Korelicze, od 1945 roku – w ZSRR, od 1991 roku – na terenie Republiki Białorusi.
W 2009 roku wieś Tupały Wielkie liczyła 43 mieszkańców.
Dawny dwór w Smolczycach.
Według Romana Aftanazego najprawdopodobniej Michał Wereszczaka zbudował pod koniec XVIII wieku dwór, w stylu ponoć Ludwika XV. Był to parterowy, drewniany, podpiwniczony dom o szerokim, prostokątnym rzucie i siedmiu, szeroko rozstawionych osiach. Od strony podjazdu na środku elewacji był portyk o dwóch czworogranistych filarach. Od strony ogrodowej w środku elewacji był półkolisty ryzalit.
Dwór stał na niewielkim pagórku, był otoczony parkiem o bardzo rozległych gazonach i angielskim charakterze.
Dwór w Smolczycach został całkowicie zniszczony w czasie I wojny światowej.
Majątek w Smolczycach jest opisany w 2. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="3620198" url="https://pl.wikipedia.org/wiki?curid=3620198" title="Matija Širok">
Matija Širok

Matija Širok (ur. 31 maja 1991 w Šempeterze pri Gorici) – słoweński piłkarz występujący na pozycji obrońcy w słoweńskim klubie ND Gorica. Były młodzieżowy reprezentant Słowenii.
Wychowanek ND Gorica, w swojej karierze grał także w Jagiellonii Białystok i NK Domžale.
W styczniu 2016 podpisał półtoraroczny kontrakt z Jagiellonią Białystok z możliwością przedłużenia o rok, jednakże w maju tegoż roku rozwiązał go. W czerwcu 2016 podpisał dwuletni kontrakt z NK Domžale.

</doc>
<doc id="3620209" url="https://pl.wikipedia.org/wiki?curid=3620209" title="Tanger-Tetuan-Al-Husajma">
Tanger-Tetuan-Al-Husajma

Tanger-Tetuan-Al-Husajma (arab. طنجة - تطوان - الحسيمة, "Ṭanǧa-Tiṭwan-Al-Ḥusayma"; fr. "Tanger-Tetouan-Al Hoceima") – region administracyjny w Maroku, w północnej części kraju. W 2014 roku liczył 3,6 mln mieszkańców, co stanowiło 10,5% ludności kraju. Siedzibą administracyjną regionu jest Tanger.
Dzieli się na dwie prefektury i sześć prowincji:

</doc>
<doc id="3620211" url="https://pl.wikipedia.org/wiki?curid=3620211" title="Herb Japonii">
Herb Japonii



</doc>
<doc id="3620217" url="https://pl.wikipedia.org/wiki?curid=3620217" title="Renia Spiegel">
Renia Spiegel

Renia Spiegel (ur. 18 czerwca 1924 w Uhryńkowcach, w ówczesnym powiecie zaleszczyckim w województwie tarnopolskim, zm. 30 lipca 1942 w Przemyślu) – polska Żydówka będąca autorką pamiętnika i wierszy z okresu Holocaustu.
Życiorys.
Była córką Róży i Bernarda Spiegela. Przyszła na świat i wychowała się w Uhryńkowcach, gdzie jej ojciec pełnił funkcję zarządcy dóbr. Jej młodsza siostra Ariana w dwudziestoleciu międzywojennym udzielała się jako aktorka dziecięca, nazywana przez prasę „polską Shirley Temple”. W styczniu 1939 roku, Renia zamieszkała wraz z dziadkami w Przemyślu, gdzie była uczennicą tamtejszego Gimnazjum Żeńskiego im. Marii Konopnickiej, publikując jednocześnie swoje wiersze w gazetce szkolnej.
Od 31 stycznia 1939 roku prowadziła również pamiętnik spisany na prawie 700 stronicach. Po polskiej wojnie obronnej września 1939 roku i agresji ZSRR na Polskę Renia Spiegel z siostrą pozostały w części Przemyśla, która znalazła się w obrębie sowieckiej strefy okupacyjnej. Po agresji III Rzeszy na ZSRR i zajęciu całego Przemyśla przez Niemców, została osadzona w miejscowym getcie. Renia Spiegel została zastrzelona na ulicy Przemyśla krótko po swoich osiemnastych urodzinach, 30 lipca 1942 roku.
Upamiętnienie.
W 2015 roku z inicjatywy siostry Reni Spiegel – Elżbiety Bellak (Ariany) powstała Fundacja imienia Reni Spiegel, która w tym samym roku zorganizowała pierwszy Konkurs Poetycki im. Reni Spiegel dla młodzieży polskojęzycznej z całego świata. Pierwsze polskie wydanie dziennika Reni Spiegel ukazało się w czerwcu 2016. W planach jest realizacja filmu o Reni i Arianie Spiegel przez Tomasza Magierskiego, będącego jednocześnie autorem scenariusza spektaklu pt. "Dziennik Reni Spiegel" wyreżyserowanego przez Barbarę Płocicę i prezentowanego w ramach VIII Obchodów Międzynarodowego Dnia Pamięci o Ofiarach Holokaustu na Podkarpaciu, a także w Teatrze Kamienica w Warszawie 14 września 2016 roku.
W 2019 roku zapowiedziano wydanie pamiętnika Reni Spiegel w języku angielskim. Przekład pamiętnika na język angielski (autorki: Anna Błasiak i Marta Dziurosz), ukazał się nakładem wydawnictwa Penguin w Wielkiej Brytanii i wydawnictwa Macmillan w USA.

</doc>
<doc id="3620218" url="https://pl.wikipedia.org/wiki?curid=3620218" title="Skarbka Dolna (część wsi w powiecie ostrowieckim)">
Skarbka Dolna (część wsi w powiecie ostrowieckim)



</doc>
<doc id="3620219" url="https://pl.wikipedia.org/wiki?curid=3620219" title="Skarbka Górna (część wsi w powiecie ostrowieckim)">
Skarbka Górna (część wsi w powiecie ostrowieckim)



</doc>
<doc id="3620220" url="https://pl.wikipedia.org/wiki?curid=3620220" title="Spin Boldak">
Spin Boldak



</doc>
<doc id="3620221" url="https://pl.wikipedia.org/wiki?curid=3620221" title="Strach na Wróble (postać)">
Strach na Wróble (postać)



</doc>
<doc id="3620223" url="https://pl.wikipedia.org/wiki?curid=3620223" title="System Ośrodka Migracyjnego (SOM)">
System Ośrodka Migracyjnego (SOM)



</doc>
<doc id="3620224" url="https://pl.wikipedia.org/wiki?curid=3620224" title="Szpital przemienienia">
Szpital przemienienia



</doc>
<doc id="3620225" url="https://pl.wikipedia.org/wiki?curid=3620225" title="Times Of Grace (zespół muzyczny)">
Times Of Grace (zespół muzyczny)



</doc>
<doc id="3620227" url="https://pl.wikipedia.org/wiki?curid=3620227" title="Eparchia saratowska i wolska">
Eparchia saratowska i wolska



</doc>
<doc id="3620228" url="https://pl.wikipedia.org/wiki?curid=3620228" title="Edward Fokczyński">
Edward Fokczyński

Edward Fokczyński (ur. 3 lipca 1896 w Pabianicach, zm. 26 lipca 1944 w Sachsenhausen) – polski mechanik, współuczestnik rozwiązania niemieckiego szyfru "Enigma" i konstruktor urządzeń szyfrujących.
Życie i działalność.
Wraz z Leonardem Danielewiczem, Ludomirem Danielewiczem oraz Antonim Palluthem był współzałożycielem warszawskiej spółki Wytwórnia Radiotechniczna AVA. Początkowo siedzibą spółki był jego warsztat radiotechniczny w Warszawie przy ul. Nowy Świat 43.
Brał udział w tworzeniu na zlecenie Oddziału II Sztabu Generalnego Wojska Polskiego sobowtórów niemieckiej maszyny szyfrującej „Enigma”. Przed agresją III Rzeszy na Polskę we wrześniu 1939 roku, został ewakuowany wraz z zespołem polskich kryptologów do Francji, gdzie kontynuował swoją pracę w ośrodku dekryptażu, w willi Chateau de Vignolles w Gretz-Armainvilliers pod Paryżem (francuski kryptonim P.C. Bruno). Od lipca 1942 ekipa polskich kryptologów pracowała w Chateau des Fouzes  (francuski kryptonim „Cadix”) w Uzes niedaleko Nantes. 
Został aresztowany przez Niemców 13 marca 1943, w okolicy Perpignan, podczas próby przekroczenia granicy francusko-hiszpańskiej i osadzony wraz z Antonim Palluthem w obozie koncentracyjnym KL Sachsenhausen koło Oranienburga, gdzie obaj następnie zginęli.
W filmie pt. "Sekret Enigmy" w reż. Romana Wionczka, w postać Edwarda Fokczyńskiego wcielił się Wojciech Duryasz.

</doc>
<doc id="3620231" url="https://pl.wikipedia.org/wiki?curid=3620231" title="Dyskografia Davida Bowie">
Dyskografia Davida Bowie



</doc>
<doc id="3620235" url="https://pl.wikipedia.org/wiki?curid=3620235" title="Helena Ziółkowska">
Helena Ziółkowska

Helena Ziółkowska z domu Walczak(ur. 28 kwietnia 1957 w Moskwie, zm. 7 stycznia 2016 w Warszawie) – polska pediatra, nefrolog, nefrolog dziecięcy, doktor habilitowana nauk medycznych, wiceprezes Polskiego Towarzystwa Nefrologii Dziecięcej.
Życiorys.
Urodziła się w 1957 w Moskwie jako córka Haliny (z d. Korniłow) oraz Tadeusza Walczaka. Maturę zdała w 1976 r. w XLIV Liceum Ogólnokształcącym im. A. Dobiszewskiego w Warszawie. W latach 1976–1982 studiowała w Akademii Medycznej w Warszawie (obecnie Warszawski Uniwersytet Medyczny). Od 1983 była pracownikiem naukowym AM. Od 1983 r. pracowała w Katedrze i Klinice Pediatrii i Nefrologii Akademii Medycznej, kierowanej wówczas przez prof. Marię Sieniawską. W 1993 uzyskała stopień doktora nauk medycznych na podstawie rozprawy pt. "Zapobieganie i leczenie osteopatii u dzieci z przewlekłą niewydolnością nerek". Stopień doktora habilitowanego uzyskała w 2008 r. broniąc rozprawy habilitacyjnej zatytułowanej „Zaburzenia gospodarki mineralnej i kostnej w przewlekłej chorobie nerek u dzieci”. Była wieloletnim pracownikiem Katedry i Kliniki Pediatrii i Nefrologii Warszawskiego Uniwersytetu Medycznego. Dr hab. Helena Ziółkowska była autorką i współautorką licznych prac i doniesień naukowych na konferencjach i zjazdach, współautorką i redaktorką naukową skryptu do nefrologii dziecięcej dla studentów a także dwutomowego podręcznika wydawnictwa PZWL dla studentów i lekarzy w trakcie specjalizacji "Pediatria".
Była żoną doktora nauk medycznych Janusza Ziółkowskiego oraz mamą dwóch córek Katarzyny i Ewy.

</doc>
<doc id="3620238" url="https://pl.wikipedia.org/wiki?curid=3620238" title="Trancoso">
Trancoso



</doc>
<doc id="3620242" url="https://pl.wikipedia.org/wiki?curid=3620242" title="Marek Fijałkowski (szachista)">
Marek Fijałkowski (szachista)

Marek Fijałkowski (ur. 27 maja 1941, zm. 3 stycznia 2016) – polski dziennikarz i szachista, drużynowy mistrz Polski w szachach z lat 1969 i 1972.
W latach 1980-1988 był korespondentem Polskiej Agencji Prasowej w Brukseli. Pracował również jako redaktor miesięcznika "Zarządzanie na świecie". W latach 1969 i 1972 zdobywał złote medale drużynowych mistrzostw Polski w szachach, natomiast w latach 1963, 1968, 1971 – srebrne medale, a w latach 1959 i 1979 – brązowe. Był również złotym i srebrnym medalistą drużynowych mistrzostw Polski w szachach błyskawicznych.

</doc>
<doc id="3620249" url="https://pl.wikipedia.org/wiki?curid=3620249" title="Adamiuk">
Adamiuk



</doc>
<doc id="3620250" url="https://pl.wikipedia.org/wiki?curid=3620250" title="Janina Zamojska">
Janina Zamojska

Janina Jadwiga Zamojska, ps. „Danuta” (ur. 16 października 1922 we Lwowie, zm. 30 grudnia 2015 tamże) – polska działaczka podziemia niepodległościowego w czasie II wojny światowej w ramach NOW-AK, powojenna działaczka polonijna, katolicka i kulturalna na terenie Lwowa.
Życiorys.
W okresie II wojny światowej działała w konspiracji niepodległościowej w ramach struktur NOW-AK. Po wojnie mimo zmian granicznych będących wynikiem postanowień konferencji jałtańskiej zdecydowała się na pozostanie w rodzinnym Lwowie, gdzie angażowała się między innymi w tworzenie nielegalnych punktów katechetycznych. Po upadku żelaznej kurtyny włączała się w proces zwrotu zajętych w okresie stalinizmu świątyń Kościołowi Katolickiemu na Ukrainie. Była działaczką Klubu Inteligencji Katolickiej. 
Zmarła 30 grudnia 2015. Została pochowana w grobowcu rodziny Papée na Cmentarzu Łyczakowskim we Lwowie.

</doc>
<doc id="3620253" url="https://pl.wikipedia.org/wiki?curid=3620253" title="Juliusz Grzegorz Gerung">
Juliusz Grzegorz Gerung

Juliusz Grzegorz Gerung pseudonim "Sęp" (ur. 24 sierpnia 1933 w Dziurkowie, zm. 30 grudnia 2015 w Warszawie) – polski działacz powojennej, nielegalnej opozycji antykomunistycznej, działacz kombatancki w okresie III Rzeczypospolitej, prezes Zarządu Głównego Związku Młodocianych Więźniów Politycznych lat 1944–1956 „Jaworzniacy”.
Życie i działalność.
Był współzałożycielem antykomunistycznej, niepodległościowej organizacji uczniowskiej Kółko Zwolenników Idei Mickiewiczowskiej powołanej do życia w 1949 roku we Włodawie i w lutym 1950 roku przekształconej w organizacje „Orzeł”. Po aresztowaniu przez UB w wyniku śledztwa został oskarżony o przynależność do nielegalnej organizacji „Orzeł” i kolportaż „antypaństwowych” ulotek, a następnie skazany przez Wojskowy Sąd Rejonowy w Lublinie na 3 lata więzienia. Wyrok odbywał w Lublinie oraz Progresywnym Więzieniu dla Młodocianych w Jaworznie.
Po przemianach ustrojowych w Polsce był współzałożycielem Związku Młodocianych Więźniów Politycznych lat 1944–1956 „Jaworzniacy”, którego był prezesem przez 18 lat, a od 2008 roku do śmierci piastował funkcję Prezesa Honorowego. Był również redaktorem naczelnym związkowego czasopisma "Jaworzniacy".

</doc>
<doc id="3620254" url="https://pl.wikipedia.org/wiki?curid=3620254" title="Lutzenberg (ujednoznacznienie)">
Lutzenberg (ujednoznacznienie)



</doc>
<doc id="3620256" url="https://pl.wikipedia.org/wiki?curid=3620256" title="Rechtobel">
Rechtobel



</doc>
<doc id="3620259" url="https://pl.wikipedia.org/wiki?curid=3620259" title="Oberegg">
Oberegg



</doc>
<doc id="3620265" url="https://pl.wikipedia.org/wiki?curid=3620265" title="Schoenengrund">
Schoenengrund



</doc>
<doc id="3620281" url="https://pl.wikipedia.org/wiki?curid=3620281" title="Wskaźnik aktywności tektonicznej">
Wskaźnik aktywności tektonicznej

Wskaźnik aktywności tektonicznej – wskaźnik ilościowy charakteryzujący rzeźbę progów tektonicznych. Został stworzony w celu oceny porównawczej ruchów progów. Wyróżniamy 3 wskaźniki:
Wskaźnik krętości.
Bezwymiarowy parametr, który jest stosunkiem długości podstawy progu formula_1 do długości odcinka prostego łączącego skrajne punkty progu formula_2
Opis tego wskaźnika zakłada, że mniejsza aktywność powoduje przewagę erozji, czyli próg jest bardziej rozcinany i zwiększa się jego krętość. Im bardziej aktywny próg, tym niższa wartość wskaźnika (poniżej 1,5).
Wskaźnik wydłużenia zlewni.
Jest to stosunek średnicy koła o powierzchni równej powierzchni zlewni formula_4 do maksymalnej długości zlewni. Obliczany jest dla zlewni górskich położonych na zapleczu progu tektonicznego
Interpretacją tego wskaźnika jest to, że na obszarach aktywnych tektonicznie przeważają zlewnie wydłużone formula_6 osłabienie aktywności powoduje łączenie się sąsiednich zlewni, co daje jej kolisty kształt.
Wskaźnik szerokości dolin.
Wskaźnik ten przedstawia się wzorem formula_7 gdzie formula_8 – szerokość dna doliny, formula_9 – wysokość górnego załomu na lewym zboczu, formula_10 – wysokość górnego załomu na prawym zboczu, formula_11 – wysokość dna doliny. Wskaźnik o niskich wartościach formula_12 charakteryzuje doliny typu jary i kaniony, które obecne są na progach o dużej aktywności tektonicznej. Płaskodenne szerokie doliny występują obszarach o małej aktywności, a wartości wskaźnika są bardzo wysokie.

</doc>
<doc id="3620283" url="https://pl.wikipedia.org/wiki?curid=3620283" title="Kilodżule na mol">
Kilodżule na mol



</doc>
<doc id="3620285" url="https://pl.wikipedia.org/wiki?curid=3620285" title="Puchar Europy Zdobywczyń Pucharów siatkarek (1980/1981)">
Puchar Europy Zdobywczyń Pucharów siatkarek (1980/1981)

Puchar Europy Zdobywczyń Pucharów 1980/1981 – 9. sezon turnieju rozgrywanego od 1978 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Turniej finałowy.
 Roeselare
Tabela
Wyniki

</doc>
<doc id="3620292" url="https://pl.wikipedia.org/wiki?curid=3620292" title="Roman Sieradzki">
Roman Sieradzki

Roman Ludwik Sieradzki (ur. 30 maja 1937, zm. 24 grudnia 2003) – polski polityk.
Życiorys.
Urodził się 30 maja 1937 jako syn Czesława (1903-1949) i Felicji (1909-1995). W 1955 ukończył Liceum Ogólnokształcące Męskie w Sanoku.
W marcu 1967 został dyrektorem Sanockiego Przedsiębiorstwa Ceramiki Budowlanej.
Był członkiem Miejskiego Komitetu Frontu Jedności Narodu w Sanoku i pełnił funkcję zastępcy przewodniczącego tego gremium. 
Zmarł 24 grudnia 2003. Został pochowany w grobowcu rodzinnym na Cmentarzu Centralnym w Sanoku.

</doc>
<doc id="3620294" url="https://pl.wikipedia.org/wiki?curid=3620294" title="Muchomor srebrzysty">
Muchomor srebrzysty

Muchomor srebrzysty ("Amanita mairei" Foley) – gatunek grzybów należący do rodziny muchomorowatych ("Amanitaceae").
Systematyka i nazewnictwo.
Pozycja w klasyfikacji według Index Fungorum: "Amanita, Amanitaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Synonimy naukowe:
Nazwę polską zaproponował Władysław Wojewoda w 2003 r.
Morfologia.
Średnica od 5 do 9 cm. Powierzchnia gładka o barwach brązowych, szarawych, czasami także oliwkowych z fiołkowym odcieniem. Nigdy jednak nie jest to kolor czysto szary ani metaliczny. Występują na nim resztki osłony w postaci łatek. Kapelusz przy brzegu krótko prążkowany. 
Wolne lub wąsko przyrośnięte, o szerokości 6–9 mm, gęste, czasami rozwidlone. Początkowo są białe, później lekko szarawe.
Ma wysokość od 5 do 9 cm, a jego średnica wynosi od 1 do 2 cm. Jest cylindryczny i ma zaokrągloną podstawę z resztkami białej pochwy.
Wysyp zarodników biały. Zarodniki o rozmiarach (9,5–)11,0–14,0(–17,5) × (6,6–) 7,1–10,0(–11,5) μm i kształcie od elipsoidalnego do szeroko elipsoidalnego. Na podstawkach czasami występują sprzążki.
Występowanie i siedlisko.
Stanowiska tego gatunku muchomora opisano tylko w Europie i Japonii. W Europie występuje głównie w basenie Morza Śródziemnego i związany jest tutaj z sosnami. W Polsce gatunek rzadki. W piśmiennictwie naukowym na terenie Polski do 2003 r. podano 6 jego stanowisk. Znajduje się na "Czerwonej liście roślin i grzybów Polski". Ma status V – gatunek narażony, który zapewne przesunie się w najbliższej przyszłości do kategorii wymierających, jeśli nadal będą działać czynniki zagrożenia. Znajduje się na listach gatunków zagrożonych także w Niemczech. 
W Polsce rozwija się w lasach liściastych, szczególnie pod grabem, dębami i lipami, ale znaleziono go także w lesie iglastym pod sosną. Rośnie na ziemi, szczególnie na glebach wapiennych.
Znaczenie.
Grzyb mikoryzowy. Jest grzybem jadalnym.

</doc>
<doc id="3620295" url="https://pl.wikipedia.org/wiki?curid=3620295" title="Amanita mairei">
Amanita mairei



</doc>
<doc id="3620296" url="https://pl.wikipedia.org/wiki?curid=3620296" title="Kleszcz gryzoni">
Kleszcz gryzoni

Kleszcz gryzoni ("Ixodes trianguliceps") – gatunek roztocza z rzędu kleszczy i rodziny kleszczowatych. Dorosłe i nimfy odznaczają się częściowym przykryciem przynajmniej niektórych bioder przez kutykularne fałdy. Zasiedla drzewostany Europy i Syberii. Pasożytuje na drobnych ssakach, rzadziej ptakach. W cyklu życiowym ma trzech żywicieli. Jest wektorem patogenów odpowiedzialnych za anaplazmozę, babeszjozę, boreliozę, erlichiozę, gorączkę Q, kleszczowe zapalenie mózgu i tularemię.
Opis.
Formy dorosłe wyróżniają się od wcześniejszych stadiów rozwiniętym otworem genitalnym, a samice dodatkowo obecnością pól porowatych. Długość ciała samców wynosi od 1,8 do 2,2 mm, nienajedzonych samic od 2 do 2,4 mm, a samic napełnionych sięga 8 mm. Człon nasadowy nogogłaszczków duży, bocznie klinowaty, osadzony diagonalnie na nasadzie gnatosomy ("capitulum"), z którą jest zrośnięty. Odnóża umiarkowanej długości i grubości. Na biodrach brak ostróg po stronie wewnętrznej. Wszystkie biodra samców oraz biodra pierwszej i drugiej pary samic mają tylne krawędzie przykryte błoniastą fałdą oskórka, tzw. "syncoxae". Przetchlinki okrągłe bądź owalne.
Nimfy od form dorosłych różnią się nierozwiniętym otworem płciowym i brakiem pól porowatych. Biodra pierwszej i drugiej pary, tak jak u dorosłych samic, są częściowo nakryte "syncoxae". Na tarczce grzbietowej brak rowków szyjnych. Bruzdy analne obejmują odbyt od przodu.
Larwy mają tylko sześć odnóży. Pierwszy człon nogogłaszczków jest silnie wyciągnięty przednio-środkowo. Tak jak u nimf, brak rowków szyjnych, a bruzdy analne obejmują odbyt od przodu.
Biologia i ekologia.
W cyklu rozwojowym tego kleszcza występuje trzech żywicieli. Wszystkimi są drobne zwierzęta. Gatunek ten jest pasożytem poliksenicznym, notowanym z około 50 gatunków drobnych ssaków i kilku gatunków ptaków. Do głównych żywicieli należą w Rosji: ryjówka aksamitna, nornica ruda i nornica rudogrzbieta, ale żeruje tam także na norniku zwyczajnym, burym i północnym, karczowniku ziemnowodnym, lemingowcu leśnym, myszarce zielnej, myszarce polnej, smużce leśnej, chomiku europejskim, ryjówkach: malutkiej, równozębnej, średniej i tundrowej, rzęsorku rzeczku oraz krecie. Ponadto do jego gospodarzy należą m.in. zające, króliki, wiewiórki, szczury i lisy. Sporadycznie znajdowany bywa na koniach i ludziach. Typ pasożytnictwa tego kleszcza jest mieszany: pozagniazdowy i gniazdowo-norowy. Gatunek ten zasiedla wierzchnią warstwę gleby, ściółkę oraz przyziemną część runa, głównie w zacienionych drzewostanach liściastych i mieszanych. W Rosji najliczniejszy jest na przełomie wiosny i lata oraz lata i jesieni.
Rozprzestrzenienie.
Gatunek palearktyczny. W Europie zasiedla większą część kontynentu, z wyjątkiem części południowej i północno-wschodniej. Notowany z Belgii, Białorusi, Bułgarii, Chorwacji, Czech, Danii, Francji, północnej Hiszpanii, Holandii, Irlandii, Mołdawii, Niemiec, Norwegii, Polski, Rumunii, Słowenii, Szwajcarii, Szwecji, Ukrainy, Wielkiej Brytanii i Włoch. W Rosji sięga od obwodu kaliningradzkiego po Bajkał, nie występując jedynie na dalszej północy. W Polsce spotykany na terenie całego kraju.
Znaczenie weterynaryjne.
Pajęczak ten należy do kleszczy o największym znaczeniu weterynaryjnym. Podtrzymuje on krążenie wśród małych ssaków wirusów, wywołujących kleszczowe zapalenie mózgu. W badaniach populacji z Uralu Środkowego wykazano, że 2,6% larw, 10,2% nimf i 8,1% dorosłych jest nosicielami krętków "Borrelia garinii" i "Borrelia afzelii", wywołujących boreliozę. W badaniach nad populacją brytyjską wykazano, że gatunek ten uczestniczy w krążeniu "Anaplasma phagocytophilum", wywołującego anaplazmozę, oraz "Babesia microti", wywołującego babeszjozę. W populacja z obwodu tiumieńskiego znaleziono obok anaplazmy również materiał genetyczny riketsji z rodzaju "Ehrlichia", wywołujące erlichiozę. Ponadto kleszcze te przenoszą bakterie: "Francisella tularensis", odpowiedzialne za tularemię, oraz "Coxiella burnetti", wywołujące gorączkę Q.

</doc>
<doc id="3620298" url="https://pl.wikipedia.org/wiki?curid=3620298" title="Warstwa czynna wieloletniej zmarzliny">
Warstwa czynna wieloletniej zmarzliny

Warstwa czynna (aktywna - active layer) – głębokość sezonowego odmarzania przypowierzchniowej warstwy gruntu na obszarach, na których obserwujemy występowanie wieloletniej zmarzliny. Stwierdzono, iż zróżnicowanie miąższości czynnej warstwy zmarzliny w dużym stopniu jest spowodowane czynnikami lokalnymi takimi jak szata roślinna, stopień mobilności i rodzaj wód oraz ekspozycja powierzchni stokowej.
Kierunki badań.
W badaniach sezonowego odmarzania (przemarzania) wyróżnia się trzy kierunki badawcze: 
Metodyka badań.
Główną metodą wykorzystywaną do prowadzenia tego typu badań jest okresowe (sezonowe bądź miesięczne), sondowanie miąższości warstwy czynnej permafrostu na wybranych stanowiskach. Każda z wartości uwzględnionych w analizie zawiera następujące informacje: data, miejsce wykonania sondowania (położenie, sytuacja geomorfologiczna), temperatura gruntu, opis odmarzniętego gruntu i stan jego powierzchni.

</doc>
<doc id="3620302" url="https://pl.wikipedia.org/wiki?curid=3620302" title="Jan Butler (zm. 1710)">
Jan Butler (zm. 1710)

Jan Butler herbu własnego (zm. w 1710 roku) – kasztelan podlaski w 1708 roku, leśniczy nowodworski w 1698 roku, starosta drohicki w latach 1690-1701, starosta nowski w latach 1678-1700, starosta jabłonowski, pułkownik wojsk koronnych.
Życiorys.
Pochodził z polskiej rodziny szlacheckiej Butlerów herbu Butler, wywodzącej się z Irlandii a osiadłej na Podlasiu. Był synem podskarbiego nadwornego Gotarda Wilhelma i Konstancji z Wodyńskich, kasztelanki podlaskiej.
Służbę w wojsku koronnym rozpoczął w czasie najazdu szwedzkiego jako oficer regimentu gwardii pieszej Jana Kazimierza. Następnie był obersztlejtnantem w regimencie piechoty Dymitra Wiśniowieckiego, po śmierci hetmana w 1682 został mianowany pułkownikiem i przejął macierzysty regiment, który pozostawał w kompucie wojsk koronnych do IV kwartału 1689. W latach 1683–1685 był także pułkownikiem regimentu arkebuzerów. W 1683, w czasie wyprawy wiedeńskiej jednostka ta wchodziła w skład korpusu Lubomirskiego, Butler odznaczył się wówczas podczas walk pod Preszburgiem. 12 września 1683, w czasie bitwy pod Wiedniem dowodził brygadą piechoty na lewym skrzydle wojsk polskich. Brygada ta stoczyła ciężkie walki z janczarami na zboczach Lasku Wiedeńskiego.
Butler walczył także w kampaniach wojennych w latach 1684 i 1685, wziął także udział w wyprawie Sobieskiego do Mołdawii w 1686.
W latach 1688 i 1689 walczył z wojskami osmańskimi na Podolu pod dowództwem hetmana Stanisława Jabłonowskiego, brał udział w próbach odbicia z rąk tureckich Kamieńca Podolskiego.
Był starostą nowskim (1678–1700), drohickim (1690–1701), jabłonowskim, od 1698 leśniczym nowodworskim.
Podczas panowania Jana III i Augusta II kilkukrotnie posłował na sejmy. Używał tytułu hrabiego św. cesarstwa rzymskiego, który został nadany jego ojcu przez cesarza Karola Ferdynanda.
Poseł sejmiku mielnickiego na sejm 1678/1679 roku, poseł sejmiku drohickiego na sejm 1695 roku.
Żonaty z Bogumiłą Gorajską (1. voto Krzysztofa Potocka), zmarł bezpotomnie w 1710.

</doc>
<doc id="3620303" url="https://pl.wikipedia.org/wiki?curid=3620303" title="Ironsides">
Ironsides

Ironsides (ang. dosł. "Żelaznobocy") – wyborowa jazda wojsk parlamentu z czasów angielskiej wojny domowej.
Geneza i rozwój.
Oddziały tej doborowej kawalerii zostały rozwinięte z niewielkiego oddziału sformowanego przez Olivera Cromwella spośród chłopów pochodzących z jego dóbr ziemskich. Pomysł stworzenia dobrze wyszkolonej i zdyscyplinowanej konnej siły bojowej powstał po zaskakującej porażce sił parlamentu pod Edgehill jesienią 1642, gdzie Cromwell jako kapitan na czele własnego 60-osobowego szwadronu, był świadkiem oczywistej przewagi kawalerii rojalistów. W wyniku energicznej akcji werbunkowej we wschodniej Anglii, sformowany regiment liczył wiosną następnego roku ok. 800 ludzi zgrupowanych w 12 szwadronów. Pod koniec 1643 rozrósł się do 1100-1200 żołnierzy w 14 szwadronach, będąc dwakroć liczniejszy od innych regimentów wojsk tzw. Związku Wschodniego ("Eastern Association"). Ćwiczenie tej jazdy stworzonej w myśl powiedzenia Cromwella, że „najlepsza broń w wojnie to człowiek na koniu”, odbywało się na rozległych wrzosowiskach Lincolnshire.
Charakter społeczny.
Naboru dokonywano wśród średnich warstw społecznych, ludzi bardzo religijnych i oddanych sprawie wojny z rojalistami (zazwyczaj purytanów). Ochotników rekrutowano głównie spośród tzw. "yeomanów": wolnych chłopów, dzierżawców i drobnych właścicieli ziemskich. Prostych ludzi nie brakowało nawet w kadrze dowódczej. Przyjmowanym do służby stawiano wysokie wymagania moralne, regulaminem zobowiązując do całkowitego posłuszeństwa, z przewidywaniem surowych kar za brak dyscypliny i demoralizację. W rezultacie "Żelaznobocy" „byli ludźmi o znaczącej pozycji społecznej, postaciami szanowanymi w społeczności”.
Po przywróceniu panowania Stuartów, zgodnie z aktem rojalistycznego parlamentu (tzw. "Cavalier Parliament") oddziały te zostały rozwiązane w 1661 po paradzie, jaką na zakończenie służby pozwolono im odbyć na londyńskim Tower Hill. Wkrótce potem wysoki status i respekt dla "Żelaznobokich" należały do przeszłości. 
Udział w walkach.
W służbie parlamentu jednostka przeszła chrzest bojowy pod Grantham (13 maja 1643), gdzie ostrą szarżą odniesiono pierwsze zwycięstwo nad jazdą „kawalerów”. Sukces powtórzono pod Gainsborough w lipcu i pod Winceby w październiku tegoż roku. 
Jazda Cromwella szczególnie chwalebnie zaznaczyła swój udział w zaciętej bitwie na Marston Moor, w której rozbiła i zadała ostateczny cios kawalerii rojalistów pod wodzą księcia Ruperta, i po której zyskała miano „żelaznobokich”. Pokonany Rupert miał je nadać samemu Cromwellowi lub (według innej wersji) jego kawalerzystom pod wrażeniem okazanej przez nich nieustępliwości, odporności i odwagi.
Walory "Ironsides" potwierdziła w następnych latach rola, jaką odegrali w kolejnych wielkich starciach pod Naseby (1645), Dunbar (1650) i w ostatniej bitwie pod Worcester (1651). Nazwą tą objęto później wszystkich kawalerzystów Cromwella, a z biegiem czasu – całą jego armię. Powstającą od wiosny 1645 armię nowego wzoru ("New Model Army") tworzono bowiem już na wzór włączonych w jej skład cromwellowskich oddziałów i według tych samych zasad.
Dla upamiętnienia niezwykle odpornych żołnierzy nazwę tę nadano lekkiemu rozpoznawczemu samochodowi pancernemu Humber I z okresu II światowej, popularnie zwanemu "Ironside" I. 

</doc>
<doc id="3620304" url="https://pl.wikipedia.org/wiki?curid=3620304" title="Mieczysław Chudzik (1908–1989)">
Mieczysław Chudzik (1908–1989)

Mieczysław Chudzik, ps. „Miś” (ur. 27 maja 1908 w Łodzi, zm. 10 lutego 1989 w Sanoku) – polski działacz sportowy.
Życiorys.
Urodził się 27 maja 1908 w Łodzi. Był synem Józefa i Walerii z domu Cichy. Ukończył naukę w 7-klasowej szkole powszechnej, po czym odbywał praktyki w zawodzie krawieckim i kształcił się w Miejskiej Szkole Dokształcająco-Zawodowej. Od 1930 do 1932 odbywał zasadniczą służbę wojskową w 26 pułku artylerii lekkiej w Skierniewicach, gdzie ukończył szkołę podoficerską. Po odejściu z wojska został przyjęty do pracy w Służbie Więziennej. Był zatrudniony jako strażnik więzienny we Lwowie. W 1935 został przeniesiony do Sanoka i od tego czasu pracował w tamtejszym więzieniu do 1939.
Wybuch II wojny światowej przerwał jego pracę, a on sam w grudniu 1939 powrócił do Sanoka będącego pod okupacją niemiecką. Od stycznia 1940 pracował w sanockim więzieniu zarządzanym przez Niemców. Od tego czasu pełnił służbę jako strażnik na rożnych posterunkach, potem jako magazynier gospodarczo-administracyjny. Według swojej relacji za pośrednictwem swojego współpracownika i jednocześnie działacza polskiej konspiracji Nestora Kiszki ps. „Neron” skontaktował się z Władysławem Skałkowskim ps. „Dąb”, przez którego został zaprzysiężony do Związku Walki Zbrojnej (od 1942 Armia Krajowa), przyjmując pseudonim „Miś”. Miał otrzymać wtedy zadania informowania o osadzonych więźniach politycznych, przenoszenia grypsów, żywności, lekarstw. Według swojej relacji w związku z tą działalnością został aresztowany przez Niemców 8 stycznia 1942, wielokrotnie przesłuchiwany, a po pięciu tygodniach zwolniony z uwagi na brak dowodów (w rejestrze więźniów nie został wymieniony; N. Kiszka podał, że zatrzymanie było krótkotrwale, zaś 10 innych aresztowanych wtedy strażników zostało w maju 1942 wywiezionych do Auschwitz, gdzie przeżyło dwóch). Po tym został ponownie przyjęty do służby w więzieniu i pracował do lipca 1944 tj. czasu ucieczki Niemców z Sanoka wobec nadejścia frontu wschodniego.
Po wkroczeniu do Sanoka Armii Czerwonej podjął pracę w więzieniu na stanowisku kierownik Działu Pracy, które sprawował do końca stycznia 1948. Otrzymał stopień plutonowego. Następnie był zatrudniony w Fabryce Wagonów „Sanowag” (od 1958 Sanocka Fabryka Autobusów „Autosan”), gdzie pracował na stanowiskach kierowniczych do sierpnia 1973 tj. czasu przejścia na emeryturę. W okresie pracy w fabryce udzielał się w życiu społecznym, m.in. w chórze, na scenie, był też mężem zaufania w działalności zawodowej. Pełnił funkcję wiceprezesa oraz trzykrotnie stanowisko prezesa klubu sportowego Sanoczanka Sanok (1952-1953, 1954, 1959-1960), później przekształconego w ZKS Stal Sanok. Od 1961 do 1963 był kierownikiem sekcji lekkoatletycznej Stali Sanok. Był także zawodnikiem sekcji szachowej klubu. W ramach klubu zajmował się kolportażem biletów na lodowisko Torsan. Na emeryturze działał nadal w ZKS Stali oraz w komitecie sklepowym PSS. Był bezpartyjny.
Zmarł 10 lutego 1989 w Sanoku. Jego żoną była Anna Chudzik z domu Nowicka (ur. 28 lipca 1908 w Łodzi, zm. 15 lutego 1989 w Sanoku pięć dni po mężu). Oboje zostali pochowani obok siebie na Cmentarzu Centralnym w Sanoku.

</doc>
<doc id="3620305" url="https://pl.wikipedia.org/wiki?curid=3620305" title="Endemol Polska">
Endemol Polska



</doc>
<doc id="3620307" url="https://pl.wikipedia.org/wiki?curid=3620307" title="Romans Teresy Hennert">
Romans Teresy Hennert



</doc>
<doc id="3620310" url="https://pl.wikipedia.org/wiki?curid=3620310" title="Mieczysław Chudzik">
Mieczysław Chudzik



</doc>
<doc id="3620311" url="https://pl.wikipedia.org/wiki?curid=3620311" title="Moja matka">
Moja matka



</doc>
<doc id="3620316" url="https://pl.wikipedia.org/wiki?curid=3620316" title="Gmina Hunter's Hill">
Gmina Hunter's Hill



</doc>
<doc id="3620322" url="https://pl.wikipedia.org/wiki?curid=3620322" title="Szklana Manufaktura w Dreźnie">
Szklana Manufaktura w Dreźnie



</doc>
<doc id="3620324" url="https://pl.wikipedia.org/wiki?curid=3620324" title="Callitriche cophocarpa">
Callitriche cophocarpa



</doc>
<doc id="3620331" url="https://pl.wikipedia.org/wiki?curid=3620331" title="Edward Pilszak">
Edward Pilszak

Edward Pilszak (ur. 18 stycznia 1928, zm. 23 kwietnia 2010) – polski sportowiec, piłkarz, lekkoatleta, hokeista, łyżwiarz szybki, trener, działacz i sędzia sportowy.
Życiorys.
Urodził się 18 stycznia 1928. Po zakończeniu II wojny światowej został zawodnikiem OMTUR w Sanoku. 8 września 1946 wystąpił w pierwszym meczu piłkarskim nowego utworzonego zespołu KS Wagon Sanok (późniejsza Stal Sanok) przeciwko drużynie KS Huta Krosno. Odbył kurs na instruktora piłki nożnej u boku Ryszarda Koncewicza, po czym trenował zespół OMTUR w Sanoku, a później drużyną działającą pod egidą Sanockiej Fabryki Wagonów „Sanowag” (późniejsza Sanocka Fabryka Autobusów „Autosan”, grający w Klasie C, a później w Klasie B. W porze zimowej uprawiał łyżwiarstwo. Od 1949 odbywał służbę wojskową i kształcił się w Technicznej Szkole Wojsk Lotniczych w Zamościu oraz w Oficerskiej Szkole Lotniczej w Warszawie. W tym czasie nadal uprawiał piłkę nożną, hokej na lodzie i pięciobój, trenując w klubach WKS „Technik” Zamość i WKS „Lotnik” Warszawa. Uzyskał uprawnienia instruktora hokeja na lodzie. Przeniesiony do rezerwy w stopniu podporucznika lotnictwa podjął pracę w Zakładach Mechanicznych w Tarnowie. Został zawodnikiem tamtejszego klubu hokejowego Metal Tarnów.
Do Sanoka powrócił w 1960 lub 1962. Został zatrudniony w zakładzie SFA „Autosan”. W rodzinnym mieście podjął uprawianie hokeja na lodzie i był jednym z pierwszych inicjatorów tej dyscypliny w mieście oraz pierwszym szkoleniowcem i instruktorem. Był zawodnikiem zespołu Sanoczanki Sanok, następnie sekcji hokejowej Stali Sanok. Jako zawodnik grał na pozycji obrońcy. Wraz z nim w drużynie występował m.in. Stefan Tarapacki. Wypatrzył m.in. talent hokeisty Czesława Radwańskiego, a wśród jego wychowanków byli także Jan Paszkiewicz, braci Adam i Jan Łakosowie, Zbigniew Buczek, Kazimierz Szostak, Ryszard Bieleń. Od 1965 do 1967 pełnił funkcję kierownika sekcji hokejowej Stali Sanok. Był jednym z inicjatorów budowy lodowiska Torsan. Po przerwaniu pracy szkoleniowej w 1972 był sędzią hokejowym.
Uprawiał także łyżwiarstwo szybkie. W Sanoku stworzył zespół zawodników w tej dyscyplinie, którego był szkoleniowcem i członkiem jako sportowcem. Był twórcą, zawodnikiem i trenerem sekcji łyżwiarskiej, założonej w 1965 i w latach 60. będącej jedyną w województwie rzeszowskim, działającej przy stadionie POSTiW „Wierchy” w Sanoku. W lutym 1967 w zawodach Wojewódzkiej Spartakiady na tymże obiekcie indywidualnie wygrał zawody w wieloboju seniorów oraz drużynowo zwyciężył w składzie kadry powiatu sanockiego. Jako najstarszy zawodnik brał udział w edycjach łyżwiarskiego Maratonu Walterowskiego, upamiętniającego gen. Karola Świerczewskiego (I: 23 marca 1986, II: 22 marca 1987). Później był instruktorem w sanockich klubach łyżwiarstwa szybkiego: w MKS Zryw Sanok (w latach 1969-1970 i 1976-1979) oraz w SKŁ Górnik Sanok (od 1980). W tym czasie szkolił panczenistów, startujących w zawodach rangi mistrzowskiej i pucharowej w kraju i za granicą. Był także sędzią łyżwiarstwa szybkiego. W 1983, będąc zatrudnionym w dziale TNS, obchodził jubileusz 30-lecia pracy w fabryce. Odszedł na emeryturę w 1990. Jako instruktor i trener grup młodzieżowych pozostawał w strukturze kontynuatorów hokejowej Stali Sanok – klubach STS, SKH (prowadził także zajęcia w UKS Sanok, w 2000 utworzył przy klubie szkółkę hokejową) i KH Sanok.
Zmarł 23 kwietnia 2010 i został pochowany w grobowcu rodzinnym na Cmentarzu Centralnym w Sanoku 26 kwietnia 2010.

</doc>
<doc id="3620335" url="https://pl.wikipedia.org/wiki?curid=3620335" title="Barbara Gordon (komiksy)">
Barbara Gordon (komiksy)



</doc>
<doc id="3620336" url="https://pl.wikipedia.org/wiki?curid=3620336" title="Warndon">
Warndon

Warndon – dzielnica miasta Worcester i civil parish w Anglii, w Worcestershire, w dystrykcie Worcester. W 2011 roku civil parish liczyła 10 897 mieszkańców. Warndon jest wspomniana w Domesday Book (1086) jako "Wermedun".

</doc>
<doc id="3620337" url="https://pl.wikipedia.org/wiki?curid=3620337" title="Australian Open 2016 (kwalifikacje gry pojedynczej mężczyzn)">
Australian Open 2016 (kwalifikacje gry pojedynczej mężczyzn)

Australian Open 2016 – kwalifikacje gry pojedynczej mężczyzn – kwalifikacje do zawodów singlowych mężczyzn, w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce pomiędzy 13–16 stycznia na twardych kortach Melbourne Park w Melbourne.

</doc>
<doc id="3620339" url="https://pl.wikipedia.org/wiki?curid=3620339" title="Tullio Pane">
Tullio Pane

Tullio Pane (ur. 15 stycznia 1926 w Neapolu, zm. 3 października 2001 w Civitavecchia) – włoski piosenkarz. Zwycięzca Festiwalu Piosenki Neapolitańskiej w 1954 roku oraz Festiwalu Piosenki Włoskiej w San Remo w 1955 roku w parze z Claudiem Villą.
Życiorys.
Lata 50. i 60..
Tullio Pane w mlodosci uczęszczał do Conservatorio di San Pietro a Majella w rodzinnym mieście. W 1950 roku w nagrodę uzyskał stypendium w Teatro alla Scala w Mediolanie. Dostał do śpiewania niewielkie partie na tenor. W 1952 roku wygrał konkurs na nowe głosy, zorganizowany przez RAI, dostając się następnie do orkiestr radiowych i uczestnicząc w nagrywaniu pieśni neapolitańskich. 
W połowie lat 50. poświęcił się muzyce popularnej. W 1954 roku odniósł pierwszy sukces wygrywając, wspólnie z Ginem Latillą Festiwal Piosenki Neapolitańskiej.
W 1955 roku zadebiutował na Festiwalu Piosenki Włoskiej zdobywając 1. i 2. miejsce (oba razem z Claudiem Villą) z piosenkami: „Buongiorno tristezza” (Giuseppe Fiorelli-Mario Ruccione) i „Il torrente” (Liman-Carmi); trzecia jego piosenka „Non penserò che a te”, zaśpiewana w parze z Giannim Raverą nie zakwalifikowała się do finału. W finale konkursu Tullio Pane zaśpiewał obie piosenki sam, ponieważ jego partner zachorował i nie mógł wystąpić, co zdarzyło się po raz pierwszy w jego dotychczasowej historii Festiwalu; wersję Claudia Villi odtworzono z płyty. Pomimo odniesionego sukcesu, który ułatwił mu międzynarodową karierę, Tullio Pane już nigdy w San Remo nie wystąpił, poświęcając się działalności koncertowej. Wziął udział w pierwszej edycji konkursu Canzonissima śpiewając piosenkę „Signora Fortuna”. 
W 1962 roku wygrał Festiwal w Zurychu z piosenką „Ammore avess’a”, napisaną przez Totò.
Wraz z pojawieniem się nowych stylów i rytmów jego popularność spadła, ale nadal odbywał tournée koncertowe po całym świecie, odwiedzając między innymi takie kraje jak: Francja, Hiszpania, Australia, Japonia i Stany Zjednoczone.
Lata 70 i późniejsze.
Od 1970 roku powrócił do pełnej aktywności operowej w śpiewając w głównych teatrach włoskich i zagranicznych, takich jak: La Scala w Mediolanie, Carnegie Hall w Nowym Jorku, Teatro di San Carlo w Neapolu, Teatro dell'Opera di Genova w Genui, Teatro dell'Opera di Roma w Rzymie.
Wystąpił między innymi:
W 1997 roku został zaproszony do programu telewizyjnego Ci vediamo in tv, prowadzonego przez Paolo Limitiego. Przypomniał w nim piosenkę „Il torrente”, podczas gdy Manuela Villa, córka Claudia Villi, przypomniała wykonywany przez ojca, zwycięski przebój Festiwalu w San Remo „Buongiorno tristezza”.
W 2001 roku wytwórnia Riverrecords z okazji 50 działalności artystycznej Tullia Pane wydała płytę zatytułowaną "70 mi dà tanto", zawierającą 26 utworów. 
Tullio Pane zmarł w wyniku choroby w wieku 75 lat.
Do jego największych przebojów należą: „Suonno d'ammore” (1. miejsce na Festiwalu Piosenki Neapolitańskiej 1954), „Buongiorno tristezza” (1. miejsce na Festiwalu Piosenki Włoskiej w San Remo 1955), „Il torrente” (2. miejsce na tymże Festiwalu), „Tu sia musica” (3. miejsce na Festiwalu Piosenki Neapolitańskiej 1955) oraz pieśni neapolitańskie: „’O sole mio”, „Torna a Surriento”, „'O surdato 'nnammurato”, „Funiculì funiculà”, „Te voglio bene assaie”, „Marechiare”, „I' te vurria vasà” i inne.
Dyskografia.
Tullio Pane nagrał 3 albumy oraz 9 singli i EP-ek. 

</doc>
<doc id="3620340" url="https://pl.wikipedia.org/wiki?curid=3620340" title="Woolley (Somerset)">
Woolley (Somerset)

Woolley – wieś w Anglii, w Somerset, w dystrykcie (unitary authority) Bath and North East Somerset. W 1931 roku civil parish liczyła 72 mieszkańców. Woolley jest wspomniana w Domesday Book (1086) jako "Wilege"/"Wlega"/"Wllega".

</doc>
<doc id="3620344" url="https://pl.wikipedia.org/wiki?curid=3620344" title="Oxycoccus macrocarpus">
Oxycoccus macrocarpus



</doc>
<doc id="3620345" url="https://pl.wikipedia.org/wiki?curid=3620345" title="Ixodes (Exopalpiger)">
Ixodes (Exopalpiger)

Ixodes (Exopalpiger) – podrodzaj roztoczy z rzędu kleszczy i rodziny kleszczowatych.
"Exopalpiger" wyróżnia się wśród innych przedstawicieli rodzaju "Ixodes" występowaniem archaicznych cech morfologicznych i zoogeograficznych oraz prymitywnym typem pasożytnictwa. Charakterystyczne cechy budowy obejmują: obecność zesklerotyzowanej tarczki sternalnej u nimf i dorosłych samic, obecność silnie zbudowanych wyrostków środkowych i brzuszno-bocznych na pierwszym członie nogogłaszczków u larw, nimf i dorosłych samic oraz przykrycie tylnej części przynajmniej pierwszej i drugiej pary bioder kutykularnym fałdem (tzw. "syncoxae") u nimf i dorosłych obu płci.
Gatunki z tego podrodzaju są pasożytami głównie ewolucyjnie starych grup ssaków, jak stekowce, torbacze i owadożerne. Ich typ pasożytnictwa należy do najprymitywniejszych wśród kleszczowatych.
Kleszcze te występują na wszystkich kontynentach, z wyjątkiem Ameryki Północnej i Antarktydy. W Europie występuje tylko kleszcz gryzoni, zasiedlający większą jej część z wyjątkiem północy. W Azji występują w rejonie Kaukazu oraz w równoleżnikowym pasie od środkowego Uralu po Bajkał. W krainie australijskiej zamieszkują Nową Gwineę, południową część Australii, Tasmanię i Nową Zelandię. W Afryce zasiedlają większość części subsaharyjskiej. Ponadto występują w północno-zachodniej części Ameryki Południowej.
Należą tu m.in.:

</doc>
<doc id="3620349" url="https://pl.wikipedia.org/wiki?curid=3620349" title="Filmografia Davida Bowiego">
Filmografia Davida Bowiego

Poniższa lista przedstawia filmy i seriale telewizyjne z udziałem brytyjskiego wokalisty i muzyka Davida Bowiego. Muzyk wystąpił w głównej roli w szeregu filmów w tym m.in. takich jak: "Człowiek, który spadł na ziemię" (1976), "Zwyczajny żigolo" (1978), "Wesołych świąt, pułkowniku Lawrence" (1983), "Zagadka nieśmiertelności" (1983) oraz "Labirynt" (1986). Z kolei wśród roli drugoplanowych i epizodycznych, a także cameo znajdują się m.in. "Ostatnie kuszenie Chrystusa" (1988) i "Zoolander" (2001).

</doc>
<doc id="3620356" url="https://pl.wikipedia.org/wiki?curid=3620356" title="Lawrencia Bembenek">
Lawrencia Bembenek

Lawrencia Bembenek (ur. 15 sierpnia 1958 w Milwaukee, zm. 20 listopada 2010 w Portlandzie) – amerykańska policjantka, prawomocnie skazana jako morderczyni. Jej historia stała się podstawą scenariusza jednego z odcinków serii "On the Case with Paula Zahn" (8. w III sezonie), pt. "Run, Bambi, Run".
Życiorys.
Lawrencia Bembenek pracowała w Milwaukee Police Departament, skąd została zwolniona w 1980 roku. Według niej był to przejaw dyskryminacji ze względu na płeć. Następnie pracowała jako kelnerka w klubie Playboya w Lake Geneva. W Walentynki 1981 roku poślubiła Elfreda Schulza, detektywa policji z Milwaukee. Poprzednio był on mężem Christine Schulz, z którą miał dwóch synów, Seana i Shannona.
28 maja 1981 30-letnią Christine Schulz znaleziono martwą w jej domu. Obecni podczas morderstwa synowie opisali napastnika jako mężczyznę. Pierwsze podejrzenia padły na byłego męża ofiary, zwłaszcza, że miał już poprzednio sprawę o postrzelenie policjanta. Śledztwo w tej sprawie jednakże zakończono oczyszczeniem go z zarzutów, uznając postrzał za przypadek. Ponadto Elfred Schulz miał alibi. Wówczas policjanci zaaresztowali Bembenek, gdyż miała ona motyw: problemy finansowe, które mogłaby rozwiązać przy użyciu pieniędzy męża, gdyby nie musiał on płacić byłej żonie alimentów (363,50$ dla byłej żony oraz 330$ na potrzeby dzieci).
Mimo zeznań starszego syna ofiary, który twierdził stanowczo że to nie Bembenek zamordowała jego matkę, została ona aresztowana 24 czerwca 1981, a następnie skazana na dożywocie w więzieniu Taycheedah Correctional Institution.
Bembenek trzykrotnie apelowała od wyroku, lecz jej apelacje były odrzucane. 15 lipca 1990 dokonała udanej ucieczki, w której pomógł jej brat jednego ze współwięźniów, Nick Gugliatto. Wspólnie z nim uciekła do Kanady, zatrzymując się w Thunder Bay, gdzie zdołali się ukrywać przez 3 miesiące.
Powróciła do więzienia, jednakże w listopadzie 1992 została uwolniona, spędzając za kratkami niewiele ponad 10 lat.
Po uwolnieniu opisała swoje problemy z wymiarem sprawiedliwości w książce "Woman on Trial". 
Po uwolnieniu jeszcze kilkakrotnie miała problemy z prawem. Aresztowano ją m.in. za posiadanie narkotyków. Uzależniła się od alkoholu. Złożyła też wniosek o upadłość konsumencką. W 2002 roku amputowano jej nogę poniżej kolana po tym, jak wyskoczyła z okna na drugim piętrze.
Zmarła z powodu niewydolności wątroby i nerek 10 listopada 2010.

</doc>
<doc id="3620366" url="https://pl.wikipedia.org/wiki?curid=3620366" title="Gerard Maximin County">
Gerard Maximin County



</doc>
<doc id="3620379" url="https://pl.wikipedia.org/wiki?curid=3620379" title="Karel Marinus Choennie">
Karel Marinus Choennie



</doc>
<doc id="3620383" url="https://pl.wikipedia.org/wiki?curid=3620383" title="Fiodor Mieszkow">
Fiodor Mieszkow

Fiodor Stiepanowicz Mieszkow (ros. Фёдор Степанович Мешков, ur. 15 lutego 1915 we wsi Sriednij Karaczan w guberni woroneskiej, zm. 21 maja 1987 w Moskwie) – radziecki działacz państwowy i partyjny.
Życiorys.
Urodzony w rodzinie chłopskiej, 1933 ukończył technikum mechanizacji gospodarki rolnej w Borisoglebsku, potem pracował jako mechanik-kontroler w Obwodzie Centralno-Czarnoziemskim/kurskim. Od 1939 członek WKP(b), do 1943 kierownik sekcji i dyrektor szkoły mechanizacji gospodarki rolnej w obwodzie orłowskim, 1943-1948 w pracy radzieckiej i partyjnej, 1949-1954 szef i I zastępca szefa obwodowego zarządu gospodarki rolnej w Orle. 1954-1957 słuchacz Wyższej Szkoły Partyjnej przy KC KPZR, 1957-1958 szef obwodowego zarządu gospodarki rolnej w Orle, od 1958 do stycznia 1963 II sekretarz Orłowskiego Komitetu Obwodowego KPZR, od 27 grudnia 1962 do 15 grudnia 1964 II sekretarz Orłowskiego Wiejskiego Komitetu Obwodowego KPZR. Od 15 grudnia 1964 do 1965 października 1965 sekretarz Orłowskiego Komitetu Obwodowego KPZR, od 25 października 1965 do 10 lipca 1970 przewodniczący Komitetu Wykonawczego Orłowskiej Rady Obwodowej, od 10 kwietnia 1970 do 22 czerwca 1985 I sekretarz Orłowskiego Komitetu Obwodowego KPZR, następnie na emeryturze. Od 9 kwietnia 1971 do 24 lutego 1976 zastępca członka, a od 5 marca 1976 do 25 lutego 1986 członek KC KPZR. Deputowany do Rady Najwyższej ZSRR od 8 do 11 kadencji. Odznaczony dwoma Orderami Lenina.

</doc>
<doc id="3620385" url="https://pl.wikipedia.org/wiki?curid=3620385" title="Moja matka (film 2015)">
Moja matka (film 2015)

Moja matka (fr. "Mia madre", 2015) – włosko-francuski film dramatyczny z 2015 roku w reżyserii Nanniego Morettiego.
Światowa premiera filmu mała miejsce 16 kwietnia 2015 roku we Włoszech. Następnie film został zaprezentowany 16 maja 2015 r., podczas 68. Międzynarodowego Festiwalu Filmowego w Cannes, w ramach którego obraz brał udział w Konkursie Głównym. Na tym festiwalu otrzymał nagrodę Jury Ekumenicznego.
Polska premiera filmu miała miejsce 1 sierpnia 2015 roku, w ramach 15. Międzynarodowego Festiwalu Filmowego T-Mobile Nowe Horyzonty we Wrocławiu. Do ogólnopolskiej dystrybucji kinowej film trafił wraz z dniem 13 listopada 2015 roku.
Obsada.
i inni

</doc>
<doc id="3620389" url="https://pl.wikipedia.org/wiki?curid=3620389" title="José Kanté">
José Kanté

José Kanté Martínez (ur. 27 września 1990 w Sabadell) – gwinejski piłkarz, występujący na pozycji napastnika w chińskim klubie Cangzhou Mighty Lions oraz w reprezentacji Gwinei. Posiada również obywatelstwo hiszpańskie.
Przebieg kariery.
Syn Gwinejczyka i Hiszpanki, od dziecka mieszkał w Hiszpanii. Wychowanek Gimnàstiku Tarragona, w swojej karierze grał też w zespołach CE Manresa, UE Rubí, AE Prat, Málaga CF B, AEK Larnaka, Wisła Płock oraz Górnik Zabrze.
18 czerwca 2018 podpisał dwuletni kontrakt z opcją przedłużenia o rok z Legią Warszawa. 27 października 2019 w wygranym przez Legię meczu Ekstraklasy z Wisłą Kraków (7:0) zdobył hat-tricka. 23 lutego 2021 rozwiązał kontrakt z warszawskim klubem.

</doc>
<doc id="3620391" url="https://pl.wikipedia.org/wiki?curid=3620391" title="Wiktor Mironienko">
Wiktor Mironienko

Wiktor Iwanowicz Mironienko (ros. Ви́ктор Ива́нович Миро́ненко, ur. 1953) – radziecki działacz partyjny i komsomolski.
Ukrainiec, ukończył Czernihowski Instytut Pedagogiczny, od 1975 członek KPZR. Od 1977 funkcjonariusz Komsomołu, 1983-1986 I sekretarz KC Komsomołu Ukrainy, 1986-1990 I sekretarz KC Komsomołu, 1990-1991 I zastępca szefa kierownika Wydziału KC KPZR ds. Pracy z Organizacjami Społeczno-Politycznymi. 1986-1988 zastępca członka, a 1988-1990 członek KC KPZR. Deputowany do Rady Najwyższej ZSRR 11 kadencji, deputowany ludowy ZSRR.

</doc>
<doc id="3620398" url="https://pl.wikipedia.org/wiki?curid=3620398" title="Mattias Käit">
Mattias Käit

Mattias Käit (ur. 29 czerwca 1998 w Tallinnie) – estoński piłkarz występujący na pozycji pomocnika w rumuńskim klubie Rapid Bukareszt oraz w reprezentacji Estonii.
Kariera klubowa.
Jest wychowankiem Levadii Tallinn, w której rozpoczął karierę w 2006 roku (według innych źródeł do Levadii trafił w 2009 z Kotkas Juunior). W grudniu 2012 przebywał na testach w Everton F.C. W lipcu 2014 podpisał trzyletni kontrakt z Fulham F.C., a w lipcu 2015 podpisał pierwszy zawodowy kontrakt z tą drużyną. W marcu 2017 przedłużył kontrakt z klubem do czerwca 2019. W styczniu 2018 został wypożyczony do Ross County F.C. do końca sezonu. W czerwcu 2019 podpisał trzyletni kontrakt z NK Domžale. 16 września 2021 podpisał kontrakt z klubem FK Bodø/Glimt do końca sezonu 2021 z opcją przedłużenia. W styczniu 2022 podpisał dwuletni kontrakt z Rapidem Bukareszt.
Kariera reprezentacyjna.
Grał w młodzieżowych kadrach Estonii od U-16 do U-23. W seniorskiej reprezentacji Estonii zadebiutował 6 stycznia 2016 w zremisowanym 1:1 meczu ze Szwecją.
Styl gry.
Jest kreatywnym pomocnikiem, który może grać zarówno na skrzydłach, jak i w środku pomocy.
Życie osobiste.
Ma młodszego brata Kristofera, który również jest piłkarzem.

</doc>
<doc id="3620400" url="https://pl.wikipedia.org/wiki?curid=3620400" title="Michael Purcell">
Michael Purcell

Michael Purcell (ur. 6 września 1945 w Brisbane, zm. 5 stycznia 2016 tamże) – australijski rugbysta, reprezentant kraju, prawnik.
Uczęszczał do St Columban's College, a następnie do St Joseph's College, gdzie grał w rugby odpowiednio jako łącznik ataku oraz wspieracz. Po ukończeniu szkoły dołączył do Brothers Rugby Club, z którym w 1966 roku zwyciężył w rozgrywkach Queensland Premier Rugby.
Queensland reprezentował w kategorii U-18, a w seniorskim zespole występował w latach 1965–1967, także podczas pierwszego "tournée" na Fidżi.
W latach 1966–1967 rozegrał w drugiej i trzeciej linii młyna trzy testmecze dla australijskiej reprezentacji. Zadebiutował podczas wyprawy na północną półkulę na Cardiff Arms Park w zwycięskim spotkaniu z Walią w grudniu 1966 roku, dwa tygodnie później zagrał zaś przeciwko Szkocji. Gdy do kadry wrócili Peter Crittle i Jules Guerassimoff, na swoją kolejną szansę czekał do maja następnego roku, kiedy to w Sydney zmierzył się z Irlandią.
Złamany w dalszej części roku 1967 nadgarstek zakończył jego karierę sportową w wieku 21 lat – wśród graczy "Wallabies" występujących w testmeczach w młodszym wieku tę decyzję podjęli jedynie Max Howell i Terry Curley. Skoncentrował się następnie na studiach prawniczych, a po ich ukończeniu pracował w kancelariach "Walsh, Halligan and Douglas", a następnie "HWL Ebsworth" aż do końca 2015 roku. Pozostawił żonę Marinę, syna Ciarana oraz córkę Claire.

</doc>
<doc id="3620404" url="https://pl.wikipedia.org/wiki?curid=3620404" title="Wiktor Miszyn">
Wiktor Miszyn

Wiktor Maksimowicz Miszyn (ros. Виктор Максимович Мишин, ur. 14 maja 1943 w Moskwie) – radziecki działacz partyjny i komsomolski.
Życiorys.
Ukończył Moskiewski Instytut Inżynieryjno-Budowlany, od 1967 członek KPZR, od 1968 funkcjonariusz partyjny w Moskwie. 1978-1982 sekretarz KC Komsomołu, od grudnia 1982 do czerwca 1986 I sekretarz KC Komsomołu, 1986-1990 sekretarz Wszechzwiązkowej Centralnej Rady Związków Zawodowych, 1990-1991 I zastępca zarządzającego sprawami KC KPZR. 1986-1990 członek KC KPZR, 1992-1996 pracownik i wiceprezydent fundacji "Rieforma", 1995-1998 przewodniczący Rady Koordynacyjnej Zjednoczenia "Mojo Oteiczestwo", od 1996 przewodniczący Zarządu Banku Komercyjnego "Krokus-bank", 1998-2002 sekretarz Rady Politycznej Ruchu "Otieczestwo". Deputowany do Rady Najwyższej ZSRR 10 i 11 kadencji, 1984-1989 członek Prezydium Rady Najwyższej ZSRR.
Odznaczenia.
I ponad 10 medali.

</doc>
<doc id="3620410" url="https://pl.wikipedia.org/wiki?curid=3620410" title="Russell Robinson">
Russell Robinson

 
Russell Robinson Jr (ur. 24 stycznia 1986 w Nowym Jorku) – amerykański koszykarz, występujący na pozycji rozgrywającego, obecnie zawodnik Levskiego Lukoil.
W 2008, podczas letniej ligi NBA w Las Vegas reprezentował barwy Houston Rockets, rok później w Orlando – Orlando Magic, natomiast w 2010 roku Indiany Pacers.
11 stycznia 2016 został zawodnikiem King Wilków Morskich Szczecin.
10 września 2018 dołączył do bułgarskiego zespołu Levski Lukoil.

</doc>
<doc id="3620415" url="https://pl.wikipedia.org/wiki?curid=3620415" title="Płaton Haławacz">
Płaton Haławacz

Płaton Ramanawicz Haławacz (; ; ur. 18 kwietnia 1903 we wsi Pabokawiczy w powiecie bobrujskim w guberni mińskiej, zm. 29 października 1937 w Mińsku) – białoruski i radziecki pisarz.
Życiorys.
W latach 1923–1928 był jednym z kierowników zjednoczenia literackiego „Maładniak”, od 1924 członek RKP(b)/WKP(b). Aktywny zwolennik i piewca kolektywizacji i „socjalistycznych przeobrażeń na wsi”. Autor socrealistycznych powieści „Spałoch na zahonach” (1930), romansu „Praz hady” (1934) i dużej liczby opowiadań, które zostały wydane w zbiorach „Drobiazi życcia” (1927) i „Choczacca żyć” i innych. Podstawowym tematem jego twórczości było opiewanie nowego życia i socjalistycznej przebudowy wsi. Uznany za klasyka białoruskiej literatury. W 1928 był I sekretarzem KC Komsomołu.
11 sierpnia 1937 aresztowany w Mińsku, 28 października 1937 skazany na śmierć przez „trójkę” NKWD i następnego dnia rozstrzelany. 25 lipca 1956 pośmiertnie zrehabilitowany.

</doc>
<doc id="3620416" url="https://pl.wikipedia.org/wiki?curid=3620416" title="Mistrzostwa Świata w Lekkoatletyce 2009 – bieg na 200 m kobiet">
Mistrzostwa Świata w Lekkoatletyce 2009 – bieg na 200 m kobiet

Bieg na 200 metrów kobiet – jedna z konkurencji biegowych rozgrywanych podczas lekkoatletycznych mistrzostw świata na Stadionie Olimpijskim w Berlinie.
Tytuł mistrzowski obroniła Amerykanka Allyson Felix.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2009 przed rozpoczęciem mistrzostw.
Rezultaty.
Eliminacje.
Awans: Pierwsze trzy z każdego biegu (Q) i sześć z najlepszymi czasami wśród przegranych (q).
Półfinały.
Awans: Pierwsze dwie z każdego biegu (Q) i dwie z najlepszymi czasami wśród przegranych (q).

</doc>
<doc id="3620420" url="https://pl.wikipedia.org/wiki?curid=3620420" title="Artem Suchocki">
Artem Suchocki

Artem Mychajłowycz Suchocki, ukr. Артем Михайлович Сухоцький (ur. 6 grudnia 1992 w Niżynie, w obwodzie czernihowskim, Ukraina) – ukraiński piłkarz, grający na pozycji obrońcy.
Kariera piłkarska.
Kariera klubowa.
Wychowanek Wyższej Szkoły Kultury Fizycznej w Kijowie oraz klubu Dynamo Kijów, barwy których bronił w juniorskich mistrzostwach Ukrainy (DJuFL). Jego pierwszym trener był Jurij Hreczannykow. 17 lipca 2009 rozpoczął karierę piłkarską w drużynie rezerw Dynama Kijów. Potem występował w drugiej drużynie kijowskiego klubu. W końcu listopada 2011 został piłkarzem Illicziwca Mariupol. Nie rozegrał żadnego meczu w podstawowym składzie Illicziwca, a po zakończeniu sezonu 2012/13 przeszedł do FK Ołeksandrija. Po wygaśnięciu kontraktu w styczniu 2016 przeniósł się do Zorii Ługańsk. 4 stycznia 2018 przeszedł do Slovana Bratysława.
Kariera reprezentacyjna.
Występował w juniorskich reprezentacjach Ukrainy U-17 i U-19.

</doc>
<doc id="3620425" url="https://pl.wikipedia.org/wiki?curid=3620425" title="Urnaesch">
Urnaesch



</doc>
<doc id="3620426" url="https://pl.wikipedia.org/wiki?curid=3620426" title="Nikołaj Czaplin">
Nikołaj Czaplin

Nikołaj Pawłowicz Czaplin (ros. Николай Павлович Чаплин, ur. 19 grudnia 1902 we wsi Rogniedino w guberni smoleńskiej, zm. 23 września 1938 w Leningradzie) – radziecki działacz partyjny i komsomolski.
Życiorys.
Od 1918 działacz Komsomołu, 1919 przewodniczący powiatowego komitetu Komsomołu w Smoleńsku, od 1919 członek RKP(b). Od kwietnia do października 1920 sekretarz odpowiedzialny gubernialnego komitetu Komsomołu w Tiumeni, 1920-1921 sekretarz odpowiedzialny gubernialnego komitetu Komsomołu w Smoleńsku, do września 1921 kierownik Wydziału Oświaty Politycznej Gubernialnego Komitetu RKP(b) w Jekaterynburgu, od 28 września 1921 do 5 maja 1928 członek KC Komsomołu. Od 28 września 1921 do października 1922 kierownik Wydziału Oświaty Politycznej KC Komsomołu, od lipca do września 1922 członek Biura KC Komsomołu ds. Pracy Wśród Dzieci, 1922 sekretarz KC Komsomołu, 1922-1924 sekretarz Zakaukaskiego Komitetu Krajowego Komsomołu i członek Zakaukaskiego Krajowego Komitetu RKP(b). Od kwietnia do 18 lipca 1924 ponownie sekretarz KC Komsomołu, od 31 maja 1924 do 26 stycznia 1934 zastępca członka KC RKP(b)/WKP(b), od 2 czerwca 1924 do 26 czerwca 1930 zastępca członka Biura Organizacyjnego KC RKP(b)/WKP(b), od 18 lipca 1924 do 22 marca 1926 I sekretarz KC Komsomołu. Następnie od 22 marca 1926 do 16 maja 1928 sekretarz generalny KC Komsomołu, 1928-1930 słuchacz kursów marksizmu-leninizmu przy KC WKP(b), od 8 maja do 29 listopada 1930 II sekretarz Zakaukaskiego Komitetu Krajowego WKP(b), od 1931 członek Prezydium Centrosojuza, przewodniczący Wszechzwiązkowego Urzędu ds. Żywienia Kooperatywnego. Od 1933 szef Wydziału Politycznego Kolei Murmańskiej, później szef Wydziału Politycznego Kolei Kirowskiej, potem do czerwca 1937 szef Kolei Południowo-Wschodniej. 4 kwietnia 1936 odznaczony Orderem Lenina.
28 czerwca 1937 aresztowany, 22 września 1938 skazany na sesji wyjazdowej Wojskowego Kolegium Sądu Najwyższego ZSRR na śmierć, następnie rozstrzelany. 9 lipca 1955 pośmiertnie zrehabilitowany.

</doc>
<doc id="3620431" url="https://pl.wikipedia.org/wiki?curid=3620431" title="Kalisto">
Kalisto



</doc>
<doc id="3620432" url="https://pl.wikipedia.org/wiki?curid=3620432" title="Catwoman">
Catwoman



</doc>
<doc id="3620433" url="https://pl.wikipedia.org/wiki?curid=3620433" title="Carlos Milcíades Villalba Aquino">
Carlos Milcíades Villalba Aquino

Carlos Milcíades Villalba Aquino (ur. 22 sierpnia 1924 w San Pedro de Ycuámandyjú, zm. 8 stycznia 2016) – paragwajski duchowny katolicki, biskup diecezjalny San Juan Bautista de las Misiones 1978-1999.
Życiorys.
Święcenia kapłańskie otrzymał 28 listopada 1948.
25 lipca 1978 papież Paweł VI mianował go biskupem diecezjalnym San Juan Bautista de las Misiones. 3 września tego samego roku z rąk arcybiskupa Josepha Meesa przyjął sakrę biskupią. 22 lipca 1999 na ręce papieża Jana Pawła II złożył rezygnację z zajmowanej funkcji.

</doc>
<doc id="3620434" url="https://pl.wikipedia.org/wiki?curid=3620434" title="Siergiej Pawłow (polityk)">
Siergiej Pawłow (polityk)

Siergiej Pawłowicz Pawłow (ros. Серге́й Па́влович Па́влов, ur. 19 stycznia 1929 w Rżewie, zm. 7 października 1993 w Moskwie) – radziecki polityk i dyplomata.
Życiorys.
Od 1952 aktywista Komsomołu w Moskwie, 1957-1958 I sekretarz Moskiewskiego Komitetu Miejskiego Komsomołu, 1958-1959 sekretarz KC Komsomołu. Od 1954 członek KPZR, 1959-1969 I sekretarz KC Komsomołu, 1968-1983 przewodniczący Komitetu ds. Kultury Fizycznej i Sportu przy Radzie Ministrów ZSRR, 1971 ukończył Moskiewski Instytut Kultury Fizycznej. Od 18 lutego 1983 do 4 kwietnia 1985 ambasador nadzwyczajny i pełnomocny ZSRR w Mongolii, od 1 lipca 1985 do 22 sierpnia 1990 ambasador nadzwyczajny i pełnomocny ZSRR w Birmie, następnie na emeryturze. 1961-1971 członek KC KPZR, 1971-1986 członek Centralnej Komisji Rewizyjnej KPZR. Deputowany do Rady Najwyższej ZSRR 6 i 7 kadencji. Odznaczony dwoma Orderami Lenina. Pochowany na Cmentarzu Kuncewskim w Moskwie.

</doc>
<doc id="3620439" url="https://pl.wikipedia.org/wiki?curid=3620439" title="Pyrola chlorantha">
Pyrola chlorantha



</doc>
<doc id="3620446" url="https://pl.wikipedia.org/wiki?curid=3620446" title="Fagopyrum tataricum">
Fagopyrum tataricum



</doc>
<doc id="3620471" url="https://pl.wikipedia.org/wiki?curid=3620471" title="Ukrzaliznycja">
Ukrzaliznycja



</doc>
<doc id="3620472" url="https://pl.wikipedia.org/wiki?curid=3620472" title="Luzula luzuloides">
Luzula luzuloides



</doc>
<doc id="3620473" url="https://pl.wikipedia.org/wiki?curid=3620473" title="Kościół św. Franciszka z Asyżu w Brzezinach">
Kościół św. Franciszka z Asyżu w Brzezinach

Kościół świętego Franciszka z Asyżu – rzymskokatolicki kościół parafialny należący do Franciszkanów. Znajduje się w dekanacie brzezińskim archidiecezji łódzkiej.
Historia.
Obecna świątynia została wybudowana na miejscu poprzedniej dzięki staraniom Adama Lasockiego i jego żony Teofili. Budowla została konsekrowana przez sufragana włocławskiego Andrzeja Albinowskiego w dniu 28 sierpnia 1700 roku. Zabudowania klasztorne były wznoszone etapami dzięki ofiarom różnych dobroczyńców. W 1736 roku budynki klasztorne zostały opasane murami. W latach 1755 – 1763 kościół otrzymał jednolite wyposażenie wnętrza, którego autorem był snycerz Józef Eglauner. W 1864 roku klasztor został skasowany za udział Franciszkanów w powstaniu styczniowym. Odtąd nabożeństwa były odprawiane przez kapłana diecezjalnego, który zajmował również część klasztoru. Kilka cel narożnych na piętrze zostało przebudowanych na cerkiew. Część pozostałych budynków została przeznaczona na urzędy starostwa. Franciszkanie z prowincji Matki Bożej Anielskiej objęli zespół klasztorny w posiadanie w 1921 roku. Podczas II wojny światowej, w 1941 roku, hitlerowcy usunęli Franciszkanów, a świątynię przeznaczyli na magazyn odzieży i amunicji. W dniu 19 stycznia 1945 roku Niemcy podpalili budynki klasztorne. Wnętrze świątyni zostało wypalone, a klasztor został zniszczony. Odbudowa trwała w latach 1947 – 1952. Także w późniejszych latach były prowadzone prace restauracyjne i uzupełniające, m.in. zaadaptowano nie ukończone jeszcze wschodnie skrzydło klasztoru na salę teatralno-kinową „Pokój i Dobro”. W dniu 7 lutego 2009 roku został poświęcony odrestaurowany według przedwojennych planów ołtarz główny świątyni, dedykowany św. Franciszkowi z Asyżu. W dniu 30 listopada 2008 roku przy klasztorze została utworzona parafia św. Franciszka z Asyżu na mocy dekretu księdza arcybiskupa Władysława Ziółka, metropolity Łódzkiego.

</doc>
<doc id="3620477" url="https://pl.wikipedia.org/wiki?curid=3620477" title="Ixodes trianguliceps">
Ixodes trianguliceps



</doc>
<doc id="3620478" url="https://pl.wikipedia.org/wiki?curid=3620478" title="Maria Wicherkiewicz">
Maria Wicherkiewicz

Maria Wicherkiewicz (z domu Sławska, ps. "Malka", ur. 1875 w Szamotułach, zm. 1962 w Poznaniu) – polska malarka, literatka i historyczka.
Życiorys.
Była córką Stanisława Sławskiego i Konstancji z domu Ziołeckiej. Malarstwa uczyła się od wczesnego dzieciństwa. Naukę w tym zakresie pobierała początkowo w Poznaniu, a następnie w Gdańsku. Malowała przede wszystkim portrety kobiet i postaci Żydów, martwe natury oraz widoki zabytków i starych części miast, przede wszystkim Poznania. "Miodosytnik z Chwaliszewa" (1900) pozostaje w zbiorach Muzeum Narodowego w Poznaniu. Po 1904 poświęciła się działalności literackiej. Publikowała wiersze i opowiadania w prasie poznańskiej. W tym też okresie zajęła się historią dziejów miasta, m.in. szczegółowo penetrowała archiwa. Efektem tych prac była publikacja opracowań dotyczących przeszłości Poznania i jego zabytków (m.in. Zamku Królewskiego, pobytu Napoleona, historii szlachty poznańskiej i innych). W 1916 wydała pracę źródłową poświęconą Pałacowi Działyńskich.
Życie prywatne.
W 1894 wyszła za mąż za Bogdana Wicherkiewicza, właściciela gdańskiej kliniki okulistycznej. Po ślubie małżonkowie przenieśli się do Poznania, gdzie łatwiej było wychować dzieci w duchu polskości i gdzie Wicherkiewicz otworzył kolejną klinikę okulistyczną (przy Świętym Marcinie 11). Mieli trójkę dzieci: Janinę, Izabellę i Stefana. Była ciotką Anieli Sławskiej i siostrą Stanisława Sławskiego (młodszego). Spoczywa na Cmentarzu Zasłużonych Wielkopolan.
Publikacje.
Niektóre publikacje:
Upamiętnienie.
W 1995 Muzeum Literackie Henryka Sienkiewicza zorganizowało wystawę "Miłośniczka Poznania – Maria ze Sławskich Wicherkiewiczowa". Na poznańskich Podolanach znajduje się ulica jej imienia.

</doc>
<doc id="3620485" url="https://pl.wikipedia.org/wiki?curid=3620485" title="Silene lithuanica">
Silene lithuanica



</doc>
<doc id="3620502" url="https://pl.wikipedia.org/wiki?curid=3620502" title="Inula conyzae">
Inula conyzae



</doc>
<doc id="3620507" url="https://pl.wikipedia.org/wiki?curid=3620507" title="Polystichum lobatum">
Polystichum lobatum



</doc>
<doc id="3620509" url="https://pl.wikipedia.org/wiki?curid=3620509" title="Veronica hederifolia">
Veronica hederifolia



</doc>
<doc id="3620511" url="https://pl.wikipedia.org/wiki?curid=3620511" title="Cruciata glabra">
Cruciata glabra



</doc>
<doc id="3620512" url="https://pl.wikipedia.org/wiki?curid=3620512" title="ATAL">
ATAL

ATAL SA – polski deweloper budowlany, przedsiębiorstwo funkcjonujące na rynku od roku 2003. Według stanu na koniec grudnia 2015 r. spółka sprzedała ponad 6650 mieszkań o powierzchni blisko 400 tys. m². Według mediów branżowych, sprzedanie przez ATAL ponad 1600 lokali w roku 2015 stanowiło jeden z najlepszych wyników w branży w Polsce. W roku 2022 spółka zawarła 2091 umów deweloperskich i przedwstępnych.
Przedsiębiorstwo realizuje inwestycje w Gdańsku, Katowicach, Krakowie, Łodzi, Poznaniu, Warszawie, i Wrocławiu.
Oprócz działalności podstawowej, spółka oferuje również program wykończenia mieszkań „pod klucz”.
Debiut giełdowy.
W grudniu 2013 roku obligacje ATAL SA zadebiutowały na rynku Catalyst. Od 15 czerwca 2015 roku spółka akcyjna jest notowana na Rynku Głównym GPW w Warszawie.
Członek Polskiego Związku Firm Deweloperskich. Założycielem i właścicielem ATAL jest Zbigniew Juroszek.

</doc>
<doc id="3620513" url="https://pl.wikipedia.org/wiki?curid=3620513" title="Piotr Własow">
Piotr Własow

Piotr Parfionowicz Własow znany też jako Władimirow (, ur. 1905, zm. 10 września 1953 w Moskwie) – radziecki wywiadowca, dziennikarz i dyplomata.
Życiorys.
Początkowo był uczniem ślusarza i ślusarzem w fabryce w Tichoriecku, od 1927 członek WKP(b). Od 1931 żołnierz Armii Czerwonej, później studiował w Moskiewskim Instytucie Orientalistyki, od maja 1938 do lipca 1940 pracował w Chinach jako korespondent Agendy Telegraficznej ZSRR.
Od maja 1942 do listopada 1945 łącznik Kominternu z KC KPCh w Yan’an i jednocześnie wojenny korespondent Agendy Telegraficznej ZSRR w Specjalnym Rejonie Yan’an; używał tam przybranego nazwiska Władimirow, pisał dziennik opublikowany (w prawdopodobnie zmienionej formie) po śmierci autora.
Miał stopień pułkownika bezpieczeństwa państwowego. Od 1946 pracownik Ministerstwa Spraw Zagranicznych ZSRR, 1948-1951 konsul generalny ZSRR w Szanghaju, 23 maja 1952 mianowany ambasadorem nadzwyczajnym i pełnomocnym ZSRR w Birmie, jednak z powodu ciężkiej choroby nie objął placówki i rok później zmarł. Pochowany na Cmentarzu Nowodziewiczym w Moskwie.

</doc>
<doc id="3620515" url="https://pl.wikipedia.org/wiki?curid=3620515" title="Mistrzostwa Świata w Lekkoatletyce 2009 – bieg na 100 m kobiet">
Mistrzostwa Świata w Lekkoatletyce 2009 – bieg na 100 m kobiet

Bieg na 100 metrów kobiet – jedna z konkurencji biegowych rozgrywanych podczas lekkoatletycznych mistrzostw świata na Stadionie Olimpijskim w Berlinie.
Tytułu mistrzowskiego nie obroniła jamajska sprinterka Veronica Campbell-Brown.
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2009 przed rozpoczęciem mistrzostw.
Rezultaty.
Eliminacje.
Awans: Pierwsze trzy z każdego biegu (Q) i pięć z najlepszymi czasami wśród przegranych (q).
Ćwierćfinały.
Awans: Pierwsze trzy z każdego biegu (Q) i cztery z najlepszymi czasami wśród przegranych (q).
Półfinały.
Awans: Pierwsze cztery z każdego biegu (Q).

</doc>
<doc id="3620518" url="https://pl.wikipedia.org/wiki?curid=3620518" title="Senecio paludosus">
Senecio paludosus



</doc>
<doc id="3620519" url="https://pl.wikipedia.org/wiki?curid=3620519" title="Senecio aquaticus">
Senecio aquaticus



</doc>
<doc id="3620520" url="https://pl.wikipedia.org/wiki?curid=3620520" title="Salix elaeagnos">
Salix elaeagnos



</doc>
<doc id="3620522" url="https://pl.wikipedia.org/wiki?curid=3620522" title="Paul-Marie Rousset">
Paul-Marie Rousset

Paul-Marie Rousset (ur. 27 sierpnia 1921 w Grièges, zm. 9 stycznia 2016 w Bourg-en-Bresse) – francuski duchowny rzymskokatolicki, biskup pomocniczy Lyonu w latach 1966–1971, biskup diecezjalny Saint-Étienne w latach 1971–1987.
Święcenia kapłańskie otrzymał 24 lutego 1945. 24 stycznia 1966 papież Paweł VI mianował go biskupem pomocniczym archidiecezji Lyonu ze stolicą tytularną Utimma. 6 marca 1966 z rąk biskupa René Fourreya przyjął sakrę biskupią. 23 lutego 1971 został mianowany biskupem diecezjalnym diecezji Saint-Étienne. 28 września 1987 na ręce papieża Jana Pawła II złożył rezygnację z zajmowanej funkcji.

</doc>
<doc id="3620526" url="https://pl.wikipedia.org/wiki?curid=3620526" title="Ruppia maritima">
Ruppia maritima



</doc>
<doc id="3620527" url="https://pl.wikipedia.org/wiki?curid=3620527" title="Dorycnium pentaphyllum">
Dorycnium pentaphyllum



</doc>
<doc id="3620529" url="https://pl.wikipedia.org/wiki?curid=3620529" title="Ishikari (Hokkaido)">
Ishikari (Hokkaido)



</doc>
<doc id="3620531" url="https://pl.wikipedia.org/wiki?curid=3620531" title="Ishikari">
Ishikari



</doc>
