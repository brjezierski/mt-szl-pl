<doc id="3645233" url="https://pl.wikipedia.org/wiki?curid=3645233" title="Diecezja Jamshedpur">
Diecezja Jamshedpur

Diecezja Jamshedpur (łac. "Diœcesis Iamshedpurensis") – diecezja rzymskokatolicka w Indiach. Została utworzona w 1962 z terenu diecezji kalkuckiej.

</doc>
<doc id="3645236" url="https://pl.wikipedia.org/wiki?curid=3645236" title="Marek z Kaltu">
Marek z Kaltu

Marek z Kaltu, (węg.: "Kálti Márk") – żyjący w XIV wieku kanonik Katedry Panny Marii w Székesfehérvárze, domniemany autor Kroniki Ilustrowanej.
Życiorys.
Był potomkiem rodziny szlacheckiej, drobnych posiadaczy ziemskich z komitatu Veszprém i zakonnikiem franciszkańskim. W latach 1336–1337 był kapłanem na dworze i kapelanem królowej Elżbiety Łokietkówny, w latach 1342–1352 plebanem kościoła świętego Pawła w Budzie, w 1352 roku strażnikiem kaplicy królewskiej, székesfehérvárskim i veszprémskim kanonikiem, w latach 1353–1354 prepozytem w Kő, a w 1358 roku kustoszem w Székesfehérvárze. Do połowy XIV wieku działał na dworze królewskim, badał i zapisywał dokumenty historyczne. Na ich podstawie stworzył ok. 1370 roku własną, napisaną po łacinie obszerną kronikę, zaczynającą się od historii Hunów do zakończenia zajmowania ojczyzny przez Węgrów i dalej do 1330 roku. Kopia tej kroniki to bogato ozdobiony malowanymi ilustracjami kodeks, który do 1933 roku był przechowywany w Wiedniu, w dworskiej bibliotece i stąd jest też znany jako „Wiedeńska kronika ilustrowana”.

</doc>
<doc id="3645238" url="https://pl.wikipedia.org/wiki?curid=3645238" title="Phaleria capitata">
Phaleria capitata

Phaleria capitata – gatunek rośliny z rodziny wawrzynkowatych. Krzew lub niewielkie drzewo o wysokości do 10 metrów wysokości, o średnicy pnia do 15 cm. Gałązki czerwono-brązowe. Owoce kuliste o średnicy 1,5 cm. Rośnie w lasach od poziomu morza do 1200 metrów wysokości. Występuje na Sri Lance, na Półwyspie Malezyjskim, Sumatrze, Borneo, Celebes, Molukach, na Filipinach, Nowej Gwinei, na Karolinach i wyspach Tonga. Dostarcza jadalnych owoców i wykorzystywana jest jako roślina włóknodajna.

</doc>
<doc id="3645241" url="https://pl.wikipedia.org/wiki?curid=3645241" title="Kościół św. Bartłomieja Apostoła w Wójtowej">
Kościół św. Bartłomieja Apostoła w Wójtowej

Kościół św. Bartłomieja Apostoła w Wójtowej – kościół rzymskokatolicki, dawny parafialny pw. Świętego Bartłomieja Apostoła w Wójtowej, drewniany, późnogotycki z XVI wieku.
Prawie całe wyposażenie zabytkowej świątyni zostało przeniesione do nowego kościoła wybudowanego w latach 1990-94, a jego najcenniejszy element gotycko-renesansowy tryptyk znajduje się w Muzeum Diecezjalnym w Tarnowie.
Historia.
Kościół zbudowany został na początku XVI wieku, najprawdopodobniej krótko przed rokiem 1513. Był przebudowywany w 1737, kiedy przedłużono nawę i w 1918. Murowaną kaplicę i zakrystię dobudowano w 1934. Remontowany w 1962 i 2003.
Architektura i wyposażenie.
Jest to świątynia drewniana o konstrukcji zrębowej, orientowana, dwudzielna. Do większej nawy z kruchtą, przylega od strony wschodniej węższe prostokątne, zamknięte trójbocznie prezbiterium z zakrystią od północy i drugą murowaną od południa. Ściany oszalowane pionowymi deskami. Dach dwukalenicowy pokryty blachą. Nad prezbiterium wieżyczka z sygnaturką, zwieńczona cebulastym hełmem z latarnią.
Wewnątrz polichromia figuralna z 1939 roku i chór muzyczny z organami z 1867 zakupionymi przez proboszcza Antoniego Dobrzańskiego. Na wyposażeniu: ołtarz główny z elementami barokowymi pochodzi z połowy XVII wieku; w kaplicy bocznej ołtarz barokowy, również z połowy XVII wieku z późnorenesansowym tabernakulum z okolicznościowym napisem, datą 1611 i herbem Nałęcz plebana wójtowskiego, Zygmunta Jareckiego; późnogotycka chrzcielnica. Na belce tęczowej rzeźba ludowa przedstawiająca Grupą Pasji.
Otoczenie kościoła.
Obok kościoła znajduje się murowana z cegły dzwonnica typu parawanowego z 1959 z trzema dzwonami.

</doc>
<doc id="3645243" url="https://pl.wikipedia.org/wiki?curid=3645243" title="Thomas Mathews">
Thomas Mathews

Thomas Mathews (ur. 1676 w Llandaff, zm. 2 października 1751 w Londynie) – admirał brytyjski, uczestnik działań w wojennych na morzu w czasie wojny dziewięcioletniej, wojny o sukcesję hiszpańską, wojny czwórprzymierza i wojny o sukcesję austriacką. Dowodząc Royal Navy w bitwie morskiej pod Tulonem w 1744 r. poniósł porażkę, na skutek której został przez sąd wojenny uznany winnym zaniedbań, w tym rozpoczęcia bitwy zanim flota została ustawiona w szyku liniowym, i skazany na wydalenie ze służby.
Życiorys.
Kariera w marynarce wojennej.
Urodził się w Llandaff (obecnie dzielnica Cardiff) jako syn pułkownika Edwarda Mathewsa. Wstąpił do Royal Navy w 1690 r. i służył na okręcie liniowym HMS „Albemarle” pod dowództwem swojego wuja, sir Francisa Whelera. Prawdopodobnie brał udział w bitwach pod Beachy Head i pod Barfleur przeciwko Francuzom. W 1697 r. przeniesiony na okręt liniowy HMS „Portland”, w 1699 r. mianowany porucznikiem okrętu flagowego wiceadmirała Matthew Aylmera, liniowca trzeciej klasy HMS „Boyne”. Po zdaniu oficjalnych egzaminów na stopień porucznika, służył na obszarze Morza Śródziemnego do czasu przeniesienia w 1703 r. do Indii Zachodnich, gdzie otrzymał dowództwo HMS „Yarmouth” jako komandor ("post captain") 24 maja 1703 r.
Od 1704 r. służył na obszarze kanału La Manche jako dowódca HMS „Kinsale”, a w 1708 r. objął dowództwo HMS „Gloucester”. Wiosną 1709 r. już jako dowódca HMS „Chester” (50 dział) wziął udział pod dowództwem lorda Berkeleya w zwycięskiej potyczce z flotą francuską. W starciu z flotyllą adm. René Duguay-Trouina, „Chester” zdobył francuski okręt „Gloire”. Następnie w 1710 r. Mathews brał udział w walkach o zdobycie Nowej Szkocji pod dowództwem komodora George’a Martina, a po jego rezygnacji objął dowództwo nad eskadrą. W lecie 1711 r. dołączył do sił sir Hovodena Walkera w Bostonie i eskortował konwój do Nowego Jorku, w trakcie którego HMS „Chester” został ciężko uszkodzony przez sztorm. Po powrocie na Wyspy Brytyjskie celem naprawy okrętu osiadł na lądzie w rodzinnej posiadłości.
Do czynnej służby powrócił w 1718 r. w momencie wybuchu wojny czwórprzymierza. Objął dowództwo nowego okrętu HMS „Kent”, na który służył pod dowództwem sir George’a Bynga w obszarze Morza Śródziemnego. Uczestniczył w bitwie koło przylądka Passaro, gdzie wyróżnił się w akcji a następnie został wyznaczony dowódcą eskadry blokującej Mesynę na Sycylii. Jesienią 1720 r. powrócił z Byngiem do Wielkiej Brytanii. Od 1722 do 1724 r. dowodził ekspedycją do Indii przeciwko hinduskiemu admirałowi Kanhoji Angre, atakującemu statki Kompanii Wschodnioindyjskiej. Wsparł nieudany atak Portugalczyków z Goa na będące w hinduskich rękach forty Vijaydurg i Kolaba. 
W 1724 r. powrócił do Europy, gdzie przez dłuższy czas nie otrzymał żadnego stanowiska we flocie. W 1736 r. został mianowany komisarzem floty w Chatham, ale było to stanowisko o charakterze cywilnym.
Wojna o sukcesję austriacką.
Zmieniło się to wraz z wybuchem wojny o sukcesję austriacką, kiedy stan wojny z Hiszpanią i zagrożenie wybuchem wojny francusko-brytyjskiej doprowadziły do nominacji Thomasa Mathewsa na stanowisko wiceadmirała eskadry czerwonej w dniu 13 marca 1741 r. Skierowany został ponownie w rejon Morza Śródziemnego i mianowany także posłem pełnomocnym na dwór króla Sardynii Karola Emanuela III. Jego zastępcą został kontradmirał Richard Lestock. Stosunki pomiędzy dowódcami nie układały się dobrze (byli skonfliktowani już w czasie służby w Chatham), ale Admiralicja odrzuciła prośbę Mathewsa o przesunięcie Lestocka na inne stanowisko. Mathews spędzał wiele czasu na dworze sardyńskim, nie sprawując efektywnej kontroli nad flotą. Wzajemny konflikt trwał podczas kampanii na Morzu Śródziemnym, w trakcie której flota Mathewsa spaliła hiszpańskie galery usiłujące schronić się w zatoce Saint-Tropez w czerwcu 1742 r., ale składająca się z liniowców część hiszpańskiej eskadry zdołała uciec do Tulonu, gdzie została zablokowana przez Anglików. Gdy 21 lutego 1744 r. Hiszpanie wyszli w morze wraz towarzyszącą im flotą francuską, admirał Mathews zdecydował się wydać im bitwę.
Bitwa morska pod Tulonem.
Obawiając się, że Hiszpanie uciekną przez Gibraltar celem połączenia z głównymi siłami francuskim w Breście, admirał Mathews nakazał swoim okrętom pościg. Na skutek słabego wiatru i dużego rozproszenia brytyjskich okrętów trwał on przez cały dzień 21 lutego 1744 r. i nie doprowadził do rozpoczęcia bitwy. Gdy brytyjskie okręty w nocy znalazły się wreszcie w zasięgu przeciwnika, Mathews wydał rozkaz sformowania linii bojowej i wejścia o świcie do akcji.
Okręty brytyjskiej straży przedniej i centrum wykonały rozkaz, ale dowodzona przez Lestocka straż tylna rozpoczęła podejście do ataku zanim linia bojowa okrętów została sformowana. Widząc to Mathews odwołał swój rozkaz ataku i ponownie polecił Lestockowi sformować linię bojową. Powolność brytyjskich manewrów umożliwiła flocie hiszpańskiej podjęcie próby wymknięcia się. Mathews uznał, że jego obowiązkiem jest zaatakować i o 13.00 rozkazał wywiesić sygnał do ataku na masztach swojego flagowego okrętu HMS „Namur”. W związku z tym, iż „Namur” wciąż sygnalizował rozkaz sformowania linii bojowej, pojawienie się kolejnego polecenia wywołało we flocie konsternację. Do akcji przeciwko hiszpańskiemu centrum weszły tylko niektóre okręty brytyjskie, pozostałe usiłowały w dalszym ciągu sformować linię bojową, a dowodzona przez Lestocka straż tylna pozostała w tej fazie bitwy bierna.
Atakujące HMS „Namur” i HMS „Marlborough” otworzyły silny ogień do żeglujących naprzeciw nim okrętów hiszpańskiego centrum i zdołały zmusić do kapitulacji okręt „Poder”. Następnie HMS „Marlborough” złamał celowo hiszpański szyk, ale obydwa angielskie okręty zostały tak silnie uszkodzone ogniem artylerii nieprzyjaciela, że nie nadawały się do dalszej walki. Hiszpanie zdołali wykorzystać bierną postawę części brytyjskich okrętów i wprowadzić kolejne liniowce do walki w centrum. „Poder” został odbity, a brytyjski atak odparty, choć Hiszpanie nie byli zdolni do zdobycia ani zatopienia dryfującego HMS „Marlborough”. Po trzech godzinach bitwy ok. 17.00 do Brytyjczyków zbliżać zaczęła się formalnie neutralna, ale wspierająca Hiszpanów flota francuska. Wobec braku rozkazów ze strony admirała Mathewsa – niepewni jak mają się zachować i obawiający się okrążenia przez dysponującego przewagą liczebną przeciwnika – Brytyjczycy zdecydowali się na odwrót na północny zachód. W dniu 22 lutego 1744 r. Brytyjczycy nie zdołali już przegrupować sił do ponownego ataku. W dniach 23 i 24 lutego 1744 r. pościg był kontynuowany i flota brytyjska zdołała ponownie zdobyć oraz spalić okręt „Poder”, jednakże ciężkie straty osobowe i stan okrętów sprawił, że Mathews zdecydował się na odwrót do Port Mahon na Minorce.
Śledztwo i dymisja.
Mimo że bitwa pod Tulonem nie została taktycznie rozstrzygnięta, okazała się strategicznym sukcesem hiszpańsko-francuskim. Flota brytyjska uległa ciężkim uszkodzeniom, obejmującym 10 liniowców i nie była zdolna do kontynuowania kampanii na Morzu Śródziemnym. W marcu 1744 r. Francja wypowiedziała wojnę Wielkiej Brytanii i Hanowerowi.
Hiszpańska flota ocalała i w kolejnych tygodniach zdołała dostarczyć do Włoch posiłki i zaopatrzenie dla walczących tam wojsk hiszpańskich, co przełożyło się na ich lądowe sukcesy. W reakcji Izba Gmin złożyła petycję do króla Jerzego II o publiczne śledztwo wobec winnych porażki. Wśród oskarżonych znalazło się dziesięciu dowódców okrętów i dowódcy floty. Richard Lestock złożył zeznania obciążające Thomasa Mathewsa i przy pomocy wpływowych osób z brytyjskiego rządu zdołał uzyskać oczyszczenie z zarzutów.
Thomas Mathews był sądzony w 1746 r. oskarżony o zdezorganizowanie floty włączającej się do akcji, nieudolność w dowodzeniu podczas akcji oraz nieudolność w wykorzystaniu korzystnych warunków. Obrona wykazała dzielną postawę admirała w czasie akcji, ale Thomas Mathews został uznany winnym postawionych zarzutów i w 1747 r. zwolniony ze służby. Jednym z sędziów zatwierdzających wyrok był ówczesny kontradmirał John Byng.
Thomas Mathews był posłem do brytyjskiego parlamentu z okręgu Glamorgan od 1745 do 1747 r., a następnie z Carmarthen do śmierci 2 października 1751 r.. Został pochowany w kościele Świętego Jerzego w Bloomsbury.
Następstwa bitwy morskiej pod Tulonem.
Strategiczna porażka w bitwie pod Tulonem zdecydowała o głębokich zmianach w organizacji floty brytyjskiej. Szyk liniowy stał się obowiązkową formacją, bez sformowania której dowódcy nie wolno było przystąpić do akcji, a brytyjski parlament uchwalił w 1749 r. poprawki do Artykułów Wojennych przewidujące surowsze kary za złamanie dyscypliny w marynarce. Przewidywały one także karę główną dla oficerów, którzy nie wypełnili obowiązków w obliczu nieprzyjaciela w trakcie bitwy lub pościgu. Ofiarą tych zmian padł jeden z sędziów w procesie Mathewsa, admirał John Byng, który nie zdecydował się złamać sztywnego szyku liniowego w trakcie akcji u wybrzeży Minorki w 1756 r. i poniósł porażkę, w wyniku której został skazany na śmierć.

</doc>
<doc id="3645257" url="https://pl.wikipedia.org/wiki?curid=3645257" title="Władimir Muchanow">
Władimir Muchanow

Władimir Wasiljewicz Muchanow (ros.: "Владимир Васильевич Мухановur"; ur. 20 kwietnia 1954) – rosyjski piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek Szkoły Sportowej w Ramienskoje. W 1973 rozpoczął karierę piłkarską w wojskowej drużynie CSKA Moskwa. Nieczęsto wychodził na boisko, dlatego w 1976 przeniósł się do SKA Rostów nad Donem. W 1977 przeszedł do Krylji Sowietow Kujbyszew, ale już w kwietniu powrócił do SKA Rostów nad Donem. W 1978 został piłkarzem Fakiełu Woroneż. W 1980 został zaproszony do stołecznego Łokomotiwu Moskwa. W 1984 roku w wieku 30 lat zawiesił karierę piłkarza, dopiero w 1987 wrócił do gry w klubie Sokoł Saratów. W 1988 ponownie bronił barw Fakiełu Woroneż. W 1989 zakończył karierę piłkarza w Nywie Winnica. Potem po 3 latach już jako trener rozegrał 18 meczów w składzie Nieftiechimika Niżniekamsk.
Kariera trenerska.
Po zakończeniu kariery piłkarza rozpoczął pracę szkoleniowca. W 1992 łączył funkcje trenerskie i piłkarskie w Nieftiechimiku Niżniekamsk. Od 1995 do 1997 prowadził Saturn Ramienskoje. W 1999 został zaproszony do sztabu szkoleniowego klubu Łada-Symbirsk, gdzie najpierw pomagał trenować, a potem stał na czele klubu. Od lipca 2000 do maja 2001 trenował Fabus Bronnicy. Od 10 maja do 24 czerwca 2001 pomagał trenować Czernomoriec Noworosyjsk. W 2002 roku prowadził łotewski Liepājas Metalurgs, a w latach 2003-2004 kierował Tobyłem Kostanaj. Od 24 grudnia 2004 do końca 2005 trenował kazachski Żenis Astana. 1 stycznia 2006 został mianowany na stanowisko głównego trenera FK Aktöbe, którym kierował przez 7 lat do 15 grudnia 2012 roku. 6 czerwca 2013 stał na czele Fakiełu Woroneż. 15 listopada 2013 został zwolniony z zajmowanego stanowiska. 10 grudnia 2013 roku zgodził się na prowadzenie FK Chimki. Po zakończeniu sezonu 18 czerwca 2014 roku opuścił klub. 8 grudnia 2014 został mianowany na stanowisko głównego trenera beniaminka Kazachskiej Premier Ligi Okżetpes Kokczetaw.

</doc>
<doc id="3645260" url="https://pl.wikipedia.org/wiki?curid=3645260" title="Julian Barbour">
Julian Barbour

Julian Barbour (ur. 1937) – brytyjski fizyk teoretyczny, zajmujący się głównie grawitacją kwantową oraz historią nauki.
Po uzyskaniu doktoratu z fizyki na Uniwersytecie w Kolonii skończył pracę w instytucjach akademickich. Zamieszkał w Anglii, niedaleko Banbury.
Fizyka bez czasu.
W książce "The End of Time" opublikowanej w 1999 r. ("Koniec czasu") Barbour przedstawił swój kontrowersyjny pogląd na temat „bezczasowej fizyki”, zgodnie z którym czas, którego upływ odczuwamy, istnieje tylko jako iluzja, a wiele problemów fizycznych ma swoje źródło w przekonaniu, że istnieje on realnie. Wskazał on, że nie mamy żadnego dowodu na istnienie przeszłości innego niż nasza pamięć, a też przyszłości, innego niż nasze przekonanie o jej istnieniu. Iluzja czasu jest spowodowana przez zmiany zachodzące w świecie.
Teoria Barboura jest bardziej sceptyczna niż teoria wszechświata blokowego, gdyż neguje nie tylko upływ czasu, lecz też istnienie wymiaru czasowego.
Filozof J.M.E. McTaggart do podobnych wniosków doszedł w opublikowanym w 1908 r. tekście „The Unreality of Time”.
Krytyka.
Amerykański fizyk Lee Smolin niejednokrotnie odwoływał się do idei Barboura w swoich publikacjach; jest jednak bardzo krytyczny w stosunku do propozycji Brytyjczyka, ponieważ sam jest zwolennikiem teorii czasu, zgodnie z którą czas jest realny, a nie stanowi wyłącznie iluzji.
W wydanej w 2013 r. książce „Time Reborn”, wskazuje on, że czas jest zarówno realny, jak i ma fundamentalne znaczenie
Smolin uznaje, że niektórzy fizycy błędnie odrzucają realność czasu, ponieważ mylą swoje abstrakcyjne modele matematyczne z rzeczywistością. Stawia również hipotezę zgodnie z którą prawa fizyki nie są stałe, lecz zmieniają się wraz z upływem czasu.
Fizyk teoretyczny Sean Carroll również krytykował koncepcję Barboura, uznając ją za bezużyteczną
Publikacje.
Do 2021 roku Julian Barbour opublikował kilka książek, z których dwie ukazały się również po polsku:

</doc>
<doc id="3645262" url="https://pl.wikipedia.org/wiki?curid=3645262" title="Kiełpinica">
Kiełpinica

Kiełpinica (do 1945 niem. "Schwankenheim") – uroczysko- dawna miejscowość położona w Polsce, w województwie zachodniopomorskim, w powiecie goleniowskim, w gminie Goleniów.
Założona w 1750 roku przez Johanna Schwanka, radcę dworu króla pruskiego Fryderyka II Wielkiego. W 1784 roku we wsi mieszkało 16 rodzin zajmujących się hodowlą i rybołówstwem, zaś na obrzeżu wsi funkcjonował wiatrak. W 1905 roku wieś liczyła 105 mieszkańców. Mocno zniszczona podczas działań wojennych wieś została opuszczona po 1945 roku, pozostałości zabudowań rozebrano. W pobliżu miejscowości zachowały się pozostałości dwóch cmentarzy. Polską nazwę "Kiełpinica" wprowadzono urzędowo rozporządzeniem Ministrów Administracji Publicznej i Ziem Odzyskanych z dnia 9 grudnia 1947 roku.
W czasie II wojny światowej na północ od wsi znajdowało się stanowisko niemieckiej obrony przeciwlotniczej.

</doc>
<doc id="3645265" url="https://pl.wikipedia.org/wiki?curid=3645265" title="Karłogacek">
Karłogacek

Karłogacek ("Micronycteris") – rodzaj ssaka z podrodziny Micronycterinae w rodzinie liścionosowatych (Phyllostomidae).
Zasięg występowania.
Rodzaj obejmuje gatunki występujące od Meksyku przez Amerykę Środkową do Ameryki Południowej.
Morfologia.
Długość ciała (bez ogona) 37–75 mm, długość ogona 7–20 mm, długość ucha 13–33 mm, długość tylnej stopy 7–18 mm, długość przedramienia 30,3–48,6 mm; masa ciała 4,3–18,4 g.
Systematyka.
Podział systematyczny.
Do rodzaju należą następujące gatunki:

</doc>
<doc id="3645267" url="https://pl.wikipedia.org/wiki?curid=3645267" title="Micronycteris">
Micronycteris



</doc>
<doc id="3645268" url="https://pl.wikipedia.org/wiki?curid=3645268" title="Dinara Asanowa">
Dinara Asanowa

Dinara Kułdaszewna Asanowa (ros. Дина́ра Кулда́шевна Аса́нова; ur. 1942, zm. 1985) – radziecka reżyserka filmowa pochodzenia kirgiskiego.
Pracowała w wytwórni filmowej we Frunze. Ukończyła studia na wydziale reżyserskim WGIK w klasie Michaiła Romma. Pracowała w Kirgizfilmie, później w Lenfilmie.

</doc>
<doc id="3645269" url="https://pl.wikipedia.org/wiki?curid=3645269" title="Micronycteris megalotis">
Micronycteris megalotis



</doc>
<doc id="3645270" url="https://pl.wikipedia.org/wiki?curid=3645270" title="Baśnie barda Beedle'a">
Baśnie barda Beedle'a



</doc>
<doc id="3645272" url="https://pl.wikipedia.org/wiki?curid=3645272" title="Gwardia Dumbledore'a">
Gwardia Dumbledore'a



</doc>
<doc id="3645275" url="https://pl.wikipedia.org/wiki?curid=3645275" title="National Basketball League (Kanada)">
National Basketball League (Kanada)

National Basketball League – profesjonalna liga koszykarska w Kanadzie, założona w 2011 roku.
Ligi o tej samej nazwie funkcjonowały w Kanadzie w latach 1993–1994 oraz 2002–2004, nie miały jednak żadnego związku z obecną, poza nazwą.
Zespoły.
Sezon 2015/16.
(*) – oznacza zmianę siedziby zespołu
Zespoły Halifax Rainmen, Quebec Kebs i Saint John Mill Rats dołączyły do ligi NBL w 2011 roku z PBL (Premier Basketball League).
Finały.
(x) – cyfra w nawiasie oznacza rozstawienie przed play-off, za zakończeniu sezonu regularnego
Nagrody.
Trener Roku.
                   Joe Salerno (Storm)

</doc>
<doc id="3645276" url="https://pl.wikipedia.org/wiki?curid=3645276" title="Kanadyjska Liga Koszykówki">
Kanadyjska Liga Koszykówki



</doc>
<doc id="3645277" url="https://pl.wikipedia.org/wiki?curid=3645277" title="Kevin Bickner">
Kevin Bickner

Kevin Bickner (ur. 23 września 1996 w Waucondzie) – amerykański skoczek narciarski, reprezentant klubu Norge Ski Club. Uczestnik mistrzostw świata w narciarstwie klasycznym i w lotach narciarskich, olimpijczyk. Medalista mistrzostw kraju. Rekordzista Stanów Zjednoczonych i Ameryki Północnej w długości skoku narciarskiego (244,5 m).
Przebieg kariery.
W lutym 2012 w Brattleboro zadebiutował w cyklu FIS Cup, zajmując miejsca w trzeciej dziesiątce. Rok później w Iron Mountain wystartował po raz pierwszy w Pucharze Kontynentalnym, kończąc konkurs na 47. pozycji. Pierwsze punkty zawodów tej rangi zdobył w lipcu 2015, zajmując 12. miejsce w konkursie Letniego Pucharu Kontynentalnego w Kranju. W 2014 i 2015 startował na mistrzostwach świata juniorów w narciarstwie klasycznym, indywidualnie kończąc zawody poza trzydziestką.
5 grudnia 2015 w Lillehammer zadebiutował w konkursie indywidualnym Pucharu Świata, zajmując w nim 51. miejsce. Pierwszy punkt cyklu zdobył w konkursie lotów narciarskich na Vikersundbakken w Vikersund 14 lutego 2016, w którym zajął 30. pozycję. 23 lutego zajął 11. miejsce w konkursie indywidualnym skoków narciarskich na Mistrzostwach Świata Juniorów 2016. 19 marca 2016 reprezentacja USA z Bicknerem w składzie zajęła 8. miejsce w konkursie drużynowym Pucharu Świata.
Dwukrotnie zajmował miejsca w pierwszej dziesiątce Letniego Grand Prix 2016: był 8. w Einsiedeln i 7. w Hakubie. Kilkukrotnie zdobywał punkty Pucharu Świata 2016/2017, w tym 4 razy z rzędu na początku lutego. Wystąpił na Mistrzostwach Świata w Narciarstwie Klasycznym 2017, zajmując 47. (skocznia normalna) i 30. (skocznia duża) miejsce indywidualnie, oraz 8. (konkurs mieszany) i 11. (konkurs mężczyzn) w drużynie. 19 marca 2017 ustanowił rekord USA w długości skoku narciarskiego – w zawodach indywidualnych na skoczni w Vikersund osiągnął 244,5 m. W drugiej serii tego samego konkursu upadł przy lądowaniu, całe zawody zakończył jednak na najlepszej w sezonie, 15. pozycji.
Latem 2017 zajął 3. miejsce w zawodach Letniego Pucharu Kontynentalnego w Kranju oraz 7. w Letnim Grand Prix w Hakubie. Wystąpił na Mistrzostwach Świata w Lotach Narciarskich 2018, gdzie zajął 24. miejsce, a także na Zimowych Igrzyskach Olimpijskich 2018, na których zajął 18. pozycję na skoczni normalnej, 20. na skoczni dużej i 9. w zawodach drużynowych. W sezonie 2017/2018 Pucharu Świata kilkukrotnie zdobywał punkty, najwyżej klasyfikowanym będąc na 16. miejscu w Planicy.
W Letnim Grand Prix 2018 najwyżej klasyfikowany był na 10. miejscu w zawodach w Hakubie. W sezonie 2018/2019 Pucharu Świata punkty zdobył jedynie w grudniowych konkursach w Niżnym Tagile. Na Mistrzostwach Świata w Narciarstwie Klasycznym 2019 indywidualnie zajął 37. miejsce na skoczni dużej i 48. na normalnej, a w drużynie 11. w zespole męskim i 10. w mieszanym. W sezonie 2019/2020 Pucharu Świata dwukrotnie zdobył punkty, zajmując miejsca w trzeciej dziesiątce.
W listopadzie 2020 ogłosił roczną przerwę od startów. Do startów w zawodach międzynarodowych powrócił we wrześniu 2021 w ramach FIS Cupu w Ljubnie. Wystartował na Zimowych Igrzyskach Olimpijskich 2022. Indywidualnie był 43. na skoczni normalnej i 39. na dużej, a w drużynie męskiej zajął 10. pozycję. W sezonie 2021/2022 Pucharu Świata w większości występów odpadał w kwalifikacjach, najwyżej klasyfikowany był na 46. miejscu.
Jest wielokrotnym medalistą Mistrzostw USA w skokach narciarskich. W 2014 zdobył brązowy medal na dużej skoczni. W 2015 zdobył srebro na skoczni dużej i normalnej. Również w 2016 podczas mistrzostw kraju zajął 2. miejsce zarówno na skoczni dużej, jak i normalnej. W 2017 wywalczył srebrny medal na skoczni normalnej i brązowy na dużej. W 2018 został mistrzem kraju na obu skoczniach. W 2019 zwyciężył na skoczni normalnej.

</doc>
<doc id="3645279" url="https://pl.wikipedia.org/wiki?curid=3645279" title="Strajk łódzkich tramwajarzy w 1957 roku">
Strajk łódzkich tramwajarzy w 1957 roku

Strajk łódzkich tramwajarzy w 1957 roku – strajk tramwajarzy, który miał miejsce w Łodzi od 12 do 14 sierpnia 1957 roku.
Geneza strajku.
Łódzcy tramwajarze przed II wojną światową należeli do robotniczej elity miasta. Ich zarobki odpowiadały zarobkom na stanowisku majstra w fabryce. Po wojnie sytuacja finansowa tej grupy zawodowej diametralnie zmieniła się na niekorzyść, Utracili przywileje socjalne (gratyfikacje jubileuszowe, dodatki za wysługę lat, deputaty węglowe), zlikwidowano m.in. ich niezależną kasę zapomogowo-emerytalną, a warunki pracy pogorszyły się. Sygnałem niezadowolenia ze zmian po wojnie był, szybko stłumiony przez władze, strajk 23 maja 1946 roku. W kolejnych latach zmniejszał się poziom dochodów (np. w 1956 roku płace łódzkich motorniczych wzrosły średnio o 13%, a pracowników umysłowych o 42%) i był niższy niż w innych miastach, w których działała komunikacja tramwajowa (w Łodzi po reformie walutowej 1950 roku zarobki oscylowały w granicach 300–400 zł, a np. w Szczecinie motorniczy otrzymywał 750 zł). Ponadto relacje pomiędzy zarobkami robotników, konduktorów, motorniczych i kontrolerów były niewłaściwe.
Strajk.
Do kolejnego protestu doszło na fali odwilży październikowej 1956 roku. Łódzcy tramwajarze powtórnie wystąpili z postulatami ekonomicznymi. Pierwszym przejawem nasilającego się niezadowolenia była odmowa wyjazdu motorniczych z zajezdni 21 kwietnia 1957 roku. W czerwcu pracownicy przedstawili żądania płacowe dyrektorowi łódzkiego MPK, Czesławowi Wawrzyńskiemu, który nie konsultując się z Ministerstwem Gospodarki Komunalnej, obiecał je spełnić od września lub października. 5 sierpnia w zajezdni przy ul. Tramwajowej miał miejsce wiec załogi MPK, na którym dowiedzieli się, że nie otrzymają podwyżki płac. Ponadto protestujący robotnicy domagali się przywrócenia do pracy osób zwolnionych w związku z udziałem w strajku w roku 1946. Towarzysze z Komitetu Łódzkiego Polskiej Zjednoczonej Partii Robotniczej, pod wpływem niezadowolenia protestujących, złożyli mało wiarygodną obietnicę podwyżek mających nastąpić na jesieni. Tego samego dnia doszło do kolejnego wiecu, podczas którego żądano podania konkretnego terminu podwyżek oraz zdecydowano o zwołaniu zebrania pracowników służby ruchu MPK na godz. 23:00 11 sierpnia. Zgodnie z kolejnym komunikatem władz partyjnych, do 30 października miały wzrosnąć płace, lecz mimo to większość łódzkich tramwajarzy, w tym liczni członkowie PZPR, opowiedziała się za strajkiem. Władza nie była jednak skłonna do kompromisu – od 10 sierpnia zastępca komendanta MO w Łodzi, mjr Piotr Kukuła, zarządził stan „wzmożonej czujności”. Uaktywniono agentów w MPK, wprowadzono podsłuch telefoniczny, obserwację zewnętrzną oraz kontrolę korespondencji.
W nocy z 11 na 12 sierpnia 1957 roku odbyło się spotkanie tramwajarzy ze wszystkich zajezdni (ok. 1200 pracowników – 25% zatrudnionych). Dyrektor MPK ogłosił podwyżki, jednak ani on, ani przedstawiciele KŁ PZPR i Rady Narodowej w Łodzi nie zagwarantowali ich na piśmie. Przed godziną 9:00 komunikacja tramwajowa w Łodzi stanęła – strajkujący okupowali wszystkie zajezdnie. Władze miasta usiłowały uruchomić komunikację zastępczą w postaci 400 ciężarówek pozyskanych z zakładów pracy. Transport w Łodzi był jednak nadal całkowicie zdezorganizowany.
12 sierpnia rząd ogłosił podniesienie płac m.in. pracowników tramwajów miejskich, a do Łodzi w południe przyjechał Stanisław Sroka (wiceminister Ministerstwa Gospodarki Komunalnej), który spotkał się z władzami miasta i organizacją partyjną w MPK, informując, że podwyżki płac będą zrealizowane od 1 października. Minister nie określił jednak ich wysokości. Jednocześnie próbowano znaleźć sposób spacyfikowania strajku i gromadzono siły: ściągnięto oddziały ZOMO z Częstochowy, Kalisza, Piotrkowa Trybunalskiego, Radomia i Starachowic – łącznie 290 funkcjonariuszy. Sprowadzono 8. Samodzielny Batalion KBW, wzmocniony żołnierzami z brygad i pułków KBW, które stacjonowały w Górze Kalwarii, Katowicach, Kielcach i Łowiczu. Do Łodzi przyjechało łącznie 1672 żołnierzy. Razem z siłami łódzkimi władza dysponowała 3377 milicjantami i żołnierzami (nie licząc funkcjonariuszy SB). Oprócz tego w gotowości była tzw. milicja robotnicza. W tym samym czasie na terenie zajezdni przy ul. Dąbrowskiego nastąpiła nieudana próba przerwania strajku. 55 funkcjonariuszy MO chciało umożliwić wyjazd kilkunastu tramwajom obsługiwanym przez aktyw PZPR. Milicja użyła gazów łzawiących a strajkujący kamieni. Następnego dnia (13 sierpnia) tramwajarze, którzy należeli do PZPR oraz związku zawodowego pracowników komunalnych potępili strajk, zapowiedzieli przystąpienie do pracy, a w odezwie „Do tramwajarzy łódzkich” napisali, że strajk jest atakiem na władzę ludową i nie ma podłoża ekonomicznego. Atmosferę niechęci do strajkujących podsycały również media. Przekonywano, że tramwajarze protestują wyłącznie przeciwko władzy, a nie z powodu dramatycznych warunków bytowych i pracowniczych. W tym samym dniu tramwajarze należący do PZPR próbowali wyjechać składami z zajezdni przy ul. Tramwajowej oraz ul. Dąbrowskiego – w odpowiedzi strajkujący blokowali wyjazd składów kładąc się na torach. Jako komunikację zastępczą wprowadzono kolejne 100 ciężarówek z zakładów pracy oraz 200 samochodów wojskowych.
Strajk wzbudził zainteresowanie zagranicznych dziennikarzy. W Łodzi pojawili się przedstawiciele zachodnich agencji prasowych Agence France Presse, United Press International oraz Reutersa. Informacje o strajku wraz ze zdjęciami ukazały się w „The Times”, „Le Monde” oraz europejskich edycjach amerykańskich gazet: „The New York Times” i „New York Herald Tribune”.
Stłumienie strajku i konsekwencje.
Późnym wieczorem 13 sierpnia 1957 roku Komitet Łódzki PZPR otrzymał zgodę najwyższych władz Polskiej Rzeczypospolitej Ludowej na siłowe stłumienie strajku. O godz. 23:00 Komitet Porządku Publicznego podjął decyzję o opanowaniu zajezdni przy ul. Tramwajowej przez 500 osób z milicji robotniczej (aktyw z łódzkich zakładów pracy) i 120 funkcjonariuszy MO, a zajezdni przy ul. Dąbrowskiego przez 400 osób milicji robotniczej i 120 z MO. Zajęte miały też być zajezdnie na Brusie, Chocianowicach i Helenówku. Po północy, o godzinie 2:00, nastąpił szturm na zajezdnie i pacyfikacja strajkujących. Podczas akcji aresztowano 500 osób, a pozostałych zmuszono do wyjazdu na trasy. Rankiem 14 sierpnia 1957 roku z zajezdni wyjechały na ulice prawie wszystkie składy. Były one eskortowane przez milicjantów (za każdym motorniczym stało dwóch milicjantów, inni stali na pomostach w obydwu wagonach).
Po stłumieniu strajku KŁ PZPR i Rada Narodowa w Łodzi uznała, że niepokoje wywołała „grupa jednostek wichrzycielskich, która wdarła się w szeregi zdrowej załogi tramwajarzy” i „pod płaszczykiem żądań ekonomicznych dążyła do wywołania strajku powszechnego w Łodzi”. Potępiono szeregowych członków partii w MPK za bierną postawę lub poparcie strajku, odwołano I sekretarza PZPR w MPK i zawieszono 28 członków partii, zwolniono dyrektora Czesława Wawrzyńskiego oraz rozwiązano Radę Robotniczą. Postanowiono zwolnić 70 osób, w tym 9 w trybie natychmiastowym. Żaden z postulatów strajkujących nie został spełniony. Po strajku nastąpiły zwolnienia z pracy, aresztowania oraz procesy sądowe zakończone wyrokami karnymi.
17 sierpnia 1957 roku, podczas akademii zorganizowanej w Krakowie z okazji 20. rocznicy strajków chłopskich, I sekretarz Komitetu Centralnego Polskiej Zjednoczonej Partii Robotniczej – Władysław Gomułka nazywał strajk tramwajarzy „dzikim”, a uczestników „warchołami, nie liczącymi się z realiami gospodarczymi w Polsce”. Stwierdził też, że „strajk wywołało 10 procent tramwajarzy, którzy dali posłuch grupie warchołów”.
Aresztowano czterech inspiratorów strajku, a dwóch objęto dozorem milicyjnym. 2 września 1957 „Głos Robotniczy” przedstawił aresztowanych jako kryminalistów. W październiku przed sądem stanęło pięciu byłych pracowników MPK, oskarżonych o to, że 13 sierpnia położyli się na torach tramwajowych, uniemożliwiając wyjazd motorniczemu. Oskarżonych skazano na trzymiesięczne areszty, jednego na grzywnę, a jednego uniewinniono.
Strajk i wynikające z niego represje, które dotknęły ponad 500 osób, były na tyle traumatycznym przeżyciem dla tramwajarzy, że nie przystąpili oni do dużej fali strajków w Łodzi w lutym 1971 roku. Kolejny duży protest tej grupy zawodowej rozpoczął się 26 sierpnia 1980 roku i trwał do podpisania porozumień sierpniowych.

</doc>
<doc id="3645280" url="https://pl.wikipedia.org/wiki?curid=3645280" title="Marie Josée Ta Lou">
Marie Josée Ta Lou

Gonezie Marie Josée Ta Lou (ur. 18 listopada 1988) – iworyjska lekkoatletka specjalizująca się w konkurencjach sprinterskich. Dwukrotnie srebrna i raz brązowa medalistka mistrzostw świata. Wielokrotna medalistka imprez kontynentalnych.
Jej rekordem życiowym na 60 metrów w hali jest rezultat 7,02 uzyskany 20 lutego 2018 w Düsseldorfie, na 100 metrów jest czas 10,72 osiągnięty 10 sierpnia 2022 w Monako (rekord Afryki), natomiast na 200 metrów czas 22,08 osiągnięty 11 sierpnia 2017 w Londynie w Wielkiej Brytanii jest aktualnym rekordem Wybrzeża Kości Słoniowej.
Osiągnięcia.
Wielokrotna mistrzyni Francji.

</doc>
<doc id="3645283" url="https://pl.wikipedia.org/wiki?curid=3645283" title="Jedliny">
Jedliny

Jedliny (do 1945 niem. "Wolfshorst") – obecnie uroczysko, dawna miejscowość położona w Polsce, w województwie zachodniopomorskim, w powiecie goleniowskim, w gminie Goleniów.
Wieś, położona w pobliżu rzeki Krępy, została założona z fundacji miasta Szczecina w 1725 roku na miejscu dawnego wilczego gniazda (stąd nazwa "Wolfshorst"). W 1905 roku liczyła kilkanaście zagród i 189 mieszkańców. Wieś została opuszczona po 1945 roku, zabudowania rozebrano w latach 50. Polską nazwę "Jedliny" wprowadzono urzędowo rozporządzeniem Ministrów Administracji Publicznej i Ziem Odzyskanych z dnia 9 grudnia 1947 roku.

</doc>
<doc id="3645292" url="https://pl.wikipedia.org/wiki?curid=3645292" title="Orżyca">
Orżyca



</doc>
<doc id="3645298" url="https://pl.wikipedia.org/wiki?curid=3645298" title="David Looker">
David Looker

David John Looker (ur. 26 lutego 1913, zm. 13 stycznia 1995) – brytyjski pilot i bobsleista, dwukrotny medalista mistrzostw świata.
Kariera.
Pierwszy sukces w karierze David Looker osiągnął w 1937 roku, kiedy wspólnie z Frederickiem McEvoyem, Charlesem Greenem i Byranem Blackiem zwyciężył w czwórkach podczas mistrzostw świata w Sankt Moritz. W tej samej konkurencji reprezentacja Wielkiej Brytanii w składzie: Frederick McEvoy, David Looker, Charles Green i Chris MacKintosh zwyciężyła także na rozgrywanych rok później mistrzostwach świata w Garmisch-Partenkirchen. Nigdy nie wystąpił na igrzyskach olimpijskich.
Kształcił się w Eton College, a w połowie lat 30' zdobył licencję pilota. W czasie II wojny światowej Looker służył w Royal Air Force (RAF). W 1940 roku został zestrzelony w okolicach Waterloo podczas bitwy o Francję. Brał także udział w bitwie o Anglię. Z wojska odszedł w 1945 roku w randze kapitana ("Flight Lieutenant")

</doc>
<doc id="3645301" url="https://pl.wikipedia.org/wiki?curid=3645301" title="Špičák (Góry Złote)">
Špičák (Góry Złote)

Špičák – wzniesienie w Czechach o wysokości 957 m n.p.m. w Górach Złotych w Sudetach Wschodnich, leżące na granicznym grzbiecie Gór Złotych, oddzielającym Polskę od Czech.
Położenie.
Wzniesienie w południowo-zachodniej części Gór Złotych, w pobliżu granicy polsko-czeskiej. Wznosi się między czterema wzniesieniami: od północy Borůvkový vrch (859 m), wschodu Jezevčí vrch (755 m), zachodu Czartowiec (944 m), południa Pośrednia (924) "Pomezný", około 1,6 km, na północny wschód od południowo-wschodnich obrzeży miejscowości Nowy Gierałtów.
Fizjografia.
Wzniesienie w głównym grzbiecie granicznym o stożkowym kształcie z wyrazistym wierzchołkiem oraz nieregularnej rzeźbie o stromych zboczach. Zbocze północno-wschodnie rozcinają dobrze wykształcone V-kształtne doliny górskich potoków. Południowo-zachodnie zbocze opada w kierunku granicy do niższego o 13 m granicznego wzniesienia Czartowiec (944 m n.p.), od którego oddzielone jest niewielkim siodłem. Zachodnie i północne zbocze stromo opada do doliny Studenego potoku "Studený potok" "Ostrè údolí", zbocze południowo-wschodnie opada do doliny bezimiennego potoku, zasilającego" Skorosický potok". Zbocze wschodnie stromo opada w kierunku niższego o 202 m wzniesienia Jezevčí vrch (755 m).
Wzniesienie zbudowane ze skał metamorficznych, głównie z gnejsów gierałtowskich oraz łupków krystalicznych, fyllitów i amfibolitów. Zbocza wzniesienia pokrywa niewielka warstwa młodszych osadów glin, żwirów, piasków i lessów z okresu zlodowaceń plejstoceńskich i osadów powstałych w chłodnym, peryglacjalnym klimacie. Cała powierzchnia wzniesienia porośnięta w całości naturalnym lasem mieszanym regla dolnego a w partiach szczytowych świerkowym regla górnego z niewielką domieszką drzew liściastych. Wzniesienie pod koniec XX wieku dotknęły zniszczenia wywołane katastrofą ekologiczną w Sudetach. Wzniesienie wyraźnie wydzielają wykształcone doliny górskich potoków od: południowego wschodu dolina bezimiennego potoku, a od północnego zachodu dolina Studenego potoku "Studený potok". Położenie wzniesienia, kształt oraz wyraźny dominujący szczyt czynią wzniesienie rozpoznawalnym w terenie.
Turystyka.
Do szczytu prowadzi szlak turystyczny
Południowym i zachodnim zboczem prowadzi szlak turystyczny

</doc>
<doc id="3645302" url="https://pl.wikipedia.org/wiki?curid=3645302" title="Chris MacKintosh">
Chris MacKintosh

Charles Ernest Whistler Christopher „Chris” Mackintosh (ur. 31 października 1903 w Heidelbergu, zm. 12 stycznia 1974 w Haddington) – brytyjski narciarz alpejski, lekkoatleta, tenisista i bobsleista, olimpijczyk, złoty medalista bobslejowych mistrzostw świata, reprezentant Szkocji w rugby union.
Kariera.
Największy sukces w karierze osiągnął w 1938 roku, kiedy reprezentacja Wielkiej Brytanii w składzie: Frederick McEvoy, David Looker, Charles Green i Chris MacKintosh zwyciężyła w czwórkach podczas mistrzostwach świata w Garmisch-Partenkirchen. Był to jednak jego jedyny medal wywalczony na międzynarodowej imprezie tej rangi.
Poza bobslejami Mackintosh uprawiał między innymi lekkoatletykę, specjalizując się w skoku w dal. W 1924 roku wystartował na igrzyskach olimpijskich w Paryżu, zajmując szóste miejsce.
Dla reprezentacji Szkocji rozegrał jako jedno spotkanie w ramach Pucharu Pięciu Narodów 1924.
Jego dzieci: Sheena Mackintosh, Vora Mackintosh, Charlach Mackintosh i Douglas Mackintosh uprawiały narciarstwo alpejskie.

</doc>
<doc id="3645308" url="https://pl.wikipedia.org/wiki?curid=3645308" title="Jerzy Woydyłło">
Jerzy Woydyłło



</doc>
<doc id="3645310" url="https://pl.wikipedia.org/wiki?curid=3645310" title="Daniel Myrmæl Helgestad">
Daniel Myrmæl Helgestad

Daniel Myrmæl Helgestad (ur. 9 lipca 1987 r. w Norwegii) – norweski biegacz narciarski, zawodnik klubu Henning Skilag.
Kariera.
Po raz pierwszy na arenie międzynarodowej pojawił się 7 stycznia 2005 roku, podczas zawodów juniorskich w norweskiej miejscowości Trondheim/Granåsen, gdzie na dystansie 10 km stylem klasycznym uplasował się na pozycji 19.
W Pucharze Świata zadebiutował 8 marca 2008 roku w Oslo, gdzie uplasował się na pozycji 43. miejsce na dystansie 50 km stylem dowolnym. Pierwsze pucharowe punkty wywalczył podczas PŚ w Oslo 14 marca 2015, gdzie uplasował się na pozycji 28. na dystansie 50 km stylem dowolnym.
Osiągnięcia.
Puchar Świata.
Miejsca na podium.
Helgestad nigdy nie stał na podium indywidualnych zawodów Pucharu Świata.

</doc>
<doc id="3645313" url="https://pl.wikipedia.org/wiki?curid=3645313" title="Kościół bł. Bronisławy w Miedzianej">
Kościół bł. Bronisławy w Miedzianej

Kościół bł. Bronisławy – rzymskokatolicki kościół filialny w Miedzianej. Świątynia należy do parafii Matki Boskiej Anielskiej w Przyworach w dekanacie Kamień Śląski, diecezji opolskiej.
Historia kościoła.
Do 1981 roku Miedziana wraz z kościołem należała do parafii św. Jacka w Kamieniu Śląskim. 2 sierpnia 1981 roku wraz z powstaniem parafii w Przyworach, kościół stał się filialnym nowo powstałej parafii.

</doc>
<doc id="3645320" url="https://pl.wikipedia.org/wiki?curid=3645320" title="Towarzystwo Kolei Wrocławsko-Świdnicko-Świebodzickiej">
Towarzystwo Kolei Wrocławsko-Świdnicko-Świebodzickiej



</doc>
<doc id="3645325" url="https://pl.wikipedia.org/wiki?curid=3645325" title="Byran Black">
Byran Black

Byran Black – brytyjski bobsleista, złoty medalista mistrzostw świata.
Kariera.
Największy sukces w karierze Byran Black osiągnął w 1937 roku, kiedy wspólnie z Frederickiem McEvoyem, Charlesem Greenem i Davidem Lookerem zwyciężył w czwórkach podczas mistrzostw świata w Sankt Moritz. Był to jednak jedyny jego medal wywalczony na międzynarodowej imprezie tej rangi. Nigdy nie wystąpił na igrzyskach olimpijskich.

</doc>
<doc id="3645328" url="https://pl.wikipedia.org/wiki?curid=3645328" title="Via Carpatia">
Via Carpatia

Via Carpatia (również "Via Carpathia") – budowana etapami europejska międzynarodowa trasa relacji „północ-południe”, łącząca Kłajpedę na Litwie z Salonikami w Grecji.
Droga przebiegać ma przez Litwę, Polskę, Słowację, Węgry, Rumunię, Bułgarię i Grecję, stanowiąc szlak transportowy prowadzący wzdłuż granicy wschodniej UE, z Europy Środkowej do Azji, krzyżujący się z korytarzami prowadzącymi z Europy Zachodniej do Rosji i łączący się przez porty Morza Czarnego ze szlakiem TRACECA (Europa – Kaukaz – Azja). Trasa na całej długości ma mieć parametry autostrady bądź drogi ekspresowej.
Historia.
Inicjatywa utworzenia szlaku „Via Carpatia” powstała w 2006 r. Szczegóły związane z trasą zostały ustalone 27 października 2006 w Łańcucie, podczas zorganizowanej w tym celu międzynarodowej konferencji pt. „Jedna droga – cztery kraje”, z udziałem m.in. prezydenta RP Lecha Kaczyńskiego, Ministrów Transportu, przedstawicieli wysokiego szczebla rządowego i samorządowego z nw. krajów oraz Komisji Europejskiej. Zgromadzeni na niej wówczas ministrowie transportu: Litwy, Polski, Słowacji i Węgier, podpisali tzw. „Deklarację Łańcucką w sprawie rozszerzenia Transeuropejskiej Sieci Transportowej poprzez utworzenie najkrótszego szlaku drogowego na osi Północ-Południe, łączącego Litwę, Polskę, Słowację i Węgry”. W październiku 2010 r. do inicjatywy „Via Carpatia” przystąpiły Bułgaria, Rumunia oraz Grecja.
Koncepcja powstania takiego połączenia komunikacyjnego była omawiana również w trakcie wizyty premier Polski Beaty Szydło w Budapeszcie na spotkaniu z premierem Węgier Viktorem Orbánem 9 lutego 2016 roku.
Przebieg trasy.
„Via Carpatia” ma przebiegać wzdłuż wschodniej granicy Unii Europejskiej z Kłajpedy przez Kowno, Białystok, Lublin, Rzeszów, Koszyce, Debreczyn i dalej do Rumunii. W Rumunii szlak rozwidla się w kierunku portu morskiego Konstanca oraz w kierunku Swilengradu. Dalej przez Bułgarię do Sofii i portów greckich nad Morzem Egejskim w Salonikach.
Polska.
W Polsce Via Carpatia według planów z roku 2017 przebiegać ma od granicy z Litwą w Budzisku przez Suwałki do Ełku, dalej trasą S16 do Knyszyna, stamtąd trasą S19 przez Dobrzyniewo Duże – Choroszcz – Siemiatycze – do węzła Lublin Rudnik, następnie przez Kraśnik, Janów Lubelski i Nisko do węzła Rzeszów Wschód, przez A4 do węzła Rzeszów Zachód, stamtąd przez Barwinek do granicy ze Słowacją.
Do sieci bazowej TEN-T (realizacja do roku 2023) należą następujące odcinki Via Carpatia:
W sieci kompleksowej TEN-T (realizacja do roku 2050) znajdują się następujące odcinki:
Część odcinków dróg S19 i S61 już powstało, inne są w budowie.
Stan przygotowań i realizacji Via Carpatia (S19) na Podkarpaciu (7 grudnia 2017):
„Via Carpatia” w Polsce, biegnąc wzdłuż wschodniej granicy Polski przecinać ma obszary województw: podlaskiego, mazowieckiego, lubelskiego i podkarpackiego, stanowiąc połączenie ważnych ośrodków położonych przy wschodniej granicy kraju, tj. miast: Białystok, Lublin i Rzeszów. Na terenie Polski, Via Carpatia nazwana jest imieniem Prezydenta RP Lecha Kaczyńskiego.
Słowacja.
Część „Via Carpatii” prowadząca przez Słowację od granicy z Polską w Barwinku do granicy z Węgrami (Milhosť) ma liczyć 127 kilometrów.
Ze słowackiego odcinka trasy w użyciu są jedynie fragmenty w okolicach Svidníka (ok. 5 km), pomiędzy Preszowem a Koszycami (ok. 35 km) oraz Koszycami a granicą z Węgrami (ok. 15 km). Z Preszowa w kierunku północnym zaplanowano drogi jednojezdniowe (w takim standardzie zbudowana jest już obwodnica Svidníka). Pozostałe odcinki na południe od Preszowa zbudowano w standardzie autostrady i podobnie będą wyglądały brakujące odcinki tamtej części Via Carpatia. Najbardziej optymistyczne plany zakładają ukończenie całej trasy do 2022.
Węgry.
Część trasy prowadząca przez Węgry ma liczyć 230 kilometrów.
Rumunia.
Przez Rumunię przebiegać ma najdłuższa część trasy o długości 1566 kilometrów.

</doc>
<doc id="3645337" url="https://pl.wikipedia.org/wiki?curid=3645337" title="Riczard Pikiel">
Riczard Pikiel

Riczard Witoldowicz Pikiel (Pickel) (ros. Ри́чард Вито́льдович Пи́кель, ur. 10 lipca 1896 w Tbilisi, zm. 25 sierpnia 1936 w Moskwie) – radziecki polityk i działacz kulturalny.
Życiorys.
Litwin, 1915–1917 studiował na Wydziale Prawnym Uniwersytetu Rostowskiego, 1916–1917 był sekretarzem urzędu statystycznego w Rostowie. Od lutego 1917 członek SDPRR(b), od marca do października 1917 członek Rady Mińskiej, w tym od maja do września 1917 członek Mińskiego Komitetu SDPRR(b), w listopadzie–grudniu 1917 komisarz sprawiedliwości obwodu zachodniego. Od stycznia do kwietnia 1918 komisarz oświaty obwodu zachodniego, od kwietnia 1918 do 1 stycznia 1919 przewodniczący Sownarchozu obwodu zachodniego/komuny zachodniej, od 26 października do listopada 1918 przewodniczący mohylewskiego gubernialnego komitetu rewolucyjnego, od 31 grudnia 1918 do 4 marca 1919 członek Centralnego Biura Komunistycznej Partii (bolszewików) Białorusi. Od 1 stycznia 1919 przewodniczący Sownarchozu Białoruskiej SRR, od marca do listopada 1919 przewodniczący mińskiego gubernialnego komitetu rewolucyjnego, od listopada 1919 do września 1920 szef Wydziału Politycznego 6 Armii. Od marca do maja 1921 kierownik Wydziału Kultury Obwodowego Związku Górników Donbasu, od maja 1921 do stycznia 1922 szef Wydziału Politycznego Wojsk Ukrainy i Krymu, od sierpnia 1922 do marca 1924 wojskowy komisarz (wojenkom) Wyższych Kursów Akademickich Starszej Kadry Dowódczej Armii Czerwonej.
Od marca 1924 do grudnia 1926 kierownik sekretariatu przewodniczącego Komitetu Wykonawczego Kominternu, od lutego 1927 do października 1929 członek Głównego Komitetu Repertuarowego Ludowego Komisariatu Oświaty RFSRR, od czerwca do października 1927 p.o. przewodniczącego tego komitetu, a od listopada 1928 do października 1929 zastępca przewodniczącego tego komitetu. W październiku–listopadzie 1929 p.o. zastępcy przewodniczącego Głównego Zarządu ds. Sztuk Ludowego Komisariatu Oświaty RFSRR, od stycznia 1930 do 1932 zastępca dyrektora Teatru Kameralnego w Moskwie, od 1932 do czerwca 1936 redaktor odpowiedzialny Związku Dramaturgów, członek Związku Pisarzy ZSRR, od października 1934 do lipca 1935 dyrektor kombinatu i redaktor radiogazety. W 1927 wykluczony z WKP(b), 1929 przyjęty ponownie.
16 czerwca 1936 aresztowany, 24 sierpnia 1936 skazany przez Wojskowe Kolegium Sądu Najwyższego ZSRR w I procesie moskiewskim na śmierć pod zarzutem udziału w kontrrewolucyjnej organizacji terrorystycznej i następnego dnia rozstrzelany. 13 czerwca 1988 pośmiertnie zrehabilitowany.

</doc>
<doc id="3645338" url="https://pl.wikipedia.org/wiki?curid=3645338" title="Luis Stadlober">
Luis Stadlober

Luis Stadlober (ur. 23 lipca 1991 r. w Austrii) – austriacki biegacz narciarski, zawodnik klubu SC Sparkasse Radstadt-Salzburg.
Kariera.
Po raz pierwszy na arenie międzynarodowej pojawił się w 19 stycznia 2008 roku, podczas zawodów Alpen Cup w austriackiej miejscowości St. Jakob im Rosental, gdzie uplasował się na 93 pozycji na dystansie 10 km stylem dowolnym
W Pucharze Świata zadebiutował 11 grudnia 2010 roku w Davos, gdzie zajął 68. miejsce na dystansie 15 km stylem klasycznym. Pierwsze pucharowe punkty wywalczył podczas PŚ pierwszego etapu Tour de Ski w Lenzerheide 1 stycznia 2016, gdzie w sprincie stylem dowolnym uplasował się na pozycji 25.
Jego siostra Teresa również uprawia biegi narciarskie. Jego rodzicami są Alois Stadlober i Roswitha Steiner.
Po sezonie 2018/2019 zakończył karierę.
Osiągnięcia.
Puchar Świata.
Miejsca na podium.
Stadlober nigdy nie stał na podium indywidualnych zawodów Pucharu Świata.

</doc>
<doc id="3645340" url="https://pl.wikipedia.org/wiki?curid=3645340" title="Społeczność wikipedystów">
Społeczność wikipedystów

Społeczność wikipedystów – społeczność autorów encyklopedii internetowej Wikipedia.
Wikipedysta to internauta zajmujący się tworzeniem i edytowaniem Wikipedii. W sierpniu 2012 roku, słowo "Wikipedian" (wikipedysta) dodano do "Oxford English Dictionary".
Prawie wszyscy wikipedyści są wolontariuszami. Wraz ze wzrostem dojrzałości i widoczności Wikipedii pojawiły się inne kategorie wikipedystów, takie jak wikipedysta-rezydent. Wikipedystami nie są użytkownicy Internetu, którzy okazjonalnie edytują Wikipedię lub proponują wykonanie zmian.
Liczebność i zaangażowanie.
Badania liczby wikipedystów wykazały gwałtowny wzrost w ciągu pierwszych lat rozwoju Wikipedii. W kwietniu 2008 pisarz i wykładowca Clay Shirky oraz naukowiec Martin Wattenberg szacowali, że całkowity czas potrzebny na tworzenie Wikipedii to około 100 milionów godzin. W lutym 2016 było około 60,4 mln zarejestrowanych kont użytkowników we wszystkich wersjach językowych, z których około 263 000 było „aktywnych” (było im przypisane autorstwo przynajmniej jednej edycji w ciągu ostatnich 30 dni).
W grudniu 2015 w polskojęzycznej Wikipedii z 1064 kont wykonano więcej niż 5 edycji. Według stanu na 2013 około połowa aktywnych wikipedystów anglojęzycznej Wikipedii spędzała co najmniej jedną godzinę dziennie na edytowaniu, a co piąty spędzał ponad trzy godziny dziennie.
Motywacja.
Przeprowadzono różne badania motywacji uczestników Wikipedii. W 2003 doktorant Andrea Ciffolilli stwierdził, że niskie koszty transakcyjne udziału w wiki stanowią katalizator dla wspólnego rozwoju oprogramowania i że koncepcja wspólnej twórczości zachęca do wzięcia udziału. W artykule autorstwa Andrea Forte i Amy Bruckman z 2005 znalazła się analiza możliwych motywacji wikipedystów. Zastosowano tam koncepcję cyklu zaufania Latoura i Woolgara, która zakłada, że przyczyną uczestnictwa w Wikipedii jest chęć zdobycia uznania w społeczeństwie.
Oded Nov w artykule z 2007 zatytułowanym "What Motivates Wikipedians", zestawił motywację ogółu wolontariuszy z motywacją wikipedystów. Przeprowadził ankietę, w której umieścił sześć typów motywacji, określonych na podstawie wcześniejszej publikacji. Były to:
Do tych sześciu motywacji dodał również:
Badanie dowiodło, że najczęstszymi typami były „przyjemność”, „ideologia” i „wartości”, podczas gdy najrzadziej występowały „kariera”, „społeczność” i „obrona”.
Wikimedia Foundation prowadzi ankiety wśród twórców i użytkowników Wikipedii. Jedną z nich przeprowadzono w 2008 wraz z Collaborative Creativity Group z UNU-Merit. Jak dotąd jest to najbardziej obszerne badanie wikipedystów. Wyniki badań zostały opublikowane dwa lata później, 24 marca 2010. Wikimedia Foundation w 2011 w cyklu półrocznym rozpoczęła prowadzenie badań, których celem było to by edytorzy Wikipedii byli lepiej rozumiani przez Fundację i w efekcie potrzeby edytorów – zaspokojane.
Heng-Li Yang i Cheng-Yu Lai w publikacji "Motivations of Wikipedia content contributors" przedstawili hipotezę, według której najsilniejszym czynnikiem motywującym jest indywidualne zadowolenie z tworzenia Wikipedii, jako że jest to czynność wolontariacka. Ich badania dowiodły, że mimo iż wiele osób z początku nie edytuje Wikipedii dla przyjemności, najbardziej prawdopodobną motywacją u osób kontynuujących edytowanie jest „lubię dzielić się wiedzą i daje mi to poczucie osobistego osiągnięcia”.
Następne badanie tych autorów z 2014 było poświęcone powodom, dla których autorzy Wikipedii kontynuują edytowanie. Badano autorów anglojęzycznej Wikipedii i uzyskano 288 pełnych odpowiedzi. Wyniki potwierdziły tezę, że dla satysfakcji wikipedystów znaczenie mają indywidualnie wyznaczane zadania, zaangażowanie i „sprawiedliwość proceduralna”; z kolei satysfakcja ma znaczny wpływ na decyzję o kontynuacji edytowania Wikipedii.
Czasami wikipedyści sami wyznają, dlaczego edytują Wikipedię. Powszechnym motywem jest radość z edytowania i bycie częścią społeczności. Wspomina się także wciągający charakter edytowania Wikipedii. Gina Trapani z Lifehackera powiedziała: „wychodzi na to, że edytowanie wcale nie jest straszne. Jest łatwe, zaskakująco satysfakcjonujące, a staje się obsesyjnie wciągające”. Jimmy Wales także odniósł się do wciągającej siły Wikipedii: „rzecz głównie w tym, że Wikipedia jest fajna i wciągająca”. Wikipedyści przyznają sobie wzajemnie i efektom swojej pracy wyróżnienia stanowiące pochwałę dobrze wykonanej pracy. Te dostosowane do konkretnej osoby wyrazy wdzięczności uwidaczniają szereg osiągnięć dalekich od prostego edytowania, m.in. udzielone wsparcie w społeczności lub różne rodzaje pracy na zapleczu Wikipedii. Fenomen odznaczeń był przedmiotem badań naukowców próbujących ustalić, jaki wpływ mogłyby mieć odznaczenia w innych licznych współpracujących społecznościach.
Role społeczne.
Wikipedyści podejmują takie działania, które w danej chwili uważają za atrakcyjne lub wartościowe. Jednakże liczebność i zaangażowanie wikipedystów oraz obowiązujące standardy jakości artykułów hasłowych wymuszają specjalizację wykonywanych działań. Sebastian Skolik, badając role społeczne przyjmowane przez twórców Wikipedii, posłużył się typologią R.M. Belbina (nazwy ról podane w nawiasie) i wyróżnił:
Skolik stwierdził, że problemem może być konieczność występowania w wielu rolach. Według niego wikipedyści są niechętni wobec przyjmowania nowych ról, nawet jeśli wiązałoby się to z korzyściami, ponieważ łączenie ról jest uciążliwe.
Dariusz Jemielniak postrzega role wikipedystów jako osadzone w quasi-hierarchicznym układzie. Wymienił: stewardów, checkuserów, rewizorów, biurokratów, administratorów, użytkowników uprawnionych do szybkiego cofania zmian, użytkowników zarejestrowanych, świeżo zarejestrowanych, niezarejestrowanych i zablokowanych. Grupy te różnią się dostępem do zestawów narzędzi zdefiniowanych przez oprogramowanie Wikipedii. Zdaniem Jemielniaka „z uwagi na uczestniczącą i egalitarną strukturę projektu sama obecność uprzywilejowanych ról wywołuje nieproporcjonalne do swojego charakteru niepokoje”.
Komunikacja.
Co roku jest organizowana Wikimania – międzynarodowa konferencja użytkowników serwisów Wikimedia Foundation (takich jak Wikipedia i inne ). Tematy prezentacji i dyskusji dotyczą projektów Wikimedia Foundation, innych serwisów wykorzystujących technologię wiki i pozostałych przedsięwzięć z rodziny open source, wolnej kultury, otwartej edukacji oraz ich społecznych i technicznych aspektów.
Krytyka.
Wikipedia jest przedmiotem krytyki. Niektóre argumenty dotyczą społeczności wikipedystów. Chodzi m.in. o konsekwencje anonimowości użytkowników, stosunek do nowych użytkowników, nadużywanie uprawnień przez administratorów, nadreprezentację niektórych grup społecznych (w szczególności nieproporcjonalnie mały udział kobiet) i o rolę współzałożyciela Wikipedii Jimmy’ego Walesa w społeczności. Sue Gardner, była dyrektor wykonawcza Wikimedia Foundation, opisała wikipedystów jako „zrzędliwych starych biurokratów, którzy znają zasady od deski do deski”. Kontrowersje budzi praktyka płacenia za edytowanie, czego skutkiem było wystosowanie żądania zaprzestania działalności skierowane przez Wikimedia Foundation do Wiki-PR. Według Teresy Knott, wikipedystki, „wandalizmy byłyby trudne do patrolowania, jeżeli wandale byliby bardziej liczni, ale stosunek wandali do nie-wandali jest dość niski”.
Współzałożyciel Wikipedii Larry Sanger określa społeczność wikipedystów jako nieudolną i znieważającą, stwierdzając, że „społeczność nie wprowadza własnych zasad w sposób efektywny i jednolity. W konsekwencji administratorzy i zwykli wikipedyści łatwo zachowują się niewłaściwie, bezkarnie, co rodzi niekończący się ciąg nadużyć”. Oliver Kamm z "The Times" wyraził sceptycyzm wobec wikipedyjnego polegania na konsensusie w sprawach dotyczących pisania artykułów: „Wikipedia dąży nie do prawdy, a do konsensusu, i – jak w przypadku niekończącego się spotkania polityków – na wynik końcowy najbardziej wpłyną najgłośniejsze i najbardziej uporczywe głosy”.
Uznanie.
W 2014 w Słubicach wzniesiono pomnik Wikipedii na cześć wikipedystów.
W 2015 społeczności wikipedystów przyznano Nagrodę Erazmusa za „rozpowszechnianie wiedzy w formie powszechnej i ogólnie dostępnej encyklopedii. Aby to osiągnąć, inicjatorzy Wikipedii zaprojektowali nową i efektywną demokratyczną platformę. Nagroda należy się Wikipedii jako społeczności – projekt współpracy angażujący dziesiątki tysięcy wolontariuszy z całego świata”.

</doc>
<doc id="3645347" url="https://pl.wikipedia.org/wiki?curid=3645347" title="Damak (Nepal)">
Damak (Nepal)

Damak (nep. दमक) – miasto w południowo-wschodnim Nepalu; w prowincji numer 1. Według danych szacunkowych na rok 2011 liczyło 75 743 mieszkańców .

</doc>
<doc id="3645364" url="https://pl.wikipedia.org/wiki?curid=3645364" title="Isaak Rejngold">
Isaak Rejngold

Isaak Isajewicz Rejngold (ros. Исаак Исаевич Рейнгольд, ur. 1897 w Hrozawie, zm. 25 sierpnia 1936 w Moskwie) – radziecki polityk.
Życiorys.
Urodzony w rodzinie żydowskiej, studiował na Uniwersytecie Petersburskim (nie ukończył), w marcu 1917 wstąpił do SDPRR(b), 1917 ukończył 2 kursy Uniwersytetu Dońskiego w Rostowie nad Donem. Od grudnia 1917 do kwietnia 1918 komisarz finansów Rady Komisarzy Ludowych obwodu zachodniego, od kwietnia 1918 kierownik zachodniego obwodowego oddziału pracy i przemysłu, później przewodniczący komitetu wykonawczego witebskiej rady gubernialnej i witebskiego gubernialnego komitetu SDPRR(b), od 18 grudnia 1918 do kwietnia 1919 członek Północno-Zachodniego Obwodowego Biura KC RKP(b). Od 31 grudnia 1918 do 4 marca 1919 członek Centralnego Biura Komunistycznej Partii (bolszewików) Białorusi, od 6 marca 1919 do 5 września 1920 członek KC Komunistycznej Partii Litwy i Białorusi, 1919 pomocnik szefa Wydziału Politycznego Frontu Południowego, 1919-1920 pomocnik szefa Wydziału Politycznego Frontu Zachodniego. Od 1920 zarządca kopalń rejonu węgla kamiennego Donbasu, potem do 1924 zastępca przewodniczącego Zarządu Wszechrosyjskiego Syndykatu Węglowego, 1924-1926 szef Zarządu Budżetowego Ludowego Komisariatu Finansów ZSRR, od stycznia 1925 szef Zarządu Walutowego tego komisariatu. Od lipca do 16 października 1926 szef Komitetu Zamówień Państwowych przy Radzie Pracy i Obrony ZSRR, od grudnia 1926 do września 1927 przewodniczący uljanowskiej gubernialnej komisji planowania, potem szef Wydziału Planowo-Ekonomicznego Zarządu Gospodarki Wodnej Azji Środkowej.
18 grudnia 1927 wykluczony z WKP(b), 28 czerwca 1928 przyjęty ponownie, od sierpnia 1930 do lutego 1931 szef Głównego Komitetu Bawełnianego Ludowego Komisariatu Rolnictwa ZSRR, od lutego 1931 do lutego 1932 szef Sektora Bawełnianego tego komisariatu. Od 14 lutego 1932 do 10 kwietnia 1934 zastępca ludowego komisarza rolnictwa ZSRR, od listopada 1932 do 1934 szef Głównego Zarządu Bawełnianych Stanic Maszynowo-Traktorowych Ludowego Komisariatu Rolnictwa ZSRR, do 16 listopada 1934 szef Głównego Zarządu Bawełnianego Ludowego Komisariatu Rolnictwa ZSRR. 16 grudnia 1934 aresztowany, 31 grudnia 1934 ponownie wykluczony z partii, od 1935 do kwietnia 1936 był szefem Zarządu Irygacyjnego Południowo-Kazachstańskiego Obwodowego Oddziału Rolnictwa.
27 kwietnia 1936 ponownie aresztowany, 24 sierpnia 1936 skazany przez Wojskowe Kolegium Sądu Najwyższego ZSRR w I procesie moskiewskim na śmierć pod zarzutem udziału w kontrrewolucyjnej organizacji terrorystycznej i następnego dnia rozstrzelany. 13 czerwca 1988 pośmiertnie zrehabilitowany.

</doc>
<doc id="3645366" url="https://pl.wikipedia.org/wiki?curid=3645366" title="Raptawicki Wierch">
Raptawicki Wierch



</doc>
<doc id="3645368" url="https://pl.wikipedia.org/wiki?curid=3645368" title="Shea Whigham">
Shea Whigham

Franklin Shea Whigham Jr. (ur. 5 stycznia 1969 w Tallahassee) – amerykański aktor telewizyjny i filmowy, znany m.in. z roli Eliasa Thompsona w wyprodukowanym przez HBO serialu dramatycznym "Zakazane imperium".
Życiorys.
Kształcił się w szkole artystycznej w Purchase State College w ramach State University of New York. Współpracował w ramach wspólnej grupy teatralnej z Kirkiem Acevedo. Występował jako aktor teatralny i pełnił funkcję dyrektora artystycznego grupy.
Jako aktor telewizyjny debiutował w 1997 w jednym z odcinków "Ghost Stories". W filmach zaczął regularnie występować od 2000, kiedy to zagrał w dramacie wojennym "Kraina tygrysów" u boku m.in. Colina Farrella. Zagrał następnie w takich produkcjach jak "All the Real Girls", "Anioł Stróż", "Królowie Dogtown", "W cieniu chwały", "Szybko i wściekle", "Nienasycony", "American Hustle", "Wilk z Wall Street". W latach 2010–2014 wcielał się w postać Eliasa Thompsona, brata głównego bohatera i jednej z głównych postaci "Zakazanego imperium".

</doc>
<doc id="3645370" url="https://pl.wikipedia.org/wiki?curid=3645370" title="Narayan">
Narayan

Narayan (nep. नारायण) – miasto w środkowo-zachodnim Nepalu; w prowincji numer 6. Według danych szacunkowych na rok 2011 liczyło 21 995 mieszkańców.

</doc>
<doc id="3645374" url="https://pl.wikipedia.org/wiki?curid=3645374" title="Jan Szymała">
Jan Szymała

Jan Szymała (ur. 5 maja 1889 w Dobrzeniu Wielkim, zm. 31 grudnia 1962 w Bytomiu) – polski ksiądz rzymskokatolicki, pułkownik Wojska Polskiego, kapelan 74 Górnośląskiego Pułku Piechoty, żołnierz I i II wojny światowej, kapelan I Korpusu Polskich Sił Zbrojnych. Po II wojnie światowej twórca i kapelan Hufca ZHP w Lublińcu, działacz społeczny, dziekan i proboszcz licznych parafii na Śląsku, zasłużony dla Śląska, wielokrotnie szykanowany przez komunistyczne władze państwa.
Życiorys.
Dzieciństwo i młodość.
Jan Szymała pochodził z chłopskiej rodziny. Był synem Jana Szymały i Agnieszki z domu Tomala. Był najstarszy ze swego licznego rodzeństwa, posiadał trzy siostry i trzech braci. Dzieciństwo ks. Szymały przypada na okres kiedy Śląsk stanowił część Cesarstwa Niemieckiego. Uczęszczał do szkoły niemieckiej. Po jej ukończeniu kontynuował naukę w Gimnazjum Misyjnym św. Krzyża w Nysie. 4 września 1908 wstąpił do Zgromadzenia Słowa Bożego. W St. Gabriel w Mödling pod Wiedniem odbył roczny nowicjat, po którym podjął studia teologiczne i filozoficzne. Święcenia kapłańskie przyjął 8 września 1914 r. we Wrocławiu. Prymicja odbyła się w jego rodzinnej wsi.
I wojna światowa i lata międzywojenne.
W 1915 r. Jan Szymała został powołany do służby w armii niemieckiej. Po odbytym szkoleniu został skierowany do szpitala wojskowego w Altheid (Polanica Zdrój) jako sanitariusz, a potem mianowany kapelanem i wysłany na front zachodni. Tam pozostał do końca wojny. Po zakończeniu wojny wrócił do Mödling, a następnie do parafii w Namysłowie gdzie prowadził działalność niepodległościową.
W październiku 1919 r. został wikariuszem parafii pw. Św. Trójcy w Mikulczycach. Wkrótce miał się tam odbyć plebiscyt wśród ludności dotyczący przynależności Śląska do Polski lub Niemiec. Trwała ostra kampania propagandowa. W tym czasie ks. Szymała został zaprzysiężony jako członek konspiracyjnej Polskiej Organizacji Wojskowej Górnego Śląska, która przygotowywała lokalną ludność do powstania, w razie interwencji armii niemieckiej w związku z niekorzystnym dla Niemiec wynikiem plebiscytu. Ksiądz Jan Szymała wziął czynny udział w akcji plebiscytowej i II powstaniu śląskim, przysparzając swoim zaangażowaniem politycznym wielu kłopotów proboszczowi parafii, który był Niemcem.
W maju 1920 roku ks. Szymała został przeniesiony do Opola, gdzie prowadził pracę agitacyjno-propagandową, działając aktywnie w Polskim Komitecie Plebiscytowym. Publikował i kolportował teksty propagandowe i polityczne. Za swoją działalność został odznaczony przez Wojciech Korfantego odznaką honorową „Za dzielność i służbę ojczyźnie”. Otrzymał również list pochwalny ze Stolicy Apostolskiej za szerzenie wiary w zgodzie z Bogiem i tożsamością narodową.
Z chwilą wybuchu III powstania śląskiego zgłosił się do dyspozycji Naczelnej Komendy Wojsk Powstańczych. Wszedł jako jeden z dziewięciu członków w skład Wydziału Duszpasterskiego, został mianowany kapelanem grupy szybkiej kpt. Pawła Cymsa, która po reorganizacji wojsk powstańczych została przemianowana na 2. Pułk Piechoty im. Tadeusza Kościuszki.
Wraz ze swoim oddziałem powstańczym uczestniczył w najkrwawszych bitwach, np. operacji kędzierzyńskiej i walkach o Górę Św. Anny, które pociągnęły za sobą wielkie straty w ludziach i sprzęcie. Miarą zasług bojowych ks. Szymały są takie odznaczenia jak:Krzyż Walecznych, Krzyż na Śląskiej Wstędze Waleczności i Zasługi, Krzyż Niepodległości i Złoty Krzyż Zasługi. W 1921 roku poszukiwany przez armię niemiecką ks. Szymała wstąpił do 74. Górnośląskiego Pułku Piechoty, który w Biedrusku pod Poznaniem oczekiwał na wkroczenie na teren Śląska i objęcie garnizonu w Lublińcu. Otrzymał stopień kapitana.
2 sierpnia 1921 r. został kapelanem wojskowym przy parafii pw. Podwyższenia Krzyża Św. w Lublińcu. 23 lutego 1923 wystąpił ze zgromadzenia oo. werbistów, został przyjęty do grona księży Administracji Apostolskiej dla Śląska Górnego. W 1926 roku jego parafia zostaje przekształcona w parafię wojskową pw. św. Michała Archanioła. Od tego czasu przez następne dwa lata przeprowadzał gruntowną rozbudowę kościoła.
We wrześniu 1922 r. w Lublińcu ks. Jan Szymała rozpoczął swą działalność edukacyjną w Lublińcu. Był jednym z inicjatorów założenia Miejskiego Gimnazjum Koedukacyjnego – pierwszej polskiej szkoły po przyłączeniu Lublińca do Rzeczypospolitej (przy ulicy Sądowej 8). Pracował tam także do 1932 r. jako katecheta. Na potrzeby uczniów z Opolszczyzny utworzył w Lublińcu pierwszą bursę (internat). Kilka lat później zainicjował budowę nowej, dużo większej – w której zamieszkać mogło 145 uczniów, z czego około 120 pochodziło z Opola. Pełnił tam funkcję kierownika i wychowawcy. Zainicjował także budowę nowego gmachu szkoły. Od 1929 r. za jego poparciem rozpoczęło funkcjonowanie w nowych warunkach lokalowych Państwowe Gimnazjum i Liceum Koedukacyjne, obecnie Zespół Szkół nr 1 im. Adama Mickiewicza (ul. J. Sobieskiego 22).
Kuria biskupia w Katowicach 26 czerwca 1931 r. „w uznaniu nieprzeciętnych zasług położonych dla diecezji” nadała mu „prawo noszenia pelerynki proboszczowskiej”, natomiast Stolica Apostolska odznaczyła złotym krzyżem: Pro Ecclesia et Pontifice”.
W 1931 r. ks. kpt. Jan Szymała otrzymał awans na majora, a siedem lat później – na pułkownika. Podlegały mu dwa garnizony: w Lublińcu i Tarnowskich Górach z kościołem pw. św. Anny, które to garnizony wchodziły w skład dekanatu krakowskiego diecezji polowej. Ksiądz Szymała uporządkował cmentarz wojskowy w Lublińcu, gdzie pochowano żołnierzy niemieckich poległych w I wojnie światowej, powstańców śląskich, a następnie oficerów polskich i ich rodziny zmarłych w okresie międzywojennym. Na 140 grobach postawił okazałe krzyże.
Pod koniec lat dwudziestych ksiądz Szymała został prezesem Koła Przyjaciół Harcerstwa w Lublińcu i pełnił tę funkcję do wybuchu II wojny światowej. Dzięki nowemu prezesowi ilość członków KPH się sukcesywnie powiększała (głównie o oficerów 74 GPP). Dochody z imprez organizowanych przez Koło (bale sylwestrowe, sztuki teatralne) i pieniądze ze składek członkowskich zaspokajały wydatki ówczesnej Komendy Hufca. Ze środków tych kupowano: namioty, sprzęt obozowy, dofinansowywano kursy, obozy i zloty. Koło Przyjaciół Harcerstwa sfinansowało również zakup łodzi „Iskra” dla harcerskiego zastępu żeglarskiego. Wreszcie w 1936 r. Koło wraz ze swoim prezesem ufundowało dla hufca sztandar. Od 1935 r. ks. Szymała został kapelanem drużyn żeńskich, a później również męskich hufca ZHP w Lublińcu. W 1936 r. został odznaczony przez Naczelny Zarząd ZHP odznaką „Za zasługi”.
II wojna światowa i lata powojenne.
Po wybuchu II wojny światowej ks. płk Jan Szymała wraz z 74. Górnośląskim Pułkiem Piechoty uczestniczył w kampanii wrześniowej. 17 września 1939 r. przekroczył granicę rumuńską i został internowany w Calimanesti w Rumunii. Zorganizował tam szkołę dla dzieci oficerów polskich i prowadził działalność duszpasterską wśród internowanych. Po ucieczce z obozu przedostał się na teren Francji wstąpił do organizującego się wojska polskiego, a po rozformowaniu 3. Dywizji Piechoty wyruszył do Wielkiej Brytanii. Stanął na czele duszpasterstwa I Samodzielnej Brygady Spadochronowej gen. Stanisława Sosabowskiego, przez niemal 18 miesięcy bo od kwietnia 1942 roku do września 1943 r. pełnił służbę duszpasterską w 1 Dywizji Pancernej gen. Stanisława Maczka następnie w tym samym 1943 roku został dziekanem 1 Korpusu Polskich Sił Zbrojnych na Zachodzie.
Od marca 1945 roku przez kilka miesięcy przebywał w Paryżu, gdzie opiekował się polskimi żołnierzami i przesiedleńcami. Następnie, od września 1945 roku do połowy 1946 roku przebywał w angielskiej strefie okupacyjnej, gdzie pełnił obowiązki delegata biskupiego J. Gawliny i szefa Duszpasterstwa Polskiego na strefę brytyjską. Sprawował opiekę duszpasterską w obozach byłych wysiedleńców przymusowych (Displaced Persons). Jego siedzibą była miejscowość Bad Oeynhausen – stanowisko Sztabu Okupacyjnego Armii Brytyjskiej.
W listopadzie 1946 roku powrócił do kraju. Tymczasowo zatrzymał się w Lublińcu w klasztorze Ojców Oblatów. Wystąpił z prośbą do kurii w Katowicach o udzielenie mu bezterminowego urlopu, aby mógł podjąć pracę duszpasterską w Administracji Apostolskiej Śląska Opolskiego. 5 grudnia 1946 został skierowany na parafię pw. Wszystkich Świętych w Gliwicach, a następnie od 5 maja 1954 parafię św. Jacka w Bytomiu. Pełnił funkcję dziekana Dekanatu Bytomskiego i był członkiem Consilium Vigilantiae. W 1955 roku reaktywował lokalne Towarzystwo Świętego Alojzego, które zajmowało się organizowaniem działalności kulturalnej na terenie parafii. Spotykały go za to szykany ze strony władz komunistycznych.
W 1962 r. podupadł na zdrowiu. Zmarł 31 grudnia tego roku, a pogrzeb odbył się 3 stycznia 1963 r. W pogrzebie uczestniczył ks. bp. Franciszek Jop. Ks. płk Jan Szymała został pochowany na cmentarzu Jeruzalem przy ul. Leopolda Staffa w Bytomiu.

</doc>
<doc id="3645375" url="https://pl.wikipedia.org/wiki?curid=3645375" title="Byas">
Byas

Byas (nep. व्यास) – miasto w środkowym Nepalu; w prowincji numer 4. Według danych szacunkowych na rok 2011 liczyło 43 615 mieszkańców .

</doc>
<doc id="3645380" url="https://pl.wikipedia.org/wiki?curid=3645380" title="Wybraniec (Matrix)">
Wybraniec (Matrix)



</doc>
<doc id="3645381" url="https://pl.wikipedia.org/wiki?curid=3645381" title="Kamalamai">
Kamalamai

Kamalamai (nep. कमलामाई) – miasto w środkowo-południowym Nepalu; w prowincji numer 3. Według danych szacunkowych na rok 2011 liczyło 41 117 mieszkańców .

</doc>
<doc id="3645384" url="https://pl.wikipedia.org/wiki?curid=3645384" title="Nikołaj Biriukow">
Nikołaj Biriukow

Nikołaj Iwanowicz Biriukow (ros. Никола́й Ива́нович Бирюко́в, ur. we wsi Kniżaja Bajgora w guberni tambowskiej, zm. 30 czerwca 1980 w Moskwie) – radziecki generał-lejtnant, Bohater Związku Radzieckiego (1945).
Życiorys.
Miał wykształcenie niepełne średnie, pracował w wydawnictwie w Leningradzie, w marcu 1920 wstąpił do Armii Czerwonej. Podczas wojny domowej w Rosji żołnierz 32. zapasowego i 20. pułku piechoty w Moskiewskim Okręgu Wojskowym, w grudniu 1920 skierowany na kurs wojskowy w Orle (do 1922), brał udział w stłumieniu powstania Antonowa w 1921. Po ukończeniu kursu był m.in. dowódcą plutonu, adiutantem batalionu, pomocnikiem dowódcy kompanii, dowódcą kompanii i dowódcą 56. pułku strzelców w składzie 19 Dywizji Strzelców Moskiewskiego Okręgu Wojskowego. Od października 1925 do października 1926 i od sierpnia 1927 do listopada 1930 dowódca kompanii i batalionu w 165. pułku strzelców w składzie 55. Dywizji Strzelców w Kursku, w 1927 ukończył kursy kadry dowódczej przy Moskiewskiej Szkole Piechoty, a 1931 kursy „Wystrieł” im. Kominternu.
Od 1925 w partii komunistycznej, od czerwca 1931 pomocnik szefa sektora, później wydziału Głównego Zarządu ds. Kadry Dowódczej Armii Czerwonej, od lutego 1935 dowódca 219. pułku strzelców w 73 Dywizji Strzeleckiej Syberyjskiego Okręgu Wojskowego w Sławgorodzie. Uczestnik wojny domowej w Hiszpanii, w lutym 1939 jako pułkownik został dowódcą 186 Dywizji Strzeleckiej Uralskiego Okręgu Wojskowego w Ufie, 4 listopada 1939 otrzymał stopień kombryga, a 4 czerwca 1940 generała majora; po ataku Niemiec na ZSRR 22 czerwca 1941 dowodzona przez niego dywizja została skierowana na front i włączona do 22 Armii Frontu Zachodniego. Na czele dywizji brał udział w walkach z Guderianem na Białorusi i w bitwie pod Smoleńskiem, 12 września 1941 został ranny i przez 2 miesiące przebywał w szpitalu.
Od grudnia 1941 ponownie służył w Uralskim Okręgu Wojskowym, gdzie sformowano 214 Dywizję Strzelecką w Ufie, w lipcu 1942 wrócił na front, brał udział w walkach nad Donem i w bitwie pod Stalingradem w składzie 64 Armii, 4 Armii Pancernej i 65 Armii Frontu Stalingradzkiego i Frontu Dońskiego. Od 23 czerwca 1943 do końca wojny dowódca 20 Gwardyjskiego Korpusu Strzeleckiego w składzie 4 Gwardyjskiej Armii na Froncie Stepowym, Woroneskim i 2 Ukraińskim, uczestnik operacji biełgorodzko-charkowskiej, połtawsko-krzemieńczuckiej, niżniednieprowskiej, kirowogradzkiej, korsuń-szewczenkowskiej, humańsko-batoszańskiej, jassko-kiszyniowskiej i debreczyńskiej. Brał udział w forsowaniu Dunaju i rozbiciu wojsk niemieckich i węgierskich nad jeziorem Balaton. Szczególnie wyróżnił się podczas oblężenia Budapesztu. 19 kwietnia 1945 mianowany generałem porucznikiem, do marca 1946 dowodził korpusem, który wszedł w skład Centralnej Grupy Wojsk. W 1947 ukończył Wyższe Kursy Akademickie przy Wojskowej Akademii im. Woroszyłowa, następnie służył w Głównym Zarządzie Kadr Sił Zbrojnych ZSRR, początkowo jako szef inspekcji tego zarządu, a od października 1947 do maja 1953 szef Zarządu Kadr Ogólnowojskowych Głównego Zarządu Kadr Sił Zbrojnych ZSRR, następnie zakończył służbę w Armii Radzieckiej. Honorowy obywatel Ochtyrki.
Odznaczenia.
I medale.

</doc>
<doc id="3645385" url="https://pl.wikipedia.org/wiki?curid=3645385" title="Clarence (Kanada/USA)">
Clarence (Kanada/USA)



</doc>
<doc id="3645387" url="https://pl.wikipedia.org/wiki?curid=3645387" title="Rawil Sabitow">
Rawil Sabitow

Rawil Rufaiłowicz Sabitow, ros. Равиль Руфаилович Сабитов (ur. 8 marca 1968 w Moskwie, Rosyjska FSRR) – rosyjski piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Wychowanek Szkoły Sportowej Dinamo Moskwa. W 1986 rozpoczął karierę piłkarską w drużynie Dinamo Moskwa. Nieczęsto wychodził na boisko, dlatego latem 1990 przeszedł do Dinama Suchumi. W 1991 przeniósł się do Łokomotiwu Moskwa. W 1994 wyjechał do Belgii, gdzie bronił barw SV Zulte Waregem. W 1995 roku powrócił do Dinama Moskwa, ale potem doznał kontuzji i przez dłuższy czas leczył się, po czym był zmuszony zakończyć karierę piłkarza.
Kariera trenerska.
Po zakończeniu kariery piłkarza rozpoczął pracę szkoleniowca. Ukończył z wyróżnieniem Wyższą Szkołę Trenerów Rosji. W 1997 został zaproszony do sztabu szkoleniowego FK Chimki, gdzie najpierw pomagał trenować, a potem stał na czele klubu. Potem prowadził Titan Rieutow oraz rosyjską reprezentację do lat 19. 1 sierpnia 2007 został mianowany na stanowisko głównego trenera Torpeda Moskwa, którym kierował do 30 maja 2008. W 2009 roku trenował Maccabi Moskwa. 3 grudnia 2009 stał na czele kazachskiego klubu Tobył Kostanaj, z którym w 2010 roku zdobył mistrzostwo kraju. 22 grudnia 2011 zgodził się na prowadzenie łotewskiej Daugavy Daugavpils. W latach 2013-2014 prowadził fiński FC Myllypuro. 21 kwietnia 2015 roku objął stanowisko głównego trenera Sachalinu Jużnosachalińsk. 20 sierpnia 2015 został trenerem klubu Tiekstilszczik Iwanowo.

</doc>
<doc id="3645400" url="https://pl.wikipedia.org/wiki?curid=3645400" title="João Pedro">
João Pedro

João Pedro Geraldino Geraldino dos Santos Galvão (ur. 9 marca 1992 w Ipatindze) – włoski piłkarz pochodzenia brazylijskiego występujący na pozycji pomocnika we włoskim klubie Cagliari Calcio. Wychowanek Atlético Mineiro, w swojej karierze grał także w takich zespołach jak US Palermo, Vitória SC, Peñarol, Desportivo Brasil, Santos FC, oraz Estoril. Były reprezentant Brazylii do lat 17, a od 2022 reprezentant Włoch.

</doc>
<doc id="3645406" url="https://pl.wikipedia.org/wiki?curid=3645406" title="Katedra Jezusa Miłosiernego w Witebsku">
Katedra Jezusa Miłosiernego w Witebsku

Katedra Jezusa Miłosiernego Witebsku (biał. "Катэдра Езуса Міласэрнага ў Віцебску") – rzymskokatolicki kościół pod wezwaniem Jezusa Miłosiernego, znajdujący się przy ul. Żołnierzy internacjonalistów 28 w Witebsku. Od 19 czerwca 2011 roku pełni funkcję katedry diecezji witebskiej.
Historia.
W miejscu obecnego kościoła w 2000 roku wybudowano kaplicę. 12 września 2004 roku bp Władysław Blin poświęcił plac pod budowę nowego kościoła, na którą władze miasta wydały zezwolenie w połowie października tego roku. Budowę prowadzili salwatorianie.
W 2008 roku z okazji 30 rocznicy wyboru kard. Karola Wojtyły na papieża, na placu przykościelnym ustawiono jego pomnik, ufundowany przez polskich katolików. Pomnik ma około 4,5 metra wysokości, na cokole z czerwonego granitu znajduje się napis w języku polskim i białoruskim. 
10 października 2009 roku odbyła się uroczysta konsekracja kościoła, której dokonał nuncjusz apostolski na Białorusi abp Martin Vidović, który przed laty święcił kamień węgielny pod jego budowę. Obok świątyni powstał dom katechetyczny, w którym są m.in. kawiarnia młodzieżowa, klub internetowy, sala teatralna. W 2010 została tutaj przeniesiona kuria diecezjalna. 
19 czerwca 2011 roku, w uroczystość Bożego Ciała kościół otrzymał tytuł katedry diecezji, który od 1999 roku należał do kościoła św. Barbary w Witebsku. Uroczystej Mszy Świętej przewodniczył kardynał Robert Sarah.

</doc>
<doc id="3645407" url="https://pl.wikipedia.org/wiki?curid=3645407" title="Katedra św. Barbary w Witebsku">
Katedra św. Barbary w Witebsku



</doc>
<doc id="3645409" url="https://pl.wikipedia.org/wiki?curid=3645409" title="European Council on Foreign Relations">
European Council on Foreign Relations



</doc>
<doc id="3645412" url="https://pl.wikipedia.org/wiki?curid=3645412" title="Crvena zvezda Belgrad (hokej na lodzie)">
Crvena zvezda Belgrad (hokej na lodzie)



</doc>
<doc id="3645423" url="https://pl.wikipedia.org/wiki?curid=3645423" title="Stanisław Misztal (geograf)">
Stanisław Misztal (geograf)

Stanisław Misztal (ur. 24 marca 1929 w Józefowie, w obecnym powiecie lipskim, zm. 19 listopada 2022 w Warszawie) – geograf, ekonomista, specjalista w dziedzinie geografii przemysłu, profesor nadzwyczajny Polskiej Akademii Nauk.
Życiorys.
Absolwent Państwowego Gimnazjum i Liceum Ogólnokształcącym im. Jana Kochanowskiego w Radomiu, w 1951 ukończył studia na Wydziale Prawno-Ekonomicznym Uniwersytetu Poznańskiego (stopień magistra praw oraz magistra nauk ekonomiczno-politycznych). Od 1953 pracował jako ekonomista w Ministerstwie Budownictwa Miast i Osiedli, a następnie w Ministerstwie Budownictwa Przemysłowego i w Biurze Planowania Regionalnego przy PKPG. Współautor planów regionalnych, pracował w Wojewódzkiej Pracowni Planów Regionalnych przekształconej w 1958 w Zakład Planów Perspektywicznych WKPG w Warszawie.
W 1956 rozpoczął aspiranturę naukową w zakresie geografii ekonomicznej przy Instytucie Geografii PAN w Warszawie, w którym w 1962 został zatrudniony na etacie adiunkta. W 1961 obronił pracę doktorską (tytuł rozprawy: "Warszawski Okręg Przemysłowy – studium rozwoju i lokalizacji przemysłu"), w 1969 habilitował się (rozprawa pt. "Przemiany w strukturze przestrzennej przemysłu na ziemiach polskich w latach 1860–1965"), a w 1979 uzyskał tytuł profesora.
Był kierownikiem Działu Planowania i Współpracy z Zagranicą (1963–1965) oraz Pracowni Geografii Przemysłu (1975–1978), sekretarzem naukowym Komitetu Nauk Geograficznych PAN (1966-1968), a w okresie 1968-1977 prowadził wykłady z zakresu geografii przemysłu dla studentów Wydziału Geografii Uniwersytetu Warszawskiego. Był konsultantem Departamentu Statystyki Przemysłu Głównego Urzędu Statystycznego. Od 1964 członek Polskiego Towarzystwa Geograficznego, w latach 1990–1993 wiceprzewodniczący Zarządu Głównego.
Interesował się problemami lokalizacji przemysłu, badał problemy przestrzenne rozwoju przemysłu i industrializacji oraz delimitacji okręgów przemysłowych, natomiast po 1990 – przestrzenne efekty dezindustrializacji i restrukturyzacji przemysłu, a zwłaszcza jego prywatyzacji. Zachodzące zmiany rozpatrywał zarówno w makroskali (na całym terytorium Polski), jak i w mezoskali (na obszarze poszczególnych województw, zwłaszcza podlaskiego i mazowieckiego, ze szczególnym uwzględnieniem Warszawskiego Okręgu Przemysłowego).
Uczestniczył w dużych zespołowych projektach badawczych, m.in. kierował (w latach 1969–1975) węzłowym projektem badawczym "Atlas przemysłu Polski", wyróżnionym nagrodą państwową II stopnia (1976), koordynował badania międzyresortowe pt. "Modele regionalnej lokalizacji przemysłu" (1974–1979), projekt badawczy pt. "Przestrzenne problemy restrukturyzacji i modernizacji okręgów przemysłowych" (1985–1989), projekty badawcze KBN "Przekształcenia struktury przemysłu Warszawy" i "Restrukturyzacja przemysłu województwa mazowieckiego".
Autor ponad 200 prac z zakresu geografii przemysłu.

</doc>
<doc id="3645424" url="https://pl.wikipedia.org/wiki?curid=3645424" title="Stanisław Misztal">
Stanisław Misztal



</doc>
<doc id="3645425" url="https://pl.wikipedia.org/wiki?curid=3645425" title="Tadeusz Pawlaczyk">
Tadeusz Pawlaczyk

Tadeusz Wit Pawlaczyk (ur. 21 października 1953 w Lesznie, zm. 14 lutego 2016 w Poznaniu) – polski policjant w stopniu nadinspektora, samorządowiec.
Życiorys.
Syn Wita i Gabrieli. W latach 1999–2002 piastował funkcję komendanta wojewódzkiego policji w Poznaniu, następnie był oficerem łącznikowym policji w Berlinie, a w latach 2005–2009 komendantem wojewódzkim policji w Szczecinie. W 2007 otrzymał stopień nadinspektora Policji. Od 2010, po zakończeniu służby, udzielał się jako działacz samorządowy. Był przewodniczącym oraz wiceprzewodniczącym rady miejskiej w Lesznie. W lutym 2016 objął stanowisko prezesa Centralnej Szkoły Szybowcowej w Lesznie. Był również wykładowcą w Wyższej Szkole Policji w Szczytnie. Zmarł 14 lutego 2016 w wyniku świńskiej grypy.
Był odznaczony m.in. Złotym Krzyżem Zasługi (1995) oraz Krzyżem Kawalerskim Orderu Odrodzenia Polski (2000). Jego pogrzeb odbył się 19 lutego 2016 w kościele św. Antoniego, a następnie spoczął na cmentarzu parafialnym w podleszczyńskich Strzyżewicach.

</doc>
<doc id="3645430" url="https://pl.wikipedia.org/wiki?curid=3645430" title="Popiersie Gabriela Narutowicza w Warszawie">
Popiersie Gabriela Narutowicza w Warszawie



</doc>
<doc id="3645432" url="https://pl.wikipedia.org/wiki?curid=3645432" title="Howdon">
Howdon

Howdon – osada w Anglii, w Tyne and Wear, w dystrykcie (unitary authority) North Tyneside. W 2011 miejscowość liczyła 11 129 mieszkańców.

</doc>
<doc id="3645433" url="https://pl.wikipedia.org/wiki?curid=3645433" title="Chirton (Tyne and Wear)">
Chirton (Tyne and Wear)

Chirton – osada w Anglii, w Tyne and Wear, w dystrykcie (unitary authority) North Tyneside. W 2011 miejscowość liczyła 11 925 mieszkańców.

</doc>
<doc id="3645436" url="https://pl.wikipedia.org/wiki?curid=3645436" title="Puchar CEV siatkarek (2002/2003)">
Puchar CEV siatkarek (2002/2003)

Puchar CEV siatkarek 2002/2003 – 23. sezon turnieju rozgrywanego od 1980 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich Europy.
Rozgrywki.
Faza grupowa.
Grupa A.
 Ponta Delgada
Tabela
Wyniki
Grupa B.
 Ulm
Tabela
Wyniki
Grupa C.
 Yvoir
Tabela
Wyniki
Grupa D.
 Sremska Mitrovica
Tabela
Wyniki
Grupa E.
 Rijeka
Tabela
Wyniki
Grupa F.
 Ljubljana
Tabela
Wyniki
Grupa G.
 Mielec
Tabela
Wyniki
Grupa H.
 Miluza
Tabela
Wyniki
Grupa I.
 Ołomuniec
Tabela
Wyniki
Grupa J.
 Izmir
Tabela
Wyniki
Grupa K.
 Lucerna
Tabela
Wyniki
Grupa L.
 Gałacz
Tabela
Wyniki
Turniej finałowy.
 Perugia

</doc>
<doc id="3645437" url="https://pl.wikipedia.org/wiki?curid=3645437" title="Harton (Tyne and Wear)">
Harton (Tyne and Wear)

Harton – osada w Anglii, w Tyne and Wear, w dystrykcie (unitary authority) South Tyneside. W 2011 miejscowość liczyła 8409 mieszkańców.

</doc>
<doc id="3645440" url="https://pl.wikipedia.org/wiki?curid=3645440" title="Horsley Hill">
Horsley Hill

Horsley Hill – osada w Anglii, w Tyne and Wear, w dystrykcie (unitary authority) South Tyneside. W 2011 miejscowość liczyła 9064 mieszkańców.

</doc>
<doc id="3645444" url="https://pl.wikipedia.org/wiki?curid=3645444" title="Monomachija Parysowa z Menelausem">
Monomachija Parysowa z Menelausem

Monomachija Parysowa z Menelausem – przekład fragmentu trzeciej księgi "Iliady" Homera dokonany przez Jana Kochanowskiego.
"Monomachija" jest pierwszym przekładem fragmentu "Iliady" na język polski. Liczy ponad 450 wierszy. Opisuje walkę Parysa, królewicza trojańskiego, z Menelaosem, królem Sparty, podczas oblężenia Troi. Data powstania przekładu nie jest znana. Brak też informacji, czy Kochanowski planował przetłumaczenie całej "Iliady". "Monomachija" została wydrukowana po raz pierwszy w pośmiertnym wydaniu dzieł Kochanowskiego, dokonanym przez Jana Januszowskiego w roku 1585/1586 i znanym jako "Jan Kochanowski".

</doc>
<doc id="3645445" url="https://pl.wikipedia.org/wiki?curid=3645445" title="Monika Załęska-Radziwiłł">
Monika Załęska-Radziwiłł

Monika Ewelina Załęska-Radziwiłł – polska biolog, profesor nauk technicznych. Specjalizuje się w biologii środowiska i toksykologii środowiska. Nauczyciel akademicki na Wydziale Instalacji Budowlanych, Hydrotechniki i Inżynierii Środowiska Politechniki Warszawskiej.
Życiorys.
Doktoryzowała się w 1997 na podstawie pracy pt. "System wyznaczania stężeń bezpiecznych zanieczyszczeń dla biocenoz wodnych na podstawie badań toksykologicznych". Habilitowała się w 2008 na podstawie oceny dorobku naukowego i rozprawy "Badania ekotoksykologiczne w procesie ekologicznej oceny ryzyka w środowisku wodnym". Tytuł naukowy profesora nauk technicznych został jej nadany w 2017 roku. 
Pracuje jako profesor i kierownik w Zakładzie Biologii Wydziału Instalacji Budowlanych, Hydrotechniki i Inżynierii Środowiska Politechniki Warszawskiej. W pracy naukowej zajmuje się głównie badaniami z obszaru ekotoksykologii, w tym szczególnie oceną ryzyka ekologicznego z wykorzystaniem modeli statystycznych do obliczania bezpiecznych stężeń ksenobiotyków dla organizmów wodnych i glebowych. W kręgu zainteresowań naukowych znajdują się również zagadnienia efektywności biodegradacji zanieczyszczeń wraz z ekotoksykologiczną oceną procesów. Prowadzi zajęcia m.in. z ekotoksykologii, toksykologii, podstaw biologicznych w uzdatnianiu wody i oczyszczaniu ścieków, biochemii i biologii środowiska.
Jest członkiem krajowych i międzynarodowych towarzystw naukowych, w tym Society of Environmental Toxicology and Chemistry oraz komitetów naukowych szeregu cyklicznych konferencji. Uczestniczy w pracach Sekcji Inżynierii Sanitarnej, Komitetu Inżynierii Lądowej i Wodnej Wydziału IV Nauk Technicznych Polskiej Akademii Nauk. Zasiada w radzie naukowej Uczelnianego Centrum Badawczego Obronności i Bezpieczeństwa, jest członkiem Platformy Ekspertów Politechniki Warszawskiej.
Artykuły publikowała m.in. w takich czasopismach jak: "Environment International", "Archives of Environmental Protection", "Desalination and Water Treatment" oraz "Polish Journal of Environmental Studies".
Odznaczona Srebrnym Krzyżem Zasługi, Złotym Medalem za Długoletnią Służbę, Medalem Komisji Edukacji Narodowej, Srebrnym Medalem 100-lecia Odnowienia Tradycji Politechniki Warszawskiej, laureatka w konkursie „Złotej Kredy".

</doc>
<doc id="3645453" url="https://pl.wikipedia.org/wiki?curid=3645453" title="Primrose (Anglia)">
Primrose (Anglia)

Primrose – osada w Anglii, w Tyne and Wear, w dystrykcie (unitary authority) South Tyneside. W 2011 miejscowość liczyła 8001 mieszkańców.

</doc>
<doc id="3645455" url="https://pl.wikipedia.org/wiki?curid=3645455" title="Budimex">
Budimex

Budimex SA – polskie przedsiębiorstwo budowlane z siedzibą w Warszawie.
Działalność.
Obecnie Budimex koncentruje się na rynku polskim. Działa w sektorach infrastruktury: drogowej, kolejowej, lotniskowej; budownictwa kubaturowego, energetycznego, przemysłowego i ekologicznego i stopniowo zwiększa swoje zaangażowanie w sektorze facility management oraz gospodarki odpadami.
Grupa Budimex zatrudnia ponad 7 tysięcy osób i współpracuje rocznie z 10 tysiącami kontrahentów. Do grupy należą:
Inwestorem strategicznym jest hiszpańska firma Ferrovial. Spółka notowana jest na warszawskiej GPW, do końca 2019 roku wchodziła również w skład RESPECT Indeksu, a obecnie od września 2019 roku wchodzi w skład WIG-ESG.
Budimex jest jednym z sygnatariuszy Porozumienia dla Bezpieczeństwa w Budownictwie. Firma wdrożyła i realizuje dwa programy społeczne: Hello ICE i Program społeczny Budimex – Strefa Rodzica. Budimex Dzieciom.
W 2019 50% pracowników firmy – podwykonawców to były osoby z zagranicy. Głównie z Ukrainy i Białorusi.

</doc>
<doc id="3645459" url="https://pl.wikipedia.org/wiki?curid=3645459" title="Boldon Colliery">
Boldon Colliery

Boldon Colliery – osada w Anglii, w Tyne and Wear, w dystrykcie (unitary authority) South Tyneside. W 2011 miejscowość liczyła 9227 mieszkańców.

</doc>
<doc id="3645468" url="https://pl.wikipedia.org/wiki?curid=3645468" title="Westoe">
Westoe

Westoe – dzielnica miasta South Shields, w Anglii, w Tyne and Wear, w dystrykcie (unitary authority) South Tyneside. W 2011 roku dzielnica liczyła 8080 mieszkańców.

</doc>
<doc id="3645474" url="https://pl.wikipedia.org/wiki?curid=3645474" title="Jessica Parker Kennedy">
Jessica Parker Kennedy

Jessica Parker Kennedy (ur. 3 października 1984 w Calgary) – kanadyjska aktorka filmowa i telewizyjna o włosko-afrykańsko-rosyjskich korzeniach. Wystąpiła m.in. w serialach "Tajemny krąg", "Tajemnice Smallville", "Kaya", "Piraci" i "The Flash".

</doc>
<doc id="3645475" url="https://pl.wikipedia.org/wiki?curid=3645475" title="Janusz Rosiak">
Janusz Rosiak

Janusz Marian Rosiak (ur. 1946 w Łodzi) – polski naukowiec, profesor nauk chemicznych, wykładowca akademicki.
Życiorys.
Urodził się w 1946 roku w Łodzi. W roku 1964 uzyskał z pierwszą lokatą maturę w III LO im. T. Kościuszki w Łodzi. Dyplom magistra inżyniera otrzymał w roku 1969 po ukończeniu studiów na Wydziale Chemicznym PŁ. Odbył roczne asystenckie studia przygotowawcze w Katedrze Chemii Fizycznej Wydziału Chemicznego, a następnie dwa lata pracował w Wolskich Zakładach Przemysłu Barwników w Woli Krzysztoporskiej. W roku 1972 roku podjął pracę w Międzyresortowym Instytucie Techniki Radiacyjnej PŁ (w Zespole Chemii Radiacyjnej Polimerów) i kontynuuje ją do chwili obecnej. Od 1986 roku kierował pracami Grupy Badawczej Biomateriałów, po habilitacji i uzyskaniu tytułu profesora objął kierownictwo Zespołu Chemii Radiacyjnej Stosowanej MITR PŁ.
Stopień naukowy doktora uzyskał w 1981 roku, a doktora habilitowanego w 1992 roku. W 1997 roku uzyskał tytuł naukowy profesora nauk chemicznych. Odbył długoterminowe staże naukowe w Hahn-Meitner Institut (Berlin Zachodni) oraz w Takasaki Radiation Chemistry Research Establishment (Japonia). Od roku 2002 pracuje w PŁ na stanowisku profesora zwyczajnego.
Jego zainteresowania naukowe koncentrują się wokół zagadnień chemii radiacyjnej polimerów, a zwłaszcza wykorzystania promieniowania jonizującego do wytwarzania i modyfikacji biomateriałów. Posiada w swoim dorobku ponad 150 publikacji w czasopismach o cyrkulacji międzynarodowej (indeks Hirscha 35), kilkaset doniesień konferencyjnych, ponad 30 udzielonych patentów polskich i zagranicznych oraz jest głównym twórcą, wdrożonej w Polsce i innych krajach, radiacyjnej technologii wytwarzania opatrunków hydrożelowych (tzw. metoda Rosiaka). Do osiągnięć aplikacyjnych należą opracowane technologie wytwarzania: hydrożelowych systemów do indukcji porodów, hybrydowej trzustki, chitozanowego preparatu jako dodatku diety, dozymetru żelowego do radioterapii, hydrożelowych substytutów dysków kręgowych, powierzchni termoczułych. Do istotnych osiągnięć naukowych należy ponadto opracowanie uniwersalnego równania sieciowania polimerów (wspólnie z prof. A. Charlesby) oraz radiacyjnej metody wytwarzania nanożeli polimerowych (Łódzka Eureka 2006). Jego publikacje cytowane były w literaturze światowej dotychczas ponad 4100 razy, a do najczęściej cytowanych należą prace poświęcone radiacyjnej syntezie hydrożeli oraz kinetyce reakcji rodnikowych.
Wypromował 12 doktorów, z których pierwszy (Piotr Ulański - obecnie profesor zwyczajny) uzyskał nagrodę Prezesa Rady Ministrów RP za najlepszą pracę doktorską w chemii w roku 1996; sześciu z nich zatrudnionych jest na stanowiskach profesorów. Kierował 25 wielomiesięcznymi stażami naukowymi odbywanymi w jego Zespole Badawczym przez stypendystów MAEA i UE. Od roku 1994 kieruje pracami stworzonego przez siebie Zespołu Chemii Radiacyjnej Stosowanej MITR, a od roku 2000 – utworzonego w wyniku ogólnopolskiego konkursu, Centrum Doskonałości „Zastosowanie Laserów i Biomateriałów w Medycynie”.
Od roku 1991 działa jako ekspert Międzynarodowej Agencji Energii Atomowej i na jej zlecenie odbył ponad 30 misji technicznych w wielu krajach świata (Indonezji, Malezji, w Chinach, Brazylii, Iranie, Arabii Saudyjskiej, Białorusi, Kazachstanie, Sri Lance, Kubie, Syrii, Egipcie, Algierii) oraz przebywał jako visiting professor w wielu zagranicznych ośrodkach naukowych. Kierował i koordynował realizacją 6 projektów Unii Europejskiej w ramach V, VI i VII Programu Ramowego oraz wieloma projektami współfinansowanymi przez organizacje międzynarodowe (UE, MAEA, NATO). Przewodniczył Komitetom Organizacyjnym 10 Konferencji Międzynarodowej „Ionizing Radiation and Polymers”- IRaP2012 oraz 52 Zjazdu Polskiego Towarzystwa Chemicznego (Łódź, 2009). Jest współzałożycielem Fundacji Badań Radiacyjnych, a od roku 2008 pełni funkcję Przewodniczącego jej Rady. 
Nagrodzony m.in. Krzyżem Kawalerskim Orderu Odrodzenia Polski (2013), Złotym Krzyżem Zasługi (2000), Medalem Komisji Edukacji Narodowej (2009), Medalem Marii Skłodowskiej-Curie (PTCh - 2010) oraz Nagrodą Ministra Nauki i Szkolnictwa Wyższego za Całokształt Dorobku (2017). 

</doc>
<doc id="3645476" url="https://pl.wikipedia.org/wiki?curid=3645476" title="Jurij Pawłow">
Jurij Pawłow

Jurij Władimirowicz Pawłow (; ur. 05 października 1950 w Leningradzie, zm. 09 lutego 2016) – rosyjski reżyser i scenarzysta filmowy i teatralny.
W 1976 ukończył Leningradzki Państwowy Instytut Teatru, Muzyki i Kinematografii, od 1984 pracował w wytwórni filmowej Lenfilm, tam od 1989 był głównym redaktorem „Warsztatów Twórczych Pierwszego i Eksperymentalnego Filmu”. Był autorem ponad 70 artykułów z dziedziny kinematografii w wydawnictwach specjalistycznych i ogólnych, w Rosji i za granicą.
Reżyserskim debiutem Pawłowa był film "Sotworienije Adama".

</doc>
<doc id="3645477" url="https://pl.wikipedia.org/wiki?curid=3645477" title="Whiteleas">
Whiteleas

Whiteleas – osada w Anglii, w Tyne and Wear, w dystrykcie (unitary authority) South Tyneside. W 2011 miejscowość liczyła 8259 mieszkańców.

</doc>
<doc id="3645480" url="https://pl.wikipedia.org/wiki?curid=3645480" title="Cleadon Park">
Cleadon Park

Cleadon Park – dzielnica miasta South Shields, w Anglii, w Tyne and Wear, w dystrykcie (unitary authority) South Tyneside. W 2011 roku dzielnica liczyła 6890 mieszkańców.

</doc>
<doc id="3645481" url="https://pl.wikipedia.org/wiki?curid=3645481" title="West Park (Tyne and Wear)">
West Park (Tyne and Wear)

West Park – dzielnica miasta South Shields, w Anglii, w Tyne and Wear, w dystrykcie (unitary authority) South Tyneside. W 2011 roku dzielnica liczyła 7663 mieszkańców.

</doc>
<doc id="3645483" url="https://pl.wikipedia.org/wiki?curid=3645483" title="Jerzy Amirutzes">
Jerzy Amirutzes

Jerzy Amirutzes (gr., Γεώργιος Αμιρουτζής, ur. 1400, zm. 1470) – bizantyński minister cesarstwa Trapezuntu, filozof i uczony.
Urodził się Trapezuncie. Był uczestnikiem soboru we Florencji. Tam zdecydowanie poparł unię Kościołów, ale po powrocie do Konstantynopola złożył oświadczenia przeciwko prymatowi papieskiemu i Filioque. W okresie upadku Trapezuntu wszedł w kontakt ze swoim bratankiem wielkim wezyrem Mahmudem Paszą. 15 sierpnia 1461, po namowach Jerzego Dawid II Wielki Komnen zdecydował się poddać. W zamian otrzymał wysokie uposażenie oraz zgodę na osiedlenie się w Tracji wraz z całą rodziną. Amirutzes w nagrodę otrzymał ziemie w imperium osmańskim.
W marcu 1463 roku doniósł władzom tureckim, że były cesarz Dawid II Wielki Komnen otrzymał list od swojej bratanicy. Despina Chatun, żona Uzun Hasana proponowała, aby jej brat Aleksy bądź jeden z synów Dawida przybył, aby ją odwiedzić. Mehmed Zdobywca uznał to za zdradę. 1 listopada został ścięty z rozkazu Mehmeda II Dawid razem z bratem, siedmioma synami i bratankiem Aleksym (synem Jana IV Komnena) w więzieniu Siedmiu Wież w Konstantynopolu.
W kolejnych latach Jerzy Amirutzes odgrywał ważną rolę (zajmował się finansami patriarchatu) w intronizacji kolejnych kandydatów na stanowisko Patriarchy Konstantynopola.

</doc>
<doc id="3645484" url="https://pl.wikipedia.org/wiki?curid=3645484" title="West Park (Merseyside)">
West Park (Merseyside)

West Park – dzielnica miasta St Helens w Anglii, w Merseyside, w dystrykcie (unitary authority) St. Helens. W 2011 roku dzielnica liczyła 11 392 mieszkańców.

</doc>
<doc id="3645488" url="https://pl.wikipedia.org/wiki?curid=3645488" title="East Hoathly">
East Hoathly

East Hoathly – wieś w Anglii, w East Sussex. W 2015 miejscowość liczyła 918 mieszkańców. W 1961 roku civil parish liczyła 737 mieszkańców.

</doc>
<doc id="3645491" url="https://pl.wikipedia.org/wiki?curid=3645491" title="Polenweg">
Polenweg

Polenweg lub Polenstrasse to nazwa polnych dróg, leśnych ścieżek i ulic w Szwajcarii, które zostały zbudowane w trakcie II wojny światowej przez internowanych polskich żołnierzy z 2 Dywizji Strzelców Pieszych generała Bronisława Prugara-Ketlinga.
Historia.
W kampanii francuskiej 1940 dywizja toczyła, mimo niepełnego wyposażenia, walki z przeważającymi siłami Wehrmachtu w Alzacji. Po ustaniu możliwości oporu 19 czerwca większość sił dywizji przekroczyła granicę francusko-szwajcarską i została internowana przez Szwajcarów.
Internowani Polacy zatrudnieni byli głównie przy budowie dróg i mostów, odwadniania bagien oraz w rolnictwie. Ogólnie zbudowali około 450 kilometrów dróg, mostów i kanałów.

</doc>
<doc id="3645493" url="https://pl.wikipedia.org/wiki?curid=3645493" title="Westdean">
Westdean

Westdean lub West Dean – wieś w Anglii, w East Sussex. W 1961 roku civil parish liczyła 64 mieszkańców.

</doc>
<doc id="3645494" url="https://pl.wikipedia.org/wiki?curid=3645494" title="West Dean (East Sussex)">
West Dean (East Sussex)



</doc>
<doc id="3645496" url="https://pl.wikipedia.org/wiki?curid=3645496" title="Ripe (East Sussex)">
Ripe (East Sussex)

Ripe – wieś w Anglii, w East Sussex. W 1961 roku civil parish liczyła 369 mieszkańców. Ripe jest wspomniana w Domesday Book (1086) jako "Ripe".

</doc>
<doc id="3645502" url="https://pl.wikipedia.org/wiki?curid=3645502" title="Pomnik UPA w Hruszowicach">
Pomnik UPA w Hruszowicach

Pomnik Ukraińskiej Powstańczej Armii w Hruszowicach – nieistniejący monument upamiętniający UPA znajdujący się w latach 1994–2017 w Hruszowicach.
Historia.
Pomnik ku czci UPA na cmentarzu komunalnym w Hruszowicach (w płd.-zach. części wsi) został nielegalnie wybudowany w październiku 1994 r. z inicjatywy byłych bojowników UPA z Polski i Ukrainy. Gotowe fragmenty kamienne i tablice zostały przywiezione ze Lwowa, a postawił je na zbudowanym przez siebie cokole mieszkaniec Hruszowic, były członek UPA (nie żyjący już p. Kiwera). Pomnik miał ok. 4 metrów wysokości i był wzniesiony z piaskowca w kształcie łuku bramy połączonej na szczycie metalowym tryzubem. W prześwicie bramy znajdował się metalowy krzyż oraz pięć tablic z żeliwa z napisami. 
Na napisach na płytach pomnika (w języku ukraińskim), oprócz naczelnego: "Chwała bohaterom UPA/bojownikom o wolność Ukrainy", wymieniono z nazwy poszczególne cztery kurenie UPA, działające niegdyś w regionie. Miał upamiętniać 14 członków UPA z kurenia "Żelaźniaka", którzy zginęli w walce z wojskiem polskim w pobliżu Hruszowic w 1946 r. o tzw. Zakerzonie.
Kontrowersje.
Przez stronę polską pomnik był często postrzegany jako zawierający liczne odniesienia do nacjonalizmu ukraińskiego, a zwłaszcza do skrajnie ekstremistycznego jego odłamu, czyli UPA (odpowiedzialną za czystki etniczne i ludobójstwo ludności polskiej). Strona ukraińska przeciwnie, często oceniała UPA jako organizację patriotyczną, walczącą o niepodległość Ukrainy. Wynikłe stąd różnice w ocenie znaczenia pomnika skutkowały ciągle ponawianymi żądaniami jego rozbiórki (pod pretekstem braku pozwolenia na jego budowę) lub jego znaczącej modyfikacji, aby złagodzić "nacjonalistyczny" charakter monumentu. 
Pomnik był wielokrotnie dewastowany, m.in. w maju 2015 r. nieznani sprawcy zabrali tablice z żeliwa. Kolejne żądania likwidacji pomnika, wstrzymane zostały jednak przez przypuszczenie, że pod pomnikiem są pochowane zwłoki ludzkie (być może bojowników UPA), co spowodowało uznanie pomnika za mogiłę i wstrzymanie planów rozbiórki.
Rozbiórka.
26 kwietnia 2017 r. pomnik został rozebrany w ramach akcji czynu społecznego. Cmentarz, na którym stanął pomnik, był własnością gminy Stubno. Decyzję o rozbiórce obiektu podjął wójt Janusz Słabicki, podkreślając, że naruszał on co najmniej 11 aktów prawnych. Według Janusza Słabickiego pomnik UPA nie był pomnikiem lecz nielegalnym upamiętnieniem. Zostało ono usunięte również ze względów estetycznych, i jego zdaniem popierała to większość mieszkańców gminy i wszystkich Polaków. 
Demontaż monumentu został potępiony przez Związek Ukraińców w Polsce, który określił ją jako antyukraińską prowokację.

</doc>
<doc id="3645503" url="https://pl.wikipedia.org/wiki?curid=3645503" title="Kot amerykański krótkowłosy">
Kot amerykański krótkowłosy

Kot amerykański krótkowłosy – naturalna rasa kota wywodząca się z Ameryki Północnej. Jej przedstawiciele charakteryzują się masywną, silną sylwetką, grubą i gęstą sierścią, a także przyjacielskim usposobieniem. Popularność rasa ta zyskała dopiero po II wojnie światowej. Koty te są hodowane najczęściej w Stanach Zjednoczonych oraz Japonii, natomiast znacznie rzadziej w Europie ze względu na obecność tutejszych krewniaków.
Historia.
Za przodków tej rasy uważa się europejskie koty, które przybyły do Ameryki w XVII wieku wraz z pierwszymi osadnikami. Źródła podają, że wśród załogi angielskiego żaglowca Mayflower znajdował się „krótkowłosy, wielokolorowy kot” (choć w rzeczywistości musiała być tam co najmniej para, gdyż wkrótce narodziły się pręgowane kocięta). Zwierzęta te w czasie podróży miały za zadanie zapobiegać rozprzestrzenianiu się szczurów i innych gryzoni – początkowo na pokładzie statków, na których płynęły, a później na farmach i w miastach. Wraz z początkiem XVIII wieku koty amerykańskie krótkowłose stały się elementem nie tylko gospodarstw domowych, ale także urzędów pocztowych, gdzie uniemożliwiały gryzoniom niszczenie korespondencji.
Przez wiele lat amerykański kot krótkowłosy nosił miano pospolitego dachowca i był lekceważony przez hodowców. Dopiero w XX wieku, gdy do Ameryki zaczęły napływać nowe, zagraniczne rasy kotów i w wyniku krzyżowania ich z rodzimymi osobnikami powstały mioty kociąt o odmiennym usposobieniu i wyglądzie niż dobrze znany kot amerykański, hodowcy postanowili rozpocząć hodowlę krajowej rasy w celu zachowania jej czystości (głównie pod względem usposobienia, wyglądu, długości futra, wzoru i koloru sierści). Główny problem stanowiło odróżnienie osobników wyhodowanych z zachowaniem wszelkich standardów od zwykłych dachowców, gdyż różnice niejednokrotnie były znikome. Cechy amerykańskiego kota krótkowłosego uwypukliły się dopiero w kolejnych pokoleniach, ponieważ rozmnażano osobniki tak, by wzmocnić i ugruntować charakterystyczne atrybuty tej rasy (wśród kotów żyjących na wolności zjawisko takie nie jest obserwowane).
Pierwotnie przedstawicieli amerykańskich kotów krótkowłosych nazywano po prostu „krótkowłosymi”. Według zapisków z pierwszej amerykańskiej wystawy, która odbyła się w 1895 roku w Madison Square Garden w Nowym Jorku, w pokazie wzięło udział 46 osobników tej rasy. Rok później jeden z kotów został wystawiony na sprzedaż za 2500 USD. Krótkowłose koty były jedną z pierwszych pięciu ras, które w 1906 roku uznało i zarejestrowało The Cat Fanciers’ Association (CFA). Pomimo że jest to rasa wywodząca się z Ameryki Północnej, jej pierwszym zarejestrowanym przez CFA przedstawicielem (i jednocześnie oficjalnym championem) był urodzony w 1900 roku w Wielkiej Brytanii rudy, pręgowany kocur o imieniu "Bell of Bradford". Po sprowadzeniu go do USA, przez dziewięć lat brał udział w różnych wystawach i tylko raz nie odniósł zwycięstwa.
W celu wyraźnego rozróżnienia kotów krótkowłosych na te sprowadzane z Wielkiej Brytanii oraz te wyhodowane w Ameryce, dokonano zmiany nazwy rasy z „krótkowłose” na „rodzime krótkowłose” (lub „krajowe krótkowłose”). Nie doprowadziło to jednak do dokonania wyraźnego rozgraniczenia w świadomości Amerykanów, dlatego też w 1965 lub 1966 roku oficjalnie przyjęto nazwę „amerykański krótkowłosy”.
Charakter.
Koty tej rasy mają bardzo spokojne, przyjacielskie usposobienie. Łatwo nawiązują kontakt nie tylko z ludźmi, ale także innymi zwierzętami domowymi. Są bystre, inteligentne i ciekawe otaczającego je świata, polują gdy tylko mają ku temu okazję. Miauczą rzadko i mało barwnie. Potrafią same organizować sobie zabawę, choć bardzo dobrze czują się też w towarzystwie człowieka. Nie są to koty wymagające, jednak nie należy pozostawiać ich samych na dłuższy czas, gdyż mogą popaść w depresję.
Zdrowie i pielęgnacja.
Poza sporadycznym szczotkowaniem, mającym na celu usunięcie martwych włosów, ich futro nie wymaga specjalnej pielęgnacji. Ta amerykańska rasa cechuje się dobrym zdrowiem, jej przedstawiciele dożywają wielu lat. Są to koty krzepkie, a utrzymanie dobrej kondycji nie sprawia im problemu. Osobniki w wieku średnim i starsze wykazują podwyższone ryzyko zachorowania na kardiomiopatię przerostową (HCM), do której rasa ta jest predysponowana.

</doc>
<doc id="3645504" url="https://pl.wikipedia.org/wiki?curid=3645504" title="Chalvington">
Chalvington

Chalvington – wieś w Anglii, w East Sussex. W 1961 roku civil parish liczyła 126 mieszkańców. Chalvington jest wspomniana w Domesday Book (1086) jako "Calvintone"/"Caveltone".

</doc>
<doc id="3645505" url="https://pl.wikipedia.org/wiki?curid=3645505" title="Ratmir Bobowikow">
Ratmir Bobowikow

Ratmir Stiepanowicz Bobowikow (ros. Ратмир Степанович Бобовиков, ur. 12 lipca 1927 w mieście Łodiejnoje Pole, zm. 1 sierpnia 2002) – radziecki działacz państwowy i partyjny.
Życiorys.
Od 1947 w WKP(b), 1951 ukończył Leningradzki Instytut Elektrotechniczny, później został kandydatem nauk technicznych. Od 1962 funkcjonariusz partyjny, w 1972 sekretarz Komitetu Miejskiego KPZR w Leningradzie, 1972-1978 sekretarz Komitetu Obwodowego KPZR w Leningradzie, 1976-1981 członek Centralnej Komisji Rewizyjnej KPZR. Od 19 kwietnia 1978 do 31 października 1980 II sekretarz Komitetu Obwodowego KPZR w Leningradzie, od listopada 1980 do grudnia 1983 przewodniczący Komitetu Wykonawczego Leningradzkiej Rady Obwodowej, od 16 grudnia 1983 do 10 sierpnia 1989 I sekretarz Komitetu Obwodowego KPZR we Włodzimierzu, 1981-1990 zastępca członka KC KPZR. Deputowany do Rady Najwyższej ZSRR 10 i 11 kadencji. Od 1989 na emeryturze.

</doc>
<doc id="3645507" url="https://pl.wikipedia.org/wiki?curid=3645507" title="Pawieł Prokudin">
Pawieł Prokudin

Pawieł Nikołajewicz Prokudin (ros. Павел Николаевич Прокудин; mołd. Pavel Prokudin; ur. 17 kwietnia 1966 w rejonie moszkowskim) – naddniestrzański polityk, premier Naddniestrza od 23 grudnia 2015 do 17 grudnia 2016.
Nie należy do żadnej partii. Objął urząd po rezygnacji Tatjany Turanskiej i tymczasowym sprawowaniu władzy przez Majię Parnas.
Złożył urząd po zakończeniu kadencji Prezydenta Jewgienija Szewczuka.

</doc>
<doc id="3645509" url="https://pl.wikipedia.org/wiki?curid=3645509" title="Pavel Prokudin">
Pavel Prokudin



</doc>
<doc id="3645514" url="https://pl.wikipedia.org/wiki?curid=3645514" title="NoHo Arts District">
NoHo Arts District

NoHo Arts District – jedna z dzielnic Los Angeles, w San Fernando Valley. Leży na południe od North Hollywood, graniczy z dzielnicami Valley Village od zachodu i Toluca Woods (część Toluca Lake) od wschodu. Obszar określony jest przez Hatteras Street na północy, Cahuenga Blvd na wschodzie, Tujunga Avenue na zachodzie i Camarillo Street na południu.
NoHo jako dystrykt teatrów i sztuki ustanowiony został w 1992 roku przez właścicieli teatrów i lokalnego biznesu przy wsparciu "City of Los Angeles' Department of Cultural Affairs". Nazwa NoHo nawiązuje do słynnej dzielnicy Manhattanu – SoHo.
W okolicy znajduje się ponad 30 profesjonalnych teatrów, galerie sztuki, profesjonalne studia taneczne, profesjonalne studia nagrań.
W dzielnicy znajduje się stacja czerwonej linii metra – North Hollywood oraz pomarańczowa linia szybkiej komunikacji autobusowej.
Nieoficjalny podział dystryktu przedstawia się następująco:

</doc>
<doc id="3645517" url="https://pl.wikipedia.org/wiki?curid=3645517" title="Marian Kouba">
Marian Kouba

Marian Kouba (ur. 21 marca 1920 we Lwowie, zm. 2 września 2014 w Poznaniu) – polski śpiewak operowy (tenor). 
Życiorys.
Syn stolarza Piotra Kouby i Marii z domu Magdziarczyk. Do szkoły powszechnej i gimnazjum uczęszczał we Lwowie. W 1938 powołany do służby wojskowej. W 1939 przeniesiony do Poznania, do 7. Pułku Artylerii Ciężkiej. 24 września 1939 zakończył kampanię wrześniową w Puszczy Kampinoskiej. Wzięty do niewoli, osadzony był w następujących oflagach i stalagach: XIa Osterode, Oberlangen, Hoffnungsthal, Hangelar. Z tego ostatniego obozu zbiegł. W grudniu 1946 powrócił do Polski, gdzie zatrzymał się u brata w Krakowie i pracował jako urzędnik w Polskim Towarzystwie Zootechnicznym, zapisawszy się jednocześnie na Uniwersytet Jagielloński. W 1949 ukończył Szkołę Nauk Politycznych u prof. Ludwika Ehrlicha. 
Już od lat gimnazjalnych interesował się śpiewem, m.in. występował w chórach amatorskich. Zwrócił na niego uwagę Adam Didur i zaangażował do występów w Operze Lwowskiej. Jego pierwsze występy w tym charakterze to "Faworyta" Gaetano Donizetiego (1936) i "Janek" Władysława Żeleńskiego (1937). W 1947 zapisał się w Krakowie do Szkoły Operowej Czesława Zaremby i Anieli Szlemińskiej. Jego debiut (w partii Jontka w "Halce") odbył się 24 maja 1948. Bezpośrednio po nim uzyskał angaż do wędrownej "Opery rzek polskich", gdzie występował na barce od Opola do Szczecina. 
W grudniu 1951 otrzymał angaż do Opery Wrocławskiej, a do sezonu 1953/1954 przeniósł się na stałe do Poznania (pierwszy, gościnny, występ w tym mieście miał miejsce 23 maja 1953). W Operze Poznańskiej śpiewał ponad 50 czołowych partii tenorowych repertuaru polskiego i światowego. Kazimierz Nowowiejski napisał, że Kouba "ujął słuchaczy zarówno pięknością głosu tenorowego, jak i szczerą bezpośredniością swojej interpretacji" ("Holender tułacz", 1956). Jerzy Młodziejowski podkreślał, że "nie tylko bardzo pięknie interpretował muzykę lecz również przekonująco grał swoją rolę", miał "głos dalekonośny, dźwięczny, kryształowo czysty" ("Paria", 1958). 
Po festiwalu wagnerowskim w Dessau (1958) rozpoczął współpracę z berlińską Staatsoper, w której śpiewał m.in. po niemiecku. W latach 1962-1965 otrzymał angaż solisty w tej operze. Oprócz tego występował na scenach operowych w: Budapeszcie, Dreźnie, Belgradzie, Zagrzebiu, Moskwie, Woroneżu, Kijowie, Odessie, Ułan Ude, Pradze, Brnie, Cottbus, Jassach, Płowdiwie, Hanowerze, Hawanie, Genui, Liège, Brukseli, Gandawie, Tokio, Berlinie Zachodnim, USA i Holandii. Występował też w filharmoniach polskich, w dziełach oratoryjnych. Nagrał również płyty (1969, 1974).
Od 31 grudnia 1983 otrzymał angaż do Teatru Wielkiego w Warszawie.
Od 1969 prowadził działalność dydaktyczną na Akademii Muzycznej w Poznaniu. W 1976 został tam docentem.
Pochowany na Cmentarzu Junikowskim w Poznaniu(pole 30-1-13-30).
Życie prywatne.
Od 1955 żonaty z Jadwigą Myszkowską – solistką Teatru Wielkiego w Poznaniu, z którą miał córkę Jadwigę (1965).

</doc>
<doc id="3645522" url="https://pl.wikipedia.org/wiki?curid=3645522" title="F-IV-H">
F-IV-H

F-IV-H – czechosłowacki pływający czołg rozpoznawczy z okresu II wojny światowej.
Historia konstrukcji.
W październiku 1936 roku w armii czechosłowackiej pojawiła się koncepcja budowy pływającego czołgu rozpoznawczego. Odpowiedziały na to zapotrzebowanie dwie czechosłowackiej firmy zbrojeniowe: Škoda w Pilźnie i Českomoravská Kolben Daněk w Pradze. Firma ČKD oparła swój projekt na podwoziu czołgu lekkiego LT vz. 38, w ten sposób powstał prototyp oznaczony jako "F-IV-H", za który wojsko zapłaciła 718000 koron. Prototyp był gotowy jednak dopiero w 1939 roku, już po zajęciu Czechosłowacji przez Niemcy.
Próby tego czołgu rozpoczęły się w sierpniu 1939 roku, już przez Niemców. Po próbach, które trwały do 1940 roku, zgłoszono do prototypu szereg uwag i zlecono budowę kolejnego prototypu, w którym zamontowane większe pontony boczne, ponton z tyłu czołgu, poprawiono wieżyczkę oraz system wydechowy. Ten prototyp został zbudowany w 1941 roku i w 1942 roku poddano go próbom. Ostatecznie zrezygnowano z jego produkcji. Zbudowano tylko dwa prototypy.
Użycie.
Czołg rozpoznawczy F-IV-H był używany tylko do prób fabrycznych i poligonowych, nie został przyjęty na uzbrojenie.
Opis pojazdu.
Czołg F-IV-H został zbudowany na podwoziu czołgu lekkiego LT vz. 38, do którego po bokach zamiast osłon pancernych zamontowano pontony, które umożliwiały pływanie, w drugim prototypie dodatkowo zamontowano podobny ponton wypornościowy z tyłu. Załoga czołgu składała się z 3 członków, dowódcy/strzelca, kierowcy i radiotelegrafisty. Przedział bojowy znajdował się w przedniej części kadłuba, a w nim znajdowały się miejsca dla kierowcy i radiotelegrafisty, za nimi w obrotowej wieży znajdowało się stanowisko dowódcy. Czołg wyposażony był w czterocylindrowy silnik benzynowy, chłodzony wodą, przystosowany do stosowania mieszanki benzyny i etanolu, który umieszczony był w tylnej części kadłuba, oddzielonej grodzą ogniotrwała, od przedziału bojowego. Do pływania czołg posiadał dwie śruby. Uzbrojenie czołgu stanowił karabin maszynowy vz. 37 kal. 7,92 mm, umieszczony w kulistej lawecie w wieży czołgu i obsługiwany przez dowódcę czołgu. Pancerz czołgu był wykonany z płyt pancernych mocowany przy pomocy nitów do stalowych profili. Grubość pancerza wieżyczki, z przodu kadłuba wynosiła 14 mm, a góra i dół kadłuba 7 mm, pozostałe elementy zostały osłonięte blachami o grubości 6 mm.

</doc>
<doc id="3645526" url="https://pl.wikipedia.org/wiki?curid=3645526" title="Zwierzęta (serial animowany)">
Zwierzęta (serial animowany)

Zwierzęta – amerykański serial telewizyjny (komedia animowana) wyprodukowany przez Duplass Brothers Television. Twórcami serialu są Phil Matarese i Mike Luciano. Premierowy odcinek został wyemitowany 5 lutego 2016 roku przez HBO.
18 października 2018 roku, stacja HBO ogłosiła zakończenie produkcji serialu po trzech sezonach.
W Polsce serial był emitowany od 7 lutego 2016 roku do 12 października 2018 roku przez HBO Comedy i HBO3.
Fabuła.
Serial opowiada o życiu zwierząt mieszkających w Nowym Yorku.
Produkcja.
29 maja 2015 roku, HBO zamówiła dwa sezony serialu.
21 maja 2017 roku, stacja HBO przedłużyła serial animowany o trzeci sezon.

</doc>
<doc id="3645539" url="https://pl.wikipedia.org/wiki?curid=3645539" title="Kazimierz Młynarz">
Kazimierz Młynarz

Kazimierz Młynarz (ur. 11 stycznia 1933 w Biniewie, zm. 16 listopada 1999) – polski działacz kulturalny i filmowy, publicysta i animator kultury.
Życiorys.
Syn urzędnika kolejowego i powstańca wielkopolskiego Franciszka i Zofii z Gondów. Okupację hitlerowską spędził w Krotoszynie, terminując w zawodzie cukiernika, a także uczęszczając w pierwszym okresie do szkoły niemieckiej dla dzieci polskich. Naukę dokończył w Krotoszynie w 1945, a maturę zdał w Kościanie w 1951. Przebywał w Nowej Hucie, gdzie zdobył tytuł przodownika pracy. Potem przeniósł się do Poznania, gdzie zaczął studiować polonistykę na Uniwersytecie Poznańskim, interesując się w szczególności edytorstwem staropolskim. W 1955 uzyskał stopień magistra na podstawie pracy o unikatach Andrzeja Zbylitowskiego. W latach 1955-1956 był instruktorem poznańskiego Towarzystwa Wiedzy Powszechnej. Jeździł wtedy z wykładami po terenach Wielkopolski. W latach 1957-1965 pracował jako bibliotekarz w Bibliotece Uniwersyteckiej UAM. Od 1956 związany z ruchem dyskusyjnych klubów filmowych. Został prezesem Dyskusyjnego Klubu Filmowego "Kamera". W latach 1968-1975 członek Krajowej Rady Artystycznej Kin Studyjnych. Był kierownikiem kina "Muza" w Poznaniu.
W 1955 debiutował na łamach "Gazety Poznańskiej" pamfletem na krytyków i recenzentów. Od 1956 do 1957 był członkiem zespołu redakcyjnego czasopisma "Wyboje". Od 1960 do 1982 wygłaszał na antenie radia poznańskiego felietony filmowe pod pseudonimem "Krzysztof Kazimierski". Od 1 listopada 1965 pracował w redakcji "Nurtu" (od 1 grudnia 1974 jako redaktor naczelny).
Oprócz działalności dziennikarskiej i felietonistycznej publikował rozprawy z historii kina i filmu, w tym wielkopolskiego. Interesował się kinematografią radziecką, niemiecką i japońską. Inspirował i organizował imprezy filmowe w Poznaniu i Wielkopolsce. Przetłumaczył i opatrzył wstępem książkę Ingmara Bergmana "Scenariusze" (1973, 1977), a także napisał wstęp do "Scen z życia małżeńskiego" (1976). Przygotował do publikacji (wraz z Edmundem Makowskim) wspomnienia uczestników kampanii wrześniowej z Wielkopolski ("Dni klęski, dni chwały"). Napisał wstęp do gwarowych gawęd Stanisława Strugarka "Wuja Ceśku opowiada" (1977). Był też animatorem ruchu pamiętnikarskiego Wielkopolan i konkursów pamiętnikarskich. Był współzałożycielem Klubu Pamiętnikarzy przy Wielkopolskim Towarzystwie Kulturalnym (1981).
Odznaczenia.
Odznaczony Złotym Krzyżem Zasługi, Medalem KEN, Odznaką Zasłużonego Działacza Kultury, Brązowym Medalem "Za zasługi dla obronności kraju", Medalem XXX-lecia PRL, Odznaką Honorową Miasta Poznania, Medalem Marcina Kasprzaka oraz Krzyżem Kawalerskim Orderu Odrodzenia Polski (1985). Był członkiem honorowym poznańskiej "Pro Sinfoniki".
Życie prywatne.
Żonaty z Marią Lemke (bibliotekarką, od 1965). Miał z nią dwójkę dzieci: Miłosza (1972 – 2021) i Dobrochnę (1974).

</doc>
<doc id="3645543" url="https://pl.wikipedia.org/wiki?curid=3645543" title="Jan Miller">
Jan Miller

Jan Dean Miller (ur. 7 kwietnia 1942 w Dubois, USA) – amerykański inżynier, profesor University of Utah, specjalista w dziedzinie chemii oraz technologii chemicznej i inżynierii materiałowej. Twórca międzynarodowej szkoły naukowej technologii przerobu surowców mineralnych i energetycznych.
Życiorys.
Absolwent Pennsylvania State University – Mineral Preparation Engineering (1964) oraz Colorado School of Mines – Metallurgical Engineering (1966), gdzie w 1969 doktoryzował się. W latach 1966–1969 pracował w fabrykach w USA. Od 1968 pracuje w University of Utah – od 1970 r. na stanowisku Associate Professor (profesor nadzwyczajny), od 1972 jako Assistant Professor (docent), a od 1978 jako Full Professor (profesor). Od 2002 pełni funkcję kierownika Department of Metallurgical Engineering w University of Utah. Wyróżniony tytułem wybitnego profesora metalurgii w 2008.
Od 1980 współpracował z Politechniką Gdańską (PG) jako wykładowca na Studium Doktoranckim. Współorganizował i uczestniczył w międzynarodowych konferencjach chemicznych w Polsce.
Zainicjował staże naukowe i praktyki profesorów, doktorantów i magistrantów PG w przemyśle chemicznym Stanów Zjednoczonych oraz różnorodną pomoc dla Wydziału Chemicznego PG w zakresie wyposażenia laboratoryjnego, aparatury badawczej oraz anglojęzycznych publikacji naukowych.
Promotor 50 doktorów. Twórca i inicjator badań nad techniką mikrotomografii komputerowej w badaniach naukowych nad technologiami przerobu surowców mineralnych. Doktor honoris causa University of Pretoria (2007) i Politechniki Gdańskiej (2010), honorowy profesor Central South University w Changsha w Chinach (2007).
Członek National Academy of Engineering, Society of Mining Metallurgy and Exploration (1993-), redaktor wiodących czasopism naukowych, m.in. International Journal of Mineral Processing, Hydrometallurgy Coal Preparation.
Jest autorem ponad 540 publikacji, w tym 8 książek oraz kilkudziesięciu patentów i rozwiązań wdrożonych w przemyśle Stanów Zjednoczonych, Kanady i Chin, m.in.: napowietrznego hydrocyklonu do usuwania zawiesiny ze ścieków czy przetwarzania piasków roponośnych w produkcji syntetycznej ropy naftowej. Współpracuje z instytutami badawczymi i uczelniami w Wielkiej Brytanii, Polsce, Francji, Chinach, Republice Południowej Afryki, Ekwadorze, Egipcie, Chile, Australii.

</doc>
<doc id="3645544" url="https://pl.wikipedia.org/wiki?curid=3645544" title="Anna-Teresa Tymieniecka">
Anna-Teresa Tymieniecka

Anna Teresa Tymieniecka (ur. 28 lutego 1923 w Marianowie koło Mławy, zm. 7 czerwca 2014) – amerykańska filozof polskiego pochodzenia.
Życiorys.
Anna Teresa Tymieniecka urodziła się w polsko-żydowskiej rodzinie. Była córką Władysława Tymienieckiego i Marii Ludwiki z domu Loewenstein. Po II wojnie światowej zajęła się studiami filozoficznymi na Uniwersytecie Jagiellońskim, jednocześnie uczęszczając do Akademii Sztuk Pięknych w Krakowie. Napisała rozprawę doktorską na temat filozofii Romana Ingardena i Nicolaia Hartmanna, a także obroniła drugi doktorat z literatury francuskiej i filozofii.
Od 1952 do 1953 roku studiowała w Collège d’Europe w Brugii, a od 1955 roku wykładała na Oregon State College. 
Pierwszym mężem był krakowski artysta-malarz Leszek Dutka. W 1956 roku wyszła za amerykańskiego ekonomistę i biznesmena Hendrika S. Houthakkera, pozostali małżeństwem do jego śmierci w 2008 roku. Para doczekała się trojga dzieci.
Tymieniecka była założycielką lub współzałożycielką kilku towarzystw naukowych, m.in. Międzynarodowego Towarzystwa Fenomenologii i Nauk Humanistycznych (), Towarzystwa Fenomenologii, Estetyki i Sztuk Pięknych () oraz Towarzystwa Badań nad Husserlem i Fenomenologią (). Od 1968 roku była redaktorką książkowej serii „Analecta Husserliana”, a od 1976 roku prezesem założonego przez siebie Światowego Instytutu Fenomenologii (). Członek korespondencyjny zamiejscowy Polskiego Towarzystwa Naukowego na Obczyźnie (od 1970).
W 1973 roku zaprzyjaźniła się z kardynałem Karolem Wojtyłą. Przyjaźń trwała do śmierci Wojtyły w 2005 roku, Tymieniecka odwiedziła go ostatni raz na dzień przed jego śmiercią. W wydanej w 1997 roku biografii Jana Pawła II "His Holiness" Carl Bernstein i Marco Politi twierdzą, że historia tej przyjaźni jest kluczowa dla zrozumienia postaci polskiego papieża. W 2008 roku Tymieniecka sprzedała polskiej Bibliotece Narodowej kolekcję listów napisanych do niej przez Jana Pawła II.
Zmarła w 2014 roku. Jej przyjaźń z papieżem stała się kanwą dla filmu dokumentalnego BBC"Sekretne listy Jana Pawła II".
Listy Jana Pawła II do Anny-Teresy Tymienieckiej znajdują się w zbiorach Biblioteki Narodowej.

</doc>
<doc id="3645545" url="https://pl.wikipedia.org/wiki?curid=3645545" title="Droga ekspresowa R43 (Czechy)">
Droga ekspresowa R43 (Czechy)



</doc>
<doc id="3645551" url="https://pl.wikipedia.org/wiki?curid=3645551" title="RIPE">
RIPE



</doc>
<doc id="3645553" url="https://pl.wikipedia.org/wiki?curid=3645553" title="Cezary Szczepaniak">
Cezary Szczepaniak

Cezary Szczepaniak (ur. 1935 w Tuszynie, zm. 10 października 2016) – polski naukowiec, profesor nauk technicznych, wykładowca akademicki, specjalista w zakresie teorii i konstrukcji pojazdów, prezes Polskiego Towarzystwa Naukowego Motoryzacji.
Życiorys.
Urodził się w 1935 roku w Tuszynie. W 1957 roku uzyskał tytuł magistra inżyniera na Wydziale Mechanicznym Politechniki Łódzkiej i w tym samym czasie podjął pracę w Katedrze Budowy Samochodów – od 1970 roku jednostka ta działa w ramach Instytutu Pojazdów. W latach 1984–2004 Szczepaniak pełnił funkcję dyrektora Instytutu.
Stopień doktora uzyskał w 1965 roku, habilitował się w 1972 roku, profesorem nadzwyczajnym został w 1982 roku, a w 1992 roku uzyskał stanowisko profesora zwyczajnego. Na Politechnice Łódzkiej pełnił funkcję prodziekana ds. naukowych Wydziału Mechanicznego praz prorektora ds. rozwoju.
Szczepaniak wykładał i prowadził prace badawcze w zagranicznych uczelniach: Strathclyde University oraz Bell College of Technology w Szkocji, Universidad de la Habana na Kubie, Universidad Nacional Autonoma de Mexico i Universidad Autonoma de Guanajuato w Meksyku. Jego zainteresowania ogniskowały się wokół problemów konstrukcji oraz automatyzacji układów napędowych i hamulcowych, przekładni hydrodynamicznych, doświadczalnych i numerycznych badań dynamiki pojazdów oraz koncepcji rozwiązań struktur wewnętrznych pojazdów inteligentnych. Był autorem 8 książek, ponad 100 artykułów i referatów naukowych oraz 3 skryptów i 8 patentów. Wypromował 6 doktorów. W jego dorobku znajdują się też publikacje o charakterze publicystycznym, których tematyka dotyczy problemów życia akademickiego oraz pracy inżynierów konstruktorów w Polsce oraz dziewięć tomików poezji.
Szczepaniak był inicjatorem powstania w 1994 roku Polskiego Towarzystwa Naukowego Motoryzacji. Od 1978 roku był członkiem korespondentem Academia Nacional de Ingenieria A.C. de Mexico. Był członkiem Komitetu Transportu PAN, Komisji Naukowo-Problemowej Motoryzacji PAN, The International Harmoonized Research Activities Working Group of Inteligent Transport System oraz wieloletnim przewodniczącym Rady Naukowej Instytutu Transportu Samochodowego w Warszawie.
Za swoją działalność naukową otrzymał szereg nagród, w tym – jako jedyny z Polaków – nagrodę Rządu Stanów Zjednoczonych Ameryki Północnej „Award for Safety Engineering Excellence”. Był wyróżniony wieloma odznaczeniami, m.in. Krzyżem Komandorskim i Krzyżem Oficerskim Orderu Odrodzenia Polski oraz Medalem Komisji Edukacji Narodowej. W 2004 roku otrzymał Nagrodę Miasta Łodzi,

</doc>
<doc id="3645555" url="https://pl.wikipedia.org/wiki?curid=3645555" title="Droga ekspresowa R56 (Czechy)">
Droga ekspresowa R56 (Czechy)



</doc>
<doc id="3645556" url="https://pl.wikipedia.org/wiki?curid=3645556" title="Mała Syrenka (film 1976)">
Mała Syrenka (film 1976)

Mała Syrenka (czes. "Malá mořská víla") – baśń filmowa produkcji czechosłowackiej z 1976 roku, nawiązująca do baśni "Mała Syrenka" Hansa Christiana Andersena.

</doc>
<doc id="3645557" url="https://pl.wikipedia.org/wiki?curid=3645557" title="Muza (wiersz Kochanowskiego)">
Muza (wiersz Kochanowskiego)

Muza ("Muzy") – wiersz Jana Kochanowskiego, będący jego manifestem twórczym.
Wiersz powstał prawdopodobnie ok. 1567, ale przed 1570. Ukazał się po raz pierwszy w 1585/1586 w pośmiertnej edycji dzieł, zatytułowanej "Jan Kochanowski". Nie zachował się żaden wcześniejszy przekaz wiersza autoryzowany przez autora. W tomie pośmiertnym wiersz zatytułowany jest "Muza", mógł jednak pierwotnie nosić tytuł "Muzy", ponieważ Kochanowski zwraca się w utworze do wszystkich muz. Utwór stanowi rodzaj manifestu poetyckiego. Autor zamyka w nim swoje dotychczasowe doświadczenia twórcze i wyznacza dalszy program.

</doc>
<doc id="3645560" url="https://pl.wikipedia.org/wiki?curid=3645560" title="Marian Walczak (kolekcjoner)">
Marian Walczak (kolekcjoner)

Marian Walczak (ur. 28 listopada 1926 w Poznaniu, zm. 29 grudnia 1987 tamże) – polski kolekcjoner. 
Życiorys.
Syn Jana (właściciela wytwórni sztucznych kwiatów) i Marianny także z Walczaków. Rodzina prowadziła zakład produkcji sztucznych kwiatów przy ul. Wrocławskiej w Poznaniu od 1906. Wysiedleni w październiku 1939 do Mielca nadal trudnili się tam tą działalnością. Powrócili do Poznania w 1945 i powtórnie otwarli wytwórnię kwiatów. 
Pasję kolekcjonerską rozwijał już w latach młodzieńczych. Jednak poważne zainteresowanie kolekcjonowaniem pamiątek wykazał po zetknięciu z literaturą Józefa Ignacego Kraszewskiego. Zainspirował go w tym kierunku dziennikarz Antoni Trepiński. Przez czterdzieści lat kolekcjonowania zbiorów związanych z Kraszewskim, Walczak zebrał m.in. 15.000 tomów bibliografii i bibliologii oraz 2500 tomów dzieł pisarza i o pisarzu. W kolekcji znalazły się też obrazy, portrety, popiersia, medaliony, drzeworyty i inne pamiątki związane z pisarzem. Oprócz przedmiotów związanych z Kraszewskim zbierał też dzwonki holenderskie i wypchane sowy z różnych zakątków świata. Od 1978 był wiceprezesem Wielkopolskiego Towarzystwa Przyjaciół Książki.
3 maja 1979 przekazał całość swoich zbiorów Poznaniowi, na ręce prezydenta Andrzeja Wituskiego. Darowizna stała się podstawą stworzenia Pracowni-Muzeum Józefa Ignacego Kraszewskiego przy ul. Wronieckiej (1986). 
Życie prywatne.
Od 1956 żonaty z Marią Kopydłowską, z którą miał trójkę dzieci: Marię (1956), Piotra (1957) i Pawła (1965).

</doc>
<doc id="3645566" url="https://pl.wikipedia.org/wiki?curid=3645566" title="Kalomel rodzimy">
Kalomel rodzimy

Kalomel rodzimy – minerał z gromady halogenków. Jest chlorkiem rtęci(I). Nazwa pochodzi od greckich słów "kalos" „piękny” i "melas" „czarny”.
Charakterystyka.
Kalomel rodzimy jest przezroczystym lub półprzezroczystym minerałem o białej, szarej, żółtawej lub brązowej barwie. Krystalizuje w układzie tetragonalnym, w formie tabliczkowej, słupkowej, krótkoigiełkowej, łuskowatej, w skupieniach zbitych. Połysk diamentowy. Jest ciężkim minerałem, gdyż waży 6,4-6,5 razy więcej niż taka sama ilość wody w temperaturze pokojowej. Bardzo miękki - 1-2 w skali Mohsa.
Występowanie.
Powstaje, jako wtórny minerał, w wyniku procesów przeobrażenia cynobru i amalgamatów rtęci. Towarzyszą mu kalcyt, limonit, kwarc, rtęć, cynober i baryt. Można go znaleźć w Czechach, Hiszpanii, Niemczech, Meksyku i Stanach Zjednoczonych.

</doc>
<doc id="3645569" url="https://pl.wikipedia.org/wiki?curid=3645569" title="Powódź w Galicji (1903)">
Powódź w Galicji (1903)

Powódź w Galicji – powódź, jaka nawiedziła Kraków i zachodnią część Galicji w dniach 12-14 lipca 1903.
Była największą klęską tego typu od czasów wielkiej powodzi w 1813. Wylała przede wszystkim Wisła, ale także: Soła, Skawa, Rudawa, Raba i Dunajec. Wody tych rzek podtopiły powierzchnię około 3000 km², w tym wiele dzielnic Krakowa, gdzie woda osiągnęła 5,2 m ponad stan normalny. W powiecie krakowskim zalaniu uległo 28 wsi, w podgórskim – 13, w wielickim – 5, a w chrzanowskim – 12. Ponad 15.000 gospodarstw uległo zniszczeniu. W Krakowie zalane został Błonia miejskie, park Jordana, ulice: Wolska, Zwierzyniecka, Smoleńsk, Garncarska, Retoryka, Koletek, św. Agnieszki i kościół na Skałce. W drukarni Anczyca woda wdarła się do piwnic i zalała wiele gotowych wydawnictw. Straty w skali całej Galicji oceniono na około 30 milionów ówczesnych koron. W wielu rejonach nie zbierano w ogóle zboża, które zgniło, ponieważ po powodzi trwały jeszcze wielodniowe opady deszczu. Podobnie było z ziemniakami.

</doc>
<doc id="3645570" url="https://pl.wikipedia.org/wiki?curid=3645570" title="Kalendarium historii Węgorzewa">
Kalendarium historii Węgorzewa

Kalendarium historii Węgorzewa

</doc>
<doc id="3645571" url="https://pl.wikipedia.org/wiki?curid=3645571" title="Prague '11">
Prague '11



</doc>
<doc id="3645573" url="https://pl.wikipedia.org/wiki?curid=3645573" title="Prospero Lolli">
Prospero Lolli



</doc>
<doc id="3645577" url="https://pl.wikipedia.org/wiki?curid=3645577" title="Susan Taubes">
Susan Taubes

Susan Taubes, z domu Feldmann (ur. 1928, zm. 1969) – amerykańska filozofka, religioznawczyni, badaczka myśli Simone Weil i pisarka.
Życiorys.
Potomkini żydowsko-węgierskiego rodu wybitnych talmudystów, wnuczka naczelnego rabina Budapesztu. Jej ojciec był psychoanalitykiem, aktywnym na Węgrzech, a później (po wyjedzie z Europy w 1939 r.) w Stanach Zjednoczonych. Wykładała historię i filozofię religii na Uniwersytecie Columbia. W latach 50. była studentką filozofa Jacoba Taubesa, gdy ten wykładał na Uniwersytecie Harvarda, by później zostać jego żoną. Taubesowie rozwiedli się w latach 60., a historię ich związku Susan opisała w powieści "Rozwiązek" ("Divorcing"), która ukazała się na jesieni 1969 r. Parę dni później (na początku listopada) Susan Taubes popełniła samobójstwo. Miała duży wpływ na rozwój intelektualny Susan Sontag, która poświęciła jej opowiadanie pt. "Debriefing" ("Odprawa") z tomu "I, etcetera".
W 2015 roku nakładem wydawnictwa Korporacja Ha!art ukazał się polski przekład "Rozwiązku".

</doc>
<doc id="3645581" url="https://pl.wikipedia.org/wiki?curid=3645581" title="Droga ekspresowa R49 (Czechy)">
Droga ekspresowa R49 (Czechy)



</doc>
<doc id="3645585" url="https://pl.wikipedia.org/wiki?curid=3645585" title="Bambo">
Bambo

Bambo – wiersz dla dzieci Juliana Tuwima opublikowany po raz pierwszy w 1935 r. na łamach „Wiadomości Literackich”.
Treść.
Wiersz opowiada historię Bamba – czarnoskórego dziecka, które pilnie uczy się w afrykańskiej szkole. Kiedy wraca do domu, „psoci i figluje”, za co matka nazywa go łobuzem. Gdy matka oferuje mu mleko, on ucieka i wspina się na drzewo. Kiedy matka każe mu się wykąpać, on boi się, że się wybieli. Jego matka kocha go jednak. Wiersz kończy się stwierdzeniem: „szkoda, że Bambo czarny, wesoły, nie chodzi razem z nami do szkoły”.
Utwór składa się z 16 wersów.
Wiersz "Murzynek Bambo" znajdował się w elementarzu Mariana Falskiego, a także w innych podręcznikach nauczania początkowego. 
Kontrowersje.
Część komentatorów odbiera utwór jako obraźliwy dla osób czarnoskórych. Inni z kolei wskazują, że rasizm z całą pewnością nie leżał w zamyśle autora, zaś historia Bamba wzbudza u dzieci sympatię dla ich afrykańskich rówieśników.

</doc>
<doc id="3645587" url="https://pl.wikipedia.org/wiki?curid=3645587" title="Lizjasz (regent)">
Lizjasz (regent)

Lizjasz (gr. Λυσίας; "Lysias", zm. 162 p.n.e.) – był dowódcą i zarządcą Syrii na służbie Seleukidów w II w. p.n.e. Sprawował regencję w imieniu Antiocha V, syna Antiocha IV.
Opiekun i regent Antiocha V.
Około 166 p.n.e. Antioch IV Epifanes powierzył Lizjaszowi jako zaufanemu dostojnikowi zarządzanie Celesyrią oraz opiekę nad jego synem, podczas gdy sam Antioch wyruszył osobiście do Persji, by zebrać podatki, które napływały w niezadowalającej wysokości oraz przeciwko Partom.
Według Józefa Flawiusza instrukcje dla Lizjasza nakazywały podbicie Judei, obrócenie w niewolę jej mieszkańców, całkowite zniszczenie Jerozolimy i wytracenie całego narodu. Stosownie do tego celu Lizjasz przeciwko Judzie Machabeuszowi uzbroił wielkie siły pod dowództwem Ptolemeusza syna Dorymenesa, Nikanora i Gorgiasza. Juda pobił dwa oddziały dowodzone przez Nikanora i Gorgiasza w pobliżu Emaus w 166 p.n.e., a w kolejnym roku starł się w nierozstrzygniętej bitwie z samym Lizjaszem pod Bet-Sur, po czym przystąpił do oczyszczenia świątyni.
W opisie wydarzeń powyższej kampanii występują znaczne różnice między relacjami 1 i 2 Księgi Machabejskiej, które uczonym nie jest łatwo wyjaśnić. Antioch zmarł w Babilonie w 164 p.n.e. w czasie swej perskiej wyprawy, a Lizjasz objął urząd regenta na czas małoletności królewskiego syna, który był jeszcze dzieckiem (miał wtedy 9 lat).
Lizjasz pokonał Filipa w 163 p.n.e., któremu na łożu śmierci Antioch IV powierzył opiekę nad małym Antiochem V. W rozgrywkach dynastycznych wśród Seleukidów był wspierany przez Rzym.
W 163 p.n.e. do Lizjasza wyprawił posłów Ariartes V król Kapadocji celem sprowadzenia szczątków siostry i matki, które zginęły z polecenia Lizjasza. Lizjasz zgodził się na przekazanie prochów, które po sprowadzeniu do Kapadocji zostały uroczyście pogrzebane i złożone obok grobu Ariaratesa IV ojca Ariaratesa.
Według Józefa Flawiusza Lizjasz miał doradzić Antiochowi V zabicie żydowskiego arcykapłana Oniasza, zwanego też Menelaosem, co miało przyczynić się do uspokojenia burzących się mieszkańców Judei.
Upadek.
W 162 p.n.e. w Laodycei w Syrii został zamordowany przewodniczący delegacji rzymskiej, były konsul (w 165 p.n.e.) Gnejusz Oktawiusz, który przybył z nakazem okaleczenia słoni bojowych z armii Seleukidów i zniszczenia floty morskiej. Wydarzenie to wpłynęło znacząco na utratę poparcia ze strony Rzymu oraz świadczyło o niepokojących nastrojach wśród poddanych. Lizjasz musiał natychmiast stawić się w Antiochii wraz z oddziałami, którymi dowodził w walce z Żydami. Pod koniec 162 p.n.e. pojawił się w Syrii jako pretendent do tronu Demetriusz, który zbiegł z Italii, gdzie przebywał jako zakładnik. Wkrótce niepopularny Lizjasz wpadł razem ze swym podopiecznym Antiochem w ręce Demetriusza, który kazał ich obu zgładzić.

</doc>
<doc id="3645590" url="https://pl.wikipedia.org/wiki?curid=3645590" title="ŠOT">
ŠOT

ŠOT (cz. "Škoda obojživelný tank") – czechosłowacki pływający czołg rozpoznawczy z okresu sprzed II wojny światowej, pozostał w fazie prototypu.
Historia konstrukcji.
W październiku 1936 roku w armii czechosłowackiej pojawiła się koncepcja budowy pływającego czołgu rozpoznawczego. Odpowiedziały na to zapotrzebowanie dwie czechosłowackiej firmy zbrojeniowe: Škoda w Pilźnie i Českomoravská Kolben Daněk w Pradze. Firma Škoda oparła początkowo swój projekt na podwoziu czołgu lekkiego LT vz. 35, ale ostatecznie stworzyło nowe podwozie, choć bardzo zbliżone do podwozia produkowanego czołgu LT vz. 35. Początkowo otrzymał nazwę fabryczną "ŠO" (skrót nazwy "Škoda obojživelný" – Amfibia Škoda), ale potem ustalono nazwę "ŠOT".
Prototyp początkowo miał mieć silnik Praga-Wilson o mocy 225 KM (166,3 kW), ale z uwagi na jego ciężar zastąpiono go silnikiem lotniczym Avia TR-12, w układzie gwiazdowym. Nadal jednak prototyp był zbyt ciężki, w związku z tym zmieniono system transmisji, z mechanicznej na elektromagnetycznej, korzystając z zakupionej we Francji przekładnie elektromagnetyczną Cotal, która dostarczona została dopiero w marcu 1939 roku. Wtedy też ukończono prototyp.
Po zajęciu Czechosłowacji przez Niemcy, Niemcy poddali ten prototyp badaniu podobnie jak F-IV-H. Okazało się wtedy, że czołg jest zbyt ciężki i ma trudności z pływaniem, co miało być podstawową cechą tego pojazdu. W związku z tym Niemcy od razu zrezygnowali z tego czołgu. Wrócił on do wytwórni, gdzie został rozebrany na części, gdyż również Škoda zrezygnowała z dalszej pracy nad tym projektem. Część części z tego czołgu użyto w nowym projekcie Škody – czołgu o napędzie elektrycznym – ŠET.
Użycie.
Czołg rozpoznawczy ŠOT był używany tylko do prób fabrycznych i poligonowych, nie został przyjęty na uzbrojenie.
Opis pojazdu.
Czołg ŠOT został zbudowany na podwoziu zbudowanym specjalnie dla niego, choć o zbliżonej konstrukcji do podwozia czołgu lekkiego LT vz. 35. Dla zapewnienia pływalności kadłub był wodoszczelny i miał być pontonem. Czołg miał mieć wieżę obrotową z zamontowanym w nim karabinem maszynowym, ale nie została ona zamontowana w prototypie i próby odbywały się bez niej. Napęd stanowił siedmiocylindrowy silnik lotniczy, w układzie gwiazdy, a transmisja była elektromagnetyczna co miało zmniejszyć jego wagę. Czołg miał do pływania jedną śrubę umieszczona w specjalnym tunelu. Uzbrojenie czołgu miało składać z 2 karabinów maszynowych, jeden w wieży a drugi w czołowej ścianie kadłuba, obsługiwany przez kierowcę. Pancerz czołgu był wykonany z płyt pancernych o grubości od 6 do 15 mm, mocowany przy pomocy nitów do stalowych profili.

</doc>
<doc id="3645591" url="https://pl.wikipedia.org/wiki?curid=3645591" title="Stanisław Proski">
Stanisław Proski

Stanisław Watta Proski herbu Samson (zm. przed 30 października 1658 roku) – pisarz ziemski poznański w latach 1648-1655.
Poseł sejmiku średzkiego na sejm 1655 roku.
W 1648 roku podpisał elekcję Jana II Kazimierza Wazy z województwa poznańskiego.

</doc>
<doc id="3645592" url="https://pl.wikipedia.org/wiki?curid=3645592" title="Koszykarska Superliga Gruzji">
Koszykarska Superliga Gruzji

Koszykarska Superliga Gruzji (oficjalna nazwa: საკალათბურთო სუპერლიგა) – profesjonalna liga koszykówki w Gruzji, reprezentująca najwyższą klasę rozgrywkową w tym kraju, założona w 1991 roku, już po rozpadzie ZSRR.

</doc>
<doc id="3645593" url="https://pl.wikipedia.org/wiki?curid=3645593" title="Gruzińska Liga Koszykówki">
Gruzińska Liga Koszykówki



</doc>
<doc id="3645595" url="https://pl.wikipedia.org/wiki?curid=3645595" title="Ludwig Tessnow">
Ludwig Tessnow

Ludwig Tessnow (ur. 15 lutego 1872 w Stołczynie, dzielnicy Szczecina, zm. 1904 w Greifswaldzie) – niemiecki seryjny morderca.
Życiorys.
Był czeladnikiem stolarskim. Mieszkał na stałe w Baabe na wyspie Rugii. W 1898 zamordował dwójkę dziewcząt, 7-letnią Hannelore Heidemann i 8-letnią Elise Langmeier w Lechtingen w Dolnej Saksonii. Został wtedy zatrzymany przez policję, ale nie było dowodów jego sprawstwa. 1 lipca 1901 zamordował dwójkę chłopców, braci 8-letniego Hermanna i 10-letniego Petere Stubbe z Göhren na Rugii. Usiłował też zamordować 19-letnią Bertę Lau z Pribbnow. Ciała znajdowano w stanie mocno zbezczeszczonym – były cięte i patroszone przez sprawcę, który w 1901 również zabił i wypatroszył kilka owiec. Aresztowany 2 lipca 1901. Nie przyznawał się do popełnionych czynów. Podczas procesu po raz pierwszy w historii przeprowadzono testy na różnicowanie krwi zwierzęcej i ludzkiej, opracowane przez Paula Uhlenhutha, niemieckiego lekarza i badacza pracującego wówczas na Uniwersytecie w Greifswaldzie. Testy te, których niezawodność została później wielokrotnie potwierdzona, stały się uznaną metodą badawczą. Ludwig Tessnow, w 1902 skazany na karę śmierci za zbrodnię w Göhren (o zabójstwa w Lechtingen już go nie oskarżono), symulował napad padaczkowy. Wyrok potwierdził Sąd Krajowy w Lipsku 14 marca 1904. Najprawdopodobniej stracony w Greifswaldzie, choć istnieją domysły, że wyrok zamieniono mu na dożywocie (w 1903 poddał się operacji, co było przyczyną odroczenia egzekucji).

</doc>
<doc id="3645597" url="https://pl.wikipedia.org/wiki?curid=3645597" title="Droga ekspresowa R55 (Czechy)">
Droga ekspresowa R55 (Czechy)



</doc>
<doc id="3645598" url="https://pl.wikipedia.org/wiki?curid=3645598" title="Zygmunt Twardowski">
Zygmunt Twardowski

Zygmunt Twardowski herbu Ogończyk – cześnik poznański w latach 1650-1653, surogator poznański w 1648 roku.
W 1648 roku podpisał elekcję Jana II Kazimierza Wazy z województwa poznańskiego. Jako poseł na sejmie koronacyjny 1649 roku wyznaczony do lustracji dóbr królewskich w Prusach. Poseł na sejm 1649/1650 roku z sejmiku średzkiego województw poznańskiego i kaliskiego.

</doc>
<doc id="3645600" url="https://pl.wikipedia.org/wiki?curid=3645600" title="O Czechu i Lechu historyja naganiona">
O Czechu i Lechu historyja naganiona

O Czechu i Lechu historyja naganiona – krótki traktat historyczny Jana Kochanowskiego.
Traktat napisany jest prozą w języku polskim. Stanowi pierwszą w dziejopisarstwie polskim krytykę legend o pochodzeniu ludów słowiańskich, zaczerpniętych z "Kroniki polskiej" Wincentego Kadłubka (nazywanego przez Kochanowskiego "Kadłubskim"). Utwór ukazał się pośmiertnie w 1589 w Drukarni Łazarzowej w jednym w tomie z traktatem satyryczno-dydaktycznym "Iż pijaństwo jest rzecz sprosna a nieprzystojna człowiekowi".

</doc>
<doc id="3645604" url="https://pl.wikipedia.org/wiki?curid=3645604" title="Szolem Jakow Abramowicz">
Szolem Jakow Abramowicz



</doc>
<doc id="3645605" url="https://pl.wikipedia.org/wiki?curid=3645605" title="Hymenaea">
Hymenaea

Hymenaea – rodzaj drzew z rodziny bobowatych. Obejmuje co najmniej 14–16 gatunków występujących w tropikach Ameryki Południowej i Środkowej oraz w Afryce. Szybkoschnąca żywica tego gatunku zwana kopal (zarówno pozyskiwana z żywych i ściętych drzew, jak i z subfosylnych osadów) ma istotne znaczenie ekonomiczne. "H. verrucosa" jest źródłem kopalu wschodnioafrykańskiego, zaś "H. courbaril" dostarcza kopalu amerykańskiego.
Rozmieszczenie geograficzne.
Centrum zróżnicowania rodzaju jest Amazonia i Mata Atlântica, gdzie rośnie co najmniej 6 gatunków, 5 gatunków występuje w suchych lasach i zaroślach północno-wschodniej i południowo-wschodniej Brazylii, przy czym jeden z nich sięga po Paragwaj i Argentynę na południu. Jeden gatunek jest szeroko rozprzestrzeniony w tropikach Ameryki Południowej i Środkowej, sięgając po Meksyk i Karaiby na północy, jeden gatunek jest endemitem Kuby. Jeden gatunek ("H. verrucosa") rośnie na wybrzeżach wschodniej Afryki, na Madagaskarze i Maskarenach.
Szerzej rozprzestrzenione w tropikalnej Azji zostały gatunki o znaczeniu ekonomicznym – "H. verrucosa" i "H. courbaril".
Systematyka.
Rodzaj z plemienia "Detarieae" z podrodziny "Detarioideae" w obrębie bobowatych "Fabaceae". Dawniej wraz z plemieniem zaliczany do brezylkowych "Caesalpinioideae". Taksonem siostrzanym jest najprawdopodobniej rodzaj "Guibourtia". Kopalny gatunek z Dominikany – "H. protera" Poinar – uznawany jest za takson siostrzany dla wschodnioafrykańskiego "H. verrucosa".
Zastosowanie.
Szybko twardniejąca żywica przypomina po zaschnięciu bursztyn. Źródłem żywicy jest głównie "H. verrucosa" (kapal wschodnioafrykański, tzw. „Zanzibar”) i "H. courbaril" (kopal amerykański). Z żywic tych wyrabia się lakiery, pokosty, linoleum, impregnuje się kable. Stosowane są one do kadzideł, do klejenia oraz w medycynie tradycyjnej. Drzewa z tego rodzaju dostarczają także jadalnych owoców, cenionego drewna (algarrobo, jatoba, courbaril, guapinol) stosowanego do wyrobu wysokiej jakości mebli, instrumentów, jachtów i jako surowiec konstrukcyjny. Niektóre gatunki uprawiane są jako rośliny ozdobne.

</doc>
<doc id="3645606" url="https://pl.wikipedia.org/wiki?curid=3645606" title="Władisław Ignatjew">
Władisław Ignatjew

Władisław Wiaczesławowicz Ignatjew (ros. Владислав Вячеславович Игнатьев; ur. 20 stycznia 1987 w Breżniewie) – rosyjski piłkarz grający na pozycji pomocnika w Rubinie Kazań.
Kariera klubowa.
Piłkę nożną zaczął trenować w wieku siedmiu lat. Jego pierwszym profesjonalnym klubem był Nieftiechimik Niżniekamsk, w którym grał w latach 2004-2005. W latach 2006-2008 był zawodnikiem klubu KAMAZ Nabierieżnyje Czełny. W styczniu 2009 podpisał czteroletni kontrakt z Krylją Sowietow Samara. W grudniu 2009 podpisał pięcioletni kontrakt z Lokomotiwem Moskwa. W sierpniu 2010 został wypożyczony do końca sezonu do Kubania Krasnodar. W maju 2012 przeszedł do FK Krasnodar. W maju 2013 ponownie został zawodnikiem Kubania. W styczniu 2016 rozwiązał kontrakt z klubem, a miesiąc później wrócił do Lokomotiwu Moskwa.
Kariera reprezentacyjna.
W reprezentacji Rosji zadebiutował 14 listopada 2015 w wygranym 1:0 meczu z Portugalią.
Życie osobiste.
Jest kibicem Manchesteru United. Interesuje się także hokejem, a jego ulubionymi klubami są Ak Bars Kazań i Washington Capitals. Jest żonaty.

</doc>
<doc id="3645608" url="https://pl.wikipedia.org/wiki?curid=3645608" title="Władisław Ignatiew">
Władisław Ignatiew



</doc>
<doc id="3645613" url="https://pl.wikipedia.org/wiki?curid=3645613" title="Jest w Poznaniu">
Jest w Poznaniu

Jest w Poznaniu – wiersz autorstwa Kazimiery Iłłakowiczówny z 1956.
Wiersz dotyczy incydentu z udziałem młodego poznańskiego robotnika Gulczyńskiego, który (jak utrzymywała władza) po pijanemu wsiadł na grzbiet Pegaza zlokalizowanego na gmachu poznańskiego Teatru Wielkiego (podtytuł brzmi: "Poświęcone ryzykantowi, który niedawno wsiadł na Pegaza umieszczonego na dachu opery w Poznaniu"). Gulczyński był uczestnikiem Powstania Poznańskiego w 1956, w związku z czym nie był postacią, którą reżim komunistyczny w Polsce mógł w jakikolwiek sposób promować. Wiersz miał się ukazać w czasopiśmie "Orka" w 1958, ale na skutek interwencji cenzury nie został tam opublikowany, gdyż mógłby trafić w ten sposób do zbyt szerokich mas odbiorców. Ukazał się dopiero w 1959 w niskonakładowym tomiku poetyckim "Lekkomyślne serce" ("Czytelnik"). Został też w całości zacytowany w cenzorskich materiałach instruktażowych. Ukazał się również w 1968 w tomie "Pozdrawiam moje miasto" ("Wydawnictwo Poznańskie").

</doc>
<doc id="3645614" url="https://pl.wikipedia.org/wiki?curid=3645614" title="Jerzy Leowski">
Jerzy Leowski

Jerzy Leowski (ur. 10 kwietnia 1928 w Pabianicach, zm. 25 marca 2006 w Warszawie) – polski lekarz epidemiolog, nauczyciel akademicki, profesor nauk medycznych.
Życiorys.
W 1954 ukończył studia w Wydziale Lekarskim Akademii Medycznej w Warszawie. W 1955 uzyskał specjalizację z epidemiologii. W latach 1959–1960 odbył studia podyplomowe w zakresie zdrowia publicznego w Londyńskiej Szkole Higieny i Medycyny Tropikalnej.
Stopień doktora nauk medycznych uzyskał w 1964 w Akademii Medycznej w Warszawie na podstawie rozprawy pt. "Ocena mierników stanu zdrowia pracowników zakładu przemysłowego". W 1975 w Akademii Medycznej w Łodzi na podstawie pracy pt. "Ocena walki z gruźlicą w Polsce", uzyskał stopień doktora habilitowanego. W 1978 Rada Państwa nadała mu tytuł profesora nadzwyczajnego
W latach 1955–1978 pracował w Instytucie Gruźlicy i Chorób Płuc w Warszawie, w tym od 1968 na stanowisku dyrektora tego instytutu. Wieloletni pracownik Światowej Organizacji Zdrowia. W latach 1978–1980 pracował jako ekspert w Biurze Regionalnym na Zachodni Pacyfik w Manili. W latach 1980–1988 pełnił funkcje kierownika programu zwalczania gruźlicy w Centrali Światowej Organizacji Zdrowia w Genewie. W okresie od 1996 do 2003 był dyrektorem Szkoły Zdrowia Publicznego w Centrum Medycznym Kształcenia Podyplomowego w Warszawie.
Członek Polskiego Towarzystwa Higienicznego, Polskiego Towarzystwa Medycyny Społecznej, Polskiego Towarzystwa Ftizjopneumonologicznego, Rady Naukowej przy Ministrze Zdrowia i Opieki Społecznej, Międzynarodowego Towarzystwa Epidemiologicznego oraz Panelu Ekspertów ds. Gruźlicy Światowej Organizacji Zdrowia.
Autor lub współautor ponad 140 publikacji, w tym 70 prac oryginalnych. Autor podręcznika pt "Polityka zdrowotna a zdrowie publiczne". Promotor 9 prac doktorskich.
Pochowany na cmentarzu Północnym w Warszawie.

</doc>
<doc id="3645618" url="https://pl.wikipedia.org/wiki?curid=3645618" title="Bambereczka">
Bambereczka

Bambereczka – wiersz autorstwa Kazimiery Iłłakowiczówny.
Wiersz, będący obrazkiem rodzajowym, opisuje losy studzienki Bamberki, zlokalizowanej w pobliżu ratusza poznańskiego. Poetka tęskni do starej studzienki, która po zakończeniu II wojny światowej przeleżała około dwadzieścia lat w magazynach, by dopiero w 1977 powrócić na Stary Rynek (w 1964 została ustawiona przy Loży Masońskiej na ul. Mostowej). W 1968 wiersz ukazał się w tomie "Pozdrawiam moje miasto" ("Wydawnictwo Poznańskie").

</doc>
<doc id="3645619" url="https://pl.wikipedia.org/wiki?curid=3645619" title="Brennerpass">
Brennerpass



</doc>
<doc id="3645620" url="https://pl.wikipedia.org/wiki?curid=3645620" title="Komenda Wojewódzka Policji w Rzeszowie">
Komenda Wojewódzka Policji w Rzeszowie

Komenda Wojewódzka Policji w Rzeszowie im. Wiktora Zygmunta Sasa Hoszowskiego – jednostka organizacyjna Policji obejmująca swoim zasięgiem terytorium województwa podkarpackiego podlegająca bezpośrednio Komendzie Głównej Policji. Szefem jednostki jest nadinsp. Dariusz Matusiak.
Podległe jednostki terenowe.
Komendzie Wojewódzkiej Policji podlegają Komendy Powiatowe:

</doc>
<doc id="3645631" url="https://pl.wikipedia.org/wiki?curid=3645631" title="Partizan Belgrad (piłka nożna)">
Partizan Belgrad (piłka nożna)



</doc>
<doc id="3645635" url="https://pl.wikipedia.org/wiki?curid=3645635" title="James Smith">
James Smith



</doc>
<doc id="3645638" url="https://pl.wikipedia.org/wiki?curid=3645638" title="Delahaye V.L.R.">
Delahaye V.L.R.



</doc>
<doc id="3645640" url="https://pl.wikipedia.org/wiki?curid=3645640" title="KWP Rzeszów">
KWP Rzeszów



</doc>
<doc id="3645641" url="https://pl.wikipedia.org/wiki?curid=3645641" title="Arleta (Los Angeles)">
Arleta (Los Angeles)

Arleta – obszar niemunicypalny w Hrabstwie Los Angeles w północno-wschodniej części San Fernando Valley.
Dzielnica była uważana za "umiarkowanie zróżnicowaną" etnicznie w Los Angeles, ze stosunkowo wysokim procentem Latynosów. Szczegółowe rozbicie: Latynosi – 71,7%; Azjaci – 11,0%; biali – 13,2%; czarni – 2,2% pozostali – 1,9%. Meksyk (55,3%) oraz Salwador (11,2%) były najczęstszymi miejscami narodzin 46% mieszkańców, którzy urodzili się poza granicami USA, nawet dla Los Angeles jest to wysoki procent.
Geografia i transport.
Arleta graniczy z dzielnicami Los Angeles Mission Hills i North Hills na północy, Sun Valley na wschodzie, Pacoima na północnym zachodzie i Panorama City na zachodzie. Dzielnica leży na obszarze 29. dystryktu federalnego California's 29th congressional district i 6. dystryktu Los Angeles City Council.
Do Arlety można dojechać autostradą międzystanową I-5 i autostradą Hollywood Freeway (SR 170). Głównymi arteriami są Van Nuys Boulevard, Woodman Avenue, Arleta Avenue oraz ulice Sheldon, Branford, Osborne i Terra Bella. Przez dzielnicę przebiega linia 744 systemu szybkiego transportu autobusowego Metro Rapid, linia 158 systemu transportu autobusowego Metro Local.
Granice Arlety tworzą Paxton Avenue na północnym zachodzie, Laurel Canyon Boulevard na północnym wschodzie, Tonopah Avenue na południowym wschodzie i Woodman Avenue na południowym zachodzie.
Rekreacja.
W Arleta znajduje się Branford Park. Obiekt posiada widownię, oświetlone boiska do baseballa, oświetlone odkryte boiska do koszykówki, plac zabaw dla dzieci, kryte sale gimnastyczne, kuchnię, salę muzyczną, stoły piknikowe, oświetlone boisko do piłki nożnej, oświetlone korty tenisowe, boiska do siatkówki i wiele innych obiektów sportowych, rekreacyjnych i użytkowych. Kolejnym parkiem jest Devonshire Arleta Park.

</doc>
<doc id="3645645" url="https://pl.wikipedia.org/wiki?curid=3645645" title="Wareniki">
Wareniki

Wareniki (także znane jako warenyky) (ukr. вареники ) – gotowane pierogi w kształcie półksiężyca lub półkolistym, nadziewane na słodko lub na ostro. 
Potrawa pochodzi z kuchni ukraińskiej, z której trafiła do kuchni rosyjskiej. Współcześnie potrawa jest charakterystyczna dla obu tych kuchni. Ukraińcy uważają wareniki, obok barszczu, za swoją potrawę narodową. W kuchni polskiej odpowiednikiem wareników są pierogi. Pochodzenie potrawy nie zostało dokładnie wyjaśnione – podobne potrawy można spotkać także w innych kuchniach (włoskiej – ravioli, chińskiej – jiaozi czy tureckiej). Wareniki mogą być przygotowywane i serwowane na wiele różnych sposobów, oraz podawane jako danie główne, dodatek do dania głównego, zakąska, przekąska, a także jako deser. W zachodniej części Ukrainy potrawa jest określana także jako "pyrohy" (ukr. пироги wym. pɪroɦɪ), zaś w USA wareniki znane są pod nazwą "pierogi(es)", zapożyczoną z języka polskiego. Wymienione na zagranicznych kartach menu pierogi są przez Rosjan mylone z tradycyjnymi rosyjskimi pi(e)rogami.
Opis wareników.
Wareniki składają się z dwóch komponentów, ciasta i nadzienia, osobno przygotowywanych, a następnie łączonych ze sobą. Polega to na zawinięciu porcji farszu w kawałek ciasta i zlepianiu brzegów ze sobą. W związku z tym surowe ciasto powinno być elastyczne, a nadzienie mieć półtwardą konsystencję.
Podstawowymi składnikami ciasta są: mąka, jaja, sól i zimna woda do zarobienia ciasta. Opcjonalnie do ciasta można dodać kwaśną śmietanę lub masło, zastępując nimi częściowo lub całkowicie wodę. Tradycyjnie ciasto robi się ręcznie na stolnicy przy pomocy wałka. Wareniki lepi się ręcznie. Brzegi mogą być lepione na gładko lub w falbankę.
Surowe wareniki są gotowane w wodzie lub na parze, albo smażone na głębokim tłuszczu.
Farsz do wareników może być w smaku:
Na Ukrainie wareniki są najczęściej z farszem ziemniaczanym lub ziemniaczano-serowym. Także w Rosji wareniki są nadziewane farszem wegetariańskim z ziemniaków, grzybów, kapusty, sera białego albo wiśniami na słodko, a nie mięsem. Mięsem w Rosji nadziewane są pielmieni i manty. Wareniki różnią się od nich także rozmiarem, są znacznie większe niż pielmieni i mniejsze niż manty. Pikantne wareniki są po ugotowaniu polewane roztopionym masłem lub podawane z porcją kwaśnej śmietany. Latem wareniki chętnie nadziewa się owocami.
Tradycyjne przygotowywanie wareników z kapustą w rejonie połtawskim
W literaturze.
Wareniki odegrały rolę w opowiadaniu Nikołaja Gogola pt. "Noc wigilijna". Gogolowską scenę z warenikami przedstawiono w filmie pt. "Wieczory na futorze koło Dikańki" z 1961 oraz w filmie animowanym pt. "Noc wigilijna" z 1951.

</doc>
<doc id="3645646" url="https://pl.wikipedia.org/wiki?curid=3645646" title="Kinball">
Kinball

Kinball – drużynowa gra wymyślona w roku 1986 przez Mario Demersa, nauczyciela wychowania fizycznego z Quebec w Kanadzie. Gra jest bardzo popularna w Kanadzie, Francji i Azji (Korea Południowa, Japonia). Punkty zdobywa się jeśli po wznowieniu drużyna, która ma odebrać piłkę, nie złapie jej w locie, ale pozwoli jej się odbić od ziemi bądź popełni jedno z wykroczeń.
Zasady.
 Rozgrywka zaczyna się od losowania drużyny, która rozpocznie, przy pomocy sześciennej kostki. Aby rozpocząć mecz, trójka zawodników musi w przyklęku trzymać piłkę nad głowami a czwarta osoba z drużyny wykrzykuje regułkę "Omnikin" i kolor drużyny do której podaje np. "Omnikin czarny!", w momencie uderzenia wszyscy zawodnicy drużyny muszą dotykać piłki. W trakcie komendy można tylko raz użyć słowa Omnikin, a zaraz potem musi paść nazwa koloru drużyny. Dozwolone jest np. "niebieski Omnikin Czarny!" ale stwierdzenie "Omnikin czarny Omnikin różowy" jest błędne. Drużyna przy piłce musi zawsze atakować drużynę z największą liczbą punktów. Jeżeli drużyna z największą liczbą punktów zagrywa musi wywołać kolejną drużynę z największą ilością punktów. Jeżeli dwie broniące się drużyny mają taką samą liczbę punktów, drużyna atakująca może wybrać dowolną z nich. Piłka musi przelecieć dystans około 1,8 metra (pomiędzy krawędzią piłki w miejscu odbicia a krawędzią w miejscu w którym spadła). Dystans ten odpowiada odległości zakreślonej przez 1,5 piłki. Trajektoria lotu nie może być skierowana do dołu, piłka musi przejść przez fazę wznoszenia bądź przynajmniej lotu równoległego i zmieścić się w boisku aby uznać próbę za udaną. Piłkę można łapać w powietrzu bądź tuż przy podłożu wszelkimi możliwymi sposobami (kopanie, podkładanie rąk i używanie tułowia). Następnie drużyna, która złapała piłkę, musi ją wprowadzić do gry. Wznowić grę można z dowolnego miejsca boiska, zawodnicy mogą dowolnie przemieszczać się ze złapaną piłką, nie może to trwać jednak dłużej niż 5 sekund.
Boisko i sprzęt.
Boisko na imprezach rangi mistrzowskiej ma wymiary 20x20 metrów (66x66 stóp), są to również maksymalne rozmiary boiska dopuszczane przez federację. W rozgrywkach krajowych dopuszczane są mniejsze wymiary boiska, IKBF zaleca aby były nie mniejsze niż 15,28x18,24 metra (50x60 stóp). Przy zawodach regionalnych organizowanych przez klub wymiary boiska mogą być dowolne, choć nie zalecane są mniejsze niż 15,28x12,22 metra (40x50 stóp) 
W meczu występują zawsze trzy drużyny, zawsze w kolorach: niebieskim lub różowym, szarym i czarnym. Oprócz zawodników na boisku znajduje się dmuchana piłka o średnicy 1,2 metra, spełniająca założenia IKBF.
Rozgrywka i punktacja.
Rozgrywka trwa do momentu zdobycia przez drużynę 13 punktów, dwie drużyny zdobywają punkt po błędzie trzeciej drużyny. Błędy dzieli się na:
Mecz kończy się po tym jak jedna drużyna wygra trzy rozgrywki, co daje maksymalny czas gry do 7 rozegranych partii.
Imprezy Międzynarodowe.
Klubowe Mistrzostwa Świata.
W 2015 roku rozegrano klubowe mistrzostwa świata w kategorii amatorów i zawodowców, w kategorii zawodowców wygrała ekipa Montreal Shore z Kanady, a w kategorii amatorów International Mix.
Federacje.
Obecnie zarejestrowanych jest 15 federacji:

</doc>
<doc id="3645656" url="https://pl.wikipedia.org/wiki?curid=3645656" title="Parafia Jezusa Miłosiernego w Witebsku">
Parafia Jezusa Miłosiernego w Witebsku

Parafia Jezusa Miłosiernego w Witebsku (biał. "Парафія Езуса Міласэрнага ў Віцебску") – parafia rzymskokatolicka w Witebsku. Należy do dekanatu witebskiego diecezji witebskiej. Została utworzona w 2000 roku.
Historia.
Parafia Jezusa Miłosiernego w Witebsku została erygowana w 2000 roku. 22 października 2000 roku w kościele katedralnym św. Barbary w Witebsku odbyła się pierwsza Msza Święta dla wiernych parafii. 16 listopada, w święto Matki Bożej Miłosierdzia, otrzymano zgodę na budowę tymczasowej kaplicy, która stanęła w ciągu trzech tygodni. 3 marca 2001 roku pierwszym proboszczem został ks. Dariusz Kubica SDS. 3 czerwca 2001 roku miała miejsce pierwsza wizytacja biskupia w parafii. 12 września 2004 roku bp Władysław Blin poświęcił plac pod budowę nowego kościoła, na którą władze miasta wydały ostateczne zezwolenie w połowie października tego roku. Budowę prowadzili salwatorianie. W lipcu 2008 roku proboszczem został ks. prał. Mirosław Skoczylas. 
10 października 2009 roku odbyła się uroczysta konsekracja nowego kościoła, której dokonał nuncjusz apostolski na Białorusi abp Martin Vidović, który przed laty święcił kamień węgielny pod jego budowę. Obok świątyni powstał dom katechetyczny, w którym są m.in. kawiarnia młodzieżowa, klub internetowy, sala teatralna. W 2010 została tutaj przeniesiona kuria diecezjalna. 19 czerwca 2011 roku, w uroczystość Bożego Ciała kościół otrzymał tytuł katedry diecezji, który od 1999 roku należał do kościoła św. Barbary w Witebsku. Uroczystej Mszy Świętej przewodniczył kardynał Robert Sarah.
Decyzją pełnomocnika prezydenta Białorusi do spraw wyznań i narodowości Leanida Hulaki z dnia 18 października 2018 r. proboszcz parafii polak ks. Paweł Knurek nie otrzymał od białoruskich władz zezwolenia na posługę na terenie kraju. Pomimo odwołania oraz petycji złożonej przez 168 parafian decyzja została utrzymana. Nie podano jej uzasadnienia. Ks. Paweł Knurek przedtem w latach 2001-2017 posługiwał jako proboszcz parafii w Łyntupach. 
Opis.
Parafia obejmuje 1/4 Witebska. Na osiedlu Południe mieszka ponad 100 tys. W parafii działają Żywy Różaniec i Legion Maryi, są też grupy ministranckie. Msze Święte odprawiane są w języku białoruskim, w niedziele i święta o godz. 17.00 odbywa się Msza Święta w języku polskim.

</doc>
<doc id="3645658" url="https://pl.wikipedia.org/wiki?curid=3645658" title="Nikołaj Pisariew">
Nikołaj Pisariew

Nikołaj Nikołajewicz Pisariew (ros. Николай Николаевич Писарев, ur. 23 listopada 1968 w Moskwie) – rosyjski piłkarz grający na pozycji napastnika. W swojej karierze rozegrał 3 mecze i zdobył 1 gola w reprezentacji Rosji.
Kariera klubowa.
Swoją karierę piłkarską Pisariew rozpoczął w klubie Torpedo Moskwa. W 1986 roku awansował do pierwszego zespołu i wtedy też zadebiutował w jego barwach w Wyższej Lidze ZSRR. W debiutanckim sezonie zdobył Puchar Związku Radzieckiego. W zespole Torpedo grał do 1989 roku.
W 1990 roku Pisariew wyjechał do Szwajcarii i przez dwa sezony był piłkarzem tamtejszego drugoligowca, FC Winterthur. W 1992 roku wrócił do ojczyzny i został zawodnikiem Spartaka Moskwa. W sezonie 1992 wywalczył z nim dublet - mistrzostwo oraz Puchar Rosji. W sezonie 1993 ponownie został mistrzem kraju, a w sezonie 1994 - ponownie sięgnął po dublet.
W 1995 roku Pisariew odszedł ze Spartaka do hiszpańskiego klubu CP Mérida. W Primera División zadebiutował 2 września 1995 w zremisowanym 1:1 domowym meczu z Realem Betis. Na koniec sezonu 1995/1996 spadł z Méridą do Segunda División.
W 1996 roku Pisariew został wypożyczony z Méridy do FC St. Pauli. W Bundeslidze swój debiut zaliczył 20 sierpnia 1996 w wygranym 2:1 wyjazdowym meczu z Arminią Bielefeld. W sezonie 1996/1997 FC St. Pauli zostało zdegradowane o klasę niżej.
W 1998 roku Pisariew wrócił do Spartaka Moskwa. W sezonie 1998 wywalczył z nim dublet. W sezonie 1999 grał w Dynamie Moskwa. W 2000 roku wrócił do Spartaka i przez dwa lata z rzędu zostawał z nim mistrzem Rosji. W 2001 roku grał w Torpedo-ZIL Moskwa, w którym zakończył swoją karierę.
Kariera reprezentacyjna.
W 1990 roku Pisariew wraz z reprezentacją Związku Radzieckiego U-21 wywalczył mistrzostwo Europy U-21. W reprezentacji Rosji Pisariew zadebiutował 8 marca 1995 roku w przegranym 1:2 towarzyskim meczu ze Słowacją, rozegranym w Koszycach. Ogółem w kadrze narodowej wystąpił trzykrotnie (wszystkie 3 mecze rozegrał w 1995 roku) i zdobył jednego gola (6 maja 1995 w meczu eliminacji do Euro 96 z Wyspami Owczymi, wygranym przez Rosję 3:0).

</doc>
<doc id="3645659" url="https://pl.wikipedia.org/wiki?curid=3645659" title="Turborondo">
Turborondo



</doc>
<doc id="3645666" url="https://pl.wikipedia.org/wiki?curid=3645666" title="Wianca Van Dorp">
Wianca Van Dorp



</doc>
<doc id="3645671" url="https://pl.wikipedia.org/wiki?curid=3645671" title="Piąty Doktor">
Piąty Doktor

Piąty Doktor () – postać fikcyjna związana z brytyjskim serialem science fiction pt. "Doktor Who", w którą wcielał się aktor Peter Davison. Piąty Doktor był piątą inkarnacją z oryginalnego cyklu regeneracyjnego, jaki posiadał Doktor, główny bohater serialu. Postać pojawiała się w serialu regularnie w latach 1981-1984 (co łącznie składa się na trzy pełne sezony, jeden odcinek w innym sezonie i jeden odcinek specjalny), oraz gościnnie w historii "Dimensions in Time" w 1993 roku i odcinku "Time Crash" w 2007 roku.
Jego towarzyszami w podróży przez czas i czasoprzestrzeń byli na początku towarzysze z poprzedniego wcielenia, Adric, Nyssa i Tegan. Z czasem Adric zginął, natomiast Nyssa odeszła, a nowym towarzyszem został Vislor Turlough. Rolę powracającego towarzysza pełnił android, Kamelion. W międzyczasie Tegan i Turlough opuścili Doktora, a zamieniła ich nowa towarzyszka, Peri Brown. Piąty Doktor spotkał wielu wrogów takich jak Dalekowie, Davros, Cybermeni czy Mistrz.
Poza kulisami.
Po odejściu Toma Bakera, grającego czwartego Doktora, producenci serialu postanowili, że następny Doktor ma być grany przez kogoś, kto będzie przeciwieństwem Bakera. Peter Davison został wybrany do tej roli ze względu na rolę Tristana Farnona, jaką odegrał w serialu "All Creatures Great and Small", którego producentem był John Nathan-Turner. Davison w 1980 roku podpisał kontrakt z BBC na trzy lata grania Doktora.
Peter Davison był najmłodszym odtwórcą Doktora. Zagrał on po raz pierwszy tę rolę w wieku 29 lat. Rekord ten został pobity dopiero w 2010 roku, kiedy rolę Doktora dostał 27-letni wówczas Matt Smith. Davison nie przedłużał kontraktu obawiając się przypisania go tylko do roli Doktora. Pozostanie w roli Doktora przez 3 lata polecał mu również Patrick Troughton, odtwórca roli drugiego Doktora.
Historia postaci.
Czwarty Doktor na skutek upadku z dużej wysokości zregenerował się w następne, piąte wcielenie, które z wyglądu było dużo młodsze. Po regeneracji ma on uraz post-regeneracyjny przez co wraz z towarzyszami ląduje na Castrovalvie, gdzie ma odzyskać siły. Gdy akcja historii "Castrovalva" dobiega końca postanawia wybrać się w dalszą podróż z Adrickem, Nyssą i Tegan. W trakcie podróży Doktor staje w obliczu tragedii, jaką dla niego była śmierć jego towarzysza, Adricka. Tegan w pewnym momencie przestała chcieć dalej podróżować, dlatego Doktor odwiózł ją na lotnisko Heathrow, w czasie jej pierwszego dnia jako stewardesa. Gdy następnie na swojej rodzimej planecie, Gallifrey Doktor ma okazje stanąć naprzeciw Omedze, on przemieszcza się do Amsterdamu, gdzie Doktor spotyka Tegan. Okazuje się, że teraz Tegan pozostała bez pracy i chce powrócić, na co Doktor się zgadza. Doktor w zespole z Tegan i Nyssą miał okazje spotkać m.in. Marę.
W pewnym momencie Doktor poznaje swojego nowego towarzysza, Vislora Turlougha, z którym zaczyna podróżować. Okazuje się później, że dostał on zlecenie od Czarnego Strażnika żeby zabić Doktora, jednak w historii "Enlightenment" uwalnia się od jego wpływów i dalej podróżuje z Doktorem. W międzyczasie Nyssa odchodzi z załogi TARDIS, by pomóc w leczeniu choroby Lazar na stacji kosmicznej Terminus. Doktor pomógł się uwolnić od wpływów Mistrza, zmiennokształtnemu robotowi, Kamelionowi, który dołączył do Doktora, Tegan i Turlougha, jednak bardzo rzadko opuszczał TARDIS. W historii "The Five Doctors" Doktor może spotkać swoje poprzednie inkarnacje, kiedy zostają oni wezwani przez prezydenta Borusa do Strefy Śmierci na Gallifrey.
W dalszych przygodach Doktor spotyka swoich dawnych wrogów, w tym Silurianów oraz Diabłów Morskich. Tegan i Turlough opuszczają TARDIS, natomiast Kamelion zostaje zniszczony przez Doktora na jego prośbę. Doktor nie zostaje jednak sam bo poznaje nową towarzyszkę, Peri Brown, która jest obecna podczas jego regeneracji w historii "The Caves of Androzani".
Piąty Doktor pojawia się później w historii "Dimensions in Time" z 1993 roku oraz w mini-odcinku "Time Crash" z 2007 roku. Wielokrotnie postać ta w późniejszym czasie jest pokazana poprzez materiały archiwalne, m.in. w odcinkach "Ludzka natura", "Jedenasta godzina" czy "The Husbands of River Song".

</doc>
<doc id="3645680" url="https://pl.wikipedia.org/wiki?curid=3645680" title="Mikołaj Crispo">
Mikołaj Crispo

Mikołaj Crispo (ur. 1392, zm. 1450) – wenecki władca Siros w latach 1420-1450, regent Księstwa Naksos w latach 1447-1450. 
Był synem Francesco I Crispo i Fiorenzy I Sanudo. Jego braćmi byli: Giacomo I Crispo, Giovanni II Crispo i Guglielmo II Crispo. W 1413 poślubił Eudoksję (Valenzę) Komnen, córkę lub siostrę cesarza Trapezuntu Jana IV Wielkiego Komnena. Mieli dziesięcioro dzieci:

</doc>
<doc id="3645681" url="https://pl.wikipedia.org/wiki?curid=3645681" title="Bitwa pod Szycami">
Bitwa pod Szycami

Bitwa pod Szycami – bitwa powstania styczniowego stoczona 7 maja 1863 roku w okolicach wsi Szyce. Starcie odbyło się między oddziałem powstańczym pod dowództwem Józefa Romockiego a oddziałem rosyjskim. Walka zakończyła się przegraną powstańców.
Przebieg bitwy.
Nocą 6/7 maja 1863 roku nowo sformowany w Galicji oddział wkroczył do Kongresówki. W jego szeregach znajdowało się około 300 strzelców i 20 kawalerzystów. Powstańcy po nocnym marszu zatrzymali się w okolicach wsi Szyce na odpoczynek. Rankiem powstańcze czujki dały znać o zbliżaniu się oddziału rosyjskiego od strony Michałowic. Powstańcza piechota rozsypała się w tyraliery i otworzyła ogień do nieprzyjaciela, który utrzymywał pewien dystans do Polaków. Romocki wydał rozkaz do przeprowadzenia szarży kawaleryjskiej na wroga, którą poprowadził porucznik Topór. Moskale utworzyli czworobok i ostrzeliwali polską jazdę. W ślad za kawalerią do ataku na bagnety ruszyli żuawi i strzelcy. Piechotę prowadził sam Józef Romocki oraz mjr Denisewicz. W tym momencie jednak od strony Olkusza ukazały się dwie roty piechoty rosyjskiej razem z kawalerią i armatami, co wywołało zamieszanie w oddziale powstańczym. Niedługo później pokazała się jeszcze jedna kompania rosyjska idąca od strony Skały, której towarzyszył oddział kawalerii. Wobec przewagi rosyjskiej oddział powstańczy zaczął się wycofywać w kierunku granicy galicyjskiej. Ostatecznie pod rosyjskim naciskiem Polacy przeszli do zaboru austriackiego. Tam czekała na nich kompania wojska austriackiego, która część powstańców rozbroiła i aresztowała. Części Polaków udało się jednak rozproszyć w lesie i uniknąć niewoli. Straty polskie wyniosły 10 zabitych i 30 rannych. Rannych udało się unieść do Galicji. Rosjanie w tej bitwie odnieśli straty mniejsze niż Polacy.
Linki zewnętrzne.
Obelisk powstańców 1863 w Szycach

</doc>
<doc id="3645683" url="https://pl.wikipedia.org/wiki?curid=3645683" title="Medal „Za zdobycie Bazardżyka”">
Medal „Za zdobycie Bazardżyka”

Medal „Za zdobycie Bazardżyka” (ros. "Медаль «За взятие Базарджика»") – rosyjskie odznaczenie wojskowe.
Historia.
Odznaczenie zostało ustanowione ukazem cara Aleksandra I z dnia 13 czerwca 1810 roku dla nagrodzenia uczestników zdobycia w dniu 22 maja 1810 twierdzy tureckiej Pazardżik (obecnie Dobricz) w czasie wojny rosyjsko-tureckiej, należących do korpusu Siergieja Kamienskiego.
Zasady nadawania.
Odznaczenie było nadawane żołnierzom, podoficerom i niższym oficerom, uczestniczącym w szturmie tureckiej twierdzy. Ogółem nagrodzono nim około 15 000 żołnierzy. Medalem tym nie nagradzano żołnierzy wyróżnionych za ten szturm orderem św. Jerzego kl. IV lub orderem św. Włodzimierza kl. IV ani wyższych oficerów i oficerów sztabowych, dla nagrodzenia których ustanowiono Krzyż za Zdobycie Bazardżyka.
Opis odznaki.
Odznaką medalu jest okrągły krążek o średnicy 31 mm, wykonany ze srebra.
Na awersie odznaczenia znajduje się popiersie Aleksandra I, bez insygniów carskich. Wokół krawędzi umieszczono napis w języku rosyjskim АЛЕКСАНДРЪ I ИМП. ВСЕРОСС. (pol. Aleksander I Imperator Wszechrosji). 
Na rewersie odznaki znajduje się napis w języku rosyjskim ЗА ОТЛИЧЇЕ ПРИ ВЗЯТЇИ ПРИСТУПОМЪ БАЗАРДЖИКА 22 МАЇЯ 1810 Г. (pol. Za Zasługi w szturmie Bazardżik 22 maja 1810 r.).
Medal zawieszony był na wstążce orderowej Orderu św. Jerzego.

</doc>
<doc id="3645684" url="https://pl.wikipedia.org/wiki?curid=3645684" title="Superpuchar Hiszpanii 2014">
Superpuchar Hiszpanii 2014



</doc>
<doc id="3645688" url="https://pl.wikipedia.org/wiki?curid=3645688" title="Johan Heinrich Kynast">
Johan Heinrich Kynast

Johan Heinrich Kynast lub Kühnast (ur. lata 20 XVIII w. w Lubiążu, zm. 1792 we Wrocławiu) – niemiecki malarz działający na Śląsku. Tworzył obrazy o tematyce religijnej, portrety świętych, a także zajmował się malarstwem ściennym.
Edukacja i twórczość.
Pierwsze nauki pobierał prawdopodobnie w warsztacie u Philipa Christiana Bentuma w Lubiążu. Jego żoną była Hedwing Kynast, córka rzeźbiarza Franza Josepha Mangoldta, która była również malarką. Jej prace wykonane dla kolegiaty Świętego Krzyża we Wrocławiu do ołtarzy św. Karola Boromeusza i św. Jana Nepomucena, uznawane były za pierwsze race jej męża. W 1757 roku Kynast został starszym wrocławskiego cechu oraz rektorem jezuickiej kongregacji maryjnej przy kościele św. Marcina. jego uczniami byli jego synowie Johann Carl i Christian Ferdinand oraz Johann Friedrich Schneider i Johann Joachim Simmerock.

</doc>
<doc id="3645691" url="https://pl.wikipedia.org/wiki?curid=3645691" title="Koniuchy (okręg uciański)">
Koniuchy (okręg uciański)

Koniuchy (Kaniuki, lit. "Kaniūkai") – wieś na Litwie, w okręgu uciańskim, w rejonie ignalińskim, w gminie Dukszty.
Historia.
W dwudziestoleciu międzywojennym zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim (od 1926 w powiecie święciańskim), w gminie Dukszty.
Według Powszechnego Spisu Ludności z 1921 roku zamieszkiwały tu 183 osoby, wszystkie były wyznania rzymskokatolickiego. Jednocześnie 14 mieszkańców zadeklarowało polską przynależność narodową, a 169 litewską. Były tu 32 budynki mieszkalne. W 1938 zamieszkiwało tu 186 osób w 29 budynkach.
Miejscowość należała do parafii rzymskokatolickiej w Duksztach. Podlegała pod Sąd Grodzki w Święcianach i Okręgowy w Wilnie; właściwy urząd pocztowy mieścił się w m. Duksztach.
W 2011 roku liczyła 248 mieszkańców.

</doc>
<doc id="3645694" url="https://pl.wikipedia.org/wiki?curid=3645694" title="Krzyż „Za zdobycie Bazardżyka”">
Krzyż „Za zdobycie Bazardżyka”

Krzyż „Za zdobycie Bazardżyka” (ros. " Крест «За взятие Базарджика»") – rosyjskie odznaczenie wojskowe.
Historia.
Odznaczenie zostało ustanowione ukazem cara Aleksandra I z dla nagrodzenia uczestników zdobycia twierdzy tureckiej Pazardżyk (obecnie Dobricz) w czasie wojny rosyjsko-tureckiej, należących do korpusu Siergieja Kamienskiego.
Zasady nadawania.
Odznaczenie było nadawane wyższym oficerom i oficerom sztabowym, biorącym udział w szturmie tureckiej twierdzy w Pazardżyk, którzy za ten szturm nie zostali odznaczeni orderem św. Jerzego kl. IV ani orderem św. Włodzimierza kl. IV.
Opis odznaki.
Odznaka ma kształt krzyża o wymiarach , wykonanego ze złota. 
Na awersie odznaczenia, w okrągłej tarczy umieszczonej na krzyżu, znajduje się napis w języku rosyjskim ЗА ОТЛИЧНУЮ ХРАБРОСТЬ (pol. "ZA WYBITNĄ ODWAGĘ"). 
Na rewersie odznaki, w okrągłej tarczy, znajduje się napis w języku rosyjskim (będący kontynuacją frazy z awersu): ПРИ ВЗЯТИИ ПРИСТУПОМ БАЗАРДЖИКА 22 МАЯ 1810 Г. (pol. "PRZY ZDOBYCIU SZTURMEM BAZARDŻYKA 22 MAJA 1810 R.")
Krzyż zawieszony był na wstążce orderowej Orderu św. Jerzego.

</doc>
<doc id="3645696" url="https://pl.wikipedia.org/wiki?curid=3645696" title="Kościół św. Stanisława Biskupa i Męczennika w Kutnie">
Kościół św. Stanisława Biskupa i Męczennika w Kutnie

Kościół Świętego Stanisława Biskupa i Męczennika – rzymskokatolicki kościół parafialny należący do dekanatu Kutno – św. Michała Archanioła diecezji łowickiej. Znajduje się w dzielnicy Łąkoszyn.
Obecna murowana, neogotycka, bazylikowa świątynia została wybudowana w latach 1909 - 1911 według projektu architekta Strzeżysława Bowbelskiego. W dniu 19 października 1912 roku została konsekrowana przez biskupa Kazimierza Ruszkiewicza. Na uwagę zasługuje chór muzyczny podparty dwoma filarami, które pod nim tworzą kruchtę arkadowo otwartą do wnętrza kościoła. Po prawej stronie w bryłę świątyni wtopiona jest wieża nakryta dachem w kształcie ostrosłupa. Budowla posiada cztery ołtarze, z których główny poświęcony jest św. Stanisławowi Szczepanowskiemu, Biskupowi i Męczennikowi.

</doc>
<doc id="3645697" url="https://pl.wikipedia.org/wiki?curid=3645697" title="Babi Potok">
Babi Potok

Babi Potok – potok, dopływ Pyszniańskiego Potoku. Ma źródło na wysokości 1780 m na północnych stokach Kamienistej w żlebie Babie Nogi w Tatrach Zachodnich. Jest to najwyżej położone źródło w całych polskich Tatrach Zachodnich. W korycie potoku znajdują się liczne progi skalne, a na nich niewielkie wodospady. W obrębie żlebu koryto wyżłobione jest w materiale akumulacyjnym, w którym potok często gubi wodę. Niżej potok spływa głębokim korytem pomiędzy Babim Grzbietem i Dolinczańskim Grzbietem. Opływa po wschodniej stronie Niżnią Pyszną Polanę i uchodzi do Pyszniańskiego Potoku jako jego prawy dopływ. Następuje to na wysokości 1205 m. Tuż przed ujściem potok traci wodę w morenie i stożku napływowym, wskutek czego odcinek ujściowy nie posiada powierzchniowego odwodnienia.
Jest to niewielki potok. Jego długość wynosi około 1,9 km, średni spadek 28,7%, powierzchnia zlewni 1,172 km². Cała zlewnia znajduje się w obrębie Doliny Pyszniańskiej, na niedostępnym dla turystów obszarze ochrony ścisłej „Pyszna, Tomanowa, Pisana”.

</doc>
<doc id="3645699" url="https://pl.wikipedia.org/wiki?curid=3645699" title="Hendrik S. Houthakker">
Hendrik S. Houthakker

Hendrik S. Houthakker (ur. 31 grudnia 1924 w Amsterdamie, zm. 15 kwietnia 2008) – amerykański ekonomista i biznesmen.
Życiorys.
Hendrik S. Houthakker urodził się w 1924 roku. Otrzymał dyplom z ekonomii na Uniwersytecie w Amsterdamie w 1949 roku i dołączył do Wydziału Ekonomii na Uniwersytecie w Cambridge. W 1954 roku przeniósł się do Stanford, gdzie poznał swoją żonę Annę-Teresę. W 1963 roku otrzymał John Bates Clark Medal, przyznany przez American Economic Association. Został powołany na członka Rady Doradców Ekonomicznych. W latach 1987–1988 był przewodniczącym na Wydziale Ekonomicznym.
Od 1956 r. żonaty był z Anną Teresą Tymieniecką. Bliskim przyjacielem małżeństwa Houthakkerów był Jan Paweł II. Zmarł 15 kwietnia 2008 roku.

</doc>
<doc id="3645700" url="https://pl.wikipedia.org/wiki?curid=3645700" title="Karate na Igrzyskach Panamerykańskich 2015">
Karate na Igrzyskach Panamerykańskich 2015

Karate na Igrzyskach Panamerykańskich 2015 odbywało się w dniach 20–25 lipca 2015 roku w Mississauga Sports Centre w Toronto. Osiemdzieścioro zawodników obojga płci rywalizowało łącznie w dziesięciu konkurencjach indywidualnych.

</doc>
<doc id="3645701" url="https://pl.wikipedia.org/wiki?curid=3645701" title="Jakub Gräf">
Jakub Gräf

Jakub Gräf (ur. 11 września 1991 w Libercu) – czeski biegacz narciarski, zawodnik klubu Dukla Liberec.
Kariera.
Po raz pierwszy na arenie międzynarodowej Jakub Gräf pojawił się 6 grudnia 2008 roku, podczas zawodów FIS Race w niemieckiej miejscowości Oberwiesenthal, gdzie zajął 52. miejsce w sprincie techniką dowolną.
W Pucharze Świata zadebiutował 11 stycznia 2014 roku w Novym Měscie, gdzie uplasował się na 77. pozycji w sprincie stylem dowolnym. Pucharowych punktów jeszcze nie wywalczył. Najlepszym jak do tej pory miejscem w Pucharze Świata było 39. miejsce 19 stycznia 2014 w Szklarskiej Porębie.
Osiągnięcia.
Puchar Świata.
Miejsca na podium.
Gräf nigdy nie stał na podium indywidualnych zawodów Pucharu Świata.

</doc>
<doc id="3645702" url="https://pl.wikipedia.org/wiki?curid=3645702" title="Depozytariusz (film)">
Depozytariusz (film)

Depozytariusz (ang. "The Depositary") – polski krótkometrażowy film dokumentalny z 2014 roku w reżyserii Mateusza Kudły.
Dokument został zaprezentowany w Chicago podczas Festiwalu Filmu Polskiego w Ameryce oraz w Łodzi na Ogólnopolskim Festiwalu Mediów "Człowiek w Zagrożeniu" w 2015 roku. W 2016 roku został nagrodzony za montaż na Międzynarodowym Festiwalu Filmowym w Southampton i wyróżniony na amerykańskim The Best Shorts Competition, a w 2017 roku wyróżniony na The Best Shorts Competition Humanitarian Award..
Opis filmu.
Obraz przedstawia historię Łukasza Kazka, mieszkańca Walimia (do 1945 roku miejscowość nosiła nazwę Wüstewaltersdorf) który w Górach Sowich na Dolnym Śląsku odnajduje depozyty ukryte przez niemieckich mieszkańców wysiedlanych w wyniku postanowień konferencji poczdamskiej z terenów poddanych polskiej jurysdykcji po II wojnie światowej.
Bohater nie sprzedaje znalezionych przedmiotów, ale odszukuje ich właścicieli, by sentymentalne depozyty – fotografie, książki, dokumenty i osobiste pamiątki – wróciły do nich po około siedemdziesięciu latach.

</doc>
<doc id="3645704" url="https://pl.wikipedia.org/wiki?curid=3645704" title="Chorwackie Siły Obrony">
Chorwackie Siły Obrony

Chorwackie Siły Obrony ("Hrvatske obrambene snage", HOS) – paramilitarna formacja związana z nacjonalistyczną Chorwacką Partią Praw. Jednostka sformowana została 22 stycznia 1991 roku a swą działalność zakończyła 16 kwietnia 1993 roku i w pierwszym etapie wojny o niepodległość Chorwacji wielokrotnie brała udział w walkach wspierając regularne siły wojskowe. Przez kilka miesięcy walczyła również w Bośni. Formacja budziła kontrowersje ze względu na ideologię oraz nawiązania do Niezależnego Państwa Chorwackiego (NDH).
Nazwa i symbolika.
Skrót formacji – HOS – powszechnie budził skojarzenia z Chorwackimi Siłami Zbrojnymi ("Hrvatske oružane snage") z okresu Niezależnego Państwa Chorwackiego. Szachownica umieszczona na fladze również przypominała tę z okresu NDH, zaś używane przez formację pozdrowienie „za dom spremni” używane było podczas wykonywania rzymskiego salutu przez członków ruchu ustaszowskiego. Czarne mundury, a także patroni 9. i 13. batalionu (Rafael Boban i Jure Francetić) nawiązywały do 1 pułku ustaszy, tzw. Czarnego Legionu, który w okresie II wojny światowej zasłynął z wyjątkowo okrutnego traktowania serbskiej ludności.
Istnienie jednostki oraz używana przez nią symbolika, przyjmowanie do niej zagranicznych ochotników o skrajnie prawicowych poglądach, a także powszechne określanie jej mianem „Czarnej Legii” było jednym z koronnych dowodów mających potwierdzać serbską narrację o tym, iż niepodległa Chorwacja będzie państwem dyskryminującym mniejszości narodowe i religijne, w którym władzę sprawować będą politycy o faszystowskich poglądach.
Udział w walkach.
Z początku jednostka liczyła 6 tysięcy osób by z czasem osiągnąć stan 24 tysięcy bojowników. Chrzest bojowy przeszła podczas zwycięskiej „bitwy o koszary” (14 września – 23 listopada 1991 roku). Wraz z armią i Gwardią Narodową brała udział w obronie Vukovaru – 300 nacjonalistów przeprowadzało „operację antyterrorystyczną” Ministerstwa Spraw Wewnętrznych. W listopadzie 1991 roku HOS uczestniczył w oblężeniu Dubrownika. Miejscem ostatniej wielkiej akcji Chorwackich Sił Obrony było Sarajewo. Wraz z rozwiązaniem jednostki znaczna część jej członków przeszła do sił wojskowych.

</doc>
<doc id="3645708" url="https://pl.wikipedia.org/wiki?curid=3645708" title="Szuhrat Sadijew">
Szuhrat Sadijew

Szuhrat Samarowicz Sadijew (; ur. 8 listopada 1954 w Duszanbe) – tadżycki historyk oraz wikipedysta.
Życiorys.
W 1977 roku ukończył studia na Wydziale Historycznym Tadżyckiego Uniwersytetu Państwowego im. Lenina. W latach 1977–1996 pracował w Instytucie Sztuki im. Mirzo Tursunzoda. W latach 1986–1989 studiował w aspiranturze Tadżyckiego Uniwersytetu Państwowego, gdzie obronił pracę kandydacką. Od 1996 do 2002 roku wykładał na Tadżyckim Państwowym Uniwersytecie Medycznym imienia Awicenny. W latach 2003—2009 kierował zakładem Nauki i Stosunków Międzynarodowych w Instytucie Przedsiębiorstwa. Od 2014 jest docentem Słowiańskiego Uniwersytetu Tadżycko-Rosyjskiego.

</doc>
<doc id="3645714" url="https://pl.wikipedia.org/wiki?curid=3645714" title="Niżnia Pyszna Polana">
Niżnia Pyszna Polana

Niżnia Pyszna Polana – polana w Dolinie Pyszniańskiej w Tatrach Zachodnich, u podnóży Babiego Grzbietu. Znajduje się na dnie tej doliny, na wysokości około 1260 do 1300 m, pomiędzy Babim Potokiem i Pyszniańskim Potokiem. Dawniej nazywana była też Szałasiskami i znajdowały się na niej pasterskie budowle. Nieco poniżej tej polany znajdowało się należące do PTT schronisko na Pysznej. Zostało przez Niemców spalone podczas II wojny światowej.
Nieco powyżej Niżniej Pysznej Polany znajduje się Wyżnia Pyszna Polana, a poniżej polana Młyniska. Wszystkie wchodziły w skład Hali Pysznej. Obecnie znajdują się na niedostępnym dla turystów obszarze ochrony ścisłej „Pyszna, Tomanowa, Pisana” i są już silnie zarośnięte lasem.

</doc>
<doc id="3645715" url="https://pl.wikipedia.org/wiki?curid=3645715" title="Parafia św. Antoniego z Padwy w Witebsku">
Parafia św. Antoniego z Padwy w Witebsku

Parafia św. Antoniego z Padwy w Witebsku (biał. Парафія Св. Антонія Падуанскага ў Віцебску) – parafia rzymskokatolicka w Witebsku. Należy do dekanatu witebskiego diecezji witebskiej. Została utworzona w 2001 roku.
Historia.
W 1676 roku wojewoda witebski Jan Antoni Chrapowicki wybudował drewniany klasztor Bernardynów. W 1708 roku spłonął w wyniku działań wojennych. Po zakończeniu wojny północnej kościół i klasztor odbudowano staraniem wojskiego witebskiego Michała Chotolskiego Szpaka. Podczas pożaru Witebska w 1733 roku spłonął ponownie. W 1737 roku rozpoczęła się budowa murowanego kościoła i klasztoru ufundowanego przez podkomorzego witebskiego Kazimierza Sakiewicza i jego żonę Teklę z Larskich. W 1768 roku kościół św. Antoniego Padewskiego został konsekrowany przez biskupa sufragana białoruskiego Feliksa Towiańskiego. W 1772 roku w klasztorze mieszkało 10 zakonników. W 1832 roku skasowano klasztor Bernardynów. W 1843 świątynia została kościołem parafialnym i funkcjonowała do 20. lat XX wieku. Zdewastowany klasztor w 1855 roku stał się własnością instytucji państwowych. W latach 40. XX wieku został zniszczony postanowieniem specjalnego dekretu. 
W 1912 roku w parafii pracowało 6 księży, liczyła ona 5070 wiernych. Na terenie parafii leżały kaplice: Horodnia, Cechówka, Łużyn, Chociml, Leontowo, Skuratowo, Siedce, Mikulino. 
Kościół św. Antoniego znajdujący się na Placu Ratuszowym został zniszczony podczas II wojny światowej, następnie wysadzony w powietrze przez władze sowieckie w 1952 (1961?) roku. Na jego miejscu wybudowano fontannę. 
Nowa parafia.
21 czerwca 2001 roku ks. bp Władysław Blin na nowo erygował parafię św. Antoniego z Padwy. Jako miejsce na modlitwę został wykupiony były Dom Kultury dla głuchoniemych, przy ul. Gagarina. W jednym z pomieszczeń zrobiono kaplicę, gdzie 18 czerwca 2002 roku została odprawiona pierwsza Msza święta. Od tamtego czasu został przeprowadzony gruntowny remont w kaplicy. Do głównej fasady budynku w latach 2011-2013 dobudowano wieżę, by swym wyglądem przypominała, że jest to kościół. 
W końcu 2015 roku bp Oleg Butkiewicz ogłosił, że otrzymano zgodę od Ministerstwa Kultury Białorusi na odbudowę zburzonego przez sowietów kościoła św. Antoniego Padewskiego. 

</doc>
<doc id="3645716" url="https://pl.wikipedia.org/wiki?curid=3645716" title="Ballarini">
Ballarini

Ballarini – włoska firma zajmująca się produkcją garnków oraz patelni. Założona w 1889 roku przez Paolo Ballariniego, od którego nazwiska otrzymała swoją nazwę. Od 2012 roku firma posiada swoją filię w Polsce.
Historia.
W 1889 roku Paolo Ballarini założył w mieście Rivarolo Mantovano przedsiębiorstwo pod nazwą "Ballarini Paolo e Figli S.p.A.". W tym samym roku otworzył swoją pierwszą fabrykę, zajmującą się produkcją przedmiotów metalowych, takich jak klatki dla ptaków czy naczynia o przeznaczeniu kuchennym. W kolejnych latach władzę nad firmą przejął syn Paolo, Angelo Ballarini, który podjął kilka strategicznych decyzji, dotyczących kwestii technologicznych, a mających ogromny wpływ na późniejsze funkcjonowanie firmy. Najpierw, w 1924 roku, rozpoczęto budowę kolejnej fabryki, zaś już po zakończeniu II wojny światowej, zainwestowano w produkcję elementów wykonywanych z aluminium oraz emaliowanej blachy. W 1960 przedsiębiorstwo zostało zreformowane, skupiając się od tej pory wyłącznie na wytwarzaniu naczyń kuchennych, pokrytych powłoką non-stick.
W kolejnych latach kierownictwo nad firmą obejmowali synowie Angelo – Carlo, Sandro oraz Emilio. W 1980 Ballarini podpisało umowę z koncernem DuPont, który od tego czasu dostarczał teflon, wykorzystywany do nanoszenia na naczynia powłok teflonowych. Po kilku latach firma zamieniła je na własne, opatentowane powłoki pod nazwą Keravis.
Produkcja.
Ballarini jest jedną z najbardziej liczących się firm w Europie pod względem wielkości produkcji, wytwarzając rocznie ponad 12 milionów sztuk swoich produktów. 30 procent wytworzonych towarów trafia na rynek Niemiecki, który to kraj jest największym klientem firmy. Niemniej, Ballarini dystrybuuje wytwarzane przez siebie naczynia kuchenne na terytoria wszystkich pięciu kontynentów. Łącznie, 74% rocznej produkcji jest eksportowane poza granice Włoch. Firma zatrudnia w sumie 250 osób, które pracują w fabryce w Rivarolo Mantovano.
Nagrody.
W listopadzie 2012 roku sygnowany przez Ballarini projekt dla dzieci "Cucinando s'impara" otrzymał wyróżnienie na 12. gali grandesignEtico International Award. W styczniu 2013 roku produkowana przez firmę kolekcja garnków ServInTavola otrzymała nagrodę Horeca24 Innovation of the Year 2013, sygnowaną przez włoską grupę wydawniczą Gruppo 24 Ore. Miesiąc później Ballarini zdobyło pierwsze miejsce w kategorii Best Green Style podczas organizowanej przez Messe Frankfurt gali Home Style Award, która miała miejsce na prestiżowych targach Interior Lifestyle China.

</doc>
<doc id="3645718" url="https://pl.wikipedia.org/wiki?curid=3645718" title="Kompania Saperów KOP „Grodno”">
Kompania Saperów KOP „Grodno”

Kompania Saperów KOP „Grodno” – pododdział saperów Korpusu Ochrony Pogranicza.
Formowanie i zmiany organizacyjne.
W kwietniu 1928 roku 1 batalion graniczny sformował w Budsławiu ośrodek wyszkolenia pionierskiego przy 3 Brygadzie Ochrony Pogranicza. W 1929 oddziałem administracyjno-gospodarczym dla ośrodka „Wilejka” był 1 batalion KOP „Budsław”. W związku z likwidacją 3 Brygady OP w 1929 roku, ośrodek miał dokończyć szkolenie i przenieść się do Suwałk w rejon odpowiedzialności nowo powstałej Brygady KOP „Grodno”. Z dniem 1 marca 1931 ośrodek został zlikwidowany, a na jego bazie i drużyn pionierskich batalionów utworzona została kompania pionierów „Grodno”. Nowo utworzona kompania została rozmieszczona w Grodnie w wynajętych pomieszczeniach. Dowódcą kompanii został dotychczasowy komendant ośrodka wyszkolenia pionierskiego. Pod względem służbowym kompania podległa dowódcy brygady, a pod względem wyszkolenia specjalistycznego dowódcy korpusu. Jednostką formującą był 23 batalion KOP „Orany”. Dla potrzeb formującej się kompanii 63 szeregowców oddelegował 23 pułk piechoty.
W 1934 roku została sformowana kompania saperów typu III dla Brygady KOP „Grodno”, jako jej organiczny pododdział.
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Jej wynikiem było między innymi ustalenie nazwy kompanii na „kompania saperów KOP «Grodno»”.
Zarządzeniem dowódcy KOP gen. bryg. Jana Kruszewskiego w sprawie zmian w kwatermistrzostwie KOP, dniem 1 kwietnia 1939 roku utworzono w kompanii etat dowódcy plutonu w stopniu porucznika.
Przy kompanii funkcjonował pluton pionierów Batalionu KOP „Orany”.
Kompania saperów KOP „Grodno” była jednostką mobilizującą. Pod względem mobilizacji materiałowej była przydzielona do batalionu KOP „Orany”. W dniach 24-26 sierpnia 1939 roku, zgodnie z planem mobilizacyjnym „W”, kompania sformowała 43 batalion saperów dla 33 Dywizji Piechoty.
Struktura organizacyjna kompanii.
Organizacja pokojowa kompanii saperów typu III:
Stan osobowy kompanii wynosił 92 żołnierzy, w tym 3 oficerów, 9 podoficerów i 80 saperów.

</doc>
<doc id="3645719" url="https://pl.wikipedia.org/wiki?curid=3645719" title="Sławomir Berdychowski">
Sławomir Berdychowski

Sławomir Berdychowski, ps. „Czarny” (ur. 7 sierpnia 1968 w Iwaniskach, zm. 9 lutego 2016 w Wesołej) – polski pułkownik, żołnierz Wojsk Specjalnych, oficer Jednostki Wojskowej GROM (JW 2305) (1991–2010), formujący i pierwszy dowódca Jednostki Wojskowej AGAT (2011–2014), od 1 lipca 2015 szef oddziału w Inspektoracie Wojsk Specjalnych w DG RSZ.
Życiorys.
Dzieciństwo i młodość.
Sławomir Berdychowski syn Jana i Wandy z domu Wiatrowska urodził się 7 sierpnia 1968 w Iwaniskach (woj. świętokrzyskie). Pochodził z Zielonki (przysiółek wsi Wzory) w gminie Iwaniska w powiecie opatowskim. Miał dwoje rodzeństwa – siostrę i młodszego brata. Rodzina utrzymywała się z pracy na roli. W 1975 r. rozpoczął naukę w szkole podstawowej w Iwaniskach. Już w dzieciństwie interesował się sportem, szczególnie biegami, biorąc udział w zawodach szkolnych na różnych szczeblach, w tym wojewódzkich. W 1983 r. podjął naukę w Liceum Ogólnokształcącym im. Brunona Jasieńskiego w Klimontowie (od 2011 r. Liceum Ogólnokształcące im. św. Urszuli Ledóchowskiej), które ukończył w 1987 r.
Wykształcenie.
Absolwent Wyższej Szkoły Oficerskiej Wojsk Zmechanizowanych we Wrocławiu (1991), studia magisterskie na kierunku historia wojskowości na Akademii Obrony Narodowej, studia podyplomowe na kierunku Bezpieczeństwo Narodowe (2004), podyplomowe Studia Polityki Obronnej na Akademii Obrony Narodowej (2014–2015). Absolwent USA JFK Special Warfare Training Center and School w Ford Bragg w Karolinie Północnej (USA), gdzie w okresie od stycznia do sierpnia 2002 r. ukończył Kurs Oficerski Sił Specjalnych Armii USA (tzw. kurs „zielonych beretów”) oraz kurs działań w dżungli (Jungle Patrolling Course) organizowany przez Armię Brytyjską w dżungli tropikalnej w Belize (Ameryka Środkowa) (2006). Kurs dowodzenia operacjami specjalnymi (Combined Joint Forces Special Operations Component Command Course) na Uniwersytecie Połączonych Operacji Specjalnych (Joint Special Operations University) w USA.
Przebieg służby wojskowej.
Studia wojskowe rozpoczął we wrześniu 1987 r. jako podchorąży Wyższej Szkoły Oficerskiej Wojsk Zmechanizowanych we Wrocławiu na kierunku rozpoznawczym. W 1991 r. został promowany na pierwszy stopień oficerski – podporucznika. Służbę zawodową rozpoczął w październiku 1991 i po przejściu selekcji objął stanowisko w Jednostce Wojskowej GROM (Jednostka Wojskowa 2305), po czym po ukończeniu Taktycznego Kursu Jednostek Przeciwterrorystycznych (1991–1992) prowadzonego przez specjalistów z USA został operatorem sekcji szturmowej tej formacji. Z JW 2305 związany był w latach 1991–2010, pełniąc między innymi funkcje żołnierza operatora, dowódcy sekcji bojowej oraz szefa Wydziału Szkolenia Bojowego i Wydz. Szkolenia Specjalistycznego, a także dowódcy Zespołu Bojowego w Warszawie i Gdańsku. Był również instruktorem i kierownikiem selekcji do warszawskiego oddziału oraz instruktorem i komendantem Kursu Operatorów Zespołów Bojowych Jednostki Wojskowej 2305. W okresie 2008–2009 w stopniu podpułkownika był dowódcą IV zmiany Zgrupowania Sił Specjalnych PKW Afganistan w ramach Operacji Afgańskiej SZ RP, prowadzącego działania w składzie Międzynarodowych Siły Wsparcia Bezpieczeństwa podczas konfliktu zbrojnego w Afganistanie. 7 czerwca 2010 r. został awansowany na stopień wojskowy pułkownika i objął funkcję szefa Oddziału Planowania i Koordynacji Szkolenia w Dowództwie Wojsk Specjalnych w Krakowie.
16 maja 2011 r. został powołany na stanowisko dowódcy z rozkazem sformowania Jednostki Wojskowej AGAT. 6 lipca 2011 r. w Gliwicach podczas uroczystości z okazji rozformowania OSŻW oraz utworzenia Jednostki Wojskowej „Agat” w obecności m.in. ministra obrony narodowej Bogdana Klicha, szefa SG WP generała Mieczysław Cieniucha, komendanta głównego ŻW gen. bryg. Mirosława Rozmusa oraz dowódcy Wojsk Specjalnych gen. bryg. Piotra Patalonga, przyjął obowiązki dowódcy Jednostki Wojskowej „Agat”. W dniach 12–17 września 2011 r. jako kierownik i instruktor poprowadził pierwszą selekcję do JW „Agat”, którą ukończyło 9 żołnierzy Jednostki z 10 uczestniczących. 5 lipca 2012 r. w Gliwicach podczas uroczystego apelu z okazji pierwszego święta jednostki jego Jednostka Wojskowa „Agat” otrzymała sztandar nadany przez prezydenta RP Bronisława Komorowskiego, a ufundowany przez społeczeństwo Gliwic. Sztandar pułkownikowi wręczył szef Biura Bezpieczeństwa Narodowego minister Stanisław Koziej. 2 maja 2013 r. z okazji Dnia Flagi Rzeczypospolitej Polskiej na placu Zamkowym prezydent RP Bronisław Komorowski wręczył mu flagę państwową jako dowódcy wyróżnionej JW „Agat”.
8 września 2014 r. został skierowany na podyplomowe Studia Polityki Obronnej na Akademii Obrony Narodowej. 13 października 2014 r. w obecności inspektora Wojsk Specjalnych gen. dyw. Piotra Patalonga, gen. dyw. w st. spocz. Romana Polko, prezydenta Gliwic Zygmunta Frankiewicza oraz dowódców jednostek specjalnych, przekazując dowodzenie Jednostką Wojskową „Agat” dla płka Sławomira Drumowicza powiedział: 
Po ukończeniu z wyróżnieniem studiów podyplomowych w czerwcu 2015 na Akademii Obrony Narodowej (studia podyplomowe tzw. kurs generalski ukończył w trybie stacjonarnym), 1 lipca 2015 r. objął stanowisko szefa oddziału w Inspektoracie Wojsk Specjalnych Dowództwa Generalnego Rodzajów Sił Zbrojnych (DGRSZ) z dowódcą gen. broni Mirosławem Różańskim i z bezpośrednim przełożonym gen. dyw. Piotrem Patalongiem.
W 2016 r. był w dyspozycji kadrowej Inspektoratu Wojsk Specjalnych.
Śmierć pułkownika.
We wtorek 9 lutego 2016 r. w wieku 48 lat zmarł nagle w kompleksie leśnym w warszawskiej dzielnicy Wesoła.
Ciało pułkownika zostało znalezione w środę 10 lutego 2016 r. w lesie w pobliżu jego warszawskiego domu, miał ranę postrzałową głowy. Obok leżał prywatny pistolet zmarłego. Zanim znaleziono zwłoki, rodzina zawiadomiła policję o zaginięciu pułkownika.
Pochówek.
W środę 17 lutego 2016 r. odbyła się msza św. w jego intencji w kościele pw. bł. Brata Alberta w Wesołej, następnie miała miejsce uroczystość pogrzebowa na cmentarzu w Warszawie-Rembertowie z ceremoniałem wojskowym. Wojskową asystę honorową wraz z delegacją podczas uroczystości pogrzebowych wystawiła Jednostka Wojskowa AGAT. W jego ostatniej drodze towarzyszyli mu oprócz rodziny koledzy ze wszystkich jednostek Wojsk Specjalnych i ich dowódcy, szef Inspektoratu Wojsk Specjalnych w Dowództwie Generalnym RSZ gen. dyw. Piotr Patalong. Podczas pożegnania skierowanego do rodziny przez dowódcę JWA płka dr. inż. Sławomira Drumowicza w asyście zastępcy dowódcy ppłka Zbigniewa Cerekwickiego, wręczono żonie orła „Agatu”. 17 lutego 2016 uczczono także jego pamięć mszą św. w kościele garnizonowym w Gliwicach.
Ordery, odznaczenia i wyróżnienia.
W 29 letniej służbie wojskowej był odznaczany i wyróżniany:
i inne
Życie prywatne.
Był żonaty z Martą Berdychowską, z którą miał syna Adriana. Ostatnio mieszkał w Warszawie w dzielnicy Wesoła. Znał dobrze angielski. Interesował się wojskiem, historią i sportem. Był smakoszem kawy.
Jeden z najbliższych przyjaciół generała Sławomira Petelickiego.
Śledztwo.
Śledczy na początku rozpatrywali wiele wątków, choć założyli, że nie było żadnych przesłanek, by twierdzić, że to nie było samobójstwo. Postępowanie wstępnie wszczęto z artykułu w zakresie mobbingu w armii. Prokuratura badała czy zgon mógł mieć związek ze służbą wojskową. Podczas sekcji zwłok pobrano między innymi cząstki GSR, czyli pozostałości po wystrzale z broni palnej, potwierdzono postrzał głowy – ranę wlotową i wylotową; nie ujawniono innych obrażeń ciała. Śledczy ostatecznie jako główną hipotezę jego śmierci przyjęli samobójstwo, gdzie głównym motywem mogły być problemy zdrowotne, sekcja zwłok wykluczała udział osób trzecich.
Upamiętnienie.
Oddając cześć i pamięć pierwszemu dowódcy Jednostki Wojskowej AGAT, od 2017 r. organizowany jest bieg po bieszczadzkich szlakach przez mjra rez. Wojciecha „Zachar” Zacharkówa pod nazwą „Maraton-Selekcja. Memoriał im. płk. Sławomira Berdychowskiego”.
W rocznicę jego śmierci Jednostka Wojskowa AGAT z Gliwic wystawia delegację przy jego grobie na cmentarzu w Rembertowie.
Wspomnienia o pułkowniku.
Była radna sejmiku województwa świętokrzyskiego Ewelina Bień, znana działaczka samorządowa i społeczna pochodząca z gminy Iwaniska, była właścicielka wioski indiańskiej w Zielonce, znanego ośrodka rekreacyjnego – jako mieszkanka Zielonki wspomina:
"Pogodny, konkretny i uśmiechnięty człowiek. Wszyscy bardzo go lubili. We wsi mieszka nadal jego mama, wielu znajomych z dzieciństwa i lat szkolnych. Sławomir Berdychowski Liceum Ogólnokształcące kończył w Klimontowie. Potem wyjechał do Warszawy i tam zrobił karierę w służbach specjalnych. Był jednym z najbliższych przyjaciół słynnego generała Sławomira Petelickiego."
Były prezes Fundacji Byłych Żołnierzy GROM, były oficer GROMu, uczestnik wielu misji na świecie ppłk Krzysztof Przepiórka – tak wspomina płka Berdychowskiego:
"Był jednym z pierwszych żołnierzy, którzy przeszli selekcję i dostał się do GROM-u. Razem byliśmy w I oddziale szturmowym. Kiedy dostałem zadanie tworzyć II oddział, pomagał mi. Pierwszy oddział GROM-u szkolili Amerykanie, mój miał być pierwszy, którzy szkolili Polacy. Sławek piął się po szczeblach. Był bardzo sprawny, świetny żołnierz, świetny dowódca, super wyszkolony, znał dobrze angielski. Rozwojowy, można mu było powierzyć ważne funkcje. Dbał o siebie, inwestował w swoją fizyczność, dążył do tego, żeby być jak najlepiej wyszkolonym. Wymagał wiele, ale jako dowódcy zależało mu na tym, żeby potrafić zrobić więcej, niż jego żołnierze. Jednostka specjalna Agat to było jego dziecko."
Były dowódca Jednostki Wojskowej Grom gen. dyw. Roman Polko wspomina:
"To był jeden z najbardziej z utalentowanych polskich żołnierzy. Na palcach jednej ręki mogę policzyć ludzi takich jak on. Bardzo uczciwy i pryncypialny człowiek. Był świetnym i wymagającym metodologiem. Dzięki temu potrafił świetnie wyszkolić swoich podopiecznych. Kariera stała przed nim otworem. Jeśli popełnił samobójstwo, to była to zimna kalkulacja, że nie ma już innego wyjścia."
Mjr rez. Wojciech „Zachar” Zacharków, od pięciu lat jako emerytowany specjals wspomina swojego dowódcę:
"Na czele formacji stanął wieloletni oficer jednostki GROM płk Sławomir Berdychowski „Czarny”. Wtedy wszystko się zmieniło, a w żołnierzy wstąpiła nowa energia. Mieliśmy pewność, że jesteśmy w dobrych rękach. Berdychowski urzeczywistnił wszystkie moje wyobrażenia o wojskach specjalnych. Dowódca był opanowany, kulturalny, nigdy nie podnosił głosu. Nie lubił piwa, alkohol go nie kręcił, był smakoszem kawy. Zawsze nonszalancki, szarmancki, uśmiechnięty, o każdej porze odbierał telefon, zawsze pomocny dla innych. Miał mocny kręgosłup moralno-polityczny. On się w politykę nie bawił. Dla niego najważniejsze było dobro jednostki. Nie miał tendencji do gwiazdorstwa. Szybko stał się dla nas wzorem. Wszystkie zadania wykonywaliśmy najlepiej jak potrafiliśmy, bo nie chcieliśmy go rozczarować. Warunkiem służby w Agacie było zdanie selekcji. Byłem dobrze przygotowany i niczego się nie obawiałem. Ale ponieważ była to pierwsza selekcja do tej jednostki, myśleliśmy, że Berdychowski da nam fory, bo przecież nie wyrzuci z selekcji kadry jednostki. Myliliśmy się. Dowódca narzucił ostre tempo i nie popuścił nikomu. Jedna osoba sprawdzianu nie przeszła. W lutym 2016 nadeszła wiadomość o tragicznej śmierci pierwszego dowódcy JW Agat. To był cios. Odszedł człowiek, który w nas uwierzył i z regularnych pododdziałów stworzył komandosów. Przygotowywał mnie do prowadzenia ekstremalnego sprawdzianu w górach, przekazywał wartości, którymi się kierował i wpoił zasady obowiązujące w wojskach specjalnych. Czułem wewnętrzną potrzebę, by pamięć o płk. Berdychowskim trwała."
Mjr Zacharków, kiedy pułkownik opuścił JWA, dziękując za wspólną służbę, prowadząc rekonesans do kolejnej selekcji, wysłał byłemu dowódcy list z Bieszczadów z pozdrowieniami od kadry zabezpieczającej selekcję. W odpowiedzi otrzymał:
"„Zachar, Dziękuję za zdjęcia. Faktycznie dużo się zmieniło. W okolicach Rabe przechodziłem swoją własną selekcję w 1991 r. Tam też odbywały się pierwsze selekcje do Gromu. Dlatego też w tamtej okolicy zrobiłem pierwszą selekcję dla Was. Taki mały symbol. Nawiązanie do przeszłości, do początków polskich selekcji i wojsk specjalnych, ale też i osobisty sentyment do tamtego miejsca. Fajnie było połazić po tych samych trasach dokładnie 20 lat później w roli dowódcy jednostki. (…) „Nie poddawaj się. Idź własną drogą.” Powodzenia, S. Berdychowski”."
Dziennikarka Edyta Żemła jako redaktorka „Rzeczpospolitej”, obecnie dziennikarka Onetu uczestniczyła w 2011 r. w pierwszej selekcji w Bieszczadach:
"To były oficer jednostki specjalnej GROM. Własny sprawdzian pod okiem instruktorów z amerykańskich sił specjalnych w 1991 r. także zaliczył w Bieszczadach. W GROM był m.in. kierownikiem selekcji i dowódcą zespołu bojowego. Byłam jedyną dziennikarką, która mogła uczestniczyć w selekcji prowadzonej przez płk. Berdychowskiego. Podczas pierwszej selekcji usłyszałam powiedzenia pułkownika: kto nie maszeruje, ten ginie; potrzebuję wilków, a nie owiec; mówił podczas selekcji do uczestników nie „naprzód”, tylko „za mną”. Wiele odcinków selekcji „Czarny” przechodził razem z żołnierzami. Dawał im przykład. Na jednej z tras zarządził ćwiczenie: niesienie rannego. Wyznaczył pary. „Czarny” sam zarzucił na plecy najcięższego z grupy i z „rannym” oraz z ciężkim plecakiem pierwszy wkroczył do bazy."
Zastępca dowódcy Jednostki Wojskowej „Agat” ppłk Zbigniew Cerekwicki (szef Oddziału Wychowania Dowództwa Komponentu Wojsk Specjalnych w 2019) podczas drugiego memoriału w październiku 2018 r. powiedział:
"Dla mnie Berdychowski to był taki dowódca, za którym idzie się w ogień. Zdecydowany, pewny swoich wizji, charyzmatyczny. Przy tym niezwykle kulturalny. W środowisku wojsk specjalnych to legenda, o której wiedzą wszyscy. Na tym memoriale nie mogłoby nas tu zabraknąć."
Żona pułkownika Marta Berdychowska, przyjeżdżając z synem Adrianem z Wesołej w Bieszczady, tak wspominała wraz z synem zorganizowanie memoriału na cześć jej męża:
"Kiedy „Zachar” powiedział mi o swoim pomyśle, byłam poruszona. To naprawdę ogromnie wzruszające, że w ten niezwykły sposób chciał uczcić pamięć mojego męża. „Zachar” ma w sobie cudowny pierwiastek szaleństwa (...) To niesamowite, że tylu ludzi chciało tu przyjechać, męczyć się, żeby wziąć udział w tym maratonie pamięci o moim ojcu. Fajnie widzieć, że ojciec miał takich żołnierzy, którzy darzyli go szacunkiem (...) Wzrusza mnie niezmiernie to, że z roku na rok coraz więcej ludzi dla Sławka przyjeżdża w Bieszczady."
Garnizony w przebiegu służby.
W 29 letniej służbie wojskowej był w następujących garnizonach:

</doc>
<doc id="3645720" url="https://pl.wikipedia.org/wiki?curid=3645720" title="Wyżnia Pyszna Polana">
Wyżnia Pyszna Polana

Wyżnia Pyszna Polana – polana w Dolinie Pyszniańskiej w Tatrach Zachodnich, u zachodnich podnóży Babiego Grzbietu, w dolinie Pyszniańskiego Potoku. Znajduje się na dnie tej doliny, na wysokości około 1310 do 1350 m. Dawniej znajdował się na niej szałas.
Poniżej Wyżniej Pysznej Polany znajduje się jeszcze Niżnia Pyszna Polana i polana Młyniska. Wszystkie wchodziły w skład Hali Pysznej. Obecnie znajdują się na niedostępnym dla turystów obszarze ochrony ścisłej „Pyszna, Tomanowa, Pisana” i są już silnie zarośnięte lasem.

</doc>
<doc id="3645721" url="https://pl.wikipedia.org/wiki?curid=3645721" title="Sun Valley (Los Angeles)">
Sun Valley (Los Angeles)

Sun Valley – jedna z dzielnic Los Angeles, we wschodniej części San Fernando Valley. Około 1880 roku obszar nosił nazwę "Roberts", a w 1896 roku przemianowany został w "Roscoe".
W dzielnicy znajdują się trzy centra rekreacyjne, trzynaście szkół publicznych — wśród nich "John H. Francis Polytechnic High School" i "Sun Valley High School", cztery szkoły prywatne oraz biblioteka publiczna "Sun Valley Branch Library".
Dzielnica jest "umiarkowanie zróżnicowaną" etnicznie w Los Angeles, ze stosunkowo wysokim procentem Latynosów. Szczegółowe rozbicie: Latynosi – 69,4%; biali – 17,9%; Azjaci – 8,1%; czarni – 1,9% pozostali – 2,7%. Meksyk (54,5%) oraz Salwador (11,9%) były najczęstszymi miejscami narodzin 51,9% mieszkańców, którzy urodzili się poza granicami USA.
Geografia.
Sun Valley graniczy od północnego wschodu z Shadow Hills, na południowym wschodzie z Burbank, na południu z North Hollywood i Valley Glen, od zachodu z Panorama City i od północnego zachodu z Pacoima, Hansen Dam i Lake View Terrace.

</doc>
<doc id="3645724" url="https://pl.wikipedia.org/wiki?curid=3645724" title="Kompania Saperów KOP &quot;Grodno&quot;">
Kompania Saperów KOP &quot;Grodno&quot;



</doc>
<doc id="3645725" url="https://pl.wikipedia.org/wiki?curid=3645725" title="22.11.63">
22.11.63

22.11.63 – amerykański serial telewizyjny z 2016 roku, wyprodukowany przez Bad Robot Productions oraz Warner Bros. Television. Serial jest adaptacją powieści "Dallas ’63" autorstwa Stephena Kinga wydanej 8 listopada 2011 roku. Producentami wykonawczymi są J.J. Abrams, Stephen King oraz Bridget Carpenter, którzy napisali wspólnie scenariusz projektu. Premierowy odcinek został wyemitowany 15 lutego 2016 roku za pośrednictwem platformy internetowej Hulu.
W Polsce serial był emitowany od 11 kwietnia 2016 roku przez stację Fox.
Fabuła.
Jake Epping, nauczyciel angielskiego, dowiaduje się od swojego umierającego na raka przyjaciela Ala Templetona, że w jego barze znajduje się tunel, dzięki któremu można cofnąć się do roku 1960. Templeton prosi Jake’a, by ten przeniósł się w czasie i dokończył to co Al zaczął. Al przed śmiercią przedstawia Jake'owi zasady podróży w czasie, w tym m.in. tą, że po powrocie do czasów teraźniejszych nie można wrócić w tę samą przeszłość, ponieważ podczas kolejnej podróży w czasie wszystkie wcześniejsze zmiany zostaną wymazane, a historia pozostanie bez zmian. Jake po śmierci Ala postanawia spełnić prośbę przyjaciela i dokończyć jego misję: zapobiec zamachowi na prezydenta USA, Johna F. Kennedy’ego.
Produkcja.
22 września 2014 roku platforma Hulu zamówiła limitowaną serię 11.22.63.
Pierwotnie projektem serialu miał się zająć Jonathan Demme, ale zrezygnował z powodu braku porozumienia w sprawie scenariusza ze Stephenem Kingiem.

</doc>
<doc id="3645726" url="https://pl.wikipedia.org/wiki?curid=3645726" title="Dwór w Łagoszowie Małym">
Dwór w Łagoszowie Małym

Dwór w Łagoszowie Małym – obiekt wybudowany w pierwszej połowie XIX w., w miejscowości Łagoszów Mały.
Położenie.
Dwór położony we wsi w Polsce, w województwie dolnośląskim, w powiecie głogowskim, w gminie Jerzmanowa.
Historia.
Zabytek jest częścią zespołu dworskiego, w skład którego wchodzą zabudowania gospodarcze.

</doc>
<doc id="3645727" url="https://pl.wikipedia.org/wiki?curid=3645727" title="Hips Don't Lie">
Hips Don't Lie



</doc>
<doc id="3645729" url="https://pl.wikipedia.org/wiki?curid=3645729" title="Dwór w Wierzchownie">
Dwór w Wierzchownie

Dwór w Wierzchownie – obiekt wybudowany w XVIII w., w miejscowości Wierzchownia.
Dwór położony we wsi w Polsce, w województwie dolnośląskim, w powiecie głogowskim, w gminie Pęcław.
Zabytek jest częścią zespołu dworskiego, w skład którego wchodzi jeszcze park.

</doc>
<doc id="3645730" url="https://pl.wikipedia.org/wiki?curid=3645730" title="Majątek Hańskich w Wierzchowni">
Majątek Hańskich w Wierzchowni



</doc>
<doc id="3645733" url="https://pl.wikipedia.org/wiki?curid=3645733" title="Tom Hopper">
Tom Hopper



</doc>
<doc id="3645739" url="https://pl.wikipedia.org/wiki?curid=3645739" title="Igor Kwasza">
Igor Kwasza

Igor Władimirowicz Kwasza (ros. И́горь Влади́мирович Кваша́; ur. 1933 w Moskwie, zm. 2012 tamże) – radziecki i rosyjski aktor filmowy i teatralny. Ludowy Artysta RFSRR (1978).
Aktor Moskiewskiego Teatru "Sowriemiennik". Pochowany na Cmentarzu Trojekurowskim w Moskwie.

</doc>
<doc id="3645745" url="https://pl.wikipedia.org/wiki?curid=3645745" title="Komenda Stołeczna Policji">
Komenda Stołeczna Policji

Komenda Stołeczna Policji – jednostka organizacyjna Policji, obejmująca swoim zasięgiem obszar aglomeracji warszawskiej, tj. terytorium m.st. Warszawy oraz dziewięciu powiatów: grodziskiego, legionowskiego, mińskiego, nowodworskiego, otwockiego, piaseczyńskiego, pruszkowskiego, warszawskiego zachodniego i wołomińskiego. Podlega bezpośrednio Komendzie Głównej Policji. Z dniem 27 stycznia 2021 r. na stanowisko komendanta stołecznego Policji powołano nadinsp. Pawła Dzierżaka.
Komenda Stołeczna znajduje się przy ul. Nowolipie 2 w pałacu Mostowskich.
Struktura Komendy.
W skład KSP wchodzą: 

</doc>
<doc id="3645748" url="https://pl.wikipedia.org/wiki?curid=3645748" title="Mikel Merino">
Mikel Merino

Mikel Merino Zazón (ur. 22 czerwca 1996 w Pampelunie) – hiszpański piłkarz występujący na pozycji pomocnika w hiszpańskim klubie Real Sociedad oraz w reprezentacji Hiszpanii do lat 21. Wychowanek CA Osasuny.

</doc>
<doc id="3645750" url="https://pl.wikipedia.org/wiki?curid=3645750" title="Lizjasz (ujednoznacznienie)">
Lizjasz (ujednoznacznienie)



</doc>
<doc id="3645751" url="https://pl.wikipedia.org/wiki?curid=3645751" title="Kurkanja">
Kurkanja

Kurkanja (arab.: قورقانيا) – miasto w Syrii, w muhafazie Idlib. W 2004 roku liczyło 2050 mieszkańców.

</doc>
<doc id="3645753" url="https://pl.wikipedia.org/wiki?curid=3645753" title="Wybory w 2016">
Wybory w 2016

Wybory w 2016 – lista wyborów i referendów na szczeblu krajowym, które zaplanowane zostały na 2016 rok w suwerennych państwach ("de iure" bądź "de facto") i ich terytoriach zależnych.

</doc>
<doc id="3645754" url="https://pl.wikipedia.org/wiki?curid=3645754" title="Gorkha">
Gorkha

Gorkha (nep. भरतपुर) – miasto w środkowym Nepalu; w prowincji numer 4. Według danych szacunkowych na rok 2011 liczyło 33 865 mieszkańców .

</doc>
<doc id="3645756" url="https://pl.wikipedia.org/wiki?curid=3645756" title="Radźbiradź">
Radźbiradź

Radźbiradź (nep. राजबिराज) – miasto w południowo-wschodnim Nepalu; w prowincji numer 2. Według danych szacunkowych na rok 2011 liczyło 38 241 mieszkańców .

</doc>
<doc id="3645757" url="https://pl.wikipedia.org/wiki?curid=3645757" title="Aleksandr Michajłow (aktor)">
Aleksandr Michajłow (aktor)

Aleksandr Jakowlewicz Michajłow (ros. Алекса́ндр Я́ковлевич Миха́йлов; ur. 1944) – radziecki i rosyjski aktor filmowy i teatralny. Ludowy Artysta RFSRR (1992).
Występował w zespole teatru im. Karola Marksa w Saratowie. Pracował także w teatrze im. Jermołowej w Moskwie.

</doc>
<doc id="3645759" url="https://pl.wikipedia.org/wiki?curid=3645759" title="Gaur (Nepal)">
Gaur (Nepal)

Gaur (nep. गौर) – miasto w południowym Nepalu; w prowincji numer 2. Według danych szacunkowych na rok 2011 liczyło 35 370 mieszkańców .

</doc>
<doc id="3645762" url="https://pl.wikipedia.org/wiki?curid=3645762" title="Ma’arrat asz-Szalaf">
Ma’arrat asz-Szalaf

Ma’arrat asz-Szalaf (arab. معراة الشلف) – miejscowość w Syrii, w muhafazie Idlib. W 2004 roku liczyła 1600 mieszkańców.

</doc>
<doc id="3645763" url="https://pl.wikipedia.org/wiki?curid=3645763" title="Lahan">
Lahan

Lahan (nep. लाहान) – miasto w południowo-wschodnim Nepalu; w prowincji numer 2. Według danych szacunkowych na rok 2011 liczyło 33 927 mieszkańców .

</doc>
<doc id="3645764" url="https://pl.wikipedia.org/wiki?curid=3645764" title="Lista Polaków, którzy zginęli w Himalajach i Karakorum">
Lista Polaków, którzy zginęli w Himalajach i Karakorum

Lista Polaków, którzy zginęli w Himalajach i Karakorum obejmuje Polaków, którzy zginęli bądź zaginęli w tych górach.
Himalaje – najwyższy, Karakorum – drugi najwyższy łańcuch górski na Ziemi.
Wymienieni poniżej umierali w różny sposób i w niektórych przypadkach nie da się ustalić przyczyn śmierci, bo niektórych ciał nigdy nie odnaleziono. Dla porównania analiza przyczyn wszystkich śmierci (nie tylko Polaków) na Mount Everest wykazała następujące przyczyny śmierci: odpadnięcia, upadki, wpadnięcia w szczeliny, lawiny, odmrożenia, hipotermia, wyczerpanie, choroba wysokościowa, choroby, spadające skały/kawałki lodu, ataki serca. To jednak nie wyczerpuje listy przyczyn śmierci, ponieważ znany jest też pojedynczy przypadek, gdy Polka po upadku utonęła w górskim strumieniu, wciągnięta pod wodę przez ciężki plecak.

</doc>
<doc id="3645768" url="https://pl.wikipedia.org/wiki?curid=3645768" title="Buz Ghaz">
Buz Ghaz

Buz Ghaz (arab. بوز غاز) – wieś w Syrii, w muhafazie Idlib. W 2004 roku liczyła 631 mieszkańców.

</doc>
<doc id="3645769" url="https://pl.wikipedia.org/wiki?curid=3645769" title="Putalibazar">
Putalibazar

Putalibazar (nep. पुतलीबजार) – miasto w środkowym Nepalu; w prowincji numer 2. Według danych szacunkowych na rok 2011 liczyło 31 338 mieszkańców .

</doc>
<doc id="3645772" url="https://pl.wikipedia.org/wiki?curid=3645772" title="Humber FWD">
Humber FWD

Humber FWD – brytyjski wojskowy samochód terenowy produkowany przez firmę Humber w latach 1941-1945. Podstawową wersją był osobowy samochód terenowy Humber 4×4 Heavy Utility, potocznie nazywany "Box" (pol. pudełko, skrzynka). Produkowany także w wersjach lekkiej terenowej ciężarówki o ładowności 8 cwt (400 kg) i ambulansu.
Historia (wersja Heavy Utility).
Samochód Humber FWD ("Four Wheel Drive" – ang. napęd na cztery koła, spotykana jest też pisownia F.W.D.) został skonstruowany na potrzeby Armii Brytyjskiej po wybuchu II wojny światowej. Konstrukcja wywodziła się częściowo z samochodu osobowego Humber Snipe, z którego zaadaptowano m.in. silnik, niezależne zawieszenie przednie i skrzynię biegów. Podstawową wersją był osobowy samochód terenowy klasy "Heavy Utility" – dosłownie: ciężki pojazd użytkowy (pełne oznaczenie: "Car, Heavy Utility, 4x4 (FWD), Humber"). Był on jedynym osobowym samochodem terenowym z napędem na wszystkie koła produkowanym w Wielkiej Brytanii w okresie wojny. Produkcja rozpoczęła się w maju 1941 i trwała do końca wojny; wyprodukowano ich ok. 6500.
Humbery 4×4 Heavy Utility służyły głównie jako samochody sztabowe, czasami przewożące radiostację. Używane były podczas kampanii w Afryce Północnej i na zachodzie Europy. Wśród użytkowników była też m.in. górska służba ratownicza Royal Air Force. Samochody te uważane były za wytrzymałe i niezawodne i pozostały w użyciu do końca lat 50. Nie produkowano ich na rynek cywilny.
Samochody Humber FWD używane były także w Polskich Siłach Zbrojnych na Zachodzie, m.in. w jako sztabowe w 2. Korpusie.
Odmiany pochodne.
Na tym samym podwoziu, co bazowy samochód terenowy, powstawały lekkie ciężarówki terenowe o ładowności 400 kg (Humber F.W.D. 8-cwt Personnel/G.S. Truck), wykorzystujące taką samą przednią część nadwozia, ze skrzynią ładunkową w tylnej części. Produkowano je jednak w niewielkiej liczbie. 
Produkowano także lekkie sanitarki terenowe (Humber Light Ambulance), karosowane przez firmę Thrupp &amp; Maberly, która przed wojną wykonywała ekskluzywne nadwozia dla Humberów. Mogły one przewozić dwie pary noszy. Wyprodukowano ich ponad 1100. Na bazie ambulansu powstała niewielka liczba furgonów reporterów wojennych radia BBC z aparaturą nagrywającą Type C (planowano wyposażenie 24 takich pojazdów).
Firma Thrupp &amp; Maberly wykonywała też na podwoziu F.W.D. limuzyny terenowe ("cross-country saloon") z nadwoziem w stylu samochodu osobowego. Podwozie F.W.D. wykorzystano również do produkcji lekkich rozpoznawczych samochodów pancernych Humber LRC Mk.III. Warto zaznaczyć, że oprócz samochodów terenowych 4×4, produkowano też odmienne samochody Humber 4×2 Heavy Utility oparte na Humberze Snipe.
Opis.
Samochód w wersji Heavy Utility miał zamknięte pięciodrzwiowe metalowe nadwozie typu kombi, z tylną dwudzielną klapą o łamanej linii podziału – górna część z dwoma małymi oknami otwierała się do góry, dolna na dół. Posiadał dwa rzędy siedzeń (drugi mieścił dwa fotele pomiędzy wnękami kół) oraz dwa rozkładane dodatkowe siedzenia pod burtami w tylnej części, dla pasażerów siedzących tyłem do burt. Liczba miejsc wynosiła 7 (lub 6 według innych danych). Tylny rząd siedzeń mógł być wymontowany, zwiększając przestrzeń ładunkową. Na oparciu przednich siedzeń był rozkładany stolik pod mapy. W samochodach późniejszej produkcji mógł być w tylnej części rozłożony namiot na stelażu, tworzący wraz z otwartymi klapami przedłużone miejsce do spania. Zmodyfikowane modele dla oficerów sztabu generalnego posiadały odsuwany dach, lampę do czytania map i bardziej komfortowe wnętrze (według niektórych informacji odsuwany dach miały też późniejsze modele samochodu). Samochody używane w Afryce Północnej miewały stały dach zastąpiony przez zwijany brezentowy. Koło zapasowe przewożono na dolnej tylnej klapie.
Napęd stały na tylną oś, napęd na przednie koła był dołączany przy niższym przełożeniu dwustopniowej skrzynki rozdzielczej. Według testów pisma "The Autocar", na drodze osiągano prędkość podróżną 50 mph (80 km/h), prędkość maksymalna z załączonym napędem 4×4 wynosiła ok. 40 mph (64 km/h).

</doc>
<doc id="3645774" url="https://pl.wikipedia.org/wiki?curid=3645774" title="Sardin">
Sardin

Sardin (arab. سردين) – wieś w Syrii, w muhafazie Idlib. W 2004 roku liczyła 517 mieszkańców.

</doc>
<doc id="3645775" url="https://pl.wikipedia.org/wiki?curid=3645775" title="Młyniska (Dolina Kościeliska)">
Młyniska (Dolina Kościeliska)

Młyniska – położone na wysokości około 1150 m miejsce na zachodnim brzegu Pyszniańskiego Potoku w Dolinie Pyszniańskiej w Tatrach Zachodnich. Na niektórych mapach zaznaczane jest jako polana i w nieco innym miejscu – w widłach między Pyszniańskim Potokiem i Babim Potokiem. Jest to podwójny błąd: Witold Henryk Paryski podaje inne miejsce, ponadto już w czasach W. H. Paryskiego było ono zarośnięte lasem. Kiedyś jednak była tutaj polana, ale nie była to polana pasterska. Na przełomie XVIII i XIX wieku na Młyniskach oczyszczano bowiem rudę wydobywaną w kopalni Kunszta położonej w dolinie około 300 m powyżej. Świadczą o tym pozostałości płuczek, mury, rowy i drewniane konstrukcje. O kopalni tej pisał Stefan Zwoliński. Prawdopodobnie z Młynisk pochodzi kamień młyński, na którym osadzono Krzyż Pola.
Z Wielkiej Polany Ornaczańskiej do Młynisk dochodzi droga leśna. Obecnie jednak Młyniska znajdują się na niedostępnym dla turystów obszarze ochrony ścisłej „Pyszna, Tomanowa, Pisana”.

</doc>
<doc id="3645776" url="https://pl.wikipedia.org/wiki?curid=3645776" title="Tansen (Nepal)">
Tansen (Nepal)

Tansen (nep. तानसेन) – miasto w środkowo-południowym Nepalu; w prowincji numer 5. Według danych szacunkowych na rok 2011 liczyło 31 161 mieszkańców .

</doc>
<doc id="3645777" url="https://pl.wikipedia.org/wiki?curid=3645777" title="Park Mi-Young">
Park Mi-Young



</doc>
<doc id="3645780" url="https://pl.wikipedia.org/wiki?curid=3645780" title="Daniel Sigurjorsson Benet">
Daniel Sigurjorsson Benet



</doc>
<doc id="3645781" url="https://pl.wikipedia.org/wiki?curid=3645781" title="Hattan">
Hattan

Hattan (arab. حتان) – wieś w Syrii, w muhafazie Idlib. W 2004 roku liczyła 
928 mieszkańców.

</doc>
<doc id="3645782" url="https://pl.wikipedia.org/wiki?curid=3645782" title="Baglung">
Baglung

Baglung (nep. बाग्लुङ) – miasto w środkowym Nepalu; w prowincji numer 4. Według danych szacunkowych na rok 2011 liczyło 30 763 mieszkańców.
W mieście znajduje się most wiszący Baglung Parbat (najdłuższy na świecie w swojej kategorii w momencie otwarcia).

</doc>
<doc id="3645783" url="https://pl.wikipedia.org/wiki?curid=3645783" title="Rubajta">
Rubajta

Rubajta (arab. ربعيتا) – wieś w Syrii, w muhafazie Idlib. W 2004 roku liczyła 383 mieszkańców.

</doc>
<doc id="3645784" url="https://pl.wikipedia.org/wiki?curid=3645784" title="Młodzieżowy Dom Kultury w Toruniu">
Młodzieżowy Dom Kultury w Toruniu

Młodzieżowy Dom Kultury w Toruniu – placówka wychowania pozaszkolnego, istnieje od 1951 roku.
Lokalizacja.
Budynek Domu Kultury mieści się na terenie Zespoły Staromiejskiego w bliskim sąsiedztwie ruin Zamku Krzyżackiego. Część reprezentacyjna oraz główne wejście tego gmachu znajduje się przy ulicy Przedzamcze 11/15.
Historia.
Młodzieżowy Domu Kultury powstał w 1951 roku jako Toruński Dom Harcerza. Pierwszą jego siedzibą było kilka obiektów na terenie Zespołu Staromiejskiego, m.in. budynek przy ulicy Łaziennej, piwnica Domu Pod Gwiazda, a także od 1953 roku jeden z budynków na terenie Ogrodu Zoobotanicznego na Bydgoskim Przedmieściu. Do obecnej siedziby przy ulicy Przedzamcze Dom Kultury przeniósł się w 1965 roku, kiedy to ówczesne władze Torunia przekazały dawny obiekt Kasyna Wojskowego na potrzebę tej placówki. Pierwsze zajęcia dla dzieci i młodzieży odbyły się w nim w październiku 1967 roku. Kolejną ważną datą w historii placówki był rok 1970, wtedy Dom Kultury przejął budynek obecnego Domu Harcerza przy Ryku Staromiejskim. Powstały tam nowe pracownie: krótkofalarska, plastyczna, chórów harcerskich, szachowa oraz nowoczesna pracownia języków obcych z 20 kabinami. W kolejnych latach Młodzieżowy Dom Kultury poszerzał swą działalność, powstał tu m.in. Teatr „ Scena Młodych Studio’P’, prowadzony do dzisiaj przez Lucynę Sowińską. W 1987 roku wydzielono z Domu Kultury pracownie znajdujące się w budynku przy Rynku Staromiejskim, działające do dziś pod nazwą Ognisko Pracy Pozaszkolnej „Dom Harcerza”. W latach 90. XX w. w placówce przeprowadzono zmiany w strukturze organizacyjnej, m.in. od 1996 roku organem prowadzącym tę instytucję został samorząd Torunia. Pojawiły się także nowe, ciekawe propozycje dla młodych mieszkańców miasta, którymi były np. zajęcia przedpołudniowe pn. Edukacja Kulturalna dla Uczniów Toruńskich Szkół. W 1999 roku otwarto Centrum Informacji Młodzieży, zajmujące się doradztwem młodych ludzi nt. ich dalszego kształcenia, a także organizowaniem warsztatów i szkoleń pokazujących zagrożenia współczesnego świata. W latach 2006 – 2007 przeprowadzono gruntowny remont zabytkowego budynku, odrestaurowano m.in. salę widowiskowo – teatralną. MDK zajmuje ważne miejsce na mapie kulturalnej Torunia, pełniąc rolę głównego miejskiego i regionalnego Centrum Kultury. 
Rocznie z oferty MDK korzysta ponad 1100 uczestników zajęć stałych oraz kilkanaście tysięcy okazjonalnych.
Nazwy.
Oficjalne nazwy MDK na przestrzeni lat:
Struktura organizacyjna.
Działy.
W Młodzieżowym Domu Kultury funkcjonują następujące działy:

</doc>
<doc id="3645789" url="https://pl.wikipedia.org/wiki?curid=3645789" title="Mężczyźni (film 1981)">
Mężczyźni (film 1981)

Mężczyźni (ros. "Мужики!.."; "Mużyki!..") – radziecki film z 1981 roku w reżyserii Iskry Babicz. Melodramat skupiający się na problematyce rodzinnej. Pierwszy film Iskry Babicz wyświetlany w Polsce. 
Fabuła.
Paweł Zubow powołany do wojska opuszcza rodzinną wieś. Zostawia swoją narzeczoną Nastię. Z powodu plotek nie wraca już do niej. Nieoczekiwanie jednak zostaje wezwany telegraficznie przez swojego ojca. Paweł musi wrócić do domu. Wkrótce dowiaduje się, że miał córkę z Nastią - Polinę. Nastia zmarła, a on musi zaopiekować się córką. Później jednak okazuje się, że Nastia miała jeszcze dwójkę innych dzieci. Paweł będzie musiał wychować całą trójkę. Niestety sytuacja się komplikuje, gdy odchodzi od niego jego nowa narzeczona.
Obsada.
i inni

</doc>
<doc id="3645793" url="https://pl.wikipedia.org/wiki?curid=3645793" title="Ksienija Parubiec">
Ksienija Parubiec

Ksienija Aleksandrowna Parubiec z d. Ilczenko (ros. Ксения Александровна Парубец; ur. 31 października 1994 w Jekaterynburgu) – rosyjska siatkarka, grająca na pozycji przyjmującej. Obecnie występuje w rosyjskiej Superlidze, w drużynie Urałoczka Jekaterynburg. Jej matka Irina również była siatkarką. W 1988 roku została złotą medalistką Igrzysk Olimpijskich w Seulu i w 1992 roku srebrną medalistką Igrzysk Olimpijskich w Barcelonie.
Sukcesy klubowe.
Puchar CEV:
Puchar Challenge:
Mistrzostwo Rosji:
Sukcesy reprezentacyjne.
Puchar Borysa Jelcyna:
Grand Prix:
Mistrzostwa Europy:
Volley Masters Montreux:
Puchar Świata:

</doc>
<doc id="3645794" url="https://pl.wikipedia.org/wiki?curid=3645794" title="Regionalny Bank Mleka Kobiecego w Toruniu">
Regionalny Bank Mleka Kobiecego w Toruniu

Regionalny Bank Mleka Kobiecego w Toruniu –  ośrodek pełniący funkcję lecznicze oraz dydaktyczno-naukowe w Toruniu.
Lokalizacja.
Bank Mleka Kobiecego znajduje się w dzielnicy Bielany w gmachu Wojewódzkiego Szpitala Zespolonego im. L. Rydygiera przy ulicy św. Józefa 53/59.
Charakterystyka.
Bank Mleka Kobiecego to profesjonalne laboratorium zajmujące się pozyskiwaniem od kobiet w okresie laktacji nadwyżki ich mleka, bezpiecznym jego przechowywaniem oraz dostarczaniem go potrzebującym dzieciom, którym brakuje mleka od biologicznej matki.
Placówka ta na gruncie naukowo-badawczym współpracuje z Uniwersytetem Mikołaja Kopernika w Toruniu, Politechniką Gdańską oraz Warszawskim Uniwersytetem Medycznym.
W skład banku mleka kobiecego wchodzi aparatura m.in. taka jak: analizator składu mleka kobiecego, pasteryzator do pasteryzacji mleka, sonikator oraz sprzęt chłodniczy i mroźniczy.
Historia.
Bank Mleka Kobiecego w Toruniu otwarto 28 maja 2013 roku. Jest on pierwszym tego typu ośrodkiem nie tylko w województwie, ale i w kraju. Powstał w ramach regionalnego programu "Mamy mleko dla wcześniaka w województwie kujawsko-pomorskim", a pomysłodawcą instytucji były: samorząd województwa kujawski-pomorskiego, władze Wojewódzkiego Szpitala Zespolonego oraz Fundacja Banku Mleka Kobiecego. 
Początkowo ośrodek ten przeznaczony był dla noworodków z Torunia i okolic, a dziś także z terenu całego województwa. W 2015 roku Toruński Bank Mleka Kobiecego rozszerzył swoją działalność, otwierając filię placówki w Szpitalu Uniwersyteckim im.Biziela w Bydgoszczy.
W pierwszym roku działania Banku z jego zasobów skorzystało 155 noworodków, z których najmłodszy urodził się w 25 tygodniu ciąży.

</doc>
<doc id="3645796" url="https://pl.wikipedia.org/wiki?curid=3645796" title="Alexander Sigurbjoensson Benet">
Alexander Sigurbjoensson Benet



</doc>
<doc id="3645797" url="https://pl.wikipedia.org/wiki?curid=3645797" title="White River (Arkansas)">
White River (Arkansas)



</doc>
<doc id="3645799" url="https://pl.wikipedia.org/wiki?curid=3645799" title="White River (rzeka)">
White River (rzeka)



</doc>
<doc id="3645806" url="https://pl.wikipedia.org/wiki?curid=3645806" title="Gertruda Uścińska">
Gertruda Uścińska

Gertruda Uścińska (ur. 23 stycznia 1958) – polska prawnik i politolog, profesor nauk społecznych, profesor Uniwersytetu Warszawskiego, wykładowczyni Wydziału Nauk Politycznych i Studiów Międzynarodowych Uniwersytetu Warszawskiego. Od 2016 prezes Zakładu Ubezpieczeń Społecznych.
Życiorys.
W 1981 ukończyła studia prawnicze na Wydziale Prawa i Administracji Uniwersytetu Śląskiego w Katowicach. W 1987 uzyskała w Instytucie Pracy i Spraw Socjalnych stopień naukowy doktora nauk prawnych. W 2006 została na Uniwersytecie Warszawskim doktorem habilitowanym nauk humanistycznych w zakresie nauk o polityce specjalność polityka społeczna na podstawie dorobku naukowego oraz rozprawy pt. "Świadczenia z zabezpieczenia społecznego w regulacjach międzynarodowych i polskich. Studium porównawcze". 17 lipca 2015 otrzymała tytuł naukowy profesora nauk społecznych.
Zawodowo związana z Instytutem Pracy i Spraw Socjalnych, a od 1989 również z Uniwersytetem Warszawskim. Została wykładowczynią w Instytucie Polityki Społecznej UW. Objęła stanowiska profesorskie w obu tych instytucjach. Była również prodziekanem do spraw studenckich Wydziału Dziennikarstwa i Nauk Politycznych UW. Członkini Komitetu Nauk o Pracy i Polityce Społecznej Polskiej Akademii Nauk, w kadencji 2020–2023 przewodnicząca tego komitetu.
11 lutego 2016 została powołana na prezesa Zakładu Ubezpieczeń Społecznych. Została wybrana na przewodniczącą komitetu sterującego komisji technicznej Międzynarodowego Stowarzyszenia Zabezpieczenia Społecznego (ISSA) do spraw ubezpieczeń z tytułu starości, niezdolności do pracy i śmierci żywiciela. Powoływana również w skład biura zarządzającego stowarzyszeniem.
Odnotowywana w rankingu 50 najbardziej wpływowych polskich prawników „Dziennika Gazety Prawnej”, m.in. w 2016 zajęła 15. miejsce, natomiast w 2020 umieszczono ją na 3. miejscu. W listopadzie 2019 w Genewie podczas debaty z okazji stulecia Międzynarodowej Organizacji Pracy przedstawiła doświadczenia Polski we wdrażaniu systemów ochrony socjalnej.
Odznaczenia i wyróżnienia.
W 2018 odznaczona Złotym Krzyżem Zasługi, a w 2022 Krzyżem Komandorskim Orderu Odrodzenia Polski.
Wyróżniona m.in. medalem „Virtus Est Perfecta Ratio”, a także dyplomem uznania Związku Banków Polskich oraz Centrum Prawa Bankowego i Edukacji za zasługi na polu edukacji ekonomicznej. Kierowany przez nią ZUS za wdrażanie nowych technologii informatycznych w strategie funkcjonowania Zakładu Ubezpieczeń Społecznych został wyróżniony Polską Nagrodą Innowacyjności nadawaną przez Polską Agencję Przedsiębiorczości.
Dwukrotnie wyróżniona nagrodą „Gospodarcza Osobowość Roku” przez Federację Przedsiębiorców Polskich – w 2020 (co motywowano m.in. działaniami związanymi w okresie pandemii COVID-19) oraz w 2021 (co uzasadniano wsparciem przedsiębiorców w czasie pandemii oraz realizację transformacji cyfrowej w kierowanej instytucji).
W 2021 otrzymała Nagrodę im. Władysława Grabskiego przyznawaną przez Konfederację Lewiatan.

</doc>
<doc id="3645807" url="https://pl.wikipedia.org/wiki?curid=3645807" title="Czartowiec (Góry Złote)">
Czartowiec (Góry Złote)

Czartowiec – wzniesienie o wysokości 944 m n.p.m. w Górach Złotych w Sudetach Wschodnich, leżące na granicznym grzbiecie Gór Złotych, oddzielającym Polskę od Czech.
Położenie.
Wzniesienie graniczne, położone w południowo-zachodniej części Gór Złotych, na terenie Śnieżnickiego Parku Krajobrazowego na granicy polsko-czeskiej. Wznosi się między wzniesieniami: Špičák (957 m), po północno-wschodniej stronie, Pośrednia czes. "Pomezný" (924), po południowo-wschodniej stronie i Borůvkový vrch (859 m), po północnej stronie około 1,2 km. na północny wschód od południowo-wschodnich granic miejscowości Nowy Gierałtów.
Fizjografia.
Wzniesienie w głównym grzbiecie granicznym w kształcie wysuniętego na zachód od linii grzbietu stożka o nieregularnej rzeźbie i ukształtowaniu z małowyrazistym skalistym wierzchołkiem oraz stromym zachodnim zboczu opadającym w kierunku doliny Górnej Białej Lądeckiej, na którym poniżej szczytu znajdują się kilkumetrowe gnejsowe skałki oraz gołoborze . Południowe grzbietowe zbocze łagodnie opada wzdłuż granicy do niższego o 23 m wzniesienia Łupkowa czes. "Břidličný vrch". Na północ zbocze nieznacznie opada do wzniesienia Borůvkový vrch. Zbocze wschodnie opada w stronę wyższego wzniesienia Špičák. Od sąsiednich wzniesień oddzielone jest niewielkimi siodłami. Razem z leżącym po czeskiej stronie Śpicakiem tworzy zwarty masyw. Wzniesienie na zachodnim zboczu wyraźnie podkreślają dwie dobrze wykształcone doliny górskich potoków: od północy dolina potoku "Jesionowy Spław" a od południa dolina potoku "Wądróż". Wzniesienie zbudowane ze skał metamorficznych, głównie z gnejsów gierałtowskich, fyllitów i amfibolitów oraz łupków krystalicznych. Zbocza wzniesienia pokrywa niewielka warstwa młodszych osadów glin, żwirów, piasków i lessów z okresu zlodowaceń plejstoceńskich i osadów powstałych w chłodnym, peryglacjalnym klimacie. Cała powierzchnia wzniesienia porośnięta jest w większości naturalnym lasem mieszanym regla dolnego, a w partiach szczytowych świerkowym regla górnego z niewielką domieszką drzew liściastych. Wzniesienie pod koniec XX wieku dotknęły zniszczenia wywołane katastrofą ekologiczną w Sudetach. Położenie wzniesienia, kształt czynią wzniesienie rozpoznawalnym w terenie.
W przeszłości wzniesienie nosiło nazwę: Vordere Höllen Koppe, Stráž, Przedpiekle, Łysa Kopa. 
Turystyka.
Przez szczyt prowadzi szlak turystyczny:
Wschodnim zboczem ok. 200 m poniżej szczytu prowadzi szlak:
Ok. 400 m przed szczytem skręca na Špičák szlak:
Do szczytu można dojść od Nowego Gierałtowa drogą leśną wzdłuż potoku "Wądróż". Ze wzniesienia roztacza się widok na Dolinę Białej Lądeckiej, Masyw Śnieżnika, Góry Bardzkie i Złote, Przedgórze Sudeckie przy dobrej widoczności widać Wielką Sowę, Ślężę.

</doc>
<doc id="3645808" url="https://pl.wikipedia.org/wiki?curid=3645808" title="Parafia Opatrzności Bożej w Raszowej">
Parafia Opatrzności Bożej w Raszowej

Parafia Opatrzności Bożej – rzymskokatolicka parafia położona przy ulicy Ozimskiej 43 w Raszowej. Parafia należy do dekanatu Ozimek w diecezji opolskiej. 
Historia parafii.
Parafia została erygowana 16 września 1279 roku. Obecny kościół parafialny wybudowany został w stylu barokowym w latach 1791-1792. W 1938 roku został przebudowany. Parafię prowadza księża diecezjalni. 
Proboszczem parafii jest ksiądz Korneliusz Wójcik.
Zasięg parafii.
Na terenie parafii zamieszkuje 1646 osób, zasięgiem duszpasterskim obejmuje ona miejscowości:

</doc>
<doc id="3645809" url="https://pl.wikipedia.org/wiki?curid=3645809" title="Vincent Van der Want">
Vincent Van der Want



</doc>
<doc id="3645811" url="https://pl.wikipedia.org/wiki?curid=3645811" title="Parafia Świętego Ducha w Witebsku">
Parafia Świętego Ducha w Witebsku

Parafia Świętego Ducha w Witebsku (biał. Парафія Святога Духа ў Віцебску) – parafia rzymskokatolicka w Witebsku. Należy do dekanatu witebskiego diecezji witebskiej. Została utworzona w 2000 roku.
Historia.
Parafia Świętego Ducha w Witebsku została zarejestrowana w 2000 roku. Jej terytorium wydzielono z parafii św. Barbary w Witebsku. Została zorganizowana przez Księży Saletynów i początkowo miała za patronkę Matkę Bożą Saletyńską. Od 1 lipca 2000 roku proboszczem był ks. Andrzej Boczar MS. Na świątynię zaadaptowano dawną halę sportową przy ul. Czkałowa 5a i od Wielkanocy 2001 roku rozpoczęto regularne celebrowanie Mszy Świętej i nabożeństw. Latem 2002 roku Księża Saletyni opuścili parafię i pracę duszpasterską rozpoczęli tu księża diecezjalni. Proboszczem został ks. Adam Dynak, dziekan dekanatu witebskiego. Od 2008 roku w parafii posługują Salwatorianie. 18 maja 2013 roku, odbyła się uroczystość konsekracji kościoła pw. Ducha Świętego w Witebsku oraz poświęcenie nowego domu zakonnego salwatorianów. Liturgii przewodniczył abp mińsko-mohylewski Tadeusz Kondrusiewicz.
W niedziele i święta o godz. 9.00 odbywa się Msza Święta w języku polskim.

</doc>
<doc id="3645812" url="https://pl.wikipedia.org/wiki?curid=3645812" title="O śmierci Jana Tarnowskiego, kasztelana krakowskiego, do syna jego, Jana Krisztofa">
O śmierci Jana Tarnowskiego, kasztelana krakowskiego, do syna jego, Jana Krisztofa

O śmierci Jana Tarnowskiego, kasztelana krakowskiego, do syna jego, Jana Krisztofa – wiersz Jana Kochanowskiego wydany w Krakowie w 1561 w Drukarni Łazarzowej, najstarszy utwór Kochanowskiego w języku polskim o znanej dacie powstania. Jest to epicedium Kochanowskiego poświęcony Janowi Tarnowskiemu (zmarłemu w 1561) i dedykowany jego synowi – Janowi Krzysztofowi. Utwór opublikowano w Krakowie w 1561 roku nakładem Drukarni Łazarzowej; później dołączono do wydania "Pieśni" z roku 1586.
Utwór ma formę epicedium opiewającego czyny i zasługi zmarłego, zawiera też słowa pocieszenia, którym jest wizja życia wiecznego, będącego nagrodą za cnotę i służbę ojczyźnie. Wiersz został także dołączony do pośmiertnego wydania "Pieśni Jana Kochanowskiego księgi dwoje" z 1585.

</doc>
<doc id="3645814" url="https://pl.wikipedia.org/wiki?curid=3645814" title="Aleksandr Małyszew">
Aleksandr Małyszew

Aleksandr Wasiljewicz Małyszew (rus. "Александр Васильевич Малышев"; ur. 29 marca 1989 w Leninogorsku) – kazachski biegacz narciarski.
Kariera.
Po raz pierwszy na arenie międzynarodowej Aleksandr Małyszew pojawił się w 12 marca 2007 roku, podczas zawodów Mistrzostwa Świata młodzieżowców we włoskiej miejscowości Tarvisio, gdzie w sprincie stylem klasycznym uplasował się na 49 pozycji.
W Pucharze Świata zadebiutował 29 grudnia 2012 roku w Oberhofie podczas pierwszego etapu Tour de Ski, gdzie uplasował się na pozycji 92. na dystansie 4 km stylem dowolnym. Pierwsze pucharowe punkty wywalczył podczas piątego etapu Tour de Ski 4 stycznia 2013 w Toblach, gdzie na dystansie 5 km stylem klasycznym uplasował się na 28 pozycji.
Osiągnięcia.
Puchar Świata.
Miejsca na podium.
Małyszew nigdy nie stał na podium indywidualnych zawodów Pucharu Świata.

</doc>
<doc id="3645815" url="https://pl.wikipedia.org/wiki?curid=3645815" title="Dekanat siergijewoposadzki">
Dekanat siergijewoposadzki

Dekanat siergijewoposadzki – jeden z 48 dekanatów eparchii moskiewskiej obwodowej Rosyjskiego Kościoła Prawosławnego. Obejmuje cerkwie położone w rejonie siergijewoposadzkim obwodu moskiewskiego. Funkcjonuje w nim dziewięć cerkwi parafialnych miejskich, trzydzieści sześć cerkwi parafialnych wiejskich, siedem cerkwi filialnych, cerkiew domowa, cerkiew wojskowa, dwie cerkwie-baptysteria, dwa pomieszczenia modlitewne i czternaście kaplic.
Funkcję dziekana pełni ks. Aleksandr Kolesnikow.

</doc>
<doc id="3645817" url="https://pl.wikipedia.org/wiki?curid=3645817" title="Tijmen Laane">
Tijmen Laane

Tijmen Laane (ur. 2 lutego 1988) – holenderski siatkarz, grający na pozycji przyjmującego, reprezentant Holandii. 
Sukcesy klubowe.
Mistrzostwo Holandii:
Superpuchar Holandii:
Puchar Holandii:
Mistrzostwo Belgii:
Puchar Słowacji:
Mistrzostwo Słowacji:

</doc>
<doc id="3645821" url="https://pl.wikipedia.org/wiki?curid=3645821" title="Jesper Juul">
Jesper Juul

Jesper Juul (ur. w 1970 w Aarhus, w Danii) – duński ludolog i projektant gier komputerowych, profesor The Royal Danish Academy of Fine Arts – The School of Design (Det Kongelige Danske Kunstakademis – Skoler for Design) w Kopenhadze. Ukończył studia na Uniwersytecie Kopenhaskim, tytuł doktora w dziedzinie teorii gier komputerowych uzyskał na IT University of Copenhagen.
Pracował na Uniwersytecie Nowojorskim, w Massachusetts Institute of Technology (prowadził porównawcze badania medioznawcze) oraz na IT University of Copenhagen (Center for Computer Games Research). Jest współredaktorem, wraz z Williamem Uricchio i Geoffreyem Longiem, serii "Playful Thinking" publikowanej przez MIT Pressdata.
Juul jest autorem klasycznych już książek poświęconych teorii gier: "Half-Real: Video Games Between Real Rules and Fictional Worlds" (2005) oraz "A Casual Revolution: Reinventing Video Games and Their Players" (2009). W 2013 wydano publikację pod tytułem "The Art of Failure. An Essay on the Pain of Playing Video Games", która ukazała się w Polsce w 2016 jako "Sztuka przegrywania. Esej o bólu, jaki wywołują gry wideo". Juul prowadził poświęconego grom bloga "The Ludologist". Był też jednym z sędziów na Independent Games Festival.

</doc>
<doc id="3645826" url="https://pl.wikipedia.org/wiki?curid=3645826" title="Jack Ma">
Jack Ma

Jack Ma, Mǎ Yún (; ur. 10 września 1964 w Hangzhou) – chiński biznesmen oraz filantrop. Założyciel oraz prezes wykonawczy Alibaba Group, konsorcjum zrzeszającego wiele chińskich firm internetowych. Był pierwszym przedsiębiorcą z Chińskiej Republiki Ludowej, który pojawił się na okładce magazynu "Forbes".
W 2019 ustąpił ze stanowiska prezesa Alibaba Group.

</doc>
<doc id="3645827" url="https://pl.wikipedia.org/wiki?curid=3645827" title="Lorenz Spengler">
Lorenz Spengler

Lorenz Spengler (ur. w 1720 w Schaffhausen, zm. w 1807 w Kopenhadze) – duński rzeźbiarz i bursztynnik oraz przyrodnik i kolekcjoner pochodzenia szwajcarskiego.
W młodości wyjechał do Londynu, a w 1743 osiadł na stałe w Kopenhadze. Rzeźbił w kości słoniowej (m.in. zestaw filiżanek z kości słoniowej i jaj strusich z 1757 dla króla Fryderyka V) i bursztynie. Wykonał liczne żyrandole z bursztynowe, w tym do zamku Rosenborg w 1753, w tymże zamku przechowywane są wykonane przez niego szachy z bursztynu z około 1750 r. Od 1771 do 1807 był dyrektorem kolekcji osobliwości w zamku Rosenborg. Był także członkiem duńskiej Królewskiej Akademii Nauk (Videnskabernes Selskab). Stworzył pokaźne kolekcje malarstwa i muszli.

</doc>
<doc id="3645831" url="https://pl.wikipedia.org/wiki?curid=3645831" title="Międzynarodowy Trybunał Prawa Morza">
Międzynarodowy Trybunał Prawa Morza

Międzynarodowy Trybunał Prawa Morza – sąd międzynarodowy rozstrzygający spory i wnioski dotyczące statków morskich oraz eksploatacji przez człowieka obszarów morskich, w tym dna morskiego. Został utworzony na podstawie Aneksu VI do Konwencji Narodów Zjednoczonych o prawie morza z 10 grudnia 1982 stanowiącego Statut Międzynarodowego Trybunału Prawa Morza. Trybunał ma swoją siedzibę w Hamburgu (art. 1 Aneksu).
W skład Trybunału wchodzi 21 członków (art. 2 Aneksu) wybieranych na dziewięcioletnią kadencję, z możliwością ponownego wyboru w procedurze ustalonej przez państwa-strony Konwencji (art. 5 Aneksu). Wśród członków może być najwyżej obywatel tego samego państwa (art. 3 Aneksu). Wybory odbywają się podczas spotkania delegatów państw-stron (dwie trzecie stron stanowi quorum), zwołanego przez Sekretarza Generalnego ONZ przy pierwszych wyborach i zgodnie z procedurą ustaloną przez państwa-strony w następnych wyborach (art. 4 Aneksu). Członkom przysługują przywileje i immunitety dyplomatyczne (art. 10 Aneksu). Członkowie wybierają spośród siebie Prezesa i Wiceprezesa na trzy lata z możliwością ponownego wyboru oraz Sekretarza i innych urzędników (art. 12 Aneksu). Od 1 października 2005 r. jednym z sędziów jest Stanisław Pawlak.
W ramach struktur Trybunału funkcjonuje stała Izba Sporów Dotyczących Dna Morskiego (art. 14 Aneksu). Ponadto Trybunał może sam tworzyć izby dla rozpoznawania określonych kategorii sporów oraz, na wniosek stron, izbę dla rozpoznania określonego sporu (art. 15 Aneksu) 
Do właściwości Trybunału należą wszelkie spory i wnioski, które zostały mu przedłożone zgodnie z Konwencją, oraz wszelkie sprawy wyraźnie przewidziane w jakiejkolwiek innej umowie przyznającej właściwość Trybunałowi (art. 21 Aneksu). Orzeczenie Trybunału jest ostateczne (art. 33 Aneksu).
Od swojego powstania Trybunał rozstrzygał w 30 sprawach. Pierwsza sprawa, "Saint Vincent and the Grenadines v. Guinea", wpłynęła w 1997.

</doc>
<doc id="3645833" url="https://pl.wikipedia.org/wiki?curid=3645833" title="FC Viitorul Constanţa">
FC Viitorul Constanţa



</doc>
<doc id="3645836" url="https://pl.wikipedia.org/wiki?curid=3645836" title="Paweł Yun Yu-il">
Paweł Yun Yu-il

Paweł Yun Yu-il (kor. 윤유일 바오로; ur. 1760 w Yeoju w Korei; zm. 28 czerwca 1795 w Seulu) – koreański męczennik, błogosławiony Kościoła katolickiego.
Yun Yu-il wiarę chrześcijańską poznał dzięki Ambrożemu Kwon Chel-sin i jego młodszemu bratu Franciszkowi Ksaweremu Kwon Il-sin. W 1789 roku został wysłany przez miejscowych katolików do wikariusza apostolskiego Pekinu Alexandre de Gouvea, w celu poinformowania go o ich sytuacji i omówienia przyszłości Kościoła w Korei. W 1790 roku spotkał zarówno biskupa, jak i misjonarzy lazarystów, z rąk których otrzymał chrzest.
W 1794 roku współuczestniczył w sprowadzeniu do Korei pierwszego katolickiego misjonarza Jakuba Zhou Wenmo. W niedługim czasie jego obecność w Korei stała się wiadoma władzom wrogo nastawionym do chrześcijan, co doprowadziło do uwięzienia najpierw Macieja Choe In-gil, a następnie Pawła Yun Yu-il i Saby Ji Hwang. Próbowano zmusić ich do zdradzenia miejsca pobytu księdza oraz do wyrzeczenia się wiary. Gdy usiłowania te zakończyły się niepowodzeniem zostali zamordowani 28 czerwca 1795 roku, a ich ciała wrzucono do rzeki Han-gang.
Młodszy brat Pawła Yun Yu-il Jakub Yun Yu-o również został męczennikiem z powodu wiary w 1801 roku, podobnie jak jego dwie kuzynki: Agata Yun Jeom-hye i Łucja Yun Un-hye.
Pawła Yun Yu-il beatyfikował papież Franciszek 16 sierpnia 2014 roku w grupie 124 męczenników koreańskich.
Wspominany jest 31 maja z grupą 124 męczenników koreańskich.

</doc>
<doc id="3645847" url="https://pl.wikipedia.org/wiki?curid=3645847" title="Damnica (gromada)">
Damnica (gromada)

Damnica – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Damnica z siedzibą GRN w Damnicy utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Damnica, Święcichowo i Bięcino ze zniesionej gminy Damnica oraz obszar dotychczasowej gromady Rogawica ze zniesionej gminy Lubuczewo w tymże powiecie. Dla gromady ustalono 14 członków gromadzkiej rady narodowej.
31 grudnia 1959 z gromady Damnica wyłączono wsie Kukowo i Rogawica, włączając je do gromady Wrzeście w tymże powiecie; do gromady Damnica włączono natomiast obszary zniesionych gromad Zagórzyca i Damno (bez wsi Wielka Wieś) tamże.
31 grudnia 1968 do gromady Damnica włączono obszar zniesionej gromady Stara Dąbrowa (bez wsi Wieliszewo, Nowa Dąbrowa, Karznica i Rębowo) w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie słupskim reaktywowano gminę Damnica.

</doc>
<doc id="3645850" url="https://pl.wikipedia.org/wiki?curid=3645850" title="Główczyce (gromada)">
Główczyce (gromada)

Główczyce – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Główczyce z siedzibą GRN w Główczycach utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Główczyce, Klęcino, Równo, Skórzyno, Ciemino i Izbica ze zniesionej gminy Główczyce oraz obszary dotychczasowych gromad Warblino i Wykosowo ze zniesionej gminy Pobłocie w tymże powiecie. Dla gromady ustalono 26 członków gromadzkiej rady narodowej.
31 grudnia 1959 do gromady Główczyce włączono obszar zniesionej gromady Będziechowo, wieś Wielka Wieś ze zniesionej gromady Damno oraz wieś Szczypkowice ze zniesionej gromady Stowięcino w tymże powiecie.
31 grudnia 1968 do gromady Główczyce włączono wieś Gorzysław ze zniesionej gromady Stowięcino w tymże powiecie.
31 grudnia 1971 do gromady Główczyce włączono wsie Choćmirówko i Żelkowo ze zniesionej gromady Gardna Wielka oraz wieś Żoruchowo ze zniesionej gromady Wrzeście w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie słupskim reaktywowano gminę Główczyce.

</doc>
<doc id="3645853" url="https://pl.wikipedia.org/wiki?curid=3645853" title="Smołdzino (gromada)">
Smołdzino (gromada)

Smołdzino – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Smołdzino z siedzibą GRN w Smołdzinie utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Smołdzino, Człuchy, Smołdziński Las, Kluki, Przybynin, Przystań, Strużka, Ratownia, Rybno, Siecin, Dąbie, Brzegi i Boleniec o ze zniesionej gminy Gardna Wielka oraz obszar dotychczasowej gromady Żelazo ze zniesionej gminy Główczyce w tymże powiecie. Dla gromady ustalono 11 członków gromadzkiej rady narodowej.
1 stycznia 1958 do gromady Smołdzino włączono obszar zniesionej gromady Siecie (oprócz wsi Witkowo) w tymże powiecie.
31 grudnia 1959 do gromady Smołdzino włączono wieś Witkowo ze zniesionej gromady Żelkowo w tymże powiecie.
31 grudnia 1971 do gromady Smołdzino włączono obszar zniesionej gromady Gardna Wielka (bez wsi Choćmirówko i Żelkowo) w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie słupskim utworzono gminę Smołdzino.

</doc>
<doc id="3645854" url="https://pl.wikipedia.org/wiki?curid=3645854" title="Dębnica Kaszubska (gromada)">
Dębnica Kaszubska (gromada)

Dębnica Kaszubska – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Dębnica Kaszubska z siedzibą GRN w Dębnicy Kaszubskiej utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Dębnica Kaszubska, Starnice, Borzęcino, Dobieszewko, Krzynia i Skarszów Dolny ze zniesionej gminy Dębnica Kaszubska w tymże powiecie. Dla gromady ustalono 20 członków gromadzkiej rady narodowej.
31 grudnia 1959 do gromady Dębnica Kaszubska włączono obszary zniesionych gromad Podwilczyn (bez wsi Darskowo) i Podole Małe (bez wsi Dobra, Gogolewo i Gogolewko) w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie słupskim reaktywowano gminę Dębnica Kaszubska.

</doc>
<doc id="3645856" url="https://pl.wikipedia.org/wiki?curid=3645856" title="Kazimierz Bińkowski">
Kazimierz Bińkowski

Kazimierz Bińkowski (ur. 27 listopada 1926, zm. 11 lutego 2016) – polski siatkarz, zawodnik reprezentacji Polski w 1950, mistrz Polski (1949).
Życiorys.
Był zawodnikiem AZS-u Warszawa, z którym w 1949 zdobył mistrzostwo Polski, w 1950 brązowy medal mistrzostw Polski, w 1950 i 1951 Puchar Polski oraz CWKS Warszawa, z którym w 1952 roku zdobył Puchar Polski i brązowy medal mistrzostw Polski. W 1950 rozegrał 10 spotkań w reprezentacji Polski, m.in. na mistrzostwach Europy, na których reprezentacja Polski zajęła szóste miejsce.

</doc>
<doc id="3645857" url="https://pl.wikipedia.org/wiki?curid=3645857" title="Kobylnica (gromada w powiecie słupskim)">
Kobylnica (gromada w powiecie słupskim)

Kobylnica – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kobylnica z siedzibą GRN w Kobylnicy utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Kobylnica, Widzino, Bolesławice, Łosino i Zajączkowo ze zniesionej gminy Kobylnica w tymże powiecie. Dla gromady ustalono 23 członków gromadzkiej rady narodowej.
31 grudnia 1959 do gromady Kobylnica włączono obszar zniesionej gromady Kończewo (bez wsi Kuleszewo i Zagórki) w tymże powiecie.
31 grudnia 1961 do gromady Kobylnica włączono część obszaru gruntów leśnych (74,8656 ha) z miasta na prawach powiatu Słupska w tymże województwie.
31 grudnia 1968 do gromady Kobylnica włączono obszar zniesionej gromady Sycewice (bez wsi Gać, Radęcin, Runowo Sławieńskie, Dobrzęcino i Komorczyn) w tymże powiecie.
31 grudnia 1971 do gromady XXX włączono obszary zniesionych gromad Kruszyna i Wrząca w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie słupskim reaktywowano gminę Kobylnica.

</doc>
<doc id="3645859" url="https://pl.wikipedia.org/wiki?curid=3645859" title="Potęgowo (gromada)">
Potęgowo (gromada)

Potęgowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Potęgowo z siedzibą GRN w Potęgowie utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Potęgowo, Darżyno Stare, Chlewnica, Głuszynko, Głuszyno i Grapice ze zniesionej gminy Potęgowo w tymże powiecie. Dla gromady ustalono 16 członków gromadzkiej rady narodowej.
1 stycznia 1958 do gromady Potęgowo włączono obszary zniesionych gromad Skórowo i Żychlin (oprócz wsi Warcimino) w tymże powiecie.
31 grudnia 1968 do gromady Potęgowo włączono wsie Rzechcino i Radosław ze zniesionej gromady Stowięcino w tymże powiecie.
31 grudnia 1971 do gromady Potęgowo włączono wieś Warcimino ze zniesionej gromady Mikorowo w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie słupskim reaktywowano gminę Potęgowo.

</doc>
<doc id="3645864" url="https://pl.wikipedia.org/wiki?curid=3645864" title="Bruskowo Wielkie (gromada)">
Bruskowo Wielkie (gromada)

Bruskowo Wielkie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Bruskowo Wielkie z siedzibą GRN w Bruskowie Wielkim utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Bruskowo Wielkie, Świelubie, Bruskowo Małe, Wierzbięcin i Bierkowo ze zniesionej gminy Bruskowo Wielkie oraz grunty gromady Bierkowo z miasta Słupska w tymże powiecie. Dla gromady ustalono 12 członków gromadzkiej rady narodowej.
1 stycznia 1958 do gromady Bruskowo Wielkie włączono obszar zniesionej gromady Swołowo (oprócz wsi Gać i Gać Leśna) w tymże powiecie.
31 grudnia 1968 do gromady Bruskowo Wielkie włączono wsie Gać i Radęcin ze zniesionej gromady Sycewice w tymże powiecie.
31 grudnia 1971 do gromady Bruskowo Wielkie włączono obszar zniesionej gromady Strzelinko (bez wsi Bydlino, Włynkowo, Włynkówko, Machowino i Garbno) w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie słupskim reaktywowano gminę Bruskowo Wielkie (zniesioną ponownie 1 lipca 1976).

</doc>
<doc id="3645865" url="https://pl.wikipedia.org/wiki?curid=3645865" title="Duninowo (gromada)">
Duninowo (gromada)

Duninowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Duninowo z siedzibą GRN w Duninowie utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Duninowo, Pęplino, Wodnica i Lędowo ze zniesionej gminy Duninowo w tymże powiecie. Dla gromady ustalono 14 członków gromadzkiej rady narodowej.
31 grudnia 1959 do gromady Duninowo włączono obszar zniesionej gromady Zaleskie w tymże powiecie.
31 grudnia 1971 do gromady Duninowo włączono wieś Garbno ze zniesionej gromady Strzelinko w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie słupskim reaktywowano gminę Duninowo (zniesioną ponownie 1 lipca 1976).

</doc>
<doc id="3645867" url="https://pl.wikipedia.org/wiki?curid=3645867" title="Łupawa (gromada)">
Łupawa (gromada)

Łupawa – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Łupawa z siedzibą GRN w Łupawie utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Łupawa, Malczkowo, Dąbrówno, Grąbkowo i Wieliszewo ze zniesionej gminy Łupawa oraz obszary dotychczasowych gromad Żochowo i Poganice ze zniesionej gminy Stara Dąbrowa w tymże powiecie. Dla gromady ustalono 19 członków gromadzkiej rady narodowej.
31 grudnia 1959 z gromady Łupawa wyłączono wieś Wieliszewo, włączając ją do gromady Stara Dąbrowa w tymże powiecie; do gromady Łupawa włączono natomiast wsie Dobra, Gogolewo i Gogolewko ze zniesionej gromady Podole Małe tamże.
31 grudnia 1968 do gromady Łupawa włączono wsie Wieliszewo, Nowa Dąbrowa, Karznica i Rębowo ze zniesionej gromady Stara Dąbrowa w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie słupskim reaktywowano gminę Łupawa (zniesioną ponownie 1 lipca 1976).

</doc>
<doc id="3645869" url="https://pl.wikipedia.org/wiki?curid=3645869" title="Objazda (gromada)">
Objazda (gromada)

Objazda – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Objazda z siedzibą GRN w Objeździe utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Objazda, Gąbino i Dębino ze zniesionej gminy Wytowno oraz obszar dotychczasowej gromady Rowy ze zniesionej gminy Gardna Wielka w tymże powiecie. Dla gromady ustalono 15 członków gromadzkiej rady narodowej.
31 grudnia 1959 do gromady Objazda włączono obszar zniesionej gromady Wytowno w tymże powiecie.
31 grudnia 1971 do gromady Objazda włączono wieś Machowino ze zniesionej gromady Strzelinko w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie słupskim utworzono gminę Objazda (zniesioną 1 lipca 1976).

</doc>
<doc id="3645870" url="https://pl.wikipedia.org/wiki?curid=3645870" title="Pobłocie (gromada)">
Pobłocie (gromada)

Pobłocie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Pobłocie z siedzibą GRN w Pobłociu utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Pobłocie, Rzuszcze, Dargoleza, Wolinia i Cecenowo ze zniesionej gminy Pobłocie w tymże powiecie. Dla gromady ustalono 18 członków gromadzkiej rady narodowej.
31 grudnia 1968 do gromady Pobłocie włączono obszar zniesionej gromady Stowięcino (bez wsi Gorzysław, Rzechcino i Radosław) w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie słupskim reaktywowano gminę Pobłocie (zniesioną ponownie 1 lipca 1976).

</doc>
<doc id="3645871" url="https://pl.wikipedia.org/wiki?curid=3645871" title="Gardna Wielka (gromada)">
Gardna Wielka (gromada)

Gardna Wielka – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Gardna Wielka z siedzibą GRN w Gardnie Wielkiej utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Gardna Wielka, Gardna Mała, Czysta, Retowo, Bukowo, Stojęcino i Wysoka ze zniesionej gminy Gardna Wielka w tymże powiecie. Dla gromady ustalono 11 członków gromadzkiej rady narodowej.
31 grudnia 1959 do gromady Gardna Wielka włączono obszar zniesionej gromady Żelkowo (bez wsi Żaruchowo i Witkowo) w tymże powiecie.
31 grudnia 1971 z gromady Gardna Wielka wyłączono wsie Choćmirówko i Żelkowo, włączając je do gromady Główczyce w tymże powiecie, po czym gromadę Gardna Wielka zniesiono, a jej (pozostały) obszar włączono do gromady Smołdzino tamże.

</doc>
<doc id="3645873" url="https://pl.wikipedia.org/wiki?curid=3645873" title="Strzelinko (gromada)">
Strzelinko (gromada)

Strzelinko – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Strzelinko z siedzibą GRN w Strzelinku utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Strzelinko, Gałęzinowo, Strzelino, Włynkowo i Włynkówko ze zniesionej gminy Bruskowo Wielkie w tymże powiecie. Dla gromady ustalono 14 członków gromadzkiej rady narodowej.
31 grudnia 1959 do gromady Strzelinko włączono obszar zniesionej gromady Bydlino w tymże powiecie.
31 grudnia 1961 do gromady Strzelinko włączono część obrębu Strzelinko (51,4757 ha) z miasta na prawach powiatu Słupska w tymże województwie.
31 grudnia 1971 z gromady Strzelinko wyłączono: a) wsie Bydlino, Włynkowo i Włynkówko, włączając je do gromady Słupsk; b) wieś Machowino, włączając ją do gromady Objazda; c) wieś Garbno, włączając ją do gromady Duninowo – w tymże powiecie, po czym gromadę Strzelinko zniesiono, a jej (pozostały) obszar włączono do gromady Bruskowo Wielkie tamże.

</doc>
<doc id="3645874" url="https://pl.wikipedia.org/wiki?curid=3645874" title="Wrzeście (gromada)">
Wrzeście (gromada)

Wrzeście – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wrzeście z siedzibą GRN we Wrześciu utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Wrzeście, Kępno, Wiklino, Łękwica, Lubuczewo, Karzcino i Bukówka ze zniesionej gminy Lubuczewo w tymże powiecie. Dla gromady ustalono 12 członków gromadzkiej rady narodowej.
31 grudnia 1959 do gromady Wrzeście włączono wieś Żaruchowo ze zniesionej gromady Żelkowo oraz wsie Kukowo i Rogawica z gromady Damnica w tymże powiecie.
31 grudnia 1971 z gromady Wrzeście wyłączono wieś Żoruchowo, włączając ją do gromady Główczyce w tymże powiecie, po czym gromadę Wrzeście zniesiono, a jej (pozostały) obszar włączono do gromady Słupsk tamże.

</doc>
<doc id="3645877" url="https://pl.wikipedia.org/wiki?curid=3645877" title="Kruszyna (gromada w powiecie słupskim)">
Kruszyna (gromada w powiecie słupskim)

Kruszyna – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kruszyna z siedzibą GRN w Kruszynie utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Kruszyna, Żelki, Żelkówko, Płaszewo i Kwakowo ze zniesionej gminy Żelki, obszar dotychczasowej gromady Lulemino ze zniesionej gminy Kobylnica oraz obszar dotychczasowej gromady Łubuń ze zniesionej gminy Dębnica Kaszubska w tymże powiecie. Dla gromady ustalono 13 członków gromadzkiej rady narodowej.
31 grudnia 1971 gromadę Kruszyna zniesiono, a jej obszar włączono do gromady Kobylnica w tymże powiecie.

</doc>
<doc id="3645882" url="https://pl.wikipedia.org/wiki?curid=3645882" title="Stanisław Pochilko">
Stanisław Pochilko

Stanisław Walerjewicz Pochilko, ros. Станислав Валерьевич Похилько (ur. 14 czerwca 1975 w Niżnym Tagile) – rosyjski skoczek narciarski, uczestnik Zimowych Igrzysk Olimpijskich 1994.
W 1992 wystąpił w konkursie Pucharu Europy w St. Aegyd am Neuwalde, w którym zajął 33. miejsce. W 1993 uczestniczył w mistrzostwach świata juniorów w Harrachovie, w których zajął 25. miejsce w konkursie indywidualnym i 14. w drużynowym. W tym samym roku startował w zawodach Pucharu Kontynentalnego, najwyższe miejsce zajmując w Oberwiesenthal, gdzie był szósty.
Na przełomie 1993 i 1994 wziął udział w 42. Turnieju Czterech Skoczni. Zakwalifikował się tylko do jednego konkursu – 1 stycznia w Garmisch-Partenkirchen zajął 48. miejsce.
W lutym 1994 wziął udział w igrzyskach w Lillehammer. W konkursach skoków zajął 44. miejsce na skoczni dużej, 41. na skoczni normalnej i 12. w rywalizacji drużynowej.
W 1997 wystąpił w kwalifikacjach do trzech konkursów Letniej Grand Prix, jednak ani razu nie awansował do konkursu głównego.

</doc>
<doc id="3645896" url="https://pl.wikipedia.org/wiki?curid=3645896" title="Parafia św. Barbary w Witebsku">
Parafia św. Barbary w Witebsku

Parafia św. Barbary w Witebsku (biał. Парафія Св. Барбары ў Віцебску) – parafia rzymskokatolicka z siedzibą w Witebsku. Należy do dekanatu witebskiego diecezji witebskiej. Została utworzona pod koniec XVIII wieku. W parafii pracują Dominikanie.
Historia.
Pierwsze wzmianki o kościele pochodzą z 2 połowy XVIII wieku, kiedy marszałek powiatu horodeckiego Antoni Kossow ufundował w 1783 roku mały kościół przy cmentarzu katolickim. W 1785 abp mohylewski Stanisław Bohusz Siestrzeńcewicz konsekrował go pod wezwaniem św. Barbary, patronki dobrej śmierci. Cmentarz znajdował się przy drodze prowadzącej do Horodka, lecz był poza miastem, dlatego kościół został nazwany "podwitebskim", a jego niewielki rozmiar odzwierciedlał liczbę ludności w okolicznych wsiach. Na początku lat 80. XIX wieku w parafii było 2000 wiernych, a niewielka świątynia mogła pomieścić 150 osób. Dlatego proboszcz ks. Motuz zdecydował o rozbudowie kościoła według projektu architekta Wiktora Junoszy-Piotrowskiego. Dawną kaplicę wbudowano w ściany prezbiterium. Przy kościele znajdowała się plebania i szpital. 
4 grudnia 1884 konsekrowano nowy kościół św. Barbary i św. Józefa o cechach modnych wówczas stylów neoromańskiego i neogotyckiego. 
Na początku XX wieku rozległa parafia św. Barbary liczyła 3900 wiernych. Leżała w dekanacie witebskim, w archidiecezji mohylewskiej. Posiadała trzy kaplice: na cmentarzu grzebalnym, w Dołżnie i w Horodku.
Władze ZSRR zamknęły kościół w latach 30. XX wieku. 
27 sierpnia 1937 roku w zbiorowej egzekucji w więzieniu w Mińsku zamordowano dwóch proboszczów parafii oraz 3 innych kapłanów. 
Ks. Piotr Awgło, były proboszcz parafii św. Barbary, został aresztowany w 1923 r., ale szybko zwolniony. W 1927 r. aresztowano go w Witebsku i przetrzymywano w więzieniu w Smoleńsku. Po 6 i pół miesiącach został zwolniony. Aresztowano go 13 czerwca 1937 r. w Mohylewie, gdzie pełnił funkcję dziekana i proboszcza parafii Wniebowzięcia Najświętszej Maryi Panny. 
Ks. Stanisław Rajko został aresztowany 13 lutego 1937 r. 
Razem z ks. Konstantym Andrekusem proboszczem i dziekanem parafii homelskiej, ks. Janem Borowikiem, proboszczem parafii Świętej Trójcy na Złotej Górce w Mińsku, ks. Piotrem Janukowiczem proboszczem parafii Faszczówka i Szkłów w dekanacie mohylewskim zostali skazani na śmierć 25 sierpnia 1937 r.
Świątynia znacznie ucierpiała podczas II wojny światowej. Przez pewien czas była użytkowana jako magazyn nawozów sztucznych, lecz później zdecydowano by stała się salą muzyki organowej.
Parafia została reaktywowana w 1990 roku po przybyciu dominikanina Janusza Skęczka i oficjalnie zarejestrowana 7 lutego 1992 roku.
W 1993 roku abp Kazimierz Świątek poświęcił odbudowaną świątynię. W latach 1999-2011 była katedrą diecezji witebskiej.
Obecnie.
W parafii działa Żywy Różaniec i Legion Maryi. W 2000 roku założono chór "Hosanna", który koncertuje na Białorusi i w Polsce.
W niedziele i święta o godz. 10.00 odbywa się Msza Święta w języku polskim.

</doc>
<doc id="3645898" url="https://pl.wikipedia.org/wiki?curid=3645898" title="Neuryna">
Neuryna

Neuryna – organiczny związek chemiczny z grupy enamin będąca czwartorzędowym związkiem amoniowm. Jest to trująca ptomaina występująca m.in. w żółtku jaj, żółci, mózgu i zwłokach. Powstaje poprzez dehydratację choliny w czasie gnilnego rozkładu tkanek zwierzęcych. Jest alkaloidem występującym naturalnie m.in. w konopiach siewnych.
W XIX wieku neuryną nazywano związek odkryty przez niemieckiego farmakologa Oscara Liebreicha. Wkrótce jednak okazał się on być tożsamy z choliną.
Otrzymywanie.
Może być również otrzymana syntetycznie w reakcji wodnego roztworu trimetyloaminy z acetylenem. Możliwe jest również otrzymanie jej z wykorzystaniem choliny i roztworu wodorotlenku baru.
Właściwości.
Jest to syropowata ciecz o nieprzyjemnym, rybnym zapachu. Występuje także w postaci krystalicznego trihydratu. Łatwo rozkłada się z wytworzeniem trimetyloaminy. Dobrze rozpuszcza się w wodzie, etanolu i eterze dietylowym. Jest inhibitorem sulfotransferazy cholinowej.

</doc>
<doc id="3645909" url="https://pl.wikipedia.org/wiki?curid=3645909" title="Józef Błaszczykowski">
Józef Błaszczykowski

Józef Błaszczykowski (ur. 17 lipca 1909 w Parszowie, zm. 14 lutego 2016) – polski kolejarz, działacz ludowy i samorządowiec.
Życiorys.
W latach 1926–1937 związany był ze Związkiem Młodzieży Wiejskiej. W dwudziestoleciu międzywojennym pracował między innymi w cegielni, kopalni rudy żelaza oraz Zakładach Starachowickich. W czasie okupacji niemieckiej należał do Związku Walki Zbrojnej oraz Armii Krajowej. Od 1945 roku był pracownikiem Polskich Kolei Państwowych, gdzie pracę zaczynał jako robotnik przy naprawie torów, stopniowo przechodząc na stanowisko kierownika pociągu. Był również członkiem rady nadzorczej i prezesem Gminnej Spółdzielni Samopomoc Chłopska w Wąchocku oraz przewodniczącym Gminnego Zarządu Kółek i Organizacji Rolniczych.
Przez większość życia związany był z ruchem ludowym. Od 1961 roku należał do Zjednoczonego Stronnictwa Ludowego kierując lokalnymi strukturami w swojej rodzinnej miejscowości. Był również radnym Gminnej Rady Narodowej w Wąchocku, Grodzkiej Rady Narodowej w Parszowie oraz Powiatowej Rady Narodowej w powiecie iłżeckim.
Zmarł 14 lutego 2016 roku. W momencie poprzedzającym śmierć był najstarszym mężczyzną w województwie świętokrzyskim.

</doc>
<doc id="3645911" url="https://pl.wikipedia.org/wiki?curid=3645911" title="Kunszta">
Kunszta

Kunszta lub Na Kunsztach – pozostałości dawnych szybów kopalnianych w Dolinie Pyszniańskiej w Tatrach Zachodnich. Znajdują się nad wschodnim brzegiem Pyszniańskiego Potoku w odległości około 330 m na północny wschód od miejsca, w którym uchodzi do niego Babi Potok. Były to dwa pionowe szyby, z których wydobywano rudę srebra i miedzi. Starszy z nich był szerszy i wydobywano w nim rudę już w początkach XVI wieku, za czasów króla Zygmunta Starego. W drugim, młodszym i węższym szybie zwanym Szybem Józefa wydobywano rudę na przełomie XVIII i XIX wieku. Obydwa były zawalone kamieniami już za czasów Stefana Zwolińskiego, który szyby te zbadał i opisał.
Nazwa szybów pochodzi od słowa "kunszta", dawniej oznaczającego napędzany kołem wodnym lub koniem kołowrót do wydobywania z szybów rudy (lub wody zalewającej szyb). Stefan Zwoliński podaje, że przy szybach znajdowały się jeszcze porośnięte mchami resztki kołowrotu i ślady kanałów, którymi odprowadzono wodę, a obok szybów hałdy płonnego urobku.
Nieco poniżej Kunsztów, na zachodnim brzegu Pyszniańskiego Potoku znajdowało się miejsce zwane Młyniskami. Dochodziła tutaj droga z Wielkiej Polany Ornaczańskiej. Na Młyniskach oczyszczano i mielono rudę wydobywaną w Kunsztach. Według podań góralskich za czasów Zygmunta Starego zbójnicy zabili i obrabowali zajmującego się tym młynarza. W miejscu, w którym go pochowano, znajduje się Krzyż Pola osadzony na młyńskim kamieniu, pochodzącym najprawdopodobniej z Młynisk.
Włodzimierz Wątocki podaje, że eksploatowano tutaj żyłę tetraedrytu znajdującą się pod moreną. Prawdopodobnie początkowo wzdłuż tej żyły drążono poziomy szyb od ujścia potoku, później, gdy znaleziono większą ilość kruszcu, wydrążono do niego szyb pionowy, a szyb poziomy wykorzystano do odprowadzania wód. Do wydobywania urobku wybudowano kołowrót napędzany kołem wodnym. Duża hałda płonnego urobku obok szybu świadczy o dużym zakresie prowadzonych prac. Dochód z wydobycia rud srebra i miedzi był jednak znikomy. Sporządzony w 1531 r. bilans podawał, że wydatki za 3 lata wyniosły 4889 złotych polskich i 3 grosze, dochód 4908 zł i 15 groszy, a czysty zysk 19 zł i 12 groszy. Wydobycie porzucono z powodu ciężkiej pracy i znikomej opłacalności.

</doc>
<doc id="3645912" url="https://pl.wikipedia.org/wiki?curid=3645912" title="Jerzy Wawrzyniak">
Jerzy Wawrzyniak

Stanisław Jerzy Wawrzyniak (ur. 14 maja 1934 w Chorzepinie, zm. 9 lutego 2016) – polski działacz jeździecki, hodowca koni, prezes Polskiego Związku Jeździeckiego w latach 1981–1992.
Życiorys.
W latach 1964–1969 pracował w hodowli koni w Waplewie Wielkim, a od 1969 roku piastował funkcję dyrektora Okręgowego Przedsiębiorstwa Hodowli Zwierząt Zarodowych w Polsce Północnej z siedzibą w Sopocie. Był inicjatorem przeniesienia Międzynarodowych Oficjalnych Zawodów w Skokach (CSIO) z Olsztyna do Hipodromu Sopot, który dzięki jego zaangażowaniu został zmodernizowany. Od 1979 roku był naczelnym dyrektorem Zjednoczenia Hodowli i Obrotu Zwierzętami w Warszawie. Był członkiem zarządu, a w latach 1981–1992 prezesem Polskiego Związku Jeździeckiego. Dzięki jego staraniom między innymi koń Artemor został przekazany do Legii Warszawa i w 1980 roku na Letnich Igrzyskach Olimpijskich w Moskwie – Jan Kowalczyk wywalczył na nim złoty medal w konkursie skoków indywidualnie oraz srebrny medal w konkursie skoków drużynowo. Pochowany na cmentarzu Bródnowskim (kwatera 13A-3-17).

</doc>
<doc id="3645913" url="https://pl.wikipedia.org/wiki?curid=3645913" title="Nagendra Prasad Rijal">
Nagendra Prasad Rijal

Nagendra Prasad Rijal (język nepalski नगेन्द्रप्रसाद रिजाल; ur. 1927, zm. 1994) – nepalski polityk, kilkakrotny minister i dwukrotny premier Nepalu.

</doc>
<doc id="3645915" url="https://pl.wikipedia.org/wiki?curid=3645915" title="Gehendra Bahadur Rajbhandary">
Gehendra Bahadur Rajbhandary

Gehendra Bahadur Rajbhandary (język nepalski गेहेन्द्र बहादुर राजभण्डारी; ur. 1923, zm. 1994) – nepalski polityk, w latach 1970–1971 był najwyższym ministrem z uprawnieniami premiera Nepalu.
Był również ministrem spraw pałacu i ministrem spraw zagranicznych Nepalu oraz liderem nepalskiej delegacji do ONZ.

</doc>
<doc id="3645916" url="https://pl.wikipedia.org/wiki?curid=3645916" title="Iwanowski Potok">
Iwanowski Potok

Iwanowski Potok – potok, dopływ Kościeliskiego Potoku. Ma źródła w dwóch żlebach Piszczałki na północno-wschodnich stokach Suchego Wierchu Ornaczańskiego w Tatrach Zachodnich. Zasilany jest także potokiem spływającym Żlebem pod Banie. Iwanowski Potok spływa w kierunku północno-wschodnim dnem Dolinki Iwanowskiej i uchodzi do Kościeliskiego Potoku jako jego lewy dopływ u podnóży Smytniańskich Turni, tuż powyżej ujścia Tomanowego Potoku. Następuje to na wysokości 1078 m.
Koryto Iwanowskiego Potoku w wielu miejscach jest suche, woda zanika bowiem w zawalającym go rumoszu skalnym. Potok zasilany jest wyłącznie niewielkimi prawostronnymi dopływami z Ornaku. Zupełnie brak dopływów lewostronnych z krasowych stoków Kominiarskiego Wierchu, gdyż woda spływa w nich podziemnymi przepływami.
Powierzchnia zlewni wynosi 1,57 km², długość potoku 1,42 km, a średni spadek 25,9%.
Wzdłuż Iwanowskiego Potoku prowadzi żółty szlak turystyczny od schronisko PTTK na Hali Ornak na Iwaniacką Przełęcz. Przekracza on Iwanowski Potok w okolicy, gdzie ciek spływający Żlebem pod Banie łączy się z ciekiem spływającym z Piszczałek.

</doc>
<doc id="3645917" url="https://pl.wikipedia.org/wiki?curid=3645917" title="Wielkopolskie Zakłady Teleelektroniczne &quot;Telkom-Teletra&quot; im. Karola Świerczewskiego">
Wielkopolskie Zakłady Teleelektroniczne &quot;Telkom-Teletra&quot; im. Karola Świerczewskiego



</doc>
<doc id="3645921" url="https://pl.wikipedia.org/wiki?curid=3645921" title="Jadwiga Jagiellonka (1457-1502)">
Jadwiga Jagiellonka (1457-1502)



</doc>
<doc id="3645927" url="https://pl.wikipedia.org/wiki?curid=3645927" title="Love (serial telewizyjny)">
Love (serial telewizyjny)

Love – amerykański serial telewizyjny (komedia), wyprodukowany przez Apatow Productions i Legendary Television. Twórcami serialu są Judd Apatow, Paul Rust i Lesley Arfin.
Wszystkie 10 odcinków pierwszej serii zostało udostępnionych 19 lutego 2016 na stronie internetowej platformy Netflix
Fabuła.
Serial skupia się na relacjach zakochanej w sobie parze, Mickey i Gusie, których miłość łączy mimo nieufności, uzależnień i problemów emocjonalnych.
Produkcja.
17 września 2014 roku, platforma Netflix zamówiła dwa sezony serialu "Love". 8 lutego 2017 Netflix zamówił trzeci sezon serialu.
16 grudnia 2017 roku, platforma Netflix ogłosiła, że sezon trzeci jest finałową serią.

</doc>
<doc id="3645930" url="https://pl.wikipedia.org/wiki?curid=3645930" title="Puchar CEV siatkarek (2003/2004)">
Puchar CEV siatkarek (2003/2004)

Puchar CEV siatkarek 2003/2004 – 24. sezon turnieju rozgrywanego od 1980 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Faza grupowa.
Grupa A.
 Charleroi
Tabela
Wyniki
Grupa B.
 Weert
Tabela
Wyniki
Grupa C.
 Vila Nova de Famalicão
Tabela
Wyniki
Grupa D.
 Schaffhausen
Tabela
Wyniki
Grupa E.
 Innsbruck
Tabela
Wyniki
Grupa F.
 Melsele
Tabela
Wyniki
Grupa G.
 Bacău
Tabela
Wyniki
Grupa H.
 Feldkirch
Tabela
Wyniki
Grupa I.
 Belgrad
Tabela
Wyniki
Grupa J.
 Kaštela
Tabela
Wyniki
Turniej finałowy.
 Treviglio

</doc>
<doc id="3645957" url="https://pl.wikipedia.org/wiki?curid=3645957" title="Maksim Bokow">
Maksim Bokow

Maksim Eduardowicz Bokow (ros. Максим Эдуардович Боков, ur. 29 sierpnia 1973 w Leningradzie) – rosyjski piłkarz grający na pozycji środkowego obrońcy. W swojej karierze rozegrał 3 mecze w reprezentacji Rosji.
Kariera klubowa.
Swoją karierę piłkarską Bokow rozpoczął w klubie Zenit Petersburg. W 1990 roku awansował do pierwszego zespołu i wtedy też zadebiutował w jego barwach w Pierwej Lidze ZSRR. W sezonie 1992 stał się podstawowym zawodnikiem Zenitu. Grał w nim do końca sezonu 1996.
W 1997 roku Bokow został zawodnikiem CSKA Moskwa. W sezonie 1998 wywalczył z CSKA wicemistrzostwo Rosji. W 2002 roku odszedł do Uralanu Elista. Grał w nim przez rok. W 2003 roku podpisał kontrakt z Terekiem Grozny. W sezonie 2004 awansował z nim z Pierwszej Dywizji do Priemjer-Ligi. W 2006 roku odszedł z Tereka do klubu Salut-Eniergija Biełgorod, w którym po sezonie zakończył karierę.
Kariera reprezentacyjna.
W reprezentacji Rosji Bokow zadebiutował 7 lutego 1997 roku w zremisowanym 1:1 meczu Carlsberg Cup 1997 z Jugosławią, rozegranym w Hongkongu. Ogółem w kadrze narodowej wystąpił trzykrotnie (wszystkie 3 mecze rozegrał w 1997 roku).

</doc>
<doc id="3645967" url="https://pl.wikipedia.org/wiki?curid=3645967" title="Trzęsienie ziemi w Kaohsiungu (2016)">
Trzęsienie ziemi w Kaohsiungu (2016)



</doc>
<doc id="3645968" url="https://pl.wikipedia.org/wiki?curid=3645968" title="Świat szkła">
Świat szkła



</doc>
<doc id="3645973" url="https://pl.wikipedia.org/wiki?curid=3645973" title="Clara Paget">
Clara Paget

"Lady" Clara Elizabeth Iris Paget (ur. 12 września 1988 w Londynie) – brytyjska modelka i aktorka filmowa i telewizyjna. Wystąpiła m.in. w filmach "Szybcy i wściekli 6" oraz "St Trinian's: The Legend of Fritton's Gold". W serialu "Piraci" grała postać Anne Bonny, kobiety-pirata o irlandzkim pochodzeniu.
Jej ojcem jest Charles Paget, 8. markiz Anglesey.

</doc>
<doc id="3645975" url="https://pl.wikipedia.org/wiki?curid=3645975" title="Wydział Nauk Społecznych Uniwersytetu Humanistyczno-Przyrodniczego im. Jana Długosza w Częstochowie">
Wydział Nauk Społecznych Uniwersytetu Humanistyczno-Przyrodniczego im. Jana Długosza w Częstochowie

Wydział Nauk Społecznych Uniwersytetu Humanistyczno-Przyrodniczego im. Jana Długosza w Częstochowie (WNS UJD) – jeden z 6 wydziałów Uniwersytetu Humanistyczno-Przyrodniczego im. Jana Długosza w Częstochowie. Istnieje od początku funkcjonowania uczelni, czyli od powstania Wyższej Szkoły Nauczycielskiej powołanej w 1971 roku. Kształci studentów na 6 kierunkach studiów stacjonarnych i niestacjonarnych, które zaliczane są do nauk społecznych i nauk o zdrowiu.
Historia.
Wydział powstał w 1971 roku jako jeden z dwóch wchodzących w strukturę Wyższej Szkoły Nauczycielskiej w Częstochowie. W pierwszych latach istnienia jednostka kształciła studentów na kierunkach: filologia polska, nauczanie początkowe, pedagogika, pedagogika nauczania początkowego, pedagogika pracy kulturalno-oświatowej, pedagogika specjalna, pedagogika szkolna. Powstanie i funkcjonowanie wydziału było i jest odpowiedzią na zgłaszane potrzeby regionu na fachową i wykwalifikowaną kadrę pedagogiczną. Uprawnienia do prowadzenia studiów magisterskich i nadawania tytułu magistra pedagogiki wydział posiada od momentu swojego powstania.  1 października 2019 roku, zarządzeniem Rektora UJD, Wydział zmienił nazwę z Wydziału Pedagogicznego na Wydział Nauk Społecznych Uniwersytetu Humanistyczno-Przyrodniczego im. Jana Długosza w Częstochowie.
Władze Wydziału.
W roku akademickim 2020/2021:
Struktura organizacyjna.
Wydział składa się z następujących jednostek:
Baza lokalowa wydziału.
Tworzą ją trzy budynki: przy ulicy Waszyngtona 4/8 (siedziba dziekana jednostki) i alei Armii Krajowej 13/15. Znaczące wzbogacenie bazy dydaktyczno-naukowej nastąpiło po oddaniu do użytkowania Akademickiego Centrum Sportu (ul. Zbierskiego 6).
Kształcenie.
Studia pierwszego stopnia na Wydziale Nauk Społecznych UJD kończą się uzyskaniem tytułu zawodowego licencjata. Kształcenie trwa 6 semestrów. WNS kształci również na poziomie studiów II stopnia: absolwenci uzyskują tytuł magistra (4 semestry). Nauka odbywa się na studiach stacjonarnych i niestacjonarnych. Wydział prowadzi także studia podyplomowe. Na Wydziale proces dydaktyczny wspomagany jest w pewnym zakresie narzędziami zdalnego nauczania w ramach wykorzystania metod kształcenia na odległość. W tym celu wykorzystywana jest Platforma Moodle.

</doc>
<doc id="3645976" url="https://pl.wikipedia.org/wiki?curid=3645976" title="Rhysodes comes">
Rhysodes comes

Rhysodes comes – gatunek chrząszcza z rodziny zagłębkowatych.
Gatunek ten opisany został w 1888 roku przez George’a Lewisa jako "Epiglymmius comes". Później przeniesiony został do rodzaju "Rhysodes", do którego zaliczany jest jeszcze tylko zagłębek bruzdkowany.
Chrząszcz o ciele długości około 7 mm, węższym niż u zagłębka bruzdkowanego. Czułki zakończone dobrze wykształconym sztyletem. Oczy duże. Głowa za oczami słabiej poprzeczna, a boki przedplecza bardziej równoległe niż u wspomnianego gatunku. Na przedpleczu trzy podłużne bruzdy, z których dwie boczne kompletne, nieskrócone. U jego nasady duże dołki przypodstawowe. Pokrywy o kątach barkowych zaokrąglonych, pozbawionych guzków. Odnóża smuklej zbudowane niż u zagłębka bruzdkowanego.
Owad ten zasiedla wschodnią Palearktykę. Notowany z japońskich wysp Honsiu, Sikoku, Kiusiu i Hokkaido, Korei, północno-wschodnich Chin oraz rosyjskich: Kunaszyru, Kraju Nadmorskiego, południowego Kraju Chabarowskiego oraz Żydowskiego Obwodu Autonomicznego.

</doc>
<doc id="3645978" url="https://pl.wikipedia.org/wiki?curid=3645978" title="Shouganai Yume Oibito">
Shouganai Yume Oibito



</doc>
<doc id="3645981" url="https://pl.wikipedia.org/wiki?curid=3645981" title="Louise Barnes">
Louise Barnes

Louise Barnes (ur. 26 kwietnia 1974 w prowincji KwaZulu-Natal) – południowoafrykańska modelka i aktorka filmowa i telewizyjna. Zyskała uznanie w Republice Południowej Afryki dzięki różnym rolom w lokalnie produkowanych filmach i serialach telewizyjnych. Jest znana z roli w horrorze "Surviving Evil" z 2009 oraz roli Mirandy Barlow w serialu "Piraci".

</doc>
<doc id="3645985" url="https://pl.wikipedia.org/wiki?curid=3645985" title="Sexting">
Sexting

Sexting (także seksting) – forma komunikacji elektronicznej, w której przekazem jest seksualnie sugestywny obraz lub treść. Termin powstał w pierwszych latach XXI wieku jako zrost angielskich słów "sex" (seks) i "texting" (czynność wysyłania wiadomości SMS). Z czasem jego znaczenie poszerzyło się na wysyłanie podobnych komunikatów także za pomocą innych mediów, na przykład komunikatorów internetowych, wiadomości MMS czy portali społecznościowych.
Uprawiający sexting korzystają głównie z aplikacji mobilnych. Prócz najpopularniejszych z nich, takich jak Facebook Messenger czy Snapchat, wykorzystywane są takie programy jak AntiChat czy KiK Messenger. Część z nich docelowo przeznaczona jest do poznawania kobiet i mężczyzn zainteresowanych wymianą prywatnych materiałów erotycznych.
W sierpniu 2012 termin został wpisany do słownika Merriam-Webster jako wyraz ugruntowany w języku angielskim, rozpowszechnił się także w innych językach.
Seksting uznawany jest za jedno z najważniejszych zagrożeń społeczno-wychowawczych stojących przed młodymi ludźmi korzystającymi z Internetu, obok pornografii, pedofilii w sieci, stalkingu i innych form cyberprzemocy.

</doc>
<doc id="3646013" url="https://pl.wikipedia.org/wiki?curid=3646013" title="Drift Masters Grand Prix">
Drift Masters Grand Prix

Drift Masters Grand Prix – polska profesjonalna liga driftingowa organizowana od 2014 roku.
Celem Drift Masters Grand Prix jest współpraca z najlepszymi zawodnikami na świecie, propagowanie wyczynowej jazdy autem na torach i specjalnie przygotowanych obiektach, dbanie o bezpieczeństwo zarówno kibiców jak i zawodników, organizacja najlepszej ligi driftingowej w Europie oraz popularyzacja wśród kibiców driftingu jako mistrzostwa w precyzyjnym i bezpiecznym prowadzenia auta.
Dyscyplina.
Drifting to technika jazdy w kontrolowanym poślizgu, który łączy wszystkie najefektowniejsze elementy sportów samochodowych. To z jednej strony wymagająca ogromnej precyzji i skupienia rywalizacja, a z drugiej wspaniałe show dla publiczności. Drift jest obecnie najmłodszym, najbardziej widowiskowym i najdynamiczniej rozwijającym się sportem motorowym na świecie.
Licencje zawodników.
Zawodnicy ligi Drift Masters Grand Prix, jeżdżą na licencjach przyznawanych podczas Drivers Search. Wydarzenie jest organizowane zarówno dla tych, którzy walczą o szansę na start w zawodach DMGP, jak i kierowców chcących poćwiczyć pod okiem profesjonalistów oraz wykwalifikowanych instruktorów. Nad właściwym przebiegiem Drivers Search czuwa Dyrektor Zawodów Tomasz Chwastek i Dyrektor Techniczny Maciej Polody.
System rozgrywek DMGP.
Zawody składają się z dwóch etapów rozgrywek: sesji kwalifikacyjnej i sesji finałowej (Top 16). Podczas przejazdów w sesji kwalifikacyjnej zawodnicy startują pojedynczo. W czasie tych przejazdów podstawowymi kryteriami oceny dokonywanej przez zespół sędziowski są: kąt wychylenia, linia przejazdu, średnia prędkość wyznaczonego odcinka trasy. W Top 16 poza wymienionymi wyżej kryteriami oceny, oceniana jest odległość w jakiej samochody podczas przejazdu znajdują się od siebie. Na koniec każdej z rund szesnastu najlepszych zawodników otrzymuje punkty, które wliczają się do klasyfikacji generalnej.
Sezon 2016.
Zawody w sezonie 2016 rozgrywane są w Poznaniu, Płocku, Warszawie, Rydze, Gdańsku i drugi raz w Płocku .

</doc>
<doc id="3646020" url="https://pl.wikipedia.org/wiki?curid=3646020" title="Powiatowy Urząd Bezpieczeństwa Publicznego w Bielsku Podlaskim">
Powiatowy Urząd Bezpieczeństwa Publicznego w Bielsku Podlaskim

Powiatowy Urząd Bezpieczeństwa Publicznego w Bielsku Podlaskim (PUBP w Bielsku Podlaskim) – jednostka terenowa Ministerstwa Bezpieczeństwa Publicznego, funkcjonująca na obszarze powiatu bielskiego w latach 1944–1956. PUBP w Bielsku Podlaskim funkcjonował w sposób typowy dla obszarów wiejskich. Do roku 1947 nie kontrolował sprawnie całego powiatu. Do roku 1948 nie potrafił wprowadzić kolektywizacji. Od roku 1948 najważniejszymi zadaniami bielskiego urzędu BP stały się kolektywizacja oraz obowiązkowe dostawy rolne. Bielski PUBP był przedmiotem stałej krytyki ze strony szefów z białostockiego WUBP za nieudolność i nieskuteczność.
PUBP w Bielsku Podlaskim stale borykał się z niedoborami w obsadzie personalnej. Wysoki procent w obsadzie personalnej stanowili Białorusini, ale kadrę dowódczą zawsze stanowili Polacy. W czerwcu 1945 roku rozpoczęto masową akcję likwidacji „bandytyzmu”. Jednak urząd nie był zdolny realizować swego zadania bez pomocy jednostek NKWD oraz LWP. W październiku 1945 roku zabrakło tego wsparcia i skuteczność PUBP uległa osłabieniu. Dopiero dzięki amnestii w 1947 roku podziemie zbrojne zostało znacząco osłabione. Niemniej walka z niewielkimi oddziałami partyzanckimi trwała do 1956 roku.
Bielski PUBP wyróżniał się na tle innych placówek UB na terenie województwa białostockiego tym, że często stosował niedozwolone metody podczas przesłuchań, a ofiary pod wpływem tortur często składały obciążające siebie zeznania.
Charakterystyka powiatu.
Powiat bielski do roku 1952 był największym pod względem terytorialnym powiatem w Polsce i miał typowo wiejski charakter. Tereny te były różnicowane pod względem narodowościowym, kulturowym i religijnym. 1 lipca 1952 roku w południowej części powiatu powołano powiat siemiatycki, 1 stycznia 1954 oddzielono powiat hajnowski i w rezultacie powiat zmniejszył się o ponad 2/3.
Aparat władzy reżimu komunistycznego został zainstalowany w sierpniu 1944 roku. W powiecie bielskim działały najsilniejsze, zbrojne, konspiracyjne organizacje antykomunistyczne w województwie i zarazem jedne z najsilniejszych w Polsce. W zachodniej części powiatu podziemie zbrojne było niemal tak samo silne, jak w sąsiednim powiecie wysokomazowieckim. Powiat był silnie zalesiony, a sieć drogowa słabo rozwinięta, powodowało to, że dotarcie do miejscowości położonej na peryferiach powiatu wymagało całodziennej wyprawy. Sprzyjało to rozwojowi partyzantki.
Ludność polska na ogół popierała partyzantkę niepodległościową. We wschodniej części powiatu zamieszkałej przeważnie przez mniejszość białoruską poparcie dla zbrojnego podziemia praktycznie nie istniało. Białorusini początkowo udzielali władzy ludowej niewielkiego wsparcia, później zaczęli wspierać bardziej zdecydowanie, co wynikało m.in. z represji ze strony podziemia niepodległościowego.
Obsada PUBP.
PUBP w Bielsku Podlaskim przez cały okres swego istnienia borykał się z niedoborami w obsadzie personalnej. Obsada liczyła najwyżej siedemdziesiąt osób i w efekcie nigdy nie była zdolna, by samodzielnie kontrolować cały powiat. 
Wiosną 1945 nasiliła się działalność partyzantki, z którą nieliczna obsada PUBP sobie nie radziła, wskutek czego operacje przeprowadzał batalion NKWD, co miało negatywny wpływ na obraz nowej władzy w oczach społeczeństwa. By uzupełnić braki kadrowe, w lipcu 1945 roku gminne komórki PPR oddelegowały swoich członków do pracy w UB i MO. W końcu września 1945 roku bielski UB liczył 64 pracowników. Jednak 22 października siedmiu wartowników przeniesiono do Wysokiego Mazowieckiego, a w ich miejsce skierowano ośmiu wartowników z Białegostoku. Częste były zmiany na stanowiskach kierowniczych, dotyczyło to zarówno szefów, jak i zastępców szefów.
11 października 1947 roku, po uspokojeniu sytuacji w terenie, utworzono terenowe placówki UB w Siemiatyczach, Brańsku, Czeremsze i Hajnówce. W kolejnych latach w PUBP pracowało około pięćdziesięciu funkcjonariuszy, lecz ze względu na rozległość powiatu taka obsada nie wystarczała dla utrzymania spokoju.
Przez cały okres istnienia PUBP wśród funkcjonariuszy przeważali Białorusini, ale wśród kadry dowódczej dominowali Polacy i na ogół pochodzili z innych powiatów województwa.
Motywy wyboru pracy w UB były polityczne, ekonomiczne, emocjonalne, rodzinne i towarzyskie. Wśród tych, którzy byli motywowani przesłankami ideologicznymi znaczną grupę stanowili ci, którzy zetknęli się z ideologią komunistyczną wcześniej. Były to osoby, których dzieciństwo upłynęło w Rosji na „bieżeństwie”, albo ci, którzy podczas okupacji sowieckiej lat 1939–1941 współuczestniczyli w organizowaniu sowieckiej administracji. Wiele osób w podaniach o pracę decyzję swą tłumaczyło prześladowaniem przez „bandy” („przyszła banda AK i obrabowała wieś”), a pracę w UB traktowali jako okazję do odwetu na zbrojnym podziemiu za doznane krzywdy. Niemal każdy miał świadomość, że praca w PUBP oznacza korzyści materialne.
Działalność PUBP.
PUBP w Bielsku Podlaskim funkcjonował w sposób typowy dla obszarów wiejskich. Do roku 1947 „nie był w stanie sprawnie kierować przez dłuższy czas akcjami obejmującymi cały powiat”. Do roku 1948 nie potrafił wprowadzić kolektywizacji. Od roku 1948 najważniejszymi zadaniami UB stały się kolektywizacja oraz obowiązkowe dostawy rolne. Bielski PUBP nie odnosił spektakularnych sukcesów, był przedmiotem stałej krytyki ze strony szefów za nieudolność i nieskuteczność.
Walka z podziemiem zbrojnym.
Latem 1944 roku najsilniejszą organizacją na terenie powiatu była Armia Krajowa. Część tych oddziałów została zdekonspirowana przez Armię Czerwoną. W listopadzie 1944 roku NKWD przeprowadziło akcję przeciwko podziemiu. Danilecki oraz Zwolski szacują, że w wyniku tej akcji aresztowano na terenie powiatu około dwustu osób. NKWD zadało podziemiu niepodległościowemu wielki cios, ale nie zlikwidowało całkowicie jego struktur.
Walka z podziemiem należała do najważniejszych zadań UB. Funkcjonariusze mieli rozpracowywać struktury podziemia. Sowieci przekazali dla PUBP dwóch rezydentów i około trzydziestu informatorów, ponadto próbowano werbować miejscową ludność i członków podziemia. Działania te były jednak nieskuteczne. Funkcjonariusze bielskiego PUBP nie mieli doświadczenia w tej pracy, a nauka szła im wolno. Do końca stycznia 1945 roku wciąż opierali się na agenturze sowieckiej, nie zweryfikowali też danych przekazanych przez Smiersz. Dodatkowym utrudnieniem był rozkaz szefa WUBP, aby wszystkich aresztowanych członków podziemia natychmiast przekazywać do Białegostoku. Niemal do końca 1945 roku dochodziło do nieporozumień wynikających stąd, że żołnierze podziemia nosili te same mundury, co członkowie grup operacyjnych.
12 stycznia 1945 ruszyła ofensywa Armii Czerwonej i frontowe wojska radzieckie opuściły powiat. W wyniku tego akcje likwidacyjne prowadzone przez podziemie się nasiliły. 20 lutego rozbito posterunek MO w Boćkach. Do marca 1945 roku gminy Drohiczyn, Siemiatycze, Ciechanowiec, Grodzisk i Boćki zostały opanowane przez zbrojne podziemie. PUBP pierwszą swoją akcję operacyjną przeciwko zbrojnemu podziemiu przeprowadziło w marcu 1945 roku. Akcja była wspierana przez wojsko. Kolejne akcje przeprowadzono w kwietniu. Brali w nich udział członkowie różnych formacji, nie miały jednolitego dowództwa i były przeprowadzane chaotycznie. 11 kwietnia jedna z tych akcji została rozbita przez oddział Teodora Śmiałowskiego. W marcu-maju 1945 roku pozyskano kilkunastu agentów i dziesięciu informatorów. Maj 1945 roku był miesiącem najwyższej aktywności zbrojnego podziemia. UB, wojsko oraz NKWD nie wyruszały w teren w sile poniżej kompanii, a jeżeli to robiły, to na ogół nie wracały w pełnym składzie. 10 lub 11 maja oddział Śmiałowskiego rozbroił siemiatycki garnizon KBW.
Na skutek wielkiej aktywności partyzantki w województwie białostockim wzmocniono stacjonujące tu siły NKWD. 17 maja oddział NZW we wsi Bodaki został otoczony i rozbity przez NKWD. 28 maja otoczony został oddział por. Zygmunta Błażejewicza, który jednak zdołał przebić się z okrążenia. UB przedstawiło tę potyczkę jako rozbicie „bandy Łupaszki”.
W sierpniu ogłoszono amnestię, jednak w całym powiecie bielskim do 10 października skorzystało z niej zaledwie siedem osób. 18 października ujawniło się pięć dalszych osób. Tym samym w powiecie bielskim amnestia nie miała wpływu na zmianę sytuacji. Duże znaczenie dla funkcjonowania podziemia miał konflikt pomiędzy WiN a NZW, który zaistniał jesienią 1945 roku. Dochodziło do starć zbrojnych pomiędzy tymi formacjami, były nawet ofiary śmiertelne.
W czerwcu 1945 roku rozpoczęto masową akcję likwidacji „bandytyzmu”. Jednak urząd nie był zdolny realizować tego zadania bez pomocy jednostek NKWD oraz Ludowego Wojska Polskiego. We wrześniu większa część oddziałów LWP została przesłana do powiatu łomżyńskiego i wysokomazowieckiego, gdyż sądzono, że sytuacja w powiecie bielskim została opanowana. W październiku 1945 roku zabrakło wsparcia również ze strony NKWD i w efekcie skuteczność PUBP uległa znacznemu osłabieniu. Możliwości PUBP były także paraliżowane przez brak środków transportu i paliw. Nie mając zaplecza ze strony NKWD PUBP nie radziło sobie z kontrolowaniem własnej agentury, której siatka zaczęła się kurczyć. W rezultacie stracono rozeznanie w aktualnych strukturach podziemia, a rzeczywistym gospodarzem terenu stało się podziemie niepodległościowe. W 1945 roku przynajmniej 33 razy rozbrojono posterunki MO. Niektóre z nich przez kilka miesięcy były nieczynne. Spośród 17 posterunków MO w powiecie, tylko posterunki w Bielsku Podlaskim oraz Orli nie zostały rozbrojone. Wszystkie posterunki obsadzono dopiero w marcu 1946 roku. Niektóre posterunki zawarły układ z podziemiem i nie donosiły UB o jego ruchach, podczas gdy partyzanci nie atakowali tych posterunków.
W lutym 1946 roku przeprowadzono szeroko zakrojoną akcję przeciw podziemiu, wspartą przez KBW. Na teren powiatu przybyło około 4 tys. żołnierzy. W wyniku tej akcji rozbito siatkę cywilną podziemia i zastraszono społeczeństwo, nie natknięto się jednak na żaden oddział zbrojny. Wynikało to stąd, że akcję przeprowadzono w oparciu o przestarzałe materiały bielskiego PUBP. Tymczasem walką z podziemiem zbrojnym interesował się nie tylko WUBP z Białegostoku, ale także MBP. Szef PUBP był wzywany na narady do Warszawy przez dyrektora III Departamentu MBP. We wrześniu 1946 roku Wydział III WUBP w Białymstoku opracował plan likwidacji oddziału „Burego”. W powiecie białostockim, bielskim oraz wysokomazowieckim rozstawiono 14 oddziałów, każdy liczący po 50 żołnierzy. Akcję prowadzono od 26 września do 5 października, w jej wyniku oddział „Burego” został rozbity w kilku potyczkach poza powiatem bielskim.
Przez ponad dwa lata PUBP nie był w stanie przejąć inicjatywy w terenie. Dopiero dzięki amnestii w 1947 roku podziemie zbrojne zostało znacząco osłabione. Większość partyzantów ujawniła się i zaprzestała swej działalności. Pomimo tego walka z niewielkimi oddziałami partyzanckimi trwała jeszcze do roku 1956.
Rozpracowanie środowisk wiejskich.
Ze względu na wiejski charakter powiatu chłopi byli stałym obiektem zainteresowania ze strony PUBP. Początkowo chłopów rozpracowywano głównie ze względu na ewentualne uczestnictwo w strukturach podziemia. Rolnicy byli środowiskiem strategicznym, ponieważ żywność była towarem deficytowym w powojennej Polsce. Przez cały okres działalności PUBP ściągano obowiązkowe kontyngenty, przy czym UB było wspierane przez wojsko oraz milicję. W wyniku tych kampanii aprowizacyjnych do przełomu listopada i grudnia 1946 roku ściągnięto zaledwie 48% należnego kontyngentu zboża i 49% ziemniaków. Aresztowano 56 rolników, którzy nie dostarczyli obowiązkowych dostaw i nie chcieli pisemnie zobowiązać się do realizacji tych świadczeń. Do podobnej skali represji doszło w roku 1950 po wprowadzeniu planowego wykupu zboża i w 1952 roku, kiedy obowiązkowymi dostawami objęto także mleko, zwierzęta rzeźne i ziemniaki.
Stałym celem represji byli bogaci gospodarze, określani terminem „kułak”. W 1951 roku przeprowadzono przeciwko „kułakom” akcję „K”, w wyniku której aresztowano w powiecie osiemnastu rolników.
W końcu 1948 roku rozpoczęto kolektywizację. Organizację spółdzielni produkcyjnych poprzedzono akcją oczyszczania środowisk wiejskich z osób podejrzanych o brak lojalności względem władz. Następnym krokiem był werbunek tajnych współpracowników we wsiach typowanych do „uspółdzielczenia”. Werbunek agentury w spółdzielniach wynikał z powszechnego oporu wobec kolektywizacji. W sierpniu i wrześniu 1949 roku usunięto pięciu sołtysów pod zarzutem „kułactwa”. Na ich miejsce wybrano chłopów małorolnych, będących też członkami PZPR.
Po marcowym plenum KC PZPR (1954) dopuszczającym możliwość rozwiązywania źle działających spółdzielni w województwie rozpoczął się proces rozpadu kolektywizacji. Notowano liczne przypadki kradzieży i marnotrawienia mienia spółdzielczego. Rolnicy wycofywali swoje udziały, samowolnie zaorywali grunty. Takie przypadki miały miejsce w Tyniewiczach i Zaleszanach. Nie dopuszczano do tworzenia nowych spółdzielni produkcyjnych. W kwietniu 1954 roku miały miejsce zbiorowe wystąpienia przeciwko organizowaniu spółdzielni produkcyjnej we wsi Olędy. Wraz z dojściem do władzy Władysława Gomułki ożyły nadzieje na odejście od kolektywizacji.
Walka z sabotażem w przemyśle.
Po wyborach i amnestii z roku 1947 zwalczanie sabotażu w przemyśle stało się jednym z ważniejszych zadań UB. W przypadku powiatu bielskiego te działania miały charakter drugoplanowy, ze względu na wiejski charakter powiatu oraz wciąż trwającą walkę ze zbrojnym podziemiem. Największym ośrodkiem przemysłowym była Hajnówka. Pierwszy przypadek sabotażu odnotowano w sierpniu 1947 roku. Dyrektorom oraz kierownikom przedsiębiorstw i urzędów zarzucono złe gospodarowanie lasami i brak planowego wycinania lasów. W roku 1948 funkcjonariusze UB prowadzili sprawy o nadużycia i sabotażu przeciwko nadleśniczemu z Narewki, dyrektorowi fabryki kafli w Milejczycach, sołtysowi wsi Koszele oraz administratorowi PGR-u Kamienny Dwór. W styczniu 1949 roku usunięto ze stanowiska kierownika PZGS w Bielsku Podlaskim. W końcu maja i w czerwcu 1949 roku w zakładach suchej destylacji drewna w Hajnówce wykryto czterech byłych „andersowców” i jedenaście osób rozsiewających plotki. W roku 1953 w brygadzie traktorowej POM w Kleszczelach dwukrotnie wykryto wodę w beczkach z paliwem, co spowodowało zatarcie silników w sześciu traktorach. W marcu 1954 roku w Kamiennym Dworze nieznany sprawca podpalił stertę pszenicy o wartości 40 tysięcy złotych.
Zdarzeń o rzeczywistych znamionach sabotażu w powiecie było niewiele, dlatego działania PUBP skupiały się na zwalczaniu nielegalnego handlu, nielegalnego uboju zwierząt i garbowania skór.
Walka z Kościołem katolickim i innymi wyznaniami.
Początkowo funkcjonariuszy UB w działalności kleru katolickiego interesowała jedna tylko rzecz – współpraca z podziemiem. W przypadku powiatu bielskiego czynnego poparcia zbrojnemu podziemiu udzielała bardzo niewielka część kleru. Przypadki głoszenia patriotycznych kazań były rzadkie ze względu na szykany. Dopiero wiosną 1946 roku w związku z referendum i wyborami wystąpienia duchownych stały się częstsze i spowodowały działania operacyjne wobec Kościoła. 11 stycznia 1946 roku utworzono w białostockim WUBP Wydział V, którego Sekcja 5 miała zajmować się inwigilacją Kościoła. Stopień inwigilacji duchowieństwa przez bielski PUBP był stosunkowo niewielki. W marcu 1949 roku w województwie białostockim, jako jedynym w kraju, nie było ani jednego agenta duchownego. W kwietniu 1950 roku w całym województwie przeprowadzono serię rozmów, podczas których nakłaniano księży do publicznego potępienia podziemia niepodległościowego. W powiecie bielskim przeprowadzono szesnaście takich rozmów, a trzech księży zgodziło się wygłosić takie potępienie.
Funkcjonariusze UB brali czynny udział w prowadzonych przez władze oświatowe czystkach wśród katechetów. W roku szkolnym 1950/1951 zwolniono dwóch katechetów, a kandydatury dziewięciu innych nie zostały zaakceptowane. W następnym roku szkolnym nie zatwierdzono sześciu kandydatów. W 1952 roku nastąpiła seria aresztowań księży oskarżonych o współpracę z podziemiem. W 1956 roku jako przejaw niepokornej postawy księży uważano: obsadzanie stanowisk kościelnych bez uzgadniania tego z władzami, wystąpienia przeciw aborcji, namawianie do pielgrzymek na Jasną Górę, przyciąganie młodzieży do Kościoła, składanie podań w sprawie nauczania religii w szkołach.
Odmiennie kształtował się stosunek do prawosławnego duchowieństwa. W pierwszych latach powojennych UB poszukiwało wśród księży prawosławnych przede wszystkim członków Komitetu Białoruskiego, których uważano za „współpracowników niemieckich”. Natomiast pozostałych duchownych uważano za lojalnych obywateli. Większe problemy z punktu widzenia UB stwarzali wierni prawosławni.
Szczególnie wrogi stosunek miało UB do baptystów oraz Świadków Jehowy ze względu na ich kontakty zagraniczne. Podejrzewano ich o działalność szpiegowską. Z tego powodu ich rozpracowaniem zajmowała się Sekcja I bielskiego UB. Stałą inwigilacją objęto wszystkich członków Kościoła baptystów.
Rozpracowywanie partii politycznych.
Zgodnie z dyrektywą z 21 lutego 1947 roku Soni Różawskiej, zastępcy naczelnika Wydziału V WUBP, Referat V PUBP w Bielsku Podlaskim zaczął inwigilować środowisko byłych działaczy PSL. Założono sprawy ewidencyjne na podejrzane osoby i w wyniku tych rozpracowań usunięto ze stanowisk wójtów Ciechanowa, Drohiczyna i Wyszek. Na początku roku 1948 powiatowe struktury PSL były już rozbite. Pomimo tego nadal były rozpracowywane przez czterech informatorów. Inwigilowano również tych działaczy SL, którzy przeszli z PSL. PPS było inwigilowane przez pięciu tajnych współpracowników, SP przez dwóch, a SD przez jednego. Problemem była inwigilacja SL, ponieważ w tym stronnictwie PUBP nie posiadał informatorów.
Metody przesłuchań.
Przesłuchiwanych zmuszano do wielogodzinnego siedzenia na skraju krzesła, kierowano ostre światło w ich oczy, miażdżono palce w drzwiach, wlewano benzynę do nosa, bito po piętach. Więźnia wpychano do murowanego pieca chlebowego, gdzie pozostawał przez cały dzień, bez możliwości wykonywania ruchu, a na głowę cały czas kapała woda. Bicie i tortury miały miejsce głównie w pierwszych latach działalności PUBP. Później stosowano „psychologiczne podejście”.
Część przesłuchiwanych ginęła. Zabitych podczas śledztw oraz zabitych podczas operacji przeciwko zbrojnemu podziemiu wywożono do lasu w Pilikach. Zdarzały się przypadki palenia ich ciał na dziedzińcu więzienia.
Funkcjonariusze bielskiego UB jeszcze w latach 40. i 50. byli sądzeni za stosowanie niedozwolonych metod śledczych. Kary wymierzane przez sąd były niskie w stosunku do przestępstw, jakich się dopuszczali. Funkcjonariusze z bielskiego UB podczas bicia nie zwracali uwagi ani na płeć, ani na wiek. Pod wpływem bicia oskarżeni podpisywali obciążające siebie zeznania. W maju 1949 roku szef Wojskowego Sądu Rejonowego w Białymstoku, Roman Waląg, odnotował, że w sprawach, które rozpatruje WSR w oparciu o materiały opracowane przez PUBP w Bielsku Podlaskim, oskarżeni bardzo często odwołują swoje zeznania twierdząc, że zmuszono ich biciem. Oskarżeni z innych placówek UB nie zgłaszali podobnych zastrzeżeń. 
26 lipca 1950 roku Wojskowy Sąd Rejonowy w Białymstoku skazał kierownika Referatu III Wiktora Trochimczyka oraz referenta Jana Żytę za nadużycie władzy – pobicie ze skutkiem śmiertelnym – na dwa lata więzienia, a referenta Bogusława Pytlarza na rok. Całą trójkę zwolniono też dyscyplinarnie ze służby. Natomiast Bronisław Bortnowski, szef PUBP, został zdegradowany. Przypadek ten był omawiany na specjalnej naradzie białostockiego WUBP. Uznano, że pod względem stosowania niedozwolonych metod podczas przesłuchań na czoło wykroczeń wysuwają się PUBP w Augustowie i Bielsku Podlaskim. Pomimo skazania funkcjonariuszy postawa pozostałych nie uległa zmianie. 12 listopada 1950 roku Andrzej Sawicki i Aleksander Nowakowski przesłuchiwali po pijanemu Wacława Skórskiego, podejrzanego o kontakty z podziemiem. Bili go pasem (sprzączką) i wyciorem po głowie oraz plecach. Tym razem karą był kilkunastodniowy areszt i potrącenie części poborów.
W maju oraz czerwcu 1956 roku w całym kraju ujawniano przypadki nadużyć bezpieki, tymczasem władze PZPR w powiecie bielskim podjęły się jej obrony, argumentując to tym, że organy te przyczyniły się do „utrzymania władzy ludowej w Polsce”.
Reorganizacja i likwidacja.
W 1952 roku rozpoczęto reorganizację powiatowych urzędów bezpieczeństwa. Polegała ona na likwidacji wszystkich referatów i wysłaniu w teren referentów gminnych. W kwietniu 1954 roku MBP przekształcono w Komitet do spraw Bezpieczeństwa Publicznego. W ten sam sposób przemianowano wojewódzkie i powiatowe urzędy bezpieczeństwa. Zmniejszono obsadę personalną. W końcu 1956 roku w Urzędzie pracowali już tylko kierownik, zastępca kierownika, dziewięciu oficerów operacyjnych, czterech wartowników i czterech pracowników cywilnych. W 1956 roku Urząd został zlikwidowany.
Po 1956 roku w budynkach zajmowanych dotąd przez UB urządzono urząd pocztowy oraz szkołę muzyczną. W 1992 roku obiekt stał się własnością parafii katolickiej. 
Kierownicy/szefowie.
Obsada stanowisk kierowniczych w PUBP w latach 1944–1956:

</doc>
<doc id="3646021" url="https://pl.wikipedia.org/wiki?curid=3646021" title="PUBP w Bielsku Podlaskim 1944-1956">
PUBP w Bielsku Podlaskim 1944-1956



</doc>
<doc id="3646025" url="https://pl.wikipedia.org/wiki?curid=3646025" title="Smytniańska Grań">
Smytniańska Grań

Smytniańska Grań – zbudowana z wapieni i dolomitów południowo-wschodnia grań Kominiarskiego Wierchu w Tatrach Zachodnich. Oddziela Dolinę Smytnią na północnym wschodzie od Dolinki Iwanowskiej na południu. Jest silnie zerodowana. W górnej części grani, na jej niezbyt stromych stokach opadających do Dolinki Iwanowskiej, znajduje się szereg turni i skał zwanych, w bardzo stromych stokach zbiegających do Doliny Smytniej położonych jest natomiast kilka skalnych grzęd zwanych Smytniańskimi Rzędami. W dolnej części grań zakręca we wschodnim kierunku i zwieńczona jest smukłymi Smytniańskimi Turniami. Grań kończy się w dnie Doliny Kościeliskiej zaraz powyżej Krzyża Pola i Starej Polany.

</doc>
<doc id="3646029" url="https://pl.wikipedia.org/wiki?curid=3646029" title="Auletobius egorovi">
Auletobius egorovi

Auletobius (Auletobius) egorovi – gatunek chrząszcza z rodziny tutkarzowatych i podrodziny Rhynchitinae.
Gatunek ten został opisany w 2006 roku przez A. A. Legalova. Wraz z "A. calvus", "A. fumigatus" i "A. irkutensis" należy do grupy gatunków "A. calvus".
Chrząszcz o ciele długości od 1,6 do 2,1 mm, ubarwionym czarnobrązowo lub czarno, jasno i gęsto oszczeconym. Żółtą barwę mają uda, golenie, przednie biodra oraz sześć początkowych członów biczyka czułków, brązową zaś przednie stopy. Głowa na przedzie wypukła i gęsto punktowana. Ryjek bez połysku, z rzadka punktowany, u samicy dłuższy niż u samca; czułki osadzone są u jego podstawy. Przedplecze prawie tak długie jak szerokie. Owalne pokrywy są gęsto punktowane.
Owad znany wyłącznie z rosyjskiego Kraju Nadmorskiego i północnokoreańskiej prowincji P'yŏngan Północny.

</doc>
<doc id="3646033" url="https://pl.wikipedia.org/wiki?curid=3646033" title="Światło, którego nie widać">
Światło, którego nie widać

Światło, którego nie widać ("All the Light We Cannot See") – powieść amerykańskiego pisarza, Anthony’ego Doerra, opublikowana w 2014. Opowiada o losach niewidomej francuskiej dziewczynki i służącego w Wehrmachcie niemieckiego chłopca, których drogi splatają się podczas oblężenia Saint-Malo. Książka została wyróżniona Nagrodą Pulitzera w kategorii fikcja literacka. Polskie wydanie powieści zostało nagrodzone tytułem Książki Roku 2015 portalu Lubimyczytać.pl w kategorii powieść historyczna.

</doc>
<doc id="3646036" url="https://pl.wikipedia.org/wiki?curid=3646036" title="Biblioteka Pedagogiczna im. gen. bryg. prof. Elżbiety Zawackiej w Toruniu">
Biblioteka Pedagogiczna im. gen. bryg. prof. Elżbiety Zawackiej w Toruniu

Biblioteka Pedagogiczna im. gen. bryg. prof. Elżbiety Zawackiej w Toruniu – biblioteka pedagogiczna służąca kształceniu i doskonaleniu pracowników pedagogicznych i pedagogizacji społeczeństwa.
Jedna z najstarszych placówek tego typu w Polsce, utworzona w 1921.
Lokalizacja.
Budynek Biblioteki Pedagogicznej położony jest w centrum miasta, na Przedmieściu św. Katarzyny, tuż przy Zespole Staromiejskim. Część reprezentacyjna tego gmachu i główne wejście znajduje się przy ulicy Dąbrowskiego 4.
Historia.
Biblioteka Pedagogiczna w Toruniu powstała w 1921 roku i do 1950 roku pełniła funkcję wojewódzkiej biblioteki pedagogicznej dla województwa pomorskiego oraz dla województwa bydgoskiego do roku 1968, kiedy to na skutek decyzji władz wojewódzkich jej księgozbiór został przeniesiony do Bydgoszczy, a w zamian władze ulokowały w Toruniu tamtejszą Miejską Bibliotekę Pedagogiczną istniejącą zaledwie od 1945 roku. Zatem nastąpiła swoista zamiana obydwu placówek.
Po reformie administracyjnej kraju, która miała miejsce w 1975 roku, biblioteka odzyskała status instytucji wojewódzkiej. Posiadała sześć filii: w Brodnicy, Chełmnie, Nowym Mieście Lubawskim, Grudziądzu i Wąbrzeźnie, a od 1988 roku również w Chełmży, które w latach 90. XX w. stopniowo likwidowano. Obecnie biblioteka prowadzi tylko oddział w Brodnicy.
Ważną datą w historii placówki był rok 2002, kiedy to zapadła decyzja zarządu województwa kujawsko-pomorskiego o jej przeniesieniu z dawnej siedziby przy ulicy Prostej do zabytkowego budynku zlokalizowanego przy ul. Dąbrowskiego 4. W latach 2003-2005 gmach został gruntownie wyremontowany i przystosowany do potrzeb biblioteki, której uruchomienie w nowej siedzibę nastąpiło w 2007 roku, zaś w roku 2009 nadano jej imię gen. bryg. prof. Elżbiety Zawackiej.
Od 1999 roku organem prowadzącym i finansującym placówkę jest samorząd województwa, a wcześniej było to Kuratorium Oświaty.
Nazwy.
Oficjalne nazwy biblioteki na przestrzeni lat:
Zbiory.
Biblioteka gromadzi książki, czasopisma i inne druki oraz zapisy obrazu i dźwięku przeznaczone dla studentów i nauczycieli obejmujące w szczególności: 
Zasób na koniec 2006 roku liczył ponad 250 tys. pozycji:
Struktura Organizacyjna.
Organizacja biblioteki:

</doc>
<doc id="3646037" url="https://pl.wikipedia.org/wiki?curid=3646037" title="Dykrotyzm oka">
Dykrotyzm oka

Dykrotyzm oka ("ang. ocular dicrotism; ocular dicrotic pulse, ODP") – zjawisko, w którym oko ludzkie pulsuje szybciej niż serce. Powiązane jest z procesem starzenia się i występowaniem jaskry.
Dykrotyczny puls w oku występuje u osób starszych, ponieważ wraz z wiekiem tkanki gałki ocznej ulegają – z przyczyn biomechanicznych – usztywnieniu, co skutkuje szybszym pulsem krwi w oku w porównaniu do pulsu serca. Dykrotyzm oczny występuje u 70 proc. osób zdrowych po 50. roku życia oraz u 90 proc. osób z jaskrą. Zjawisko może być naturalnym objawem starzenia się lub wczesnym wskaźnikiem hemodynamicznych aspektów chorób sercowo-naczyniowych. 
Zjawisko wykryła w 2014 roku dr inż. Monika Danielewska z Politechniki Wrocławskiej poprzez bezdotykowy pomiar pulsacji rogówki za pomocą głowic ultradźwiękowych, który nie hamował naturalnej dynamiki procesów w gałce ocznej. W trakcie badań nad opracowaniem metody wykrywania dykrotyzmu oka stwierdzono, że możliwe jest wiarygodne wykrywanie dykrotycznego pulsu ocznego na podstawie pomiaru samej pulsacji rogówki, bez konieczności dodatkowego mierzenia sygnałów związanych z aktywnością serca (pomiaru pulsu krwi i sygnału EKG). Podstawowy problem występujący podczas pomiaru sygnału pulsu rogówki dotyczy ustabilizowania głowy pacjenta (ruchy wynikające np. z oddychania powodują, że cały pomiar będzie nieczytelny) oraz odruchu mrugania badanego, który nie pozwala na wystarczająco długi pomiar sygnału.

</doc>
<doc id="3646038" url="https://pl.wikipedia.org/wiki?curid=3646038" title="Aleksandr Borisow (1908–2001)">
Aleksandr Borisow (1908–2001)

Aleksandr Filippowicz Borisow (ros. Александр Филиппович Борисов, ur. 4 listopada 1908 we wsi Starosielje w guberni mohylewskiej, zm. 22 sierpnia 2001 w Moskwie) – zastępca przewodniczącego Państwowej Komisji Planowania RFSRR (1957–1960), Bohater Pracy Socjalistycznej (1958).
Życiorys.
Ukończył Swierdłowski Instytut Stali, od 1931 pracował w przedsiębiorstwach przemysłu metalurgicznego m.in. jako kierownik zmiany i szef odlewni, od 1939 był członkiem WKP(b). 1946-1951 szef odlewni i główny inżynier, a 1951–1954 dyrektor Magnitogorskiego Kombinatu Metalurgicznego, 1954–1957 zastępca i I zastępca ministra czarnej metalurgii ZSRR. Od czerwca 1957 do 1960 zastępca przewodniczącego Państwowej Komisji Planowania RFSRR i jednocześnie od 6 czerwca 1957 do 13 czerwca 1958 minister RFSRR, 1960–1961 zastępca przewodniczącego Wyższej Rady Gospodarki Narodowej. Od sierpnia 1961 do 25 grudnia 1965 przewodniczący Sownarchozu Czelabińskiego Ekonomicznego Rejonu Administracyjnego, od 31 października 1961 do 29 marca 1966 zastępca członka KC KPZR, od 25 grudnia 1962 do 15 grudnia 1965 przewodniczący Południowouralskiego/Uralskiego Rejonu Ekonomicznego, 1965-1975 I zastępca ministra czarnej metalurgii ZSRR, następnie na emeryturze. Deputowany do Rady Najwyższej ZSRR 3,4 i 6 kadencji. Pochowany na Cmentarzu Trojekurowskim.
Odznaczenia i nagrody.
I medale.

</doc>
<doc id="3646040" url="https://pl.wikipedia.org/wiki?curid=3646040" title="Dmitrij Swierbiejew">
Dmitrij Swierbiejew

Dmitrij Dmitrijewicz Swierbiejew (ur. 1842, zm. 1919) – działacz państwowy Imperium Rosyjskiego, gubernator guberni kurlandzkiej w okresie –.
Życiorys.
Dmitrij Dmnitrijewicz Swierbiejew urodził się w 1842 roku. Jeden z dziesięciorga dzieci dyplomaty Dmitrija Nikołajewicza Swierbiejewa i księżnej Jekateriny Aleksandrowny z domu Szczerbatowej; brat senatora Aleksandra Swierbiejewa. Oboje rodziców obracało się w kręgach literackich – matka prowadziła salon, a ojciec także pisał wspomnienia dotyczące świata literatów. Rodzina posiadała majątek w powiecie sierpuchowskim (gubernia moskiewska), sam zaś został wpisany w rejestr szlachty w wiosce Michajłowskoje, w powiecie nowoslieskim w guberni tulskiej.
Absolwent Hohenheimskiej Akademii Rolniczej. Od 1879 roku sędzia pokoju w Warszawie, następnie szereg innych stanowisk podległych ministerstwu sprawiedliwości.
Od roku sprawował urząd wicegubernatora tulskiego w randze radcy kolegialnego (VI cywilna w tabeli rang) i z dworską rangą kamerhera. roku został wyznaczony gubernatorem kurlandzkim na miejsce Dmitrija Sipiagina nominowanego gubernatorem moskiewskim. Urząd ten pełnił w randze rzeczywistego radcy stanu (IV cywilna) oraz Stallmeistera ("Koniuszego", III ranga dworska). Swierbiejew kontynuował działania rusyfikacyjne rozpoczęte w poprzedniej dekadzie. Między innymi proponował on rozciągnięcie na gubernię kurlandzką obowiązujących w Królestwie Polskim zakazów i penalizacji tajnego nauczania. Będąc wyznania prawosławnego, starał się ograniczać wpływy innych Kościołów, tak na przykład konsekwentnie wzbraniał katolikom organizowania procesji poza murami kościołów.
W 1905 roku na terenie Imperium Rosyjskiego doszło do rewolucji, która miała szczególnie intensywny przebieg w guberniach bałtyckich. Swierbiejew początkowo zaniżał rangę wystąpień, sprowadzając je do „niepokojów agrarnych”, i starał się nie używać siły przeciwko strajkującym robotnikom, ze względu jednak na zbrojne ataki rewolucjonistów ogłosił roku stan wzmożonej ochrony w Libawie. Narastająca fala przemocy spotkała się z bezradnością gubernatora. Jego prośby o wzmocnienie oddziałów stacjonujących w guberni nie spotkały się z zadowalającą go odpowiedzią od adresatów. Na rozkaz cesarza Mikołaja II ogłosił roku stan wojenny w guberni. Jako że nie zdołał zapanować nad wydarzeniami rewolucji roku został na własną prośbę zdymisjonowany (na stanowisku zastąpił go Leonid Kniaziew).
Odznaczenia.
Do 1897 roku otrzymał następujące odznaczenia:

</doc>
<doc id="3646044" url="https://pl.wikipedia.org/wiki?curid=3646044" title="Smużka ciemna">
Smużka ciemna

Smużka ciemna ("Sicista severtzovi") – gatunek gryzonia z rodziny smużek (Dipodidae), występujący we Europie Wschodniej.
Klasyfikacja.
Gatunek został opisany naukowo w 1935 przez S. Ogniowa, który jako miejsce typowe wskazał rejon bobrowski w obwodzie woroneskim w Rosji. Wcześniej była uznawana za podgatunek smużki stepowej ("Sicista subtilis"), obecnie na podstawie kariotypu klasyfikuje się ją jako odrębny gatunek.
Występowanie.
Smużka ciemna występuje w południowo-zachodniej Rosji i na Ukrainie. Gryzoń ten jest spotykany na otwartych obszarach stepów, lasostepów i łąk porośniętych wysokimi trawami. Jest naturalnie rzadka
Biologia.
Smużka ciemna prowadzi naziemny, samotny tryb życia. Żywi się nasionami i owadami. Zimą hibernuje, rozmnaża się raz w roku po przebudzeniu ze snu zimowego.
Populacja.
Gryzoń ten jest naturalnie rzadki, ale nie stwierdzono spadku jego liczebności. Zamieszkuje dość duży obszar i jest uznawany za gatunek najmniejszej troski. Zagrożeniem dla smużki ciemnej może być utrata środowiska, jako że występuje ona na żyznych terenach, sprzyjających rolnictwu.

</doc>
<doc id="3646045" url="https://pl.wikipedia.org/wiki?curid=3646045" title="Smytniańskie Rzędy">
Smytniańskie Rzędy

Smytniańskie Rzędy – kilka równoległych skalnych grzęd opadających z południowo-wschodniej grani Kominiarskiego Wierchu do Doliny Smytniej. Znajdują się w górnej części tej grani i są bardzo strome. Znajduje się pomiędzy nimi jaskinia Szczelina w Smytniej.

</doc>
<doc id="3646046" url="https://pl.wikipedia.org/wiki?curid=3646046" title="Samariddin Sadijew">
Samariddin Sadijew

Samariddin Sadijew (, ; ur. 10 stycznia 1918 w Samarkandzie, zm. 29 maja 1983 w Duszanbe) – radziecki aktor tadżyckiego pochodzenia, uhonorowany tytułem Zasłużonego Artysty Tadżyckiej SRR.
Życiorys.
W wieku 13 lat rozpoczął działalność twórczą jako aktor komediowy w teatrze Samarkandy. W 1935 ukończył technikum teatralny w Samarkandzie, a rok później Muzyczną Szkołę Zawodową w Taszkencie. W latach 1935-1936 występował w Teatrze Taszkenckim. W 1936 został skierowany do Tadżyckiej SRR. Od 1936 do 1940 roku pracował jako aktor Teatru Dramatycznego imienia Lahutiego w Stalinobodzie (obecnie Duszanbe), następnie przeniósł się do pracy w Teatrze Opery i Baletu w im. Sadriddina Ajniego. W latach 1942–1970 był solistą Tadżyckiej Filharmonii Państwowej.

</doc>
<doc id="3646048" url="https://pl.wikipedia.org/wiki?curid=3646048" title="Sadijew">
Sadijew

Sadijew, Sagdijew – nazwisko tureckie arabskiego pochodzenia.

</doc>
<doc id="3646051" url="https://pl.wikipedia.org/wiki?curid=3646051" title="Nikołaj Gorbunow">
Nikołaj Gorbunow

Nikołaj Pietrowicz Gorbunow (ros. Николай Петрович Горбунов, ur. 21 czerwca 1892 w mieście Krasnoje Sielo w guberni sankt-petersburskiej, zm. 7 września 1938) – radziecki chemik i polityk.
Życiorys.
W 1917 ukończył Piotrogrodzki Instytut Technologiczny, od maja do sierpnia 1917 kierował Biurem Informacyjnym WCIK, w sierpniu 1917 wstąpił do SDPRR(b). Od sierpnia do października 1917 członek KC Międzynarodowej Grupy SDPRR(b), od listopada 1917 do grudnia 1920 sekretarz Rady Komisarzy Ludowych RFSRR, 1918-1919 przewodniczący Kolegium Wydziału Naukowo-Badawczego Najwyższej Rady Gospodarki Narodowej RFSRR. Od lipca do września 1919 pełnomocnik Rady Wojskowo-Rewolucyjnej Republiki 13 Armii i 14 Armii, od września 1919 do 1920 szef Wydziału Politycznego 14 Armii, od 19 czerwca do 10 października 1920 członek Rady Wojskowo-Rewolucyjnej 14 Armii Frontu Południowo-Zachodniego. Od 15 sierpnia do 12 listopada 1920 członek Rady Wojskowo-Rewolucyjnej 13 Armii Frontu Południowo-Zachodniego, od 10 października do listopada 1920 członek Rady Wojskowo-Rewolucyjnej 1 Armii Konnej, od 11 grudnia 1920 do 17 lipca 1923 zarządzający sprawami Rady Komisarzy Ludowych i Rady Pracy i Obrony RFSRR, następnie od 17 lipca 1923 do 1928 zarządzający sprawami Rady Komisarzy Ludowych i Rady Pracy i Obrony ZSRR. Jednocześnie 1923-1929 rektor Moskiewskiej Wyższej Szkoły Technicznej im. Baumana, 1928-1932 przewodniczący Komisji Naukowej ds. Chemizacji Gospodarki Narodowej przy Państwowej Komisji Planowania przy Radzie Pracy i Obrony ZSRR, 1929-1930 zastępca prezydenta Wszechzwiązkowej Akademii Nauk Rolniczych im. Lenina, 1931-1934 członek Państwowej Komisji Planowania, 1931-1933 zastępca dyrektora Instytutu Chemicznego im. Karpowa, 1932-1935 kierował kompleksową ekspedycją Tadżycko-Pamirską przy Radzie Komisarzy Ludowych ZSRR, 1935-1938 sekretarz Akademii Nauk ZSRR. Był odznaczony Orderem Czerwonego Sztandaru.
19 lutego 1938 aresztowany, 7 września 1938 skazany na śmierć przez Wojskowe Kolegium Sądu Najwyższego ZSRR pod zarzutem szpiegostwa i rozstrzelany. 13 marca 1954 pośmiertnie zrehabilitowany.

</doc>
<doc id="3646058" url="https://pl.wikipedia.org/wiki?curid=3646058" title="Teleskop Kanadyjsko-Francusko-Hawajski">
Teleskop Kanadyjsko-Francusko-Hawajski

Teleskop Kanadyjsko-Francusko-Hawajski (ang. Canada-France-Hawaii Telescope, w skrócie CFHT) – teleskop o średnicy zwierciadła 3,6 metra, znajdujący się w pobliżu wierzchołka wulkanu Mauna Kea na Hawajach. Jest międzynarodowym przedsięwzięciem trzech instytucji: National Research Council of Canada (42,5% udziałów), francuskiego Centre national de la recherche scientifique (42,5%) oraz Uniwersytetu Hawajskiego (15%).
Trójstronną umowę o budowie teleskopu podpisano w 1974 roku. Pierwsze światło teleskop ujrzał 6 sierpnia 1979 roku, był wówczas jednym z największych teleskopów na świecie.
Całkowita masa teleskopu wynosi 325 ton, w tym sekcja ruchoma waży 250 ton, a samo zwierciadło – 14 ton. Średnica kopuły wynosi 32 metry, a całkowita wysokość budynku – 38 metrów.
Teleskop wykorzystują głównie uczeni kanadyjscy, francuscy i hawajscy, lecz w ramach umów o współpracy dostęp do teleskopu mają też astronomowie z Tajwanu, Brazylii i Chin.
Teleskop pracuje w świetle widzialnym i podczerwieni. Może być sterowany zdalnie przez pojedynczego obserwatora z kwatery głównej teleskopu znajdującej się w miejscowości Waimea.
Teleskop wykorzystuje obecnie (2016) cztery urządzenia:

</doc>
<doc id="3646063" url="https://pl.wikipedia.org/wiki?curid=3646063" title="Monaster św. Jerzego w Nowogrodzie Wielkim">
Monaster św. Jerzego w Nowogrodzie Wielkim

Monaster św. Jerzego – prawosławny męski klasztor w Nowogrodzie Wielkim, w jurysdykcji eparchii nowogrodzkiej Rosyjskiego Kościoła Prawosławnego, założony według legendy w XI w. rozbudowany w w. XII, czynny nieprzerwanie do lat 20. XX wieku, restytuowany po 1991.
Klasztor położony jest u ujścia rzeki Wołchow do jeziora Ilmień.
Historia.
Według cerkiewnej tradycji monaster został założony w 1030 przez Jarosława Mądrego, na cześć jego patrona z chrztu – św. wielkomęczennika Jerzego. Fundator klasztoru zbudował też pierwszą cerkiew na jego potrzeby, również pod wezwaniem św. Jerzego. Monaster należał do najbogatszych na Rusi, a jego przełożony (noszący każdorazowo godność archimandryty) – był w hierarchii nowogrodzkiego duchowieństwa drugą osobą po ordynariuszu miejscowej eparchii. 
Rozbudowę klasztoru zainicjował książę Mścisław Wielki w 1119. Z jego inicjatywy w kompleksie monasterskim wzniesiony został monumentalny kamienny sobór św. Jerzego, uważany za jedno z najwspanialszych osiągnięć architektury staroruskiej. Budową kierował mistrz Piotr. Do 1333 kompleks klasztorny został otoczony murami obronnymi.
Podczas sekularyzacji majątków cerkiewnych, przeprowadzonej w 1764 na polecenie Katarzyny II, monaster stracił większą część dotychczasowego majątku ziemskiego, jednak nawet po tym wydarzeniu był trzecim pod względem zamożności klasztorem Rosji. Został zaliczony do klasztorów I klasy – o największym znaczeniu dla Cerkwi rosyjskiej i otrzymujących najwyższe uposażenie z kasy państwowej. 
XIX w. był okresem rozkwitu monasteru, do czego znacząco przyczynił się jego wieloletni przełożony archimandryta Focjusz (Spasski), kierujący wspólnotą od 1822 do 1848. Z jego inicjatywy w monasterze wzniesiono drugi sobór Przemienienia Pańskiego, dzwonnicę, budynki mieszkalne dla mnichów, szpital z cerkwią Ikony Matki Bożej „Krzew Gorejący” oraz cerkwie Wszystkich Świętych i Podwyższenia Krzyża Pańskiego. Ufundowany został również nowy, siedmiorzędowy, złocony ikonostas dla starszego soboru św. Jerzego. 
Klasztor został zamknięty i zniszczony w latach 20. i 30. XX wieku. Podczas II wojny światowej kwaterowały w nim wojska niemieckie. Po wojnie budynki monasterskie zajmowały poczta, muzeum, technikum i mieszkania. Rosyjski Kościół Prawosławny odzyskał obiekt w 1991, po przeprowadzeniu prac remontowych wspólnota monastyczna została restytuowana.
Zobacz też.
Ikony pochodzące z monasteru:

</doc>
<doc id="3646064" url="https://pl.wikipedia.org/wiki?curid=3646064" title="Canada-France-Hawaii Telescope">
Canada-France-Hawaii Telescope



</doc>
<doc id="3646066" url="https://pl.wikipedia.org/wiki?curid=3646066" title="CFHT">
CFHT



</doc>
<doc id="3646070" url="https://pl.wikipedia.org/wiki?curid=3646070" title="Patcham">
Patcham

Patcham – dzielnica miasta Brighton, w Anglii, w East Sussex, w dystrykcie (unitary authority) Brighton and Hove. W 2011 roku dzielnica liczyła 14 277 mieszkańców. Patcham jest wspomniana w Domesday Book (1086) jako "Piceham".

</doc>
<doc id="3646071" url="https://pl.wikipedia.org/wiki?curid=3646071" title="City of Brighton and Hove">
City of Brighton and Hove



</doc>
<doc id="3646081" url="https://pl.wikipedia.org/wiki?curid=3646081" title="Missale Romanum">
Missale Romanum



</doc>
<doc id="3646083" url="https://pl.wikipedia.org/wiki?curid=3646083" title="Zdrapiska">
Zdrapiska

Zdrapiska – szereg równoległych skalnych grzęd na południowej grani Kominiarskiego Wierchu, która poprzez Iwaniacką Przełęcz łączy go z Ornakiem. Znajdują się na zachodniej ścianie tej grani, opadającej do Doliny Iwaniackiej, a dokładniej do jednego z jej żlebów. Od północnej strony Zdrapisk znajduje się wielki i trawiasty zachód opadający do tego samego żlebu.
Cały masyw Kominiarskiego Wierchu to obszar ochrony ścisłej, od 1987 r. zamknięty dla turystów, a od 2000 r. również dla naukowców i speleologów. Zdrapiska są dobrze widoczne np. z Polany Chochołowskiej.

</doc>
<doc id="3646084" url="https://pl.wikipedia.org/wiki?curid=3646084" title="Medal na Pamiątkę Poświęcenia Soboru Chrystusa Zbawiciela">
Medal na Pamiątkę Poświęcenia Soboru Chrystusa Zbawiciela

Medal na Pamiątkę Poświęcenia Sobóru Chrystusa Zbawiciela (ros. "Медаль «В память освящения Храма Христа Спасителя»") – rosyjskie odznaczenie cywilne.
Historia.
Odznaczenie zostało ustanowione ukazem cara Aleksandra III z dnia 27 maja 1883 dla wyróżnienia osób, które uczestniczyły w latach 1839–1881 w budowie soboru Chrystusa Zbawiciela w Moskwie.
Odznaczenie miało trzy stopnie: srebrny, złoty i złoty z diamentami.
Zasady nadawania.
Odznaczenie było nadawane budowniczym soboru, architektów, malarzy, rzemieślników, robotników i dostawców materiałów na tę budowę. Ponadto medal był nadawany także wyższym urzędnikom Guberni Moskiewskiej, Ministerstwa Spraw Wewnętrznych, Policji oraz duchownym, którzy mieli bezpośredni wpływ na budowę soboru.
Odznaczeń tych nadano: srebrnych – 1000, złotych – 230, złotych z diamentami – 20.
Opis odznaki.
Odznaka medalu jest okrągły krążek o średnicy 35 mm, wykonany ze srebra lub złota,były też medale ze złota, które miały wtopione diamenty. Medale poszczególnych stopni miały identyczny kształt, różniły się tylko rodzajem materiały z którego zostały wykonane.
Na awersie odznaczenia w środkowej części znajdują się monogramy czterech carów rządzących w okresie budowy soboru: Aleksandra I, Mikołaja I, Aleksandra II i Aleksandra III. Nad monogramami znajduje się korona carska, z której wychodzi wstęga otaczająca od góry monogramy. Na obrzeżach medalu w górnej części natomiast znajduje się napis w języku rosyjskim "В ПАМЯТЬ ОСВЯЩЕНИЯ ХРАМА СПАСИТЕЛЯ" (pol. Na pamiątkę poświęcenia Soboru Zbawiciela), a poniżej monogramów "ВЪ ЦАРСТВОВАНИЕ ГОСУДАРЯ ИМПЕРАТОРА АЛЕКСАНДРА III 1883 г." (pol. Za panowania cesarza Aleksandra III 1883 r.).
Na rewersie medalu w środkowej części znajduje się rysunek przedstawiający sobór Chrystusa Zbawiciela w Moskwie. Nad nim półkolem wzdłuż krawędzi medalu jest napis "ХРАМЪ ВО ИМЯ ХРИСТА СПАСИТЕЛЯ ВЪ МОСКВЕ" (pol. Sobór pod wezwaniem Chrystusa Zbawiciela w Moskwie), a poniżej rysunku soboru, kolejny napis "ЗАЛОЖЕНЪ 1839 ГОДА ОКОНЧЕНЪ 1881 г." (pol. Rozpoczęto 1839 r., zakończony 1881 r.).
Medale srebrne zawieszone był na wstążce orderowej Orderu św. Aleksandra Newskiego, a medale złote i złote z diamentami we wstążce orderowej Orderu św. Andrzeja.

</doc>
<doc id="3646091" url="https://pl.wikipedia.org/wiki?curid=3646091" title="Kościół św. Andrzeja Apostoła w Łęczycy">
Kościół św. Andrzeja Apostoła w Łęczycy

Kościół Świętego Andrzeja Apostoła – rzymskokatolicki kościół parafialny należący do dekanatu Łęczyca diecezji łowickiej.
Obecna świątynia, zbudowana pierwotnie w stylu gotyckim, została konsekrowana w 1425 roku. W późniejszych latach została z barokizowana. Kościół jest murowany (wątek mru jest zapewne polski), trzynawowy w formie bazyliki, orientowany, posiadający niższe i wielobocznie zamknięte prezbiterium. Ołtarz główny poświęcony jest patronowi świątyni św. Andrzejowi Apostołowi. W przedłużeniu nawy południowej umieszczona jest kopułowa kaplica Matki Bożej wybudowana w pierwszej połowie XVII wieku przez Jakuba Szczawińskiego. Przy nawie południowej jest umieszczona kaplica Pana Jezusa Ukrzyżowanego, natomiast przy nawie północnej jest umieszczona kaplica Serca Jezusowego. Barokową fasadę flankują szkarpy.

</doc>
<doc id="3646094" url="https://pl.wikipedia.org/wiki?curid=3646094" title="Rewolucyjny Związek Młodzieży">
Rewolucyjny Związek Młodzieży

Rewolucyjny Związek Młodzieży – marksistowska antystalinowska organizacja młodzieżowa utworzona w wyniku rozpadu Związku Młodzieży Polskiej. 26 listopada 1956 warszawska narada aktywu ZMP, solidaryzując się z przemianami Października 1956 r., powołała komitet koordynacyjny RZM i sformułowała założenia ideowo-polityczne Związku. Dwa dni później powołane zostały komitety RZM na Uniwersytecie Jagiellońskim i w Hucie im. Lenina w Krakowie. 6-7 grudnia 1956 w Warszawie odbyła się krajowa narada delegatów rewolucyjnych grup młodzieżowych, na której powołano Centralny Komitet Organizacyjny RZM. 2-3 stycznia 1957 odbył się wspólny kongres RZM i Związku Młodzieży Robotniczej, na którym powołano Związek Młodzieży Socjalistycznej. Przewodniczącym RZM był Józef Lenart, do działaczy należał m.in. przyszły reżyser Jerzy Grotowski.

</doc>
<doc id="3646113" url="https://pl.wikipedia.org/wiki?curid=3646113" title="Najważniejsza (singel)">
Najważniejsza (singel)

Najważniejsza – singel polskiego zespołu muzycznego Verba z gościnnym udziałem piosenkarki Sylwii Przybysz, wydany 8 października 2015 roku. Do utworu powstał teledysk.
Singel uzyskał status dwukrotnie platynowej płyty w Polsce.

</doc>
<doc id="3646115" url="https://pl.wikipedia.org/wiki?curid=3646115" title="Polska Partia Socjalistyczna – Wolność, Równość, Niepodległość (III Rzeczpospolita)">
Polska Partia Socjalistyczna – Wolność, Równość, Niepodległość (III Rzeczpospolita)

Polska Partia Socjalistyczna – Wolność, Równość, Niepodległość – polska niepodległościowa partia socjalistyczna. Utworzona została 1 maja 1990 roku przez działaczy emigracyjnej PPS, którzy nie chcieli zgodzić się na zjednoczenie z krajową PPS (m.in.: Janusz Zawadzki z Wielkiej Brytanii, Piotr Droździk z Francji). Rok później powstało krajowe odgałęzienie PPS WRN, tworzone przez takich działaczy jak Michał Tabaczar z Warszawy, czy krakowska grupa skupiona wokół pisma „Naprzód” (Leszek Florczyk). Ugrupowania te połączyły się 2 lipca 1993 roku. Sekretarzem generalnym PPS WRN został Władysław Panek. Partia dysponowała Okręgowymi Komitetami Robotniczymi w Warszawie i Krakowie. Organem partii był miesięcznik „Naprzód Robotniczy”.
Wiosną 1994 roku partia została wzmocniona przez grupę secesjonistów z PPS, sprzeciwiających się połączeniu z ugrupowaniem Edwarda Osóbki-Morawskiego (m.in. wiceprzewodniczący CKW Bronisław Jędrzejowski). W wyborach prezydenckich 1995 roku partia ogłosiła swe poparcie dla Tadeusza Zielińskiego.

</doc>
<doc id="3646117" url="https://pl.wikipedia.org/wiki?curid=3646117" title="Opel Astra K">
Opel Astra K



</doc>
<doc id="3646120" url="https://pl.wikipedia.org/wiki?curid=3646120" title="Kościół Świętego Ducha w Witebsku">
Kościół Świętego Ducha w Witebsku

Kościół Świętego Ducha w Witebsku (biał. "Касцёл Святога Духа ў Віцебску") – rzymskokatolicki kościół pod wezwaniem Świętego Ducha, znajdujący się w Witebsku.
Historia.
Świątynię zaadaptowano z dawnej hali sportowej przy ul. Czkałowa 5a i od Wielkanocy 2001 roku rozpoczęto regularne celebrowanie Mszy Świętej i nabożeństw. 18 maja 2013 roku, odbyła się uroczystość konsekracji kościoła oraz poświęcenie nowego domu zakonnego Salwatorianów. Liturgii przewodniczył abp mińsko-mohylewski Tadeusz Kondrusiewicz.

</doc>
<doc id="3646135" url="https://pl.wikipedia.org/wiki?curid=3646135" title="Jan Adam de Garnier">
Jan Adam de Garnier

Jan Adam de Garnier właściwie: Johann Adam de Garnier (ur. 2 lutego 1613 r. w Ensisheim (Alzacja), zm. 11 listopada 1680 w Głębowicach) – śląski arystokrata i dowódca wojskowy, działacz kontrreformacji, fundator klasztorów i kościołów na Dolnym Śląsku, przyczynił się do rekatolicyzacji regionu.
Życiorys.
Wychowany w bardzo religijnej rodzinie katolickiej, studiował filozofię u jezuitów. Jego motto życiowe brzmiało: TIME DEUM, HONORA PRINCIPEM ("Boga się lękaj, księcia szanuj"). W 1640 r. wraz ze swym bratem bliźniakiem Henrykiem wstąpił do armii cesarskiej, którą dowodził marszałek Melchior von Hatzfeldt z Hesji (który później został jego przyjacielem i protektorem). Wojna trzydziestoletnia pozwoliła mu wykazać talent wojskowy i oddanie Lidze Katolickiej, za co otrzymał stopień pułkownika rajtarów i 23 listopada 1652 r. w Ratyzbonie cesarz Ferdynand III Habsburg nadał mu tytuł barona i tzw. polepszenie herbu poprzez dodanie dwugłowego czarnego orła cesarskiego. 1664 został mianowany tytularnym .
Dzięki zebranemu majątkowi nabył w 1661 i 1664 r. na Śląsku dobra ziemskie w Księstwie wołowskim (12 wsi, m.in. Lubiel - gdzie zamieszkał, Łoźnica, Trzcinica Wielka i Mała, Głębowice, Turzany, Czaplewo, Czaplice, Białawy Wielkie, Jelenin, Pawłoszewo i Czaplinek). Jego majątek szacowano na 13 000 mórg. 
Od 4 lutego 1676 r., kiedy zaczął miesięczną kurację w Cieplicach i zatrzymał się na nocleg w klasztorze karmelitów w Strzegomiu, nawiązał bliski kontakt z duchowością karmelicką i stał się największym dobrodziejem karmelitów na Śląsku. Finansował rozbudowę klasztoru w Strzegomiu oraz ufundował trzy nowe klasztory karmelitów w miejscowościach: Głębowice (klasztor w Głębowicach), Wołów (kościół św. Karola Boromeusza w Wołowie) i Kożuchów. Pod koniec życia J. de Garnier wstąpił jako brat Chrystoforus do największego z ufundowanych przez siebie klasztorów w Głebowicach. Przebywał tam jako brat świecki aż do swej śmierci. Został pochowany w krypcie kościoła klasztornego p.w. św. Eliasza (obecnie p.w. NMP z Góry Karmel). 
Obecnie jego imieniem nazwano szkołę podstawową w Głębowicach, pobliski społeczny rezerwat przyrody i ośrodek rekolekcyjny w budynku byłego klasztoru w Głębowicach ("Garnierówka").

</doc>
<doc id="3646146" url="https://pl.wikipedia.org/wiki?curid=3646146" title="Jurij Puzankow">
Jurij Puzankow

Jurij "Jura" Puzankow (ros. Юрий "Юра" Пузанков; ur. 4 września 1971 r.) – rosyjski kulturysta.
Życiorys.
W październiku 2000 roku w Mistrzostwach Petersburga i Obwodu Leningradzkiego w Kulturystyce zdobył złoty medal w kategorii wagowej do 90 kg. W 2011 wywalczył srebro na Mistrzostwach Moskwy, a także brąz na Mistrzostwach Rosji federacji PBS (ФБФР) − w obu przypadkach w kategorii ogólnej. Rok później dwukrotnie brał udział w Mistrzostwach Europy w Kulturystyce w Deblu: w parach męsko-żeńskich (z Łarisą Dienisową) oraz w zawodach juniorów i weteranów. W parze z Dienisową zajął drugie miejsce na podium; w kategorii weteranów powyżej 90 kg − trzecie miejsce. W 2015 na Mistrzostwach Rosji PBS uplasował się na siódmej pozycji wśród zawodników powyżej czterdziestego roku życia.
Mieszka w Pietrozawodsku. Żonaty, ma córkę. W 2012 wystąpił w pełnometrażowym filmie "Chelovek iz banki" ("Человек из банки") jako muskularny mężczyzna na siłowni.

</doc>
<doc id="3646150" url="https://pl.wikipedia.org/wiki?curid=3646150" title="Kathinka von Deichmann">
Kathinka von Deichmann

Kathinka von Deichmann (ur. 16 maja 1994 w Vaduz) – liechtensteińska tenisistka.
Kariera tenisowa.
Na swoim koncie ma piętnaście wygranych turniejów w grze pojedynczej i cztery w grze podwójnej rangi ITF. Najwyżej w rankingu WTA Tour sklasyfikowana była na 153. miejscu w grze pojedynczej i 343. w grze podwójnej.
Od 2009 roku reprezentuje Liechtenstein w rozgrywkach Pucharu Federacji. Jest także multimedalistką Igrzysk małych państw Europy.

</doc>
<doc id="3646151" url="https://pl.wikipedia.org/wiki?curid=3646151" title="Michaił Chłomow">
Michaił Chłomow

Michaił Dmitrijewicz Chłomow (ros. Михаи́л Дми́триевич Хло́мов, ur. 17 sierpnia 1905, zm. 8 listopada 1945 w Moskwie) – radziecki polityk.
Życiorys.
Początkowo kurier i agent, później pracownik fabryki, od sierpnia 1931 do lutego 1932 zastępca dyrektora, a 1932-1933 i 1933-1935 dyrektor fabryki. Od września 1927 był członkiem WKP(b), 1935-1938 studiował w Akademii Przemysłowej w Moskwie, od lutego do lipca 1938 kierował działem Rady Ekonomicznej ZSRR. Od lipca do grudnia 1938 zastępca sekretarza, a od grudnia 1938 do czerwca 1939 sekretarz Rady Ekonomicznej ZSRR, od czerwca 1939 do listopada 1940 zarządzający sprawami Rady Komisarzy Ludowych ZSRR, od listopada 1940 do kwietnia 1944 zastępca zarządzającego sprawami Rady Komisarzy Ludowych ZSRR - szef Zarządu Gospodarczego Rady Komisarzy Ludowych ZSRR. Od kwietnia do sierpnia 1944 szef Gławchimmasza Ludowego Komisariatu Uzbrojenia Miotaczy Min ZSRR, później szef Głównego Zarządu Budowy Maszyn rolniczych tego komisariatu. Odznaczony dwoma Orderami Czerwonego Sztandaru Pracy i Orderem Wojny Ojczyźnianej II klasy. Pochowany na Cmentarzu Nowodziewiczym.

</doc>
<doc id="3646152" url="https://pl.wikipedia.org/wiki?curid=3646152" title="Piszczałki">
Piszczałki

Piszczałki – dwa żleby na północno-wschodnich stokach Suchego Wierchu Ornaczańskiego w Tatrach Zachodnich. Opadają w północno-wschodnim kierunku do górnej części Dolinki Iwanowskiej i na wysokości około 1300 m uchodzą wspólnym ujściem do jej dna. Obydwoma żlebami spływają źródłowe cieki Iwanowskiego Potoku. Przeciwległym stokiem dolinki, niewysoko nad dnem potoku prowadzi żółty szlak turystyczny od schroniska PTTK na Hali Ornak na Iwaniacką Przełęcz.
Na mapach żlebem Piszczałki zwykle określa się tylko górny z dwóch żlebów.

</doc>
<doc id="3646154" url="https://pl.wikipedia.org/wiki?curid=3646154" title="Kafr Darjan">
Kafr Darjan

Kafr Darjan (arab. كفردريان) – miejscowość w Syrii, w muhafazie Idlib. W 2004 roku liczyła 3580 mieszkańców.

</doc>
<doc id="3646157" url="https://pl.wikipedia.org/wiki?curid=3646157" title="Ryszard Borówka">
Ryszard Borówka

Ryszard Krzysztof Borówka (ur. 1949) – polski geograf, profesor nauk o Ziemi, specjalizujący się w geografii fizycznej, geomorfologii oraz paleogeografii czwartorzędu; nauczyciel akademicki związany z uniwersytetami w Poznaniu i Szczecinie.
Życiorys.
Urodził się w 1949 roku. Jest absolwentem Wydziału Biologii i Nauk o Ziemi Uniwersytetu im. Adama Mickiewicza w Poznaniu, na którym uzyskał tytuł magistra geografii ze specjalnością geografia fizyczna w 1971 roku. Po studiach został zatrudniony na swojej macierzystej uczelni, gdzie doktoryzował się z nauk geograficznych w 1977 roku oraz uzyskał stopień doktora habilitowanego nauk o Ziemi w zakresie geografii fizycznej, paleogeografii czwartorzędu i geomorfologii w 1993 roku na podstawie rozprawy nt. "Przebieg i rozmiary denudacji w obrębie śródwysoczyznowych basenów sedymentacyjnych podczas późnego vistulianu i holocenu". W 2003 roku prezydent Polski Aleksander Kwaśniewski nadał mu tytuł profesora nauk o Ziemi.
W latach 1979-1983 pełnił funkcję kierownika Laboratorium Aparaturowego w Instytucie Badań Czwartorzędu UAM, a następnie od 1991 do 1995 roku zastępcy dyrektora Instytutu Badań Czwartorzędu UAM. W 1996 roku przeniósł się na Uniwersytet Szczeciński, gdzie został prodziekanem ds. badań naukowych Wydziału Nauk Przyrodniczych. W kadencji 1996-1999 był przewodniczącym senackiej komisji ds. badań naukowych na szczecińskiej uczelni. W latach 2001-2008 pełnił funkcję dziekana Wydziału Nauk Przyrodniczych, a po jego podziale w 2008 roku został pierwszym dziekanem Wydziału Nauk o Ziemi. 
Ponadto jest członkiem z wyboru trzech komitetów naukowych Polskiej Akademii Nauk: Komitetu Badań Czwartorzędu (od 1996), Komitetu Nauk Geograficznych (od 2003) oraz Komitetu Badań Morza (od 2012). Za swoją działalność naukowo-dydaktyczną był wielokrotnie nagradzany i odznaczany, m.in. nagrodą indywidualna III stopnia Ministra Nauki Szkolnictwa Wyższego i Techniki (1981) oraz Srebrnym Krzyżem Zasługi.
Dorobek naukowy.
Zainteresowania naukowe Ryszarda Borówki koncentrują się wokół tematyki związanej z funkcjonowaniem współczesnych środowisk sedymentacji eolicznej w strefie brzegowej mórz bezpływowych oraz na terenach pustynnych, prognozowaniu zagrożeń strefy brzegowej w rezultacie przyspieszonego wzrostu poziomu morza, geologii i paleogeografii obszarów niżowych Europy Środkowej podczas czwartorzęd oraz zmianach klimatycznych i chronostratygrafii górnego czwartorzędu, na podstawach i problemach rozwoju geo- i ekoturystyki. Jest autorem blisko 270 publikacji naukowych oraz redaktorem 17 książek. Do jego najważniejszych publikacji należą m.in: 

</doc>
<doc id="3646160" url="https://pl.wikipedia.org/wiki?curid=3646160" title="Kościół św. Antoniego z Padwy w Witebsku">
Kościół św. Antoniego z Padwy w Witebsku

Kościół św. Antoniego z Padwy w Witebsku (biał. "Касцёл Св. Антонія Падуанскага ў Віцебску") – rzymskokatolicki kościół pod wezwaniem św. Antoniego Padewskiego, znajdujący się w Witebsku.
Historia.
W 2001 roku parafia św. Antoniego Padewskiego w Witebsku wykupiła jako miejsce na modlitwę były Dom Kultury dla głuchoniemych, przy ul. Gagarina. W jednym z pomieszczeń zrobiono kaplicę, gdzie 18 czerwca 2002 roku została odprawiona pierwsza Msza święta. Od tamtego czasu został przeprowadzony gruntowny remont w kaplicy. Do głównej fasady budynku w latach 2011-2013 dobudowano wieżę, by swym wyglądem przypominała, że jest to kościół. Budynek ma pełnić funkcje religijno-kulturalne, ma się tu znajdować sala kinowa.

</doc>
<doc id="3646161" url="https://pl.wikipedia.org/wiki?curid=3646161" title="Józef Bogaczewicz">
Józef Bogaczewicz

Józef Karol Bogaczewicz (ur. 28 stycznia 1904 w Sanoku, zm. 22 lutego 1991 tamże) – polski nauczyciel, przyrodnik, poeta.
Życiorys.
Józef Karol Bogaczewicz urodził się 28 stycznia 1904 w Sanoku. Pochodził z wielodzietnej rodziny mieszczańskiej. Był synem Antoniego (sługa kolejowy). W 1922 zdał egzamin dojrzałości w Państwowym Gimnazjum w Sanoku (w jego klasie byli m.in. Maria Myćka-Kril, Kazimierz Ochęduszko, Edward Szwed, Julian Zawadowski). Po zdaniu matury przez rok był nauczycielem na wsi w województwie poznańskim. Następnie podjął studia w kierunku biologii na Wydziale Matematyczno-Przyrodniczym Uniwersytetu Jana Kazimierza we Lwowie, które ukończył z wyróżnieniem w 1926. W okresie II Rzeczypospolitej był zatrudniony jako nauczyciel w Seminarium Nauczycielskim w Drohobyczu, Rohatynie, Złoczowie oraz w Państwowym Liceum i Gimnazjum im. Józefa Korzeniowskiego w Brodach, gdzie został mianowany profesorem szkół średnich.
Po wybuchu II wojny światowej 1939 podczas okupacji sowieckiej pozostawał nauczycielem w Brodach. Po ataku Niemiec na ZSRR z połowy 1941 był zatrudniony jako księgowy w Bursztynie. Tam jednocześnie podjął działalność w ramach tajnego nauczania. Od 1942 przebywał ponownie w Sanoku, gdzie w czasie okupacji niemieckiej pracował w Polskiej Szkole Handlowej ("Polnische Öffentliche Handelsschule") wykładając maszynopisanie i higienę oraz również działał w tajnym nauczaniu (Wojciech Sołtys podał czas przybycia J. Bogaczewicza do Sanoka w kwietniu 1944). Po wojnie był nauczycielem szkół średnich w Sanoku, wykładając chemię, matematykę i biologię. Pracował w Liceum Pedagogicznym, Zespole Szkół Mechanicznych (1947-1949), I Liceum Ogólnokształcącym Męskim, w II Liceum Ogólnokształcącym Żeńskim (gdzie uczył chemii). Pełnił funkcję sekretarza POP PZPR. W 1969 odszedł na emeryturę. Pisał również wiersze, w których opiewał przyrodę Sanoka i Bieszczadów. W Sanoku zamieszkiwał przy ulicy Bartosza Głowackiego 23.
Józef Bogaczewicz zmarł 22 lutego 1991. Był żonaty z Janiną (1919-1996), także nauczycielką. Oboje zostali pochowani w grobowcu rodzinnym na Cmentarzu Centralnyn w Sanoku. Tomik poezji pt. "Wiersze matematyka" autorstwa Józefa Bogaczewicza został wydany pośmiertnie w 1994 przez jego syna Aleksandra (1939-2017), który został lekarzem ginekologiem-położnikiem.

</doc>
<doc id="3646176" url="https://pl.wikipedia.org/wiki?curid=3646176" title="Góra Kawalerska">
Góra Kawalerska

Góra Kawalerska – nieistniejące (splantowane) wzgórze ostańcowe (ostaniec erozyjny wyższego poziomu terasowego Warty) zlokalizowane w Poznaniu, na terenie Śródki.
Góra Kawalerska była w okresie wczesnośredniowiecznym najwyższym wzniesieniem okolic grodu na Ostrowie Tumskim – miała wysokość 75 m n.p.m. Wznosiła się około 600 metrów na wschód od katedry i palatium. Jej wysokość względna wynosiła około 20 metrów. Stanowiła dla mieszkańców grodu miejsce wyjątkowe, zwłaszcza że z jej stoków wypływało źródło, o czym informuje Kronika Reformatów. W pradziejach teren ten wykorzystywany był jako miejsce pochówków, a niewykluczone jest jego znaczenie jako ośrodka kultów przedchrześcijańskich.
W końcu XVII wieku na stokach wzgórza wybudowano kościół i klasztor Reformatów. Około 1836 wzgórze częściowo splantowano pod budowę Fortu Prittwitz. Ostatecznie zostało zniwelowane podczas budowy ulicy Podwale w latach 30. XX wieku (rozebrano wówczas także fort).

</doc>
<doc id="3646182" url="https://pl.wikipedia.org/wiki?curid=3646182" title="Nikołaj Pietruniczew">
Nikołaj Pietruniczew

Nikołaj Aleksiejewicz Pietruniczew (ros. Николай Алексеевич Петруничев, ur. 10 grudnia 1899, zm. w czerwcu 1942) – radziecki polityk.
Życiorys.
Od sierpnia 1915 uczył się w seminarium nauczycielskim, później do kwietnia 1918 w Tulskim Instytucie Nauczycielskim, w październiku 1917 wstąpił do SDPRR(b). Od kwietnia do września 1918 instruktor-agitator powiatowego komisariatu wojennego w Bielowie, sekretarz komitetu wykonawczego bielowskiej rady miejskiej, od września 1918 do marca 1920 przewodniczący komitetu wykonawczego bielowskiej rady powiatowej, od marca do czerwca 1920 sekretarz tulskiego gubernialnego komitetu RKP(b). Od czerwca do września 1920 w stawropolskim gubernialnym komitecie RKP(b), od września do grudnia 1920 szef Wydziału Politycznego 9 Dywizji Kawaleryjskiej (1 Armia Konna), od grudnia 1920 do lipca 1922 wojenkom sztabu i szef sekretariatu politycznego 3 Korpusu Konnego, później szef wydziału edukacji profesjonalnej tulskiego gubernialnego oddziału edukacji narodowej. Do czerwca 1923 przewodniczący komitetu wykonawczego bielowskiej rady powiatowej, od czerwca 1923 do grudnia 1925 zastępca kierownika i kierownik Wydziału Agitacyjno-Propagandowego Dagestańskiego Komitetu Obwodowego RKP(b), od grudnia 1925 do września 1927 słuchacz kursów marksizmu-leninizmu przy KC WKP(b), od września 1927 do sierpnia 1928 kierownik Wydziału Agitacyjno-Propagandowego Woroneskiego Gubernialnego Komitetu WKP(b). Od sierpnia 1928 do lipca 1929 sekretarz odpowiedzialny Komitetu Okręgowego WKP(b) w Biełgorodzie, od sierpnia 1929 do maja 1932 słuchacz Ekonomicznego Instytutu Czerwonej Profesury, od 1930 do lutego 1933 członek i zastępca przewodniczącego moskiewskiej obwodowej komisji kontrolnej WKP(b), od lutego 1933 do marca 1934 zastępca kierownika inspekcji w Przedstawicielstwie Handlowym ZSRR w Niemczech. Od 11 lutego 1934 do 1939 członek Komisji Kontroli Radzieckiej przy Radzie Komisarzy Ludowych ZSRR, od marca 1934 do października 1935 kierownik inspekcji Komisji Kontroli Radzieckiej przy Radzie Komisarzy Ludowych ZSRR w Przedstawicielstwie Handlowym ZSRR w Niemczech, od października 1935 do lipca 1937 kierownik Grupy Handlu Zagranicznego Komisji Kontroli Radzieckiej przy KC WKP(b). Od 31 lipca 1937 do 5 listopada 1938 zarządzający sprawami Rady Komisarzy Ludowych ZSRR, później wykładowca ekonomii politycznej, po ataku Niemiec na ZSRR służył w Armii Czerwonej, zaginął bez wieści na froncie. Był deputowanym do Rady Najwyższej ZSRR 1 kadencji.

</doc>
<doc id="3646183" url="https://pl.wikipedia.org/wiki?curid=3646183" title="Aleksander Kwiatkowski">
Aleksander Kwiatkowski

Aleksander Kwiatkowski lub Aleksander Jaxa-Kwiatkowski (ur. 4 czerwca 1894, zm. 26 kwietnia 1980 w Waszyngtonie) – polski oficer kawalerzysta, funkcjonariusz wywiadu wojskowego i urzędnik konsularny.
Życiorys.
Służył w 14 Pułku Ułanów Jazłowieckich we Lwowie, następnie po przewrocie majowym przeniesiony do polskiej służby zagranicznej (1928 w randze rtm.), pełniąc funkcję m.in. urzędnika konsularnego w Moskwie (1928–1931), jednocześnie wykonując zadania wywiadowcze pod kryptonimem „M-1”, kolejno pracownika Ministerstwa Spraw Zagranicznych (1931–1932), konsula w Harbinie (1932–1938) i radcy w Departamencie Konsularnym MSZ (1938–).
Brał udział w działaniach Polskich Sił Zbrojnych na Zachodzie, m.in. pod Tobrukiem (1941). Posiadał stopień płk. Pracownik „Głosu Ameryki” (Voice of America). Mieszkał w stanie Maryland.

</doc>
<doc id="3646184" url="https://pl.wikipedia.org/wiki?curid=3646184" title="Braun Strowman">
Braun Strowman

Adam Scherr (ur. 6 września 1983 w Sherrills Ford w Karolinie Północnej) – amerykański zawodowy wrestler, aktor i były strongman. Obecnie występuje w federacji WWE, w brandzie SmackDown pod pseudonimem ringowym Braun Strowman.
Jest zwycięzcą Money in the bank 2018 oraz meczu Greatest Royal Rumble, oraz jednorazowego Raw Tag Team Champion z Nicholasem. Strowman stał na czele wielu wydarzeń pay-per-view, w tym edycji SummerSlam i Survivor Series w 2017 roku. Posiada rekord eliminacji w Elimination Chamber 2018, Greatest Royal Rumble 2018, i Survivor Series 2017. Po debiucie na głównej liście Strowman był związany z rodziną The Wyatt, noszącą czarną owczą maskę.
Kariera strongmana.
Scherr zdobył profesjonalną kartę American Strongman Corporation dzięki wygranej w zawodach NAS US Amateur National Championships, 5 listopada 2011. 4 marca 2012 wygrał Arnold Amateur Strongman World Championships. Dzięki zwycięstwu Scherr otrzymał zaproszenie na Arnold Strongman Classic 2013, które zakończył na ostatnim miejscu. Brał udział w SCL North American Championships w 2012 i zakończył je na piątym miejscu. Uczestniczył w Giants Live Poland 2012, gdzie zdobył siódme miejsce.
Kariera profesjonalnego wrestlera.
WWE (2013–2021).
WWE Performance Center (2013–2015).
12 maja 2013 ogłoszono, że Scherr podpisał kontrakt z federacją wrestlingu WWE i został przydzielony do szkółki WWE Performance Center na Florydzie. Przyjął pseudonim ringowy Braun Stowman. Zadebiutował 19 grudnia 2014 roku podczas live eventu NXT w Jacksonville na Florydzie, gdziei pokonał Chada Gable’a. 2 czerwca 2015 Stowman pojawił się na nagraniach "Main Event". Tam pokonał nieznanego wrestlera.
The Wyatt Family (2015–2016).
24 sierpnia 2015 zadebiutował w głównym rosterze WWE, już jako Braun Strowman. Zaatakował Deana Ambrose’a i Romana Reignsa, sprzymierzając się z grupą The Wyatt Family, składającej się do tej pory z Braya Wyatta i Luke’a Harpera. 31 sierpnia, w swoim pierwszym pojedynku, pokonał Ambrose’a przez dyskwalifikację. Na gali Night of Champions The Wyatt Family pokonało Ambrose’a, Reignsa i Chrisa Jericho w 6-Man Tag Team matchu. Na grupa, wraz z powracającym Erickiem Rowanem, pokonała The Dudley Boyz (Bubbę Raya Dudleya i D-Vona Dudleya), Tommy'ego Dreamera oraz Rhyno w 8-Man Tag Team Elimination matchu.
Strowman walczył w Royal Rumble matchu na gali Royal Rumble; wyeliminował największą liczbę zawodników – 5. Został wyeliminowany przez Brocka Lesnara, po czym, wraz z resztą Wyatt Family, wrócił na ring i wyeliminował Lesnara. Następnej nocy na "Raw" The Wyatt Family zaatakowało Kane’a po jego walce z Brayem Wyattem, a tydzień później podobny los spotkał Rybacka. 15 lutego The Wyatt Family interweniowało w pojedynku pomiędzy Strowmanem a Big Showem. Do ringu wbiegł Ryback, a następnie spod ringu wyszedł Kane, przebijając matę; wspólnie z Big Showem zdominowali The Wyatt Family. Na gali Fastlane Wyatt Family przegrało 6-Man Tag Team match przeciwko Rybackowi, Kane’owi i Big Showowi, grupa wygrała starcie rewanżowe dzień później na "Raw".
Ugrupowanie skonfrontowało się z The Rockiem i Johnem Ceną na WrestleManii 32, a po gali rozpoczęło krótką rywalizację z The League of Nations, która zakończyła się tuż po odniesieniu kontuzji przez Braya Wyatta. Po powrocie w czerwcu The Wyatt Family zaczęło rywalizować z posiadaczami Tag Team Championship The New Day, których pokonali w sześcioosobowym starciu na gali Battleground.
Raw (od 2016).
W lipcu, w wyniku WWE Draftu, Bray Wyatt i Erick Rowan zostali przeniesieni do SmackDown, Strowman natomiast pozostał w rosterze Raw i rozpoczął karierę singlową. W kolejnych tygodniach na "Raw" Strowman pokonywał różnych jobberów, między innymi Jamesa Ellswortha. 17 października z łatwością pokonał trzech rywali w 3-on-1 Handicap matchu. Po zakończeniu starcia skonfrontował się w ringu z Samim Zaynem, z którym miał zawalczyć tydzień później. Ostatecznie pojedynek nie odbył się z powodu bijatyki przed rozpoczęciem walki. 31 października Strowman wygrał Battle Royal gwarantujący mu miejsce w męskiej reprezentacji Raw w starciu międzybrandowym na gali Survivor Series. Z walki na gali został wyeliminowany przez interwencję ze strony Jamesa Ellswortha, zaś jego drużyna ostatecznie przegrała batalię. Po gali kontynuował rywalizację z Samim Zaynem. Po tym, jak Strowman stwierdził, że Zayn nie wytrzyma z nim w ringu dwóch minut, ogłoszono, że na odbędzie się walka z dziesięciominutowym limitem czasowym między rywalami. Zayn zdołał wytrzymać dziesięć minut, wskutek czego wygrał pojedynek. 2 stycznia 2017 Strowman pokonał Zayna w kończącym rywalizację Last Man Standing matchu.
Na gali Royal Rumble zainterweniował w pojedynku o WWE Universal Championship, atakując Romana Reignsa i umożliwiając obronę tytułu Kevinowi Owensowi. Tej samej nocy wziął udział w Royal Rumble matchu jako 7. uczestnik i wyeliminował siedem osób, po czym sam został wyeliminowany przez Barona Corbina. Dobę później podczas "Raw" zmierzył się z Owensem w pojedynku o Universal Championship; walka zakończyła się po interwencji ze strony Reignsa. W kolejnych tygodniach pokonywał lokalnych wrestlerów, domagając się lepszych przeciwników, a także zaatakował Romana Reignsa podczas jego walki z Samoa Joem. 20 lutego pokonał Big Showa w walce wieczoru "Raw". Tydzień później Strowman i Reigns podpisali kontrakt na walkę na Fastlane. Ostatecznie Strowman przegrał pojedynek na gali.
6 marca Strowman wyzwał Reignsa na walkę rewanżową, przemowę przerwał mu jednak The Undertaker. Dwa tygodnie później starcie między Strowmanem a Reignsem zakończyło się bez rezultatu na skutek interwencji Undertakera. Na WrestleManii 33 Strowman wziął udział w "Andre the Giant Memorial Battle Royalu", nie zdołał jednak go wygrać. Dzień później wyzwał Universal Championa Brocka Lesnara na walkę. 10 kwietnia Strowman brutalnie zaatakował Romana Reignsa, dopuszczając się nawet zamknięcia rywala w karetce i wywrócenia pojazdu. Wskutek ataku na rywalu Strowman zyskał spore poparcie fanów, mimo bycia antagonistą. W następnym tygodniu zmierzył się z Big Showem; wykonał na nim Superplex z górnej liny, co spowodowało zapadnięcie się ringu i zakończenie pojedynku bez ogłoszenia zwycięzcy. Tydzień później przegrał Dumpster match z Kalisto, lecz po zakończeniu walki zaatakował przeciwnika, zamknął w śmietniku i zrzucił z rampy. Na gali Payback pokonał powracającego Romana Reignsa. W maju Strowman doznał kontuzji łokcia, która spowodowała zmianę w planach WWE – kontuzjowany miał zmierzyć się z Universal Championem Brockiem Lesnarem podczas gali Great Balls of Fire, walka jednak musiała zostać odwołana. Strowman powrócił 19 czerwca, atakując Romana Reignsa podczas jego walki z Samoa Joem. Wyzwał Reignsa na Ambulance match na Great Balls of Fire i ostatecznie wygrał pojedynek, lecz po jego zakończeniu został zaatakowany i zamknięty w pojeździe; Reigns wsiadł za kierownicę, wjechał na zaplecze i rozbił tył karetki. 17 lipca Strowman zaatakował rywala, odbierając mu szansę za zdobycie miana pretendenckiego do Universal Championship. 7 sierpnia Strowman pokonał Reignsa w Last Man Standing matchu, w walkę interweniował Samoa Joe. Na gali SummerSlam Strowman, Reigns, Joe i Universal Champion Brock Lesnar zmierzyli się ze sobą w Fatal 4-Way matchu o mistrzostwo; z walki zwycięsko wyszedł Lesnar. Podczas kolejnego odcinka "Raw" Strowman zaatakował Lesnara, a niedługo później ogłoszono walkę na No Mercy między zawodnikami. Na "Raw" z 11 września przegrał walkę z Johnem Ceną poprzez dyskwalifikację, gdy zaatakował przeciwnika schodkami. Na gali No Mercy nie zdołał odebrać Universal Championship Brockowi Lesnarowi. Następnej nocy zaatakował Curta Hawkinsa, po czym pokonał Deana Ambrose'a w walce singlowej. Strowman później został wmieszany w feud The Miza i Miztourage z powracającą stajnią The Shield. Strowman został zaatakowany przez The Shield, którzy wykonali na nim triple powerbomb na stół komentatorski. Później Strowman dołączył do The Miza. W steel cage'u Strowman pokonał Reingsa dzięki interwencji powracającego Kane'a, który również dołączył do Miza i zamieniając walkę z 3-4 w 3-5 handicap match. Na TLC Strowman przeszedł Face Turn, gdy drużyna odwróciła się od niego i wrzuciła do śmieciarki. Powrócił na Raw 31 października atakując Miza, Curtisa Axela, i powracającego Bo Dallasa. Na RAW, 29 stycznia Strowman pokonał Kane'a i zakwalifikował się do Elimination Chamber matchu, Strowman został wyelimowany, jako ostatni przez Romana Reignsa. Podczas gali Money In The Bank wygrał ladder match mężczyzn i rozpoczął on również rywalizację z Kevinem Owensem, z którym przegrał na Extreme Rules Steel Cage match zrzucając swojego oppoenenta ze szczytu klatki na stół komentatorski, jednak na SummerSlam w walce o walizkę pokonał Owensa i zachował ją. W Main Evencie chciał zrealizować kontrakt po walce Lesnara z Reignsem, jednak został on ogłuszony przez Lesnara. Strowman chciał to powtórzyć na Raw, jednak przeszkodzili mu partnerzy Reignsa z The Shield – Ambrose oraz Rollins. Strowman ostatecznie zrealizował kontrakt na Hell In A Cell w walce z Reignsem, jednak walizki nie wykorzystał, ponieważ walka zakończyła się bez wyniku po interwencji Brocka Lesnara. Następnie Strowman zawarł sojusz z Dolphem Zigglerem i Drew McIntyre'em, którzy prowadzili jako mistrzowie tag team rywalizację z Ambrose'em i Rollinsem. Sojusz ten nie potrwał długo i Strowman wkrótce zaatakował swoich dotychczasowych kompanów. Następnie Strowman był członkiem teamu Raw na Survivor Series i dzięki Strowmanowi czerwona tygodniówka wygrała. Później został zaatakowany przez tymczasowego menadżera Raw Barona Corbina, Bobby'ego Lashleya oraz Drew McIntyre'a, którzy kontuzjowali jego ramię. Na TLC Strowman zmierzył się z Corbinem w stypulacji, że jeśli wygra Strowman, to będzie on pretendentem do pasa Universal i zawalczy o niego z Brockiem Lesnarem na Royal Rumble, a jeśli wygra Corbin to będzie stałym menadżerem Raw. Wygrał Strowman dzięki pomocy m.in. Apollo Crewsa, Chada Gable'a i Bobby'ego Roode'a. Nie zawalczył jedna on z Lesnarem, ponieważ jego kontuzja była poważniejsza niż się wydawało. Na WrestleManii 35 wygrał Andre The Giant Battle Royal. Miał walczyć ponownie na Money in the Bank o walizkę, ale jego miejsca zajął Sami Zayn, któremu pomagali inni członkowie tej walki. Następnie prowadził rywalizację z Bobbym Lashleyem, która zakończyła się na Extreme Rules wygraną przez Strowmana w Last Man Standing matchu. W sierpniu wygrał z Sethem Rollinsem tytuły Raw Tag Team, które stracili na Clash Of Champions na rzecz Zigglera i Roode'a. W walce wieczoru walczył z Rollinsem o tytuł Universal, ale walkę przegrał. Na początku 2020 roku rywalizował on z Shinsuke Nakamurą o tytuł interkontynentalny, który wygrał na SmackDown 31 stycznia. Przegrał tytuł w Handicap matchu na Elimination Chamber z Samim Zaynem, Cesaro i Nakamurą. Na WrestleManii 36 zawalczył o pas Universal z Goldbergiem. Pierwotnie o pas miał walczyć Reigns, ale wycofał się on z walki z powodu pandemii Covid-19. Strowman zdobył tytuł i następnie rywalizował z Morrisonem oraz Mizem na Backlash, a później ze swoim byłym mentorem z Wyatt Family – Brayem Wyattem. Wyatt odebrał mu tytuł na SummerSlam, nie udało mu się odzyskać pasa na Payback tydzień później w triple threat matchu, który wygrał powracający Roman Reigns. Do końca 2020 nie prowadził większych rywalizacji. Na początku 2021 r. zaczął prowadzić rywalizację z Shane'em McMahonem, który nazywał go głupim. Strowman pokonał go w Steel Cage Matchu na WrestleManii 37. Na WrestleMania Backlash wziął udział w walce o pas WWE, ale przegrał będąc odliczonym przez Lashleya. Niedługo potem, 2 czerwca 2021 roku, został zwolniony z WWE.
RoH (2021–).
11 grudnia 2021 Scherr zadebiutował w federacji Ring of Honor podczas gali RoH: Final Battle PPV pod pseudonimem "The Titan" Adam Scherr.

</doc>
<doc id="3646190" url="https://pl.wikipedia.org/wiki?curid=3646190" title="Knedlik">
Knedlik



</doc>
<doc id="3646194" url="https://pl.wikipedia.org/wiki?curid=3646194" title="Dorogaja Jelena Siergiejewna">
Dorogaja Jelena Siergiejewna

Dorogaja Jelena Siergiejewna (tyt. oryg. ros. "Дорогая Елена Сергеевна" - "Droga Heleno Siergiejewna") – radziecki film dramatyczny z 1988 roku, w reżyserii Eldara Riazanowa, na motywach sztuki Liudmiły Razumowskiej.
Fabuła.
Akcja filmu rozgrywa się w moskiewskim domu nauczycielki matematyki Jeleny Siergiejewny. Jej życie komplikuje choroba matki, która trafia do szpitala. Miłym zaskoczeniem dla nauczycielki staje się wizyta czwórki uczniów klasy 10 b, którzy przyszli złożyć jej życzenia urodzinowe. Prawdziwy cel wizyty uczniów jest jednak inny. Nauczycielka ma w domu klucz od sejfu, w którym zabezpieczono testy egzaminacyjne. Jelena Siergiejewna nie zamierza oddawać uczniom klucza, próbując odwołać się do ich sumień. Film zrealizowany w okresie pieriestrojki ukazuje obraz zepsucia społeczeństwa, doświadczającego na co dzień wymuszeń i korupcji. 
W 1988 film obejrzało 15 900 tys. widzów.

</doc>
<doc id="3646196" url="https://pl.wikipedia.org/wiki?curid=3646196" title="Pomnik proroka Eliasza w Poznaniu">
Pomnik proroka Eliasza w Poznaniu

Pomnik proroka Eliasza – pomnik proroka Eliasza (patrona karmelitów trzewiczkowych) zlokalizowany w Poznaniu, na Piaskach, bezpośrednio przy kościele Bożego Ciała.
Statua proroka (w drapowanych, dość obszernych sztach, z ognistym mieczem uniesionym ku górze) umieszczona jest na masywnym, dwustrefowym cokole barokowym i przedstawia postać dość rzadko eksponowaną na pomnikach w Polsce. W okresie, kiedy go wzniesiono stanowił zarówno element kultowy, jak i orientacyjny, stojąc przy trakcie prowadzącym z miasta, do kościoła zlokalizowanego na południowo-wschodnich przedmieściach. Obiekt należy do kategorii popularnych w okresie baroku statui religijnych, z których najpopularniejsze były kolumny maryjne.

</doc>
<doc id="3646218" url="https://pl.wikipedia.org/wiki?curid=3646218" title="ClientEarth">
ClientEarth

ClientEarth – organizacja pozarządowa zajmująca się prawem ochrony środowiska, założona w Londynie w Wielkiej Brytanii w 2008. Prowadzi biura w Londynie, Brukseli i Warszawie.
ClientEarth działa w obszarze prawa, nauki i polityki publicznej, wypracowując rozwiązania prawne dla kluczowych problemów z zakresu ochrony środowiska.
Metody działania.
ClientEarth działa w obszarze legislacji i prawidłowego wdrażania prawa międzynarodowego i krajowego oraz monitoruje przestrzeganie prawa. Organizacja prowadzi i uczestniczy w sprawach administracyjnych i sądowych dotyczących kwestii ochrony środowiska. ClientEarth publikuje opinie, analizy i raporty oraz prowadzi i wspiera kampanie społeczne.
Programy.
Bioróżnorodność.
Główne cele programu to zapewnienie skutecznego prawa chroniącego dziką przyrodę, działanie na rzecz zrównoważonego rybołówstwa w morzach oraz zapewnienie rzetelności informacji na temat stosowania substancji toksycznych na poziomie Unii Europejskiej.
W Wielkiej Brytanii ClientEarth jest inicjatorem Koalicji na rzecz Zrównoważonego Pozyskiwania Ryb i Owoców Morza (Sustainable Seafood Coalition), która zrzesza znaczącą część brytyjskich sieci sklepów spożywczych (m.in. Tesco, Marks &amp; Spencer, The Co-operative, Sainsbury’s, Waitrose), restauracji i dostawców. Celem Koalicji jest dostarczenie konsumentom wiedzy o pochodzeniu produktów rybnych oraz owoców morza dostępnych na rynku oraz zapewnienie, że kupowany produkt pochodzi z odpowiedzialnego połowu.
Ochrona klimatu i czysta energia.
Celem działań jest przeciwdziałanie antropogenicznym zmianom klimatu oraz zmniejszenie wpływu energetyki na zdrowie i środowisko. Zespół bada realizację pakietu klimatyczno-energetycznego Unii Europejskiej oraz promuje rozwój energetyki obywatelskiej i prosumenckiej.
Jakość powietrza.
ClientEarth prowadzi działania prawne, informacyjne i kampanijne w zakresie poprawy jakości powietrza. 29 kwietnia 2015 brytyjski Sąd Najwyższy przyznał rację ClientEarth w sporze sądowym toczonym przeciwko rządowi Wielkiej Brytanii. ClientEarth zarzucił rządowi naruszenie Art. 13, 22 i 23 Dyrektywy 2008/50/EC w sprawie jakości powietrza i czystszego powietrza dla Europy. Wyrokiem Sądu rząd brytyjski został zobligowany do przyjęcia do 31 grudnia 2015 nowych planów ochrony powietrza służących zmniejszeniu przekroczeń stężeń szkodliwych tlenków azotu w najkrótszym możliwym czasie.
Ochrona lasów.
Działania związane z ograniczaniem wylesiania w państwach Afryki Subsaharyjskiej, mające na celu dostosowywanie lokalnego prawa i procedur do standardów wymaganych przez VPA "("Voluntary Partnership Agreement). Aktualnie działania prowadzone są w Liberii, Wybrzeżu Kości Słoniowej, Kongo, Ghanie oraz Gabonie.
Dostęp do systemu sprawiedliwości w kwestiach środowiskowych.
Od 2012 ClientEarth prowadzi zespół ds. realizacji Konwencji z Aarhus, dbający o dostęp obywateli do informacji o środowisku oraz dostęp do sądów w kwestiach dotyczących ochrony środowiska.
Znani pracownicy.
ClientEarth prowadzi stałą współpracę z Ludwigiem Krämerem, profesorem prawa ochrony środowiska. Prezesem organizacji jest prawnik i pisarz James Thornton; który w 2009 widniał na liście the New Statesman jako jedna z dziesięciu osób, które mogą zmienić świat, a w 2017 roku został doceniony za wkład w zrównoważony rozwój przez Edie.net. Małgorzata Smolak znalazła się na liście 50 najbardziej wpływowych kobiet w Polsce według magazynu „Wysokie Obcasy” za walkę z zanieczyszczeniem powietrza w Polsce. W kwietniu 2021 roku szefową polskiego oddziału ClientEarth została Zuzanna Rudzińska-Bluszcz, wcześniej Główna Koordynatorka ds. Strategicznych Postępowań Sądowych w Biurze Rzecznika Praw Obywatelskich, a także trzykrotna kandydatka na urząd RPO. 
Patroni.
Patronem organizacji jest brytyjski zespół rockowy Coldplay. Brian Eno jest członkiem Rady organizacji.
ClientEarth w Polsce.
ClientEarth działa w Polsce od 2010 jako zarejestrowana fundacja pod nazwą ClientEarth Prawnicy dla Ziemi, z siedzibą w Warszawie. Fundacja posiada Radę Programową, w której skład wchodzą prawniczki i prawnicy oraz eksperci i ekspertki działający na rzecz ochrony klimatu i społeczeństwa obywatelskiego. Członkiem Rady Programowej jest m.in. dr hab. Adam Bodnar, który wcześniej pełnił funkcję Rzecznika Praw Obywatelskich. Na czele 4-osobowego zarządu Fundacji stoi Zuzanna Rudzińska-Bluszcz. Fundacja zatrudnia kilkanaście osób.
W Polsce ClientEarth prowadzi działania w zakresie ochrony klimatu, czystej energii, jakości powietrza oraz bioróżnorodności, m.in. angażując się w procesy legislacyjne i przygotowując opinie i raporty prawne, jak również monitorując przestrzeganie prawa przy wydawaniu decyzji środowiskowych dla inwestycji oraz prowadzi i uczestniczy w postępowaniach administracyjnych i sądowych w kwestiach środowiskowych. Fundacja jest członkiem Koalicji Klimatycznej.
W sierpniu 2017 organizacja oraz ponad 100 osób prywatnych złożyło wniosek do Wojewódzkiego Inspektoratu Ochrony Środowiska w Katowicach z żądaniem natychmiastowego zamknięcia koksowni Dębieńsko w Czerwionce-Leszczynach w woj. śląskim, w związku z występującymi w mieście krótkotrwałymi wysokimi stężeniami benzenu oraz wyższą niż średnia w powiecie zachorowalnością na nowotwory wśród mieszkańców.

</doc>
<doc id="3646232" url="https://pl.wikipedia.org/wiki?curid=3646232" title="Jakub Graef">
Jakub Graef



</doc>
<doc id="3646234" url="https://pl.wikipedia.org/wiki?curid=3646234" title="Władimir Iwanow (motocyklista)">
Władimir Iwanow (motocyklista)

Władimir Anatoljewicz Iwanow (ros. Владимир Анатольевич Иванов, urodzony 25 stycznia 1983 w Leningradzie) – rosyjski motocyklista startujący w seriach Moto2 i Supersport. W latach 2010-2011 ścigał się na licencji ukraińskiej.
W sezonie 2010 startował w MMŚ w klasie Moto2, a najlepszym jego wynikiem było 14. miejsce podczas GP Niemiec.
W latach 2006-2007, 2011 i 2013 brał udział w zawodach serii World Superbike w klasie Supersport, gdzie zaliczył łącznie 39 wyścigów i zdobył 30 punktów, a najlepszym jego wynikiem jest 9. miejsce, które Iwanow uzyskał podczas wyścigu na Monzy w 2013 roku.
Iwanow w WSBK startował z numerem 60 (2006-2007, 2011) i 6 (2013), a w Moto2 z 61.

</doc>
<doc id="3646235" url="https://pl.wikipedia.org/wiki?curid=3646235" title="Liga Nacional de Básquet">
Liga Nacional de Básquet

Liga Nacional de Básquet – profesjonalna liga koszykówki w Argentynie, reprezentująca najwyższą klasę rozgrywkową w tym kraju, założona w 1985 roku.
Historia.
W latach 1936–1984 walka o mistrzostwo kraju toczyła się w lidze Campeonato Argentino de Clubes, która to reprezentowała wówczas najwyższą klasę rozgrywkową. Liga funkcjonowała regionalnie w poszczególnych prowincjach, po czym rozgrywano ogólnokrajowe play-off. W 1984 roku występowały w niej aż 64 drużyny. To właśnie wtedy federacja zadecydowała o stworzeniu liczącej 10 zespołów najwyższej dywizji rozgrywkowej. Cztery zespoły miały siedziby w Buenos Aires, dwa reprezentowały prowincję Córdoba, a kolejne dwa Santa Fe.
W pierwszym sezonie istnienia ligi do rozgrywek przystąpiło 16 drużyn. W trakcie rozgrywek z rywalizacji odpadł zespół Independiente de Tucumán, w wyniku problemów finansowych. Pierwsze oficjalne spotkanie rozegrano 26 kwietnia 1985 pomiędzy San Lorenzo de Almagro a Argentino de Firmat w Estadio Obras Sanitarias.
Pierwszym mistrzem LNB został zespół Ferro Carril Oeste, który pokonał w finale Atenas de Córdoba, w trzech spotkaniach.
Finały LNB.
Źródło: Oficjalna strona LNB.
Liderzy strzelców.
Źródło: Oficjalna strona LNB.
Zastrzeżone numery.
Do tej pory (16 lutego 2016) zastrzeżono w LNB sześć numerów. Atenas jako pierwszy klub w historii ligi zastrzegł numer zawodnika (w 2002 zastrzegł #9, należący Marcelo Milanesio). Zespół Peñarol de Mar del Plata jest ostatnią drużyną (stan na luty 2016) pośród wszystkich ligowych, która zastrzegła numer zawodnika – #8, należący do "Tato" Rodrígueza.
1 "Pomimo iż Cortijo nigdy nie występował w kubie, numer 11 został zastrzeżony, aby uhonorować go jako obywatela Santiago del Estero, gdzie ma swoją siedzibę zespół Quimsa."

</doc>
<doc id="3646236" url="https://pl.wikipedia.org/wiki?curid=3646236" title="Argentyńska Liga Koszykówki">
Argentyńska Liga Koszykówki



</doc>
<doc id="3646237" url="https://pl.wikipedia.org/wiki?curid=3646237" title="Narodowa Argentyńska Liga Koszykówki">
Narodowa Argentyńska Liga Koszykówki



</doc>
<doc id="3646239" url="https://pl.wikipedia.org/wiki?curid=3646239" title="Zaur Chapow">
Zaur Chapow

Zaur Zalimbijewicz Chapow (ros. Заур Залимбиевич Хапов, ur. 21 października 1964 w Nalczyku) – rosyjski piłkarz grający na pozycji bramkarza. W swojej karierze rozegrał 2 mecze w reprezentacji Rosji.
Kariera klubowa.
Swoją karierę piłkarską Chapow rozpoczął w klubie Spartak Nalczyk. W 1982 roku awansował do pierwszego zespołu i wtedy też zadebiutował w jego barwach we Wtorej Lidze. W 1983 roku odszedł do SKA Rostów nad Donem. Na koniec sezonu awansował z nim do Wysszej Ligi. W 1987 roku przeszedł do Spartaka Moskwa. Nie rozegrał w nim żadnego ligowego meczu, a Spartak został mistrzem kraju. W latach 1985-1986 Chapow ponownie bronił barw Spartaka Nalczyk, a w 1988 roku występował w Szynniku Jarosław.
W 1989 roku Chapow przeszedł do Dinama Tbilisi. W 1990 roku po uzyskaniu niepodległości przez Gruzję klub ten zmienił nazwę na Iberia Tbilisi. W sezonie 1990 Chapow wywalczył z Iberią tytuł mistrza Gruzji.
W 1991 roku Chapow został zawodnikiem Spartaka Władykaukaz, który w 1996 roku przemianowano na Ałaniję. W sezonie 1992 zdobył ze Spartakiem wicemistrzostwo Rosji, a w sezonie 1995 wywalczył pierwszy w historii klubu tytuł mistrzowski. W sezonie 1996 został wicemistrzem Rosji.
W 2000 roku Chapow przeszedł do Lokomotiwu Moskwa. Był w nim rezerwowym bramkarzem. W sezonie 2000 zdobył z Lokomotiwem Puchar Rosji oraz wywalczył wicemistrzostwo tego kraju. W latach 2001-2003 grał w rezerwach Lokomotiwu, w których zakończył karierę.
Kariera reprezentacyjna.
W reprezentacji Rosji Chapow zadebiutował 29 stycznia 1994 roku w zremisowanym 1:1 towarzyskim meczu ze Stanami Zjednoczonymi, rozegranym w Seattle. Ogółem w kadrze narodowej wystąpił dwukrotnie (oba mecze rozegrał w 1994 roku).

</doc>
<doc id="3646241" url="https://pl.wikipedia.org/wiki?curid=3646241" title="Toby Schmitz">
Toby Schmitz

Toby Schmitz (ur. 4 maja 1977 w Perth) – australijski aktor teatralny, filmowy i telewizyjny, autor i reżyser sztuk teatralnych. Znany m.in. z roli kwatermistrza Jacka Rackhama w serialu "Piraci".

</doc>
<doc id="3646245" url="https://pl.wikipedia.org/wiki?curid=3646245" title="Jak powstawał Robinson">
Jak powstawał Robinson

Jak powstawał Robinson (tyt. oryg. ros. "Как создавался Робинзон") – radziecki krótkometrażowy film komediowy z 1961 roku, w reżyserii Eldara Riazanowa, na motywach opowiadania "Sowierszenno sierjozno" Ilji Ilfa i Jewgienija Pietrowa. 
Fabuła.
Do redaktora czasopisma "Prikluczenczeskoje dieło" przychodzi pisarz Mołdawancew, który chce opublikować powieść o radzieckim Robinsonie Crusoe. Redaktor zamierza gruntownie pozmieniać tekst przed publikacją, a nawet usunąć z powieści postać Robinsona. Pisarz upiera się przy swoim bohaterze twierdząc, że nie jest on zwykłym Robinsonem, ale Robinsonem radzieckim.

</doc>
<doc id="3646246" url="https://pl.wikipedia.org/wiki?curid=3646246" title="Maksym Bokow">
Maksym Bokow



</doc>
<doc id="3646247" url="https://pl.wikipedia.org/wiki?curid=3646247" title="Hakeem Kae-Kazim">
Hakeem Kae-Kazim

Hakeem Kae-Kazim (ur. 1 października 1962 w Lagos) – nigeryjski aktor filmowy, telewizyjny i teatralny, znany z roli Georges'a Rutagandy w filmie "Hotel Ruanda" oraz Mr. Scott'a w serialu "Piraci".

</doc>
<doc id="3646256" url="https://pl.wikipedia.org/wiki?curid=3646256" title="Gabofon">
Gabofon



</doc>
<doc id="3646260" url="https://pl.wikipedia.org/wiki?curid=3646260" title="Władimir Leonow (motocyklista)">
Władimir Leonow (motocyklista)

Władimir Władimirowicz Leonow (rus. Владимир Владимирович Леонов, urodzony 26 kwietnia 1987 w Doniecku) – rosyjski motocyklista startujący w Motocyklowych MŚ i World Superbike. Jest pierwszym Rosjaninem, który osiągnął podium w serii Supersport, czego dokonał w deszczowym wyścigu w Assen w 2012 roku.

</doc>
<doc id="3646267" url="https://pl.wikipedia.org/wiki?curid=3646267" title="Piotr Bezuchow">
Piotr Bezuchow

Hrabia (graf) Piotr Bezuchow, także Pierre Bezuchow (ros. Пётр {Пьер} Кири́ллович Безу́хов) – postać fikcyjna, główny bohater powieści historycznej Lwa Tołstoja "Wojna i pokój"; jeden z nieślubnych synów hrabiego Kiryła Bezuchowa, mąż księżniczki hrabiny Heleny Wasilijewnej Kuragin-Bezuchowej, następnie mąż Nataszy (z domu Rostowej) Bezuchow.
Prototypami tej postaci byli wracający z syberyjskiego zesłania dekabryści, których koleje życia dały Tołstojowi materiał dla pierwotnej idei, którą stopniowo przekształcił w epos narodowy o wojnie ojczyźnianej 1812 roku. W trakcie pracy nad powieścią oraz w pierwotnym jej wydaniu pisarz używał wielu (innych) nazwisk dla tej postaci (kniaź Kuszijew, Arkadij Bezuchij, Piotr Iwanowicz Miedinski).
Charakterystyka.
Na początku powieści Piotr Bezuchow jest młodym, dwudziestoletnim człowiekiem, który spędził wiele lat życia za granicą, gdzie zdobywał edukację. Wraca do Rosji z zamiarem ułożenia sobie życia i zrobienia kariery. Mimo że ma potencjał, dobre chęci i dobre serce, jest niewygodny i nie potrafi odnaleźć dla siebie miejsca w tych kręgach rosyjskiego społeczeństwa, w których zaczyna się poruszać. Pomimo swojej inteligencji nie daje się całkowicie zdominować przez rozsądek, jak jego przyjaciel książę Andriej Nikołajewicz Bołkoński. Jego brak właściwego ukierunkowania powoduje, iż przystaje do grupy rozrzutnych, źle prowadzących się młodych mężczyzn, takich jak książę Anatol Kuragin i oficer Dołochow, których dowcipy i nadużywanie alkoholu prowadzą do zatargów i awantur. Po szczególnie skandalicznej eskapadzie, podczas której policjant zostaje przywiązany do grzbietu niedźwiedzia i ostatecznie wrzucony do rzeki, Piotr Bezuchow zostaje wydalony z Petersburga.
Piotr Bezuchow dziedziczy po ojcu bardzo duży spadek. Jego pozycja w społeczeństwie znacznie wzrasta – niegdyś był nieślubnym dzieckiem, a dziś jest wielkim posiadaczem ziemskim z tytułem hrabiowskim. Choć był zakochany w pięknej hrabiance Nataszy Rostowej, w wyniku intrygi księcia Wasilija Kuragina żeni się z jego córką – księżną Heleną Kuragin – kobietą piękną, zmysłową, ale zarazem rozpustną i niezachwycającą intelektem. Okazuje się, że nie kocha ona Bezuchowa, a co więcej – ma liczne romanse. Piotr wyzywa na pojedynek oficera armii carskiej Dołochowa, podejrzewając, że jest jednym z kochanków jego żony. Bezuchow wychodzi zwycięsko z tej potyczki. Jednak przejęty całym zajściem – opuszcza Helenę. Wkrótce, szukając metafizycznego zaspokojenia, wstępuje do masonerii. W 1808 roku staje na czele loży wolnomularskiej w Petersburgu. Ostatecznie dostrzega fałsz masonerii, co prowadzi do jego rozczarowania ideami masońskimi oraz postępowaniem ludzi zaangażowanych w ten ruch. Bezgranicznie zakochuje się w Nataszy Rostowej, której wyznaje swoje uczucie.
Udaje się pod Moskwę, gdzie jest naocznym obserwatorem braterskiej jedności obrońców rosyjskiej stolicy, którzy pragną pokonać Napoleona – wroga „wszystkich ludzi”. Jest świadkiem modlitwy rosyjskiego generała przed ikoną Matki Bożej Smoleńskiej. Na polach Borodino Bezuchow po raz pierwszy doświadcza uczucia jedności z innymi żołnierzami, bijąc się razem ze wspólnym wrogiem. W opustoszałej i płonącej Moskwie doświadcza wielu wojennych koszmarów; jak tylko potrafi próbuje pomagać ludziom (osłania kobietę, ratuje dziecko z ognia). Ostatecznie zostaje złapany jako „podpalacz” i przechodzi przez bardzo ciężkie momenty swojego życia, oczekując na śmierć i będąc świadkiem egzekucji więźniów. W niewoli objawia się mu nowy świat i sens życia – przede wszystkim uświadamia sobie, że jest możliwe uwięzienie jedynie ciała, a nieśmiertelna dusza człowieka pozostaje wolna. W więzieniu spotyka się z Platonem Karatajewem - chłopem i – podobnie jak Bezuchow – jeńcem wojennym. Rozmowa z nim uświadamia mu cechy narodu rosyjskiego: miłość do życia, świadomość siebie jako części całego świata. Po spotkaniu z Karatajewem, które stanowi punkt zwrotny w życiu Bezuchowa, hrabia, który wcześniej „nie widział wieczności i nieskończoności w niczym” nauczył się „dostrzegać wieczność i nieskończoność we wszystkim. I tą wiecznością i nieskończonością był Bóg.”
Po zakończeniu wojny i śmierci Heleny, Piotr Bezuchow po raz kolejny spotyka się z Nataszą Rostową, aby ostatecznie ją poślubić. W epilogu Tołstoj ukazuje go jako szczęśliwego, troszczącego się o swoją rodzinę człowieka, z wzajemnością darzącego miłością swoją żonę – człowieka, który odnalazł swoje miejsce i cel w życiu.

</doc>
<doc id="3646279" url="https://pl.wikipedia.org/wiki?curid=3646279" title="Ale szopka (album Toples)">
Ale szopka (album Toples)

Ale Szopka – czwarty album zespołu Toples wydany w grudniu 2001 roku nakładem firmy fonograficznej Green Star. Płyta zawiera 9 kolęd, 2 pastorałki i mix kolęd "Ale Szopka", do którego nakręcono teledysk promujący album.
Aranżacje utworów.
Realizacja całości materiału: Tomasz Sidoruk

</doc>
<doc id="3646280" url="https://pl.wikipedia.org/wiki?curid=3646280" title="Kościół św. Antoniego i klasztor Bernardynów w Witebsku">
Kościół św. Antoniego i klasztor Bernardynów w Witebsku

Kościół św. Antoniego i klasztor Bernardynów w Witebsku – nieistniejący kościół i klasztor Bernardynów znajdujący się przy Placu Ratuszowym w Witebsku.
Historia.
W 1676 roku wojewoda witebski Jan Antoni Chrapowicki wybudował drewniany klasztor Bernardynów. W 1708 roku spłonął w wyniku działań wojennych. Po zakończeniu wojny północnej kościół i klasztor odbudowano staraniem wojskiego witebskiego Michała Chotolskiego Szpaka. Podczas pożaru Witebska w 1733 roku spłonął ponownie. 
W 1737 roku rozpoczęła się budowa murowanego kościoła i klasztoru ufundowanego przez podkomorzego witebskiego Kazimierza Sakiewicza i jego żonę Teklę z Larskich. W 1768 roku kościół św. Antoniego Padewskiego został konsekrowany przez biskupa sufragana białoruskiego Feliksa Towiańskiego. W 1832 roku skasowano klasztor Bernardynów. W 1843 świątynia została kościołem parafialnym i funkcjonowała do 20. lat XX wieku. Zdewastowany klasztor w 1855 roku stał się własnością instytucji państwowych. W latach 40. XX wieku został zniszczony postanowieniem specjalnego dekretu. 
Władze sowieckie zamknęły kościół i próbowały dostosować go na potrzeby państwowe. Znajdowała się w nim sala sportowa, zamierzano przekazać go Uniwersytetowi Medycznemu, przez kilka lat mieściło się w nim „muzeum ateizmu”, w którym ukrywano relikwie Eufrozyny Połockiej. Budynek został zniszczony podczas II wojny światowej (zburzono szczyty wież), a następnie wysadzony w powietrze przez sowietów w 1952 (1961?) roku. Na jego miejscu wybudowano fontannę. 
W końcu 2015 roku bp Oleg Butkiewicz ogłosił, że otrzymano zgodę od Ministerstwa Kultury Białorusi na odbudowę zburzonego przez sowietów kościoła św. Antoniego Padewskiego. Fundusze na odbudowę zbiera reaktywowana w 2001 roku parafia św. Antoniego z Padwy w Witebsku.

</doc>
<doc id="3646288" url="https://pl.wikipedia.org/wiki?curid=3646288" title="Mimon (rodzaj ssaka)">
Mimon (rodzaj ssaka)

Mimon ("Mimon") – rodzaj ssaka z podrodziny liścionosów (Phyllostominae) w rodzinie liścionosowatych (Phyllostomidae).
Zasięg występowania.
Rodzaj obejmuje gatunki występujące od Meksyku przez Amerykę Centralną i północno-wschodnią Amerykę Południową do środkowo-zachodniej Brazylii.
Morfologia.
Długość ciała (bez ogona) 65–95 mm, długość ogona 15–26 mm, długość ucha 32–38 mm, długość tylnej stopy 15–18 mm, długość przedramienia 53–61 mm; masa ciała 19–25 g.
Systematyka.
Podział systematyczny.
Do rodzaju należą następujące gatunki:

</doc>
<doc id="3646289" url="https://pl.wikipedia.org/wiki?curid=3646289" title="Monaster św. Jana Chrzciciela w Kazaniu">
Monaster św. Jana Chrzciciela w Kazaniu

Monaster św. Jana Chrzciciela – prawosławny męski klasztor w Kazaniu, w jurysdykcji eparchii kazańskiej Rosyjskiego Kościoła Prawosławnego.
Historia.
Monaster został wzniesiony w latach 1564–1568 jako placówka filialna monasteru Zaśnięcia Matki Bożej w Swijażsku. Jako samodzielna męska wspólnota mnisza działał od 1595. Zbudowany w XVI w. kompleks klasztorny przetrwał do pożaru w 1649. Odbudowa klasztoru była możliwa dzięki datkom zamożnego kupca z Kazania Gawriiła Antipina. W latach 1649–1652 zbudowano nowe obiekty monasterskie: sobór Wjazdu Pańskiego do Jerozolimy z bocznymi ołtarzami św. Jana Chrzciciela i św. Jana Teologa, cerkiew Wprowadzenia Matki Bożej do Świątyni z przylegającym do niej budynkiem mieszkalnym dla mnichów, drugi budynek z celami oraz dzwonnicę. W 1652 po zakończeniu prac nad klasztorem został on powtórnie poświęcony przez metropolitę kazańskiego Korneliusza. Monaster św. Jana Chrzciciela nie był zamożną wspólnotą. W 1764, po sekularyzacji majątków cerkiewnych przeprowadzonej przez Katarzynę II, klasztor nie został zaliczony do żadnej klasy monasterów otrzymujących wsparcie finansowe od państwa. W XIX w. kilkakrotnie było rozważane jego zamknięcie. 
W 1815 monaster spłonął podczas pożaru całego miasta. Został odbudowany w latach 1818–1819 i po zakończeniu prac ponownie poświęcony. W 1886 główny monasterski sobór został zburzony. Na jego miejscu wzniesiono nową świątynię wzorowaną na poprzedniej. W latach 1895–1896 zbudowano natomiast nową siedzibę przełożonego klasztoru zaprojektowaną przez P. Tiufilina. 
W 1918, gdy władze radzieckie nakazały biskupowi kazańskiemu opuszczenie dotychczasowej rezydencji na Kremlu kazańskim i zamknęły katedralny sobór Zwiastowania, w monasterze znalazła się nowa rezydencja ordynariusza eparchii. W 1923 w klasztorze rezydował ordynariusz eparchii kazańskiej Żywej Cerkwi. W 1929 władze radzieckie zlikwidowały klasztor i zaadaptowały go na mieszkania oraz na siedzibę komitetu ochrony zabytków. W kolejnych latach zburzony został główny sobór monasterski. 
Rosyjski Kościół Prawosławny odzyskał monaster św. Jana Chrzciciela w 1992. Ze zniszczeń odrestaurowane zostały budynki mieszkalne dla mnichów i przełożonego, jak również dzwonnica oraz cerkiew Wprowadzenia Matki Bożej do Świątyni, w której wystawione dla kultu są relikwie św. Germana Kazańskiego. Monaster św. Jana Chrzciciela ponownie stał się również rezydencją biskupa kazańskiego. W 2016 w monasterze przebywało czterech mnichów.
Kompleks monasterski jest wpisany na listę zabytków Rosji.

</doc>
<doc id="3646293" url="https://pl.wikipedia.org/wiki?curid=3646293" title="Dorysówka">
Dorysówka

Dorysówka – efekt specjalny stosowany w produkcji filmowej, trik scenograficzny polegający na zastąpieniu brakującego fragmentu dekoracji fragmentem malowanym na tafli.

</doc>
<doc id="3646297" url="https://pl.wikipedia.org/wiki?curid=3646297" title="Wyżnia Ornaczańska Przełęcz">
Wyżnia Ornaczańska Przełęcz

Wyżnia Ornaczańska Przełęcz (1825 m) – przełęcz w grani Ornaku w Tatrach Zachodnich. Znajduje się między Suchym Wierchem Ornaczańskim (1832 m) a szczytem Ornak (1854 m). W zachodnim kierunku spod przełęczy opada do Doliny Starorobociańskiej początkowo łagodny stok, niżej przechodzący w Pośredni Żleb. Stoki wschodnie opadają do Doliny Pyszniańskiej. Wcina się w nie Żleb pod Banie, w którym dawniej wydobywano rudy metali.
Jest to płytko wcięta i trawiasta przełęcz. Prowadzi nią szlak turystyczny. Dawniej jej stoki były terenem pasterskim dwóch hal: Hali Ornak (stoki wschodnie) i Hali Stara Robota (stoki zachodnie). Po zniesieniu pasterstwa zaczynają stopniowo zarastać kępami kosodrzewiny.

</doc>
<doc id="3646298" url="https://pl.wikipedia.org/wiki?curid=3646298" title="Aleh Wieraciła">
Aleh Wieraciła

Aleh Uładzimirawicz Wieraciła (Алег Уладзіміравіч Вераціла, ur. 10 lipca 1988 w Nowosiołkach) – białoruski piłkarz występujący na pozycji obrońcy w klubie Dynama Brześć. Wychowanek Dynamy Mińsk. Były reprezentant Białorusi.

</doc>
<doc id="3646307" url="https://pl.wikipedia.org/wiki?curid=3646307" title="Efekt Schüfftana">
Efekt Schüfftana

Efekt Schüfftana – efekt specjalny stosowany w produkcji filmowej, trik scenograficzny stosowany w celu dogrania do kadru przedmiotów (np. miniatur budynków). Efekt Schüfftana polega na ustawieniu pod kątem 90° do obiektywu kamery obiektu, który ma być filmowany, i pod kątem 45° lustra. Następnie z lustra usuwa się powłokę odblaskową w tym miejscu, które ma nie odbijać przedmiotów zamocowanych nad kamerą − na tym fragmencie ekranu widoczne będzie to, co dzieje się za lustrem.
Nazwa efektu Schüfftana pochodzi od nazwiska wrocławskiego operatora filmowego Eugena Schüfftana, który wykorzystał go po raz pierwszy przy kręceniu filmu "Metropolis".

</doc>
<doc id="3646311" url="https://pl.wikipedia.org/wiki?curid=3646311" title="Anastasij Wonsiacki">
Anastasij Wonsiacki

Anastasij Wonsiacki ros. Анаста́сий Андре́евич Вонся́цкий, też jako Anastazy Wąsiacki (ur. 12 czerwca 1898 w Warszawie, zm. 5 lutego 1965 roku w St. Petersburg) – rosyjski polityk faszystowski, przywódca Wszechrosyjskiej Organizacji Faszystowskiej i Wszechrosyjskiej Partii Faszystowskiej.
Dzieciństwo i edukacja.
Urodził się w Warszawie, jako jeden z pięciorga dzieci Andrieja Nikołajewicza Wonsiackiego, pułkownika carskiej żandarmerii i Niny Anastasijewny Pluszczewskiej. Ojciec Anastasija zginął w czerwcu 1910 w Radomiu z rąk polskich rewolucjonistów. W tym czasie jego syn został wysłany do Moskwy, gdzie uczył się w 1 Moskiewskim Korpusie Kadetów, a następnie od 1916 w Akademii Wojskowej dla oficerów kawalerii w Sankt Petersburgu. W 1917 przerwał naukę w szkole i trafił na front.
Służba wojskowa.
Jako kadet Akademii Wojskowej w Petersburgu Wonsiacki przyłączył się do Armii Ochotniczej Antona Denikina i pod komendą pułkownika Wasilija Gerszelmana wziął udział w walkach przeciwko bolszewikom w rejonie Rostowa nad Donem. W czasie walk był dwukrotnie ranny. W 1919 awansował do stopnia kapitana, ale udział w dalszych walkach uniemożliwiła mu choroba (tyfus). W marcu 1920 opuścił Rosję wraz z żoną Ljubą Muromską. Przez miesiąc leczył się w brytyjskim szpitalu na Gallipoli. Stamtąd poprzez Turcję i Francję dotarł do Londynu, gdzie mieszkał w domu Feliksa Jusupowa. 30 lipca 1923 na pokładzie SS France dotarł do Stanów Zjednoczonych. Przez kilka lat pracował w firmie produkującej parowozy. 30 września 1927 został naturalizowany, a w 1930 stanął przed amerykańską komisją wojskową i trafił do korpusu amerykańskich oficerów rezerwy w stopniu podporucznika ("first lieutenant").
Działalność polityczna.
W latach 20 XX w. Wonsiacki związał się na emigracji z ruchem o nazwie Wszechrosyjska Organizacja Faszystowska, pod koniec lat 20 XX w. ściśle współpracującym z Rosyjską Partią Faszystowską, działającą w Mandżurii. W 1933 Wonsiacki zerwał współpracę z tą organizacją i założył Robotniczo-Chłopską Partię Faszystów, której siedzibą stała się posiadłość Wonsiackiego w stanie Connecticut. Tam też ukazywało się rosyjskojęzyczne pismo "Faszist". W 1934 organizacja kierowana przez Wonsiackiego połączyła się z Rosyjska Partia Faszystowska Konstantina Rodzajewskiego, działającą w Mandżurii. W tym samym roku Wonsiacki stanął na czele partii, którą kierował przez rok.
W czasie II wojny światowej działalność Wonsiackiego stała się przedmiotem zainteresowania FBI, z uwagi na jego pro-niemieckie poglądy i współpracę z amerykańskimi nazistami, w tym z Williamem Dudleyem Pelleyem oraz przywódcą organizacji German American Bund, Fritzem Kuhnem. W czerwcu 1942 stanął przed sądem i został skazany na pięć lat więzienia i karę grzywny w wysokości 5 tysięcy dolarów. Trafił do więzienia federalnego w Springfield w stanie Missouri, gdzie przebywał przez trzy lata. Po uwolnieniu Wonsiacki osiadł w St.Petersburgu, w stanie Floryda, gdzie pisał do czasopism rosyjskojęzycznych i tworzył muzeum ostatniego Imperatora Rosji Mikołaja II.
Życie osobiste.
Pierwszy związek małżeński Wonsiacki zawarł w latach 20 XX w. na terytorium dzisiejszej Ukrainy, gdzie poślubił Ljubę Muromską. W lutym 1922 ożenił się po raz drugi - z Marion Buckingham Ream, córką biznesmena Normana Reama, mimo braku rozwodu z pierwszego małżeństwa. Po uznaniu go przez sąd za bigamistę, Wonsiacki zerwał kontakty ze swoją żoną i zaangażował się w związek z Edith Priscillą Royster, z którą miał syna Andrieja (ur. 1950). Anastasij Wonsiacki zmarł 5 lutego 1965 z powodu niewydolności krążenia w szpitalu w Saint Petersburgu (na Florydzie) i został pochowany na West Thompson Cemetery w Thompson w stanie Connecticut. Dokumenty, które pozostawił po sobie trafiły do Archiwum Hoovera w Kalifornii. W 1963 w brazylijskim São Paulo ukazały się wspomnienia Wonsiackiego "Сухая гильотина: американская юстиция во времена Рузвельта".

</doc>
<doc id="3646322" url="https://pl.wikipedia.org/wiki?curid=3646322" title="HSW – Zakład Zespołów Napędowych">
HSW – Zakład Zespołów Napędowych

HSW – Zakład Zespołów Napędowych Sp. z o.o. – przedsiębiorstwo powstałe w wyniku wydzielenia ze struktur Kombinatu Przemysłowego Huta Stalowa Wola jako zakład wyspecjalizowany w produkcji zespołów napędowych (skrzyni biegów) i elementów uzębionych (np. wielkogabarytowe koła zębate).
Początki zakładu sięgają lat 70. XX wieku. W chwili powstania zakład, dysponujący nowoczesnymi obrabiarkami do produkcji kół zębatych i automatyczną linią do ich produkcji, należał do najbardziej nowoczesnych zakładów tej branży w Europie. W tym czasie zakład zatrudniał 1600 osób, a w chwili upadłości w 2010 roku – 600.
Historia.
Pierwszą umowę o współpracy z zachodnioniemiecką firmą Stetter na produkcję w HSW betonomieszarek oraz przekładni planetarnych podpisano w 1970 r. 1 kwietnia 1970 roku powołano w strukturze HSW Zakład Mechaniczny.
W listopadzie 1972 r. powołano Kombinat Przemysłowy Huta Stalowa Wola, który miał podołać zwiększonym zadaniom produkcyjnym i przyśpieszeniu uruchamiania nowych zespołów, głównie licencyjnych. W skład Kombinatu obok HSW weszły zakłady satelitarne: HSW w Leżajsku, Zaklikowie, Strzyżowie, Janowie Lubelskim, Fabryka Maszyn w Radomsku i Fabryka Urządzeń Transportowych w Suchedniowie.
1 maja 1973 r. Zakład Mechaniczny HSW podzielono na 3 Zespoły Produkcyjne. Jednym z nich był Zespół Produkcji Skrzyń Przekładniowych i Kół Zębatych, który powstał na bazie Wydziałów M-4 i M-15 nazywany Zespołem Produkcyjnym Nr 2 (Z-2).
1 stycznia 1995 r. Zakład Nr 2 zaczął funkcjonować jako Oddział HSW S.A. – Zakład Zespołów Napędowych. 1 stycznia 1996 r. rozpoczęła funkcjonowanie spółka z ograniczoną odpowiedzialnością o nazwie HSW-Zakład Zespołów Napędowych Sp. z o.o., którą w grudniu 2010 postawiono w stan upadłości.
31 października 2013 r. nastąpiło przejęcie majątku spółki HSW – Zakład Zespołów Napędowych przez spółkę LiuGong Machinery (Poland) Sp. z o.o. za kwotę 50 mln zł. Spółka ta wcześniej przez 1,5 roku dzierżawiła majątek zakupionego ostatecznie zakładu. W chwili przejęcia w zakładzie zatrudnionych było 350 osób.
Marka.
Nazwa marki to skrót trzech słów, które w pełnym znaczeniu jawią się jako Zakład Zespołów Napędowych. W 2014 r. zaprojektowano obecne logo i zaprezentowano go oficjalnie podczas największych targów przemysłowych w Europie Hannover Messe.
Logo składa się dodatkowo z piktogramu połowy koła zębatego nawiązującego do produkowanego asortymentu. Rysunek zęba łączy kolor niebieski i pomarańczowy natomiast napis ZZN posiada kolor niebieski. 6 sierpnia 2015 znak towarowy ZZN zarejestrowano w Urzędzie Harmonizacji Rynku Wewnętrznego jako znak towarowy nr 013639596.

</doc>
<doc id="3646337" url="https://pl.wikipedia.org/wiki?curid=3646337" title="Robert Dunlop">
Robert Dunlop

Robert Dunlop (ur. ?, zm. 30 listopada 1935) – irlandzki rugbysta, reprezentant kraju.
W latach 1889–1894 rozegrał w Home Nations Championship jedenaście spotkań dla irlandzkiej reprezentacji zdobywając jedno przyłożenie.

</doc>
<doc id="3646341" url="https://pl.wikipedia.org/wiki?curid=3646341" title="Liścionos">
Liścionos

Liścionos ("Phyllostomus") – rodzaj ssaka z podrodziny liścionosów (Phyllostominae) w obrębie rodziny liścionosowatych (Phyllostomidae).
Zasięg występowania.
Rodzaj obejmuje gatunki występujące w Ameryce.
Morfologia.
Długość ciała (bez ogona) 65–124 mm, długość ogona 12–31 mm, długość ucha 16–34 mm, długość tylnej stopy 14–25 mm, długość przedramienia 55–94 mm; masa ciała 26–140 g.
Systematyka.
Podział systematyczny.
Do rodzaju należą następujące gatunki:

</doc>
<doc id="3646342" url="https://pl.wikipedia.org/wiki?curid=3646342" title="Phyllostomus">
Phyllostomus



</doc>
<doc id="3646347" url="https://pl.wikipedia.org/wiki?curid=3646347" title="TVN Północ">
TVN Północ



</doc>
<doc id="3646351" url="https://pl.wikipedia.org/wiki?curid=3646351" title="Phyllostomus hastatus">
Phyllostomus hastatus



</doc>
<doc id="3646355" url="https://pl.wikipedia.org/wiki?curid=3646355" title="Zostajemy do końca">
Zostajemy do końca

Zostajemy do końca – ósmy album zespołu Toples wydany w czerwcu 2005 roku nakładem firmy fonograficznej Green Star. Płyta zawiera 10 premierowych utworów, 2 remiksy i megamiks piosenek z tej płyty.

</doc>
<doc id="3646358" url="https://pl.wikipedia.org/wiki?curid=3646358" title="TVN Łódź">
TVN Łódź



</doc>
<doc id="3646362" url="https://pl.wikipedia.org/wiki?curid=3646362" title="Norweski Teatr Christiania">
Norweski Teatr Christiania



</doc>
<doc id="3646364" url="https://pl.wikipedia.org/wiki?curid=3646364" title="Andrew (singel)">
Andrew (singel)

Andrew – piosenka singlowa Julii Marcell, która zapowiada nadchodzący album artystki. Singel ukazał się w styczniu 2016 pod szyldem Mystic Production. Pomimo anglosaskiego tytułu tekst piosenki, nietypowo dla Marcell, jest po polsku.

</doc>
<doc id="3646372" url="https://pl.wikipedia.org/wiki?curid=3646372" title="Walentin Czernych">
Walentin Czernych

Walentin Konstantinowicz Czernych (ros. Валенти́н Константи́нович Черны́х; ur. 1935, zm. 2012 w Moskwie) – radziecki i rosyjski scenarzysta.
Absolwent wydziału scenariopisarskiego WGIK. Jego sukcesem był samodzielnie napisany scenariusz do filmu "Moskwa nie wierzy łzom" (1979). Film ten został nagrodzony Oskarem. Pochowany na Cmentarzu Wagańkowskim w Moskwie.

</doc>
<doc id="3646375" url="https://pl.wikipedia.org/wiki?curid=3646375" title="Pałacyk myśliwski w Dąbiu">
Pałacyk myśliwski w Dąbiu

Pałacyk myśliwski w Dąbiu – zabytkowy budynek dawnego książęcego pałacyku myśliwskiego, znajdujący się w szczecińskim Dąbiu, przy ul. Dziennikarskiej 39.
Jednopiętrowy, wzniesiony w renesansowym stylu budynek posiada dwuspadowy dach z wolutowymi szczytami. Drzwi wejściowe zdobi bogaty portal, narożne krawędzie ścian są natomiast boniowane. W piwnicy i na parterze widoczne są fragmenty późnogotyckich ścian.
Pierwotnie w tym miejscu znajdował się gotycki zameczek, wzniesiony na początku XVI wieku przez opatów klasztoru w Kołbaczu, po reformacji przejęty przez książąt pomorskich. Zameczek spłonął podczas pożaru Dąbia w 1592 roku i za panowania Jana Fryderyka lub Filipa II odbudowano go w stylu renesansowym z przeznaczeniem na książęcą rezydencję myśliwską. Po 1637 roku budynek stał się własnością gminy protestanckiej, która ulokowała w nim dom dla wdów po pastorach. W XVIII i XIX wieku dokonano przebudów wnętrza dworku.
Po generalnym remoncie budynku w 1934 roku ulokowany w nim został dom opiekuńczy dla matek z dziećmi oraz pomieszczania dla konfirmantów. Budynek przetrwał nienaruszony II wojnę światową, zdewastowano go po 1945 roku. W latach 1972-1975 przeprowadzono całościową renowację dworku. Obecnie mieści się w nim filia biblioteki publicznej.

</doc>
<doc id="3646377" url="https://pl.wikipedia.org/wiki?curid=3646377" title="Autostrada M49">
Autostrada M49

Autostrada M49 () – autostrada w Wielkiej Brytanii o długości 5 mil (8 km), tworząca połączenie autostrady M5 na zachód od Bristolu na węźle nr 18A z autostradą M4 na węźle nr 22 w sąsiedztwie mostu Second Severn Crossing (oficjalnie noszącym nazwę ""). Trasa powstała w tym samym czasie co most – w 1996 roku. Jest unikatowa pod względem dostępu – wjazd na nią możliwy jest wyłącznie z innej autostrady.
Przebieg drogi.
M49 rozpoczyna się na węźle 18A autostrady M5, skąd biegnie w kierunku północnym/północno-zachodnim aż do krańcowego węzła 22 autostrady M4, tuż przed mostem nad rzeką Severn. Trasa znacznie skraca czas podróży z i do doków Avonmouth, śródmieścia i południowych dzielnic Bristolu oraz południowo-zachodnich rejonów Anglii. W porównaniu z przejazdem uwzględniającym węzeł M4/M5 użycie M49 pozwala skrócić dystans o 6,2 mili (około 10 km). Dzięki dwupoziomowemu węzłowi z M4 arteria stanowi także obwodnicę zatłoczonego odcinka autostrady M5 między mostem Avonmouth Bridge a skrzyżowaniem z autostradą M4 w przypadku zamknięcia tej drugiej.
Pierwotne plany budowy zakładały powstanie węzła z drogą A403 w celu obsługi obszaru przemysłowego oraz miejscowości Severn Beach. Budowę węzła nr 1 rozpoczęto latem 2018 roku i ukończono w sierpniu 2020 r. Pomimo zakończenia prac nie jest on połączony z lokalnymi drogami, przez co nie można go wykorzystać do wjazdu na arterię.
Trasa ma anormalne oznaczenie z powodu położenia na południe od M4 i dlatego powinna mieć numer rozpoczynający się od 3.
Spór o połączenie węzła nr 1.
Po ukończeniu prac nad budową węzła nr 1 powstał spór o to, kto miałby wybudować łącznik z lokalnymi drogami. Konflikt początkowo wybuchł między przedsiębiorstwem państwowym Highways Agency, radą dystryktu South Gloucestershire oraz firmą Delta Properties, do której należą grunty położone w bezpośrednim sąsiedztwie. 
W lutym 2021 roku organ samorządowy zgodził się przeznaczyć milion funtów na pokrycie kosztów budowy brakującego połączenia, jednak do maja tego samego roku powstał deficyt w wysokości kolejnego miliona funtów. W lipcu 2021 r. konflikt był wciąż nierozwiązany.

</doc>
<doc id="3646378" url="https://pl.wikipedia.org/wiki?curid=3646378" title="Katedra w Chioggii">
Katedra w Chioggii

Katedra w Chioggii (wł. Cattedrale di Chioggia; oficjalna nazwa: Cattedrale Santa Maria Assunta di Chioggia – katedra Wniebowzięcia Najświętszej Maryi Panny w Chioggii) – rzymskokatolicki kościół w Chioggii, siedziba biskupa diecezji Chioggia.
Historia.
Historia Chioggii sięga czasów rzymskich. W czasach późniejszych dzięki swoim związkom z Republiką Wenecką otrzymała ona specjalne przywileje, a od XI wieku statuty miejskie, stanowiąc drugie co do ważności miasto Republiki.
Chioggia zyskała na znaczeniu, gdy w 1110 roku przeniesiono do niej biskupstwo z Malamocco. Wówczas w południowo-zachodnim narożniku miasta, obok bramy miejskiej rozpoczęto budowę katedry, zaplanowanej też jako miejsce przechowywania relikwii nowych patronów miasta, Świętych Feliksa i Fortunata. Katedrę zbudowano na fundamentach antycznej świątyni, o której wiadomości sięgają roku 1000 (a pochodzącej być może z VIII wieku), noszącej wezwanie Najświętszej Maryi Panny, Matki Bożej (wł. Santa Maria Madre di Dio).
Nowo wzniesiona katedra była świadectwem ówczesnej wielkości i bogactwa Chioggii. Została zbudowana na planie bazyliki typu rawenneńskiego, z długą nawą środkową, dwiema nawami bocznymi i półkolistą apsydą na wschodnim krańcu. Była w przybliżeniu współczesna zachowanej bazylice Sant'Eufemia w Grado i odbudowanej katedrze na Torcello, a dokładnie współczesna kościołowi San Donato na Murano. Plan katedry był bardzo podobny do planu bazyliki w Grado, miała ona 63 m długości i 45 m szerokości w transepcie. Był to ogromny, imponujący kościół na całej Lagunie Weneckiej, ustępujący tylko bazylice św. Marka w Wenecji.
W 1379 roku pod Chioggią rozegrała się bitwa morska pomiędzy Republiką Wenecką a Republiką Genui, w wyniku której miasto poniosło wielkie straty tracąc bezpowrotnie swoją dotychczasową świetność i znaczenie. Sama katedra uniknęła jednak większych zniszczeń, niezbędne okazały się jedynie drobne naprawy.
Katedra została zniszczona przez pożar w nocy z 25 na 26 grudnia 1623 roku.
Prace nad jej odbudową zlecono architektowi Baldassare Longhenie, który przedstawił projekt łączący w harmonijną całość dwa porządki koryncki i joński. Kamień węgielny pod odbudowę położył 15 sierpnia 1624 roku kanonik Pietro Morari. W ciągu trzech lat odbudowano konstrukcję zewnętrzną katedry. Pierwsza msza została odprawiona 21 września 1627 roku, kościół został pobłogosławiony i otwarty na stałe dla potrzeb kultu w 1648 roku, a jego konsekracja odbyła się 27 maja 1674 roku. W latach 1627–1671 odbudowano wnętrze świątyni, wzniesiono ołtarze i namalowano liczne obrazy, o wielkiej wartości artystycznej.
Wokół świątyni umieszczono 51 pionowych nagrobków i 34 poziome inskrypcje nagrobne.
Pod koniec XVII i na początku XVIII wieku położono nową posadzkę i udekorowano dwie kaplice boczne: Najświętszego Sakramentu i Świętych Patronów, zbudowano też drewniany chór w obszernym prezbiterium. Na ścianie zewnętrznej umieszczono marmurowe rzeźby Świętych Męczenników Feliksa i Fortunata, patronów miasta i diecezji Chioggia.
W 1988 roku runął fragment transeptu niszcząc część wyposażenia wnętrza. Zniszczenia naprawiono i katedrę ponownie otwarto dla wiernych w 1992 roku.
Architektura.
Wygląd zewnętrzny.
Katedra ma prostą fasadę z klasycystycznym portalem. Z jej lewej strony znajduje się XV-wieczny sarkofag i fontanna, zbudowana z kolumn, maszkaronów i herbów pochodzących z pierwotnej budowli. Z prawej strony znajduje się wydatna, XIV-wieczna dzwonnica z loggią na dzwony, nakryta ośmiobocznym bębnem, zwieńczonym kopułą. Z wysokiej na 64 m wieży roztacza się widok na miasto i lagunę.
Wnętrze.
Chrzcielnica.
Na ścianie w głębi lewej nawy znajduje się chrzcielnica, dzieło weneckiego artysty Alvise Tagliapietry. Jest ona jednym z arcydzieł, które zdobią katedrę. Wykonana pomiędzy 1700 i 1708 rokiem stanowi harmonijną kompozycję o treści religijnej, wzbogaconą motywami roślinnymi, charakterystycznymi dla sztuki barokowej. Przedstawia konstrukcję z fontanną w kształcie piramidy. Czasza chrzcielnicy, wsparta na marmurowej podstawie, jest przykryta pozłacaną miedzianą pokrywą. Za chrzcielnicą znajduje się płaskorzeźba przedstawiająca Chrzest Pański. W jej narożnikach zostały przedstawione symboliczne wyobrażenia cnót teologalnych. Na szczycie widnieje alegoria Wiary, ukazana jako postać kobieca, której oczy są częściowo przysłonięte welonem, co ma oznaczać niezdolność człowieka do przeniknięcia tajemnic boskich. Po lewej stronie znajduje się Miłość, przedstawiona jako matka, która troskliwie przytula swoje dzieci, a po prawej – Nadzieja, ukazana jako postać w pozycji siedzącej, z nogami wspartymi na potężnej kotwicy.
Ambona.
Ambona stanowi efekt współpracy pomiędzy Bartolomeo Cavalierim, głównym twórcą monumentalnej konstrukcji, znajdującej się przy środkowym, lewym pilastrze nawy głównej, a Domenico Negrim, twórcą marmurowych okładzin. Wykonana z białego marmuru karraryjskiego ambona jest wsparta na dwóch okazałych atlantach, inspirowanych sztuką Michała Anioła. Ambonę zdobią sceny przedstawiające Chrzest Jezusa, Jego wjazd do Jerozolimy, wypędzenie kupców ze świątyni, nocną rozmowę z Nikodemem i spotkanie z Marią Magdaleną. Ambonę wieńczy baldachim z pozłacanej miedzi, z umieszczonym centralnie herbem biskupa Antonio Grassiego oraz herbami te miasta Chioggia i podesty Pietra Sagredo po jego bokach, symbolizującymi współpracę pomiędzy Kościołem a władzą polityczną przy odbudowie katedry.
Ołtarz główny.
Ołtarz główny, dzieło architekta Alessandra Tremignona, stanowi zabytek wyjątkowej klasy artystycznej, należący do najcenniejszych dzieł rzeźbiarskiego wystroju katedry. Ustawiony centralnie na zakończeniu długiej nawy przyciąga od wejścia uwagę widza. Ma kształt dekoracyjnej Arki, ustawionej na wysokiej bazie. Symbolizuje dwa główne przedmioty kultu: kultu maryjny wyrażony w dedykacji świątyni (Wniebowzięcie Najświętszej Maryi Panny) oraz kult dwóch patronów miasta. Wystrój rzeźbiarski stołu ołtarzowego stanowią umieszczone pomiędzy małymi pilastrami panele (w liczbie 9) ze scenami z życia Maryi (od Zwiastowania o Wniebowzięcia) oraz obu Świętych Męczenników (od chwili ich aresztowania aż do gloryfikacji). Do ich wystroju użyto kamieni półszlachetnych, takich jak: agat, lapis lazuli, karneol i alabaster. Same pilastry ozdobione są z kolei pełnymi wdzięku, śpiewającymi puttami (w liczbie 11), przywołującymi na myśl te z katedry Santa Maria del Fiore dłuta Donatella.
Inne ołtarze.
Ołtarz Świętego Jana Chrzciciela został konsekrowany w 1674 roku. Tabernakulum wykonał nieznany wenecki rzeźbiarza na przełomie XVII i XVIII wieku. Obraz ołtarzowy, Chrzest Jezusa, namalował genueński artysta Francesco Rosa. Po prawej stronie, na piedestale, stoi drewniana statua Najświętszego Serca Pana Jezusa, dzieło rzeźbiarza Cadorina z 1904 roku. Ołtarz Wniebowzięcia Najświętszej Maryi Panny, dzieło Bartolomea Cavalieri z około 1677 roku, został konsekrowany w 1682 roku. Kolejnym ołtarzem jest XVII-wieczny ołtarz Świętego Michała Archanioła oraz Świętych Hieronima i Augustyna (lub Antoniego).
Posągi Świętych Męczenników Feliksa i Fortunata.
Najnowsze wyposażenie katedry stanowią aluminiowe posągi Świętych Męczenników Feliksa i Fortunata, będące dziełem rzeźbiarza Luigiego Tomaza (1980).

</doc>
<doc id="3646380" url="https://pl.wikipedia.org/wiki?curid=3646380" title="Aleksiej Lukjanuk">
Aleksiej Lukjanuk



</doc>
<doc id="3646381" url="https://pl.wikipedia.org/wiki?curid=3646381" title="Arkadij Inin">
Arkadij Inin

Arkadij Jakowlewicz Inin (ros. Арка́дий Я́ковлевич И́нин; ur. 3 maja 1938) – radziecki i rosyjski scenarzysta, prozaik i publicysta oraz aktor. Zasłużony Działacz Sztuk RFSRR.
Współpracownik „Litieraturnej Gaziety”. Absolwent wydziału scenariuszowego WGIK.

</doc>
<doc id="3646383" url="https://pl.wikipedia.org/wiki?curid=3646383" title="Władimir Brieżniew">
Władimir Brieżniew

Władimir Arkadjewicz Brieżniew (ros. Владимир Аркадьевич Брежнев, ur. 27 sierpnia 1931 w mieście Kamienskoje, obecnie Dnieprodzierżyńsk) – radziecki polityk.
Życiorys.
Z pochodzenia Rosjanin. W latach 1949–1951 był ślusarzem zakładu metalurgicznego w Dnieprodzierżyńsku, 1951–1955 studiował w Odeskim Instytucie Hydrotechnicznym, po czym pracował w truście Ministerstwa Budownictwa Transportowego ZSRR w Nachodce. Od 1959 w KPZR, od 1959 pracownik trustu „Jugozaptransstroj” Głównego Zarządu Budownictwa Kolejowego Powołża i Południa Ministerstwa Przemysłu Transportowego ZSRR, 1961–1968 zastępca szefa i szef zarządu budowlanego nr 150 tego trustu, a 1968–1975 zastępca zarządcy i zarządca tego trustu w Kijowie. Od 1975 zastępca ministra, 1983–1985 I zastępca ministra, a od maja 1983 do stycznia 1991 minister budownictwa transportowego ZSRR, 1986–1990 zastępca członka KC KPZR, od stycznia 1991 na emeryturze. Po rozpadzie ZSRR prezydent państwowej korporacji „Transstroj”, członek klubu społeczno-politycznego „Realisti"

</doc>
<doc id="3646385" url="https://pl.wikipedia.org/wiki?curid=3646385" title="Kasō taishō">
Kasō taishō

, skrót od – japoński program rozrywkowy, nadawany co pół roku przez NTV, w którym soliści lub grupy amatorów, łącząc charakteryzację, choreografię, teatr kabuki oraz kabaret tworzą krótkie formy teatralne, często z zabawnym przesłaniem w ciekawy sposób przedstawiając perspektywę. Po występie uczestnicy są oceniani przez panel 10 sędziów, a pod koniec każdego odcinka spośród uczestników z największą ilością punktów jest przyznawana nagroda Grand Prix. 
W 2003 zwycięzcą został skecz „Matrix Ping-Pong”, który okazał się hitem internetu. Program ten zainspirował wiele podobnych programów zazwyczaj nazywanych Masquerade lub Mascerade, nadawanych w Hongkongu, Malezji, Indonezji, Singapurze oraz Niemczech.

</doc>
<doc id="3646386" url="https://pl.wikipedia.org/wiki?curid=3646386" title="Yoon Jae-Young">
Yoon Jae-Young



</doc>
<doc id="3646388" url="https://pl.wikipedia.org/wiki?curid=3646388" title="Jurij Breżniew">
Jurij Breżniew

Jurij Leonidowicz Breżniew (ros. Ю́рий Леони́дович Бре́жнев, ur. 31 marca 1933 w mieście Kamieńskie, zm. 3 sierpnia 2013) – radziecki polityk.
Życiorys.
Syn Leonida Breżniewa. W 1955 ukończył Dniepropetrowski Instytut Metalurgiczny, w latach 1955–1957 pracował w fabryce im. Karla Liebknechta w Dniepropetrowsku, w latach 1957–1960 studiował we Wszechzwiązkowej Akademii Handlu Zagranicznego ZSRR.
Od 1957 w KPZR, od 1960 pracownik Ministerstwa Handlu Zagranicznego ZSRR, w latach 1976–1979 zastępca ministra, a między 1979 a 1983 I zastępca ministra handlu zagranicznego ZSRR. Od 3 marca 1981 do 25 lutego 1986 zastępca członka KC KPZR.
Pochowany na Cmentarzu Wagańkowskim w Moskwie.

</doc>
<doc id="3646390" url="https://pl.wikipedia.org/wiki?curid=3646390" title="Dureń (film)">
Dureń (film)

Dureń (, ) – rosyjski dramat filmowy z 2014 roku w reżyserii Jurija Bykowa, który również był autorem scenariusza. Film na arenie międzynarodowej został po raz pierwszy zaprezentowany na Międzynarodowym Festiwalu Filmowym w Locarno 9 sierpnia 2014, gdzie ubiegał się o nagrodę Złotego Lamparta. Natomiast pierwsza oficjalna prezentacja obrazu odbyła się 6 czerwca 2014 roku na festiwalu Kinotavr w Soczi.
Film zdobył 6 nagród: Jury Młodych, Nagroda Jury Ekumenicznego, Nagroda Specjalna, Srebrny Lampart (MFF w Locarno) oraz Grand Prix, Nagroda Publiczności (Sputnik – Festiwal Filmów Rosyjskich).
Treść.
Bohaterem dramatu jest młody hydraulik Dima Nikitin. Pewnej nocy w jego miejscowości, w hotelu robotniczym dochodzi do pozornie niegroźnej awarii wskutek pękania rur. Na miejscu Nikitin jednak odkrywa, że wielopiętrowy budynek grozi zawaleniem. Alarmuje odpowiednie służby, ale oficjele unikają wzięcia odpowiedzialności za skomplikowaną logistycznie operację. Przy okazji wychodzą na jaw ich wieloletnie zaniedbania, jawne nadużycia oraz wzajemne pretensje i osobiste animozje. Zdesperowany Dima postanawia działać na własną rękę dla uratowania mieszkańców budynku.
Obsada.
Główne role:

</doc>
<doc id="3646392" url="https://pl.wikipedia.org/wiki?curid=3646392" title="Smużka dońska">
Smużka dońska

Smużka dońska ("Sicista strandi") – gatunek ssaka z rodziny smużek (Sminthidae), występujący w Europie Wschodniej.
Zasięg występowania.
Smużka dońska występuje we wschodniej Ukrainie (obwód ługański) i południowo-zachodniej części europejskiej Rosji (regiony między Ukrainą a Wołgą na południe do północnego Kaukazu). Zachodnia granica zasięgu nie jest znana, przypuszczalnie przebiega wzdłuż rzeki Dniepr. 
Taksonomia.
Gatunek po raz pierwszy naukowo opisał w 1931 roku rosyjski zoolog Aleksandr Formozow nadając mu nazwę "Sicista montana strandi". Holotyp pochodził z wsi Uczkułan, na wysokości 2100 m n.p.m., w Wielkim Kaukazie, w Karaczajo-Czerkiesji, w Rosji. 
"S. strandi" należy do północnej grupy gatunkowej. Jest gatunkiem siostrzanym smużki leśnej ("Sicista betulina"), odróżnia ją przede wszystkim kariotyp. Potrzebne są dalsze badania, aby stwierdzić, czy są to faktycznie oddzielne gatunki. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 65,6–77 mm, długość ogona 85–101,2 mm, długość ucha 9–14 mm, długość tylnej stopy 16–19 mm; masa ciała 9,5–13,2 g. 
Biologia.
Gryzoń ten zamieszkuje tereny zalewowe w południowej części strefy lasów, zamieszkuje stepy i lasostepy w obszarach górskich. Występuje do wysokości 2100 m n.p.m. Smużka dońska prowadzi naziemny, samotny tryb życia. Żywi się nasionami, jagodami i owadami. Zimą hibernuje, rozmnaża się raz w roku po przebudzeniu ze snu zimowego.
Populacja.
Gryzoń nie jest pospolity, ale zamieszkuje duży obszar i nie stwierdzono spadku jego liczebności. Jest uznawany za gatunek najmniejszej troski. Na obszarach występowania smużki dońskiej zachodzą niekorzystne dla niej zmiany, skutkujące utratą sprzyjającego środowiska, ale nie stanowią one obecnie zagrożenia dla gatunku.

</doc>
<doc id="3646394" url="https://pl.wikipedia.org/wiki?curid=3646394" title="Sicista strandi">
Sicista strandi



</doc>
<doc id="3646395" url="https://pl.wikipedia.org/wiki?curid=3646395" title="Sicista severtzovi">
Sicista severtzovi



</doc>
<doc id="3646396" url="https://pl.wikipedia.org/wiki?curid=3646396" title="Nora (Ibsen)">
Nora (Ibsen)



</doc>
<doc id="3646400" url="https://pl.wikipedia.org/wiki?curid=3646400" title="Marius Lindvik">
Marius Lindvik

Marius Lindvik (ur. 27 czerwca 1998 w Oslo) – norweski skoczek narciarski, reprezentant klubu Rælingen Skiklubb. Indywidualny mistrz olimpijski z 2022 ze skoczni dużej. Indywidualny mistrz świata w lotach narciarskich i brązowy medalista w drużynie z 2022. Srebrny medalista Mistrzostw Świata w Narciarstwie Klasycznym 2023 w drużynie męskiej. Mistrz świata juniorów z 2018, drużynowy złoty medalista z 2018 w konkursie mieszanym, a także srebrny z 2016 i brązowy z 2018 w drużynie męskiej. Indywidualny srebrny i drużynowy brązowy medalista Zimowych Igrzysk Olimpijskich Młodzieży 2016. Trzeci zawodnik klasyfikacji generalnej Pucharu Świata 2021/2022. Zwycięzca Pucharu Kontynentalnego 2017/2018, trzeci zawodnik klasyfikacji generalnej w sezonie 2018/2019.
Przebieg kariery.
Lata 2014–2017.
W grudniu 2014 zadebiutował w FIS Cup, w konkursach rozgrywanych w Notodden zajmując kolejno 12. i 10. miejsce. Wystąpił w zawodach skoków narciarskich na Zimowym Olimpijskim Festiwalu Młodzieży Europy 2015, gdzie indywidualnie zajął 18. miejsce, natomiast drużynowo piątą lokatę.
Jego pierwsze starty w Pucharze Kontynentalnym miały miejsce w sezonie 2015/2016. We wrześniu 2015, w ramach letniej części cyklu zdobył pierwsze punkty, zajmując 11. miejsce. W zawodach Pucharu Świata debiutował 5 grudnia 2015 roku w Lillehammer, zajmując 32. miejsce w pierwszym konkursie indywidualnym. 16 lutego 2016 zdobył srebrny medal w konkursie indywidualnym skoków narciarskich na Zimowych Igrzyskach Olimpijskich Młodzieży 2016, a także brązowy w sztafecie mieszanej. 24 lutego zajął 2. pozycję w drużynowym konkursie mężczyzn na Mistrzostwach Świata Juniorów w Narciarstwie Klasycznym 2016. Indywidualnie zajął 15. miejsce.
W sezonie 2016/2017 w Pucharze Kontynentalnym najwyżej klasyfikowany był na 4. pozycji. Wystąpił na Mistrzostwach Świata Juniorów 2017, zajmując 16. miejsce indywidualnie oraz 4. i 12. w zawodach drużynowych.
Lata 2017–2019.
W sezonie 2017/2018 Pucharu Kontynentalnego 11 razy stawał na podium, wygrywając 4 konkursy. Zwyciężył w klasyfikacji generalnej tego cyklu. 28 stycznia 2018 zdobył pierwsze punkty Pucharu Świata: po pierwszej serii konkursu w Zakopanem znajdował się na 2. pozycji, a ostatecznie zawody ukończył na 8. miejscu. W trakcie sezonu jeszcze trzykrotnie zdobywał punkty cyklu. W rywalizacji skoczków narciarskich na Mistrzostwach Świata Juniorów w Narciarstwie Klasycznym 2018 odniósł zwycięstwo w konkursie indywidualnym, a na podium stanął także w zmaganiach drużynowych – w rywalizacji mężczyzn zdobył brązowy medal, a wśród mikstów złoty.
W 2018 zadebiutował w Letnim Grand Prix, trzykrotnie zajmując miejsca w drugiej dziesiątce. W sezonie 2018/2019 Pucharu Kontynentalnego sześciokrotnie zwyciężył i dwa razy zajął 3. miejsce. W klasyfikacji generalnej cykl zakończył na 3. pozycji. W Pucharze Świata najwyżej klasyfikowany był na 13. miejscu: w zawodach w Engelbergu oraz w rozgrywanym w ramach Raw Air 2019 konkursie w Lillehammer.
Sezon 2019/2020.
Zajął 2. miejsce w kończących Letnie Grand Prix 2019 zawodach w Klingenthal, w dwóch innych również znalazł się w pierwszej dziesiątce. W drugim konkursie sezonu 2019/2020 Pucharu Świata, rozgrywanym w Ruce, początkowo miał być sklasyfikowany na 2. pozycji, został jednak zdyskwalifikowany za nieregulaminowy kombinezon. Ostatecznie po raz pierwszy stanął na podium indywidualnych zawodów cyklu 15 grudnia 2019 w Klingenthal, gdzie zajął 3. lokatę. W dalszej części sezonu regularnie zajmował miejsca w pierwszej dziesiątce. 1 stycznia 2020 w Garmisch-Partenkirchen odniósł pierwsze w karierze zwycięstwo w cyklu. W ramach 68. Turnieju Czterech Skoczni zwyciężył również 3 dni później w Innsbrucku, a także był 3. w Bischofshofen oraz 10. w Oberstdorfie. W całym turnieju zajął 2. pozycję, przegrywając jedynie z Dawidem Kubackim.
W kolejnych zawodach Pucharu Świata rozgrywanych w styczniu 2020 najwyżej klasyfikowany był na 6. miejscu, w Zakopanem. W lutym na podium cyklu stanął raz, zajmując 2. miejsce w Willingen. W marcu najwyżej znalazł się na 4. miejscu, w pierwszym konkursie w Lillehammer, a Raw Air 2020 ukończył na 3. pozycji. W klasyfikacji generalnej Pucharu Świata 2019/2020 znalazł się ostatecznie na 7. miejscu z 906 punktami.
Sezon 2020/2021.
W ramach sezonu 2020/2021 Pucharu Świata po raz pierwszy na podium stanął 6 grudnia 2020 w drugim konkursie w Niżnym Tagile, gdzie zajął 3. miejsce. Był początkowo zgłoszony do startu na Mistrzostwach Świata w Lotach Narciarskich 2020, został jednak wycofany z tych zawodów. W ramach 69. Turnieju Czterech Skoczni zajął 3. pozycję w Oberstdorfie i 2. w Bischofshofen. W pozostałych konkursach nie wystąpił przez ból zęba, w związku z którym był hospitalizowany.
17 stycznia 2021 zwyciężył w konkursie Pucharu Świata w Zakopanem, a 13 lutego na tej samej skoczni zajął 3. miejsce. Wystąpił na Mistrzostwach Świata w Narciarstwie Klasycznym 2021. Indywidualnie zajął 14. pozycję na skoczni normalnej i 6. na dużej, a w drużynie męskiej zajął 6. miejsce. Sezon Pucharu Świata zakończył na 10. lokacie w klasyfikacji generalnej z 612 punktami.
Sezon 2021/2022.
Cztery konkursy Letniego Grand Prix 2021 ukończył w pierwszej dziesiątce, w tym dwa na podium – był 2. i 3. we wrześniowych zawodach we Szczuczyńsku.
W grudniu 2021 trzykrotnie stawał na podium indywidualnych zawodów Pucharu Świata – zajął 2. miejsce w Wiśle, a także 3. w drugim konkursie w Klingenthal oraz drugim konkursie w Engelbergu. Zawody 70. Turnieju Czterech Skoczni ukończył na 4., 4., 2. i 10. pozycji i w całym turnieju zajął 2. miejsce. Po jego zakończeniu zwyciężył w konkursie Pucharu Świata w Bischofshofen. W styczniu 2022 na podium cyklu stawał również w Zakopanem, gdzie zwyciężył, a także w Willingen, gdzie zajął 3. i 1. lokatę. Wystąpił na Zimowych Igrzyskach Olimpijskich 2022, na których zdobył złoty medal w konkursie indywidualnym na skoczni dużej. Na skoczni normalnej był 7., w drużynie mieszanej 8., a w zespole męskim zajął 4. miejsce.
W ramach Raw Air 2022 zwyciężył w pierwszym konkursie w Oslo. Wystartował na Mistrzostwach Świata w Lotach Narciarskich 2022. Zdobył na nich złoty medal w konkursie indywidualnym, a także brązowy w drużynowym, w którym wystąpił wraz z Johannem André Forfangiem, Danielem-André Tande i Halvorem Egnerem Granerudem. Na zakończenie sezonu 2021/2022 Pucharu Świata wygrał konkurs w Planicy. Znalazł się na 3. pozycji w klasyfikacji generalnej cyklu z 1231 punktami.

</doc>
<doc id="3646402" url="https://pl.wikipedia.org/wiki?curid=3646402" title="Rajmund Masłowski">
Rajmund Masłowski

Rajmund Masłowski (ur. w 1825 w Warszawie, zm. 1897 w Radomiu) – polski prawnik, naczelnik okręgu chęcińskiego w okresie powstania styczniowego.
Życiorys.
Z zawodu prawnik. Pochodził ze zubożałej rodziny szlacheckiej, herbu Samson, wywodzącej się z ziemi wieluńskiej. Był synem Józefa i Józefy z Bieleckich, bratem Eleonory, Gracjana, Edwarda i Jana. Żonaty od 1850 z Walerią z Danilewiczów (1827–1869) Jego teściem był Wincenty Danilewicz – szwoleżer w kampanii napoleońskiej. Był ojcem Bolesława (1851–1928), Stanisława (1853–1926), Zdzisława, Mieczysława (budowniczy zm. 1928) i Władysława. Masłowscy używali przydomku „Watta” i pisali się „z Rudy” (Z. Gloger w swej "Geografii historycznej ziem dawnej Polski" podaje za Długoszem, że pierwszą stolicą ziemi wieluńskiej była Ruda, zanim wybrano dogodniej położony Wieluń).
Po odbyciu w latach 1837–1843 nauki szkolnej w Warszawie, ukończył w latach 1843–1845 „Warszawskije Juridiczeskije Kursy” (Uniwersytet Warszawski był zamknięty po upadku Powstania listopadowego). Po odbyciu aplikacji w okresie 1846–1849 otrzymał (1 kwietnia 1850) pierwszą nominację na p.o. podpisarza Sądu Pokoju Okręgu Włodawskiego we Włodawie, gdzie przebywał do roku 1856.
Następnie wielokrotnie awansował zmieniając wraz z rodziną miejsce zamieszkania. Włodawa była jedną z wielu miejscowości, w których znajdował zatrudnienie. W roku 1856 przeniósł się stamtąd do Garwolina, gdzie pełnił funkcję pisarza sądu pokoju. W latach 1858–1865 zamieszkiwał w Chęcinach, gdzie awansował na „podprokuratora Sądu Policji Poprawczej Wydziału Jędrzejowskiego w Chęcinach z płacą etatową 575 rs. rocznie i obowiązkiem złożenia egzaminu sądowego wyższego w ciągu roku”. Tam właśnie uczestniczył w powstaniu styczniowym 1863 roku jako naczelnik okręgu chęcińskiego. Do jego zadań należało organizowanie dostaw broni i amunicji i jej magazynowanie, zapewnienie transportu (furażu), opieka nad rannymi. W połowie 1864 roku został aresztowany i osadzony w więzieniu w Kielcach, gdzie spędził około 6 miesięcy. Uwolniony, jak świadczą dokumenty, 31 grudnia 1864 dzięki interwencji żony Walerii w Kielcach u gen. Czengiery – Węgra w służbie carskiej.
W marcu 1865 otrzymał nominację na „obrońcę Prokuratorii w Królestwie, a zarazem patrona przy Trybunale Cywilnym w Kaliszu”, gdzie spędził lata 1865–1871. W tym czasie stawał również w tamtejszym Sądzie Duchownym w sprawach małżeńskich, do czego upoważnił go Konsystorz Generalny Kaliski. W tym okresie łączyły go bliskie kontakty z miejscowym środowiskiem kulturalnym, jak na przykład z Tytusem Maleszewskim, a zwłaszcza z rodziną Marii Konopnickiej zamieszkałą wówczas w pobliskim Bronowie. Wiązał się on niewątpliwie ze znajomością z ojcem poetki Józefem Wasiłowskim, starszym kolegą Rajmunda, który również był obrońcą w Prokuratorii Generalnej w Kaliszu. Przyjaźń z Konopnickimi trwała i w późniejszch latach, kiedy Rajmund Masłowski zamieszkiwał w Warszawie. Został tam bowiem przeniesiony służbowo w 1871 roku na analogiczne stanowisko obrońcy Prokuratorii i patrona Trybunału, zaś Konopnicka wraz z dziećmi znalazła się tam w 1877 roku.
Zmarł w Radomiu jesienią 1897 roku jako emerytowany radca Prokuratorii Królestwa Polskiego.

</doc>
<doc id="3646403" url="https://pl.wikipedia.org/wiki?curid=3646403" title="Franz Georg von Glasenapp">
Franz Georg von Glasenapp

Franz Georg von Glasenapp (ur. 18 stycznia 1857 w Łobzie, zm. 15 sierpnia 1914 w Poczdamie) – pruski generał-porucznik, dowódca niemieckich oddziałów kolonialnych w Naczelnym Dowództwie Sił Ochrony (Oberkommando der Schutztruppen), kawaler Orderu Orła Czerwonego. Od roku 1874 pełnił służbę wojskową w armii pruskiej. 
Rodzina.
Franz Georg (George Emil Wilhelm Franz) wywodził się z pomorskiego rodu szlacheckiego von Glasenapp, którego początki sięgają XIII w. Nazwisko to pojawia się po raz pierwszy na Pomorzu w dokumencie wystawionym w dniu 5 kwietnia 1287 roku, przez biskupa kamieńskiego Hermana von Gleichen. Dokument dotyczy nadania mieszczanom kołobrzeskim połowy gruntów we wsi Niekanin, które wcześniej należały do Wilhelma von Glasenapp i jego synów Luberta (Lubbona) i Bertolda. Ojciec i matka generała wywodzili się z rodu von Glasenapp. Ojcem generała był Friedrich George Julius von Glasenapp (1819-1891), a matką Carolina Emma Therese von Glasenapp (1824-1898). Generał miał siostrę, Willi Maria Agnes Franziska Emilie (1855-1898), która zmarła w tym samym roku co jej matka. W roku 1891 Franz poślubił Margarethe Calandrelli z którą nie miał dzieci.
Kariera wojskowa.
Przebieg kariery wojskowej:
Bibliografia.
 

</doc>
<doc id="3646404" url="https://pl.wikipedia.org/wiki?curid=3646404" title="Autostrada M271">
Autostrada M271

Autostrada M271 (ang. "Motorway M271", a także "Nursling Spur Motorway") – autostrada w Wielkiej Brytanii o długości 3 mil (4,8 km), znajdująca się w pobliżu Southampton w Hampshire (Anglia). Budowana w latach 1973 – 1975. Stanowi część drogi z autostrady M27 do portu w Southampton.
Przebieg drogi.
Autostrada rozpoczyna się w Redbridge niedaleko Totton na dwupoziomowym węźle z A35, skąd jako sześciopasowa droga (dwie jezdnie po trzy pasy ruchu) biegnie na północ. Na pierwszym węźle przekształca się w drogę o przekroju czteropasowym (2x2) i biegnie na wschód od Hillyfields. Po 1 mili (1,6 km) krzyżuje się z autostradą M27 na węźle sterowanym sygnalizacją świetlną. Autostrada kończy się jedną milę na północ od węzła z M27, tym razem na rondzie z drogą A3057 w pobliżu Upton.
Arteria posiada kilka cech niespełniających norm dla brytyjskich autostrad, m.in. ostry zakręt na południowym końcu oraz brak osobnych łącznic na węźle z M27. Długofalowy Plan Transportowy hrabstwa Hampshire z perspektywą do 2026 roku wskazuje na zapotrzebowanie powstania łącznika trasy M271 z drogą krajową A33 w kierunku portu Southampton poprzez wielopoziomowy węzeł drogowy.

</doc>
<doc id="3646407" url="https://pl.wikipedia.org/wiki?curid=3646407" title="Karen Brutenc">
Karen Brutenc

Karen Nersesowicz Brutenc (, 1924-2017) – radziecki działacz partyjny i orientalista narodowości ormiańskiej.
Odd 1945 był członkiem WKP(b), ukończył Azerbejdżański Państwowy Instytut Medyczny, Azerbejdżański Uniwersytet Państwowy i Akademię Nauk Społecznych przy KC KPZR. Doktor nauk historycznych, kandydat nauk filozoficznych, profesor. W latach 1946-1950 pracował jako lekarz. Od 1950 funkcjonariusz partyjny, 1961-1976 pracownik aparatu KC KPZR, 1976-1986 zastępca kierownika, a 1986-1991 I zastępca kierownika Wydziału Międzynarodowego KC KPZR, 1986-1990 zastępca członka KC KPZR. Pochowany na Cmentarzu Kuncewskim w Moskwie.

</doc>
<doc id="3646408" url="https://pl.wikipedia.org/wiki?curid=3646408" title="Siergiej Zajkow">
Siergiej Zajkow

Siergiej Zajkow (kaz. "Сергей Зайков"; ur. 23 września 1987) – kazachski lekkoatleta specjalizujący się w biegu na 400 metrów. Wielokrotny medalista halowych imprez kontynentalnych. Jego rekordem życiowym na 400 metrów jest czas 45,67s osiągnięty 18 czerwca 2012 w Ałmaty w Kazachstanie.

</doc>
<doc id="3646410" url="https://pl.wikipedia.org/wiki?curid=3646410" title="Na Kunsztach">
Na Kunsztach



</doc>
<doc id="3646413" url="https://pl.wikipedia.org/wiki?curid=3646413" title="Łemkowska Watra na Obczyźnie">
Łemkowska Watra na Obczyźnie

Łemkowska Watra na Obczyźnie ("watra" to "ognisko") lub Watra na Czużyni (łemk.: "Лемківска Ватра нa Чужыні в Михалові") – cykliczna, coroczna impreza kulturalna, gromadząca społeczność łemkowską głównie z Dolnego Śląska, ale i z całego świata. Po raz pierwszy została zorganizowana w 1980 r.
Odbywa się co roku w pierwszy weekend sierpnia w Michałowie. Watra trwa trzy dni – piątek, sobota i niedziela. Składa się z występów zespołów folklorystycznych (reprezentujących różne grupy etniczne, nie tylko łemkowskie), spotkań z twórcami, pokazów filmów dokumentalnych, warsztatów, wystaw. 
Jest organizowana przez Stowarzyszenie Łemków. Celem Watry jest prezentacja nie tylko metamorfozy i kultywowania kultury łemkowskiej, ale szerzej kultury rusińskiej z całej Europy i świata. Watra w Michałowie ma charakter specyficznie łemkowski, a nie ukraiński i tym różni się od Watry w Zdyni, organizowanej przez Zjednoczenie Łemków.

</doc>
<doc id="3646414" url="https://pl.wikipedia.org/wiki?curid=3646414" title="Lidija Bryzga">
Lidija Bryzga

Lidija Dmitrijewna Bryzga (ros. Лидия Дмитриевна Брызга, ur. 6 maja 1943, zm. 14 maja 2014) – radziecka robotnica i działaczka komunistyczna, Bohater Pracy Socjalistycznej (1981).
Z pochodzenia Białorusinka. Ukończyła szkołę średnią, od 1959 pracowała w kołchozie, od 1985 była operatorką dojenia maszynowego w kołchozie-kombinacie "Pamjat' Iljicza" w rejonie brzeskim. Od 1975 w KPZR, 1981-1986 członek Centralnej Komisji Rewizyjnej KPZR, 1986-1987 zastępca członka, a 1987-1990 członek KC KPZR. W 1981 otrzymała tytuł Bohatera Pracy Socjalistycznej i Order Lenina. Odznaczona także Orderem Rewolucji Październikowej i Orderem Znak Honoru.

</doc>
<doc id="3646417" url="https://pl.wikipedia.org/wiki?curid=3646417" title="Diecezja Khunti">
Diecezja Khunti

Diecezja Khunti – diecezja rzymskokatolicka w Indiach. Została utworzona w 1995 z terenu archidiecezji Ranchi.

</doc>
<doc id="3646425" url="https://pl.wikipedia.org/wiki?curid=3646425" title="Diecezja Port Blair">
Diecezja Port Blair

Diecezja Port Blair – diecezja rzymskokatolicka w Indiach. Została utworzona w 1984 z terenu archidiecezji Ranchi.

</doc>
<doc id="3646427" url="https://pl.wikipedia.org/wiki?curid=3646427" title="Þórólfur Beck">
Þórólfur Beck

Þórólfur Beck (ur. 21 stycznia 1940 w Reykjavíku, zm. 30 listopada 1999 tamże) – islandzki piłkarz występujący na pozycji napastnika.
Kariera klubowa.
Þórólfur karierę rozpoczynał w zespole Reykjavíkur. Występował tam w latach 1958-1961 i w tym czasie zdobył z klubem dwa mistrzostwa Islandii (1959, 1961) oraz dwa Puchary Islandii (1960, 1961). W sezonach 1959, 1960 oraz 1961 zostawał także królem strzelców Úrvalsdeild. W 1961 roku przeszedł do szkockiego St. Mirren. Spędził tam trzy lata, a potem odszedł do innego szkockiego zespołu, Rangers. W 1966 roku zdobył z nim Puchar Szkocji. W tym samym roku przeniósł się do francuskiego FC Rouen. Występował tam w sezonie 1966/1967. Następnie grał w amerykańskim St. Louis Stars, gdzie w 1967 roku zakończył karierę.
Kariera reprezentacyjna.
W reprezentacji Islandii Þórólfur zadebiutował 26 września 1959 w przegranym 2:4 meczu eliminacji Letnich Igrzysk Olimpijskich 1960 z Danią, w którym strzelił także gola. W latach 1959-1969 w drużynie narodowej rozegrał 20 spotkań i zdobył 4 bramki.

</doc>
<doc id="3646428" url="https://pl.wikipedia.org/wiki?curid=3646428" title="Jurij Bykow">
Jurij Bykow

Jurij Anatoljewicz Bykow (; ur. 15 sierpnia 1981 w Nowomiczurinsku) – rosyjski reżyser, scenarzysta i aktor.
Najbardziej rozpoznawalny z filmów pt. "Dureń" (2014), "Major" (2013) oraz "Żyć" (2010), gdzie był jednocześnie reżyserem i scenarzystą.
Absolwent Wszechrosyjskiego Państwowego Uniwersytetu Kinematografii im. S.A. Gierasimowa w Moskwie w 2005 roku.

</doc>
<doc id="3646436" url="https://pl.wikipedia.org/wiki?curid=3646436" title="Władimir Kuzniecow (scenarzysta)">
Władimir Kuzniecow (scenarzysta)

Władimir Iowicz Kuzniecow (ros. Владимир Иович Кузнецов; ur. 14 maja 1924, zm. 23 sierpnia 2005 w Moskwie) – radziecki i rosyjski scenarzysta. Jeden z czołowych twórców gatunku sensacyjnego. 

</doc>
<doc id="3646442" url="https://pl.wikipedia.org/wiki?curid=3646442" title="Bell Canyon">
Bell Canyon

Bell Canyon – census-designated place w Hrabstwie Ventura w San Fernando Valley. Zamieszkany przez zamożną ludność obszar niemunicypalny położony niedaleko West Hills, w zachodniej części San Fernando Valley, w górach Simi.
Historia.
Współczesne badania archeologiczne dowodzą, że w kanionie około 8000 lat temu żyli rdzenni Amerykanie z plemienia Chumash. Obok nich na tych ziemiach żyły plemiona Tongva i Tataviam.
Geografia i środowisko.
Przez obszar przepływa Bell Creek – dopływ rzeki Los Angeles, pełniący istotną rolę w życiu wielu dzikich zwierząt takich jak jelenie, kojoty, jastrzębie, wiewiórki, lisy, dzięcioły i przepiórki. Bell Canyon jest ważnym korytarzem migracji zwierząt w górach Simi, łączącym Góry Santa Monica z górami Santa Susana.
Znajduje się tu wiele szlaków pieszych i konnych, z których część przebiega w otwartym rezerwacie "Upper Las Virgenes Canyon Open Space Preserve Park" (1200 ha) i "Bell Canyon Park".

</doc>
<doc id="3646443" url="https://pl.wikipedia.org/wiki?curid=3646443" title="Badama">
Badama

Badama (arab. بداما) – miasto w Syrii, w muhafazie Idlib. W 2004 roku liczyło 4162 mieszkańców.

</doc>
<doc id="3646446" url="https://pl.wikipedia.org/wiki?curid=3646446" title="Borůvkový vrch">
Borůvkový vrch

Borůvkový vrch – wzniesienie o wysokości 859 m n.p.m. w Czechach Górach Złotych w Sudetach Wschodnich, leżące na granicznym grzbiecie Gór Złotych, oddzielającym Polskę od Czech.
Położenie.
Wzniesienie położone w południowo-zachodniej części Gór Złotych na obszarze Czech, w pobliżu granicy polsko-czeskiej. Wznosi się między wzniesieniami: Siwa Kopa po północno-wschodniej stronie oraz Špičák (Góry Złote) po południowo-wschodniej stronie, około 1,2 km, na południowy wschód od centrum miejscowości Nowy Gierałtów.
Fizjografia.
Wzniesienie w głównym grzbiecie granicznym o wydłużonym w kierunku północno-wschodnim kopulastym kształcie z wyrazistym wierzchołkiem oraz nieregularnej rzeźbie i ukształtowaniu o stromych zboczach. Zachodnie zbocze ostro opada w kierunku doliny Górnej Białej Lądeckiej. Północno-zachodnie grzbietowe zbocze opada wzdłuż granicy do niższego o 69 m wzniesienia Siwa Kopa (790 m n.p.m.) od którego oddzielone jest niewielkim płytkim siodłem. Na południe zbocze nieznacznie opada do niewielkiego siodła oddzielającego od wyższych wzniesień: Czartowiec i Špičák. Wzniesienie na północno-wschodnim zboczu wyraźnie podkreślają dwie doliny górskich potoków. Wzniesienie zbudowane ze skał metamorficznych, należących do jednostki geologicznej metamorfiku Lądka i Śnieżnika głównie z gnejsów gierałtowskich, fyllitów i amfibolitów oraz łupków krystalicznych. Zbocza wzniesienia pokrywa niewielka warstwa młodszych osadów glin, żwirów, piasków i lessów z okresu zlodowaceń plejstoceńskich i osadów powstałych w chłodnym, peryglacjalnym klimacie. Cała powierzchnia wzniesienia porośnięta jest w większości naturalnym lasem mieszanym regla dolnego, a w partiach szczytowych świerkowym regla górnego z niewielką domieszką drzew liściastych. Wzniesienie pod koniec XX wieku dotknęły zniszczenia wywołane katastrofą ekologiczną w Sudetach. Położenie wzniesienia, kształt oraz wyraźny szczyt czynią wzniesienie rozpoznawalnym w terenie.
Turystyka.
Zachodnim zboczem poniżej szczytu prowadzą szlaki turystyczne:

</doc>
<doc id="3646448" url="https://pl.wikipedia.org/wiki?curid=3646448" title="Willys M38A1">
Willys M38A1

Willys M38A1 – wojskowy samochód osobowo-terenowy konstrukcji amerykańskiej, z lat 50. XX wieku.
Historia.
W 1950 roku na wyposażenie armii amerykańskiej wprowadzono samochód terenowy Willys M38 (Willys MC), wywodzący się wprost z konstrukcji drugowojennego Willysa MB. Nie spełnił on jednak wszystkich oczekiwań, gdyż silnik o mocy 60 KM, jak w poprzedniku, przy zwiększonej masie samochodu i większych kołach, nie zapewniał wystarczającej dynamiki i zdolności pokonywania wzniesień. Dlatego firma Willys-Overland opracowała nowy samochód o oznaczeniu fabrycznym Willys MD, wyposażony w produkowany od 1950 roku silnik Hurricane (znany też jako F-head), o mocy 72 KM. Prototyp wersji wojskowej nosił oznaczenie M38E1. Samochód został zaakceptowany przez siły zbrojne USA pod oznaczeniem M38A1 i był produkowany w latach 1952-1958. Odpowiednikiem na rynek cywilny był Willys CJ5.
Zachowując generalnie układ konstrukcyjny poprzednika, M38A1 miał zwiększony rozstaw osi (81 cali) i nowe powiększone nadwozie, o bardziej zaokrąglonych liniach i błotnikach przednich wtopionych w ściany boczne. Nadwozie było odkryte, z wycięciami ścian zamiast drzwi, z szybą przednią składaną na maskę i brezentowym dachem rozpinanym na stelażu. Atrapa chłodnicy była charakterystyczna dla jeepów Willysa, pionowa, płaska, tłoczona z blachy, z 7 pionowymi szczelinami; w stosunku do modelu M38 zastosowano reflektory wpuszczane zamiast montowanych na zewnątrz. Zastosowano takie same koła 7,00x16, jak w M38.
Specjalną wersją uzbrojoną był M38A1C, przenoszący działo bezodrzutowe 106 mm M40A1, zamontowane obrotowo z tyłu na podstawie M79. Mogło być też demontowane i stawiane na ziemi. Szyba przednia była podzielona na dwie części, między którymi spoczywała lufa działa w pozycji marszowej. W tej wersji z tyłu nadwozia mógł być mocowany dodatkowy kosz z siatki, a koło zapasowe było przenoszone pionowo na prawym przednim błotniku.
Produkowano też lekki ambulans M170 dla 3 noszy lub 6 siedzących rannych. Model ten standardowo miał pełne boczne ściany i dach z brezentu, z okienkami. Dwie pary noszy były po prawej stronie, w dwóch poziomach, a trzecie były za siedzeniem kierowcy, wystając do tyłu. Rozstaw osi był zwiększony do 101 cali (2565 mm), a zbiornik paliwa do 20 galonów (75,7 l)
Samochód był produkowany także na licencji w Kanadzie jako M38A1CDN. W armii amerykańskiej następcą był M151 MUTT.

</doc>
<doc id="3646450" url="https://pl.wikipedia.org/wiki?curid=3646450" title="Nikita Bubnowski">
Nikita Bubnowski



</doc>
<doc id="3646454" url="https://pl.wikipedia.org/wiki?curid=3646454" title="Herbert Henry Dow">
Herbert Henry Dow

Herbert Henry Dow (ur. 26 lutego 1866 w Belleville, zm. 15 października 1930 w Midland) – amerykański przemysłowiec, przedsiębiorca, chemik i wynalazca. Właściciel ponad 90 patentów. Założyciel Dow Chemical Company (1897). Znany ze zwycięskiej walki z niemieckim kartelem chemicznym.
Życiorys.
Młodość.
Urodził się 26 lutego 1866 w Belleville w stanie Ontario w Kanadzie jako najstarsze dziecko amerykańskich imigrantów z Derby w stanie Connecticut, Josepha Henry’ego Dowa (wynalazcy i inżyniera-mechanika) i jego żony Sary Bunnell. Sześć tygodni po jego narodzinach powrócili do rodzinnego Derby. W 1878 przeprowadzili się do Cleveland w stanie Ohio z powodu zatrudnienia Josepha przez Derby Shovel Manufacturing Company.
Bardzo szybko się uczył. Często pomagał ojcu w rozwiązywaniu problemów technicznych. Wynalazł inkubator dla kurzych jaj zanim skończył 12 lat.
Po maturze zdanej w 1884, studiował na Case School of Applied Science. Został członkiem bractwa Phi Kappa Psi. Prowadził specjalistyczne badania nad składem chemicznym solanek w Ohio i okolicach. Odkrył, że próbki solanki z Canton w Ohio i z Midland w Michigan były bardzo bogate w brom, który wówczas był podstawowym składnikiem leków oraz był szeroko stosowany w przemyśle fotograficznym. Po ukończeniu studiów w 1888, pracował przez rok w Huron Street Hospital College w Cleveland i kontynuował badania nad wydobyciem z solanek substancji chemicznych.
Kariera.
W 1889 otrzymał swój pierwszy patent, na uproszczony i bardziej opłacalny proces otrzymywania bromu. Szybko założył własną firmę, która zbankrutowała w ciągu niecałego roku. Jego współpracownicy byli pod wrażeniem jego pracy i w 1890 pomogli mu założyć Midland Chemical Company w Midland. Na początku 1891 wynalazł metodę otrzymywania bromu z wykorzystaniem elektrolizy do utlenienia bromków do wolnego bromu (proces Dowa).
Założenie Dow Chemical Company.
Chciał rozszerzyć swoje badania nad elektrolizą w celu uzyskania innych substancji chemicznych. Jego sponsorzy nie zaaprobowali kontynuowania badań i zwolnili go z firmy. Pomimo tego dalej prowadził prace i rozwinął proces produkcji chloru i wodorotlenku sodu z chlorku sodu.
Na dalszą działalność zdobył fundusze od sponsorów w Cleveland, rodziny, przyjaciół i kolegów z uczelni. W 1895 przeprowadził się z rodziną do Ohio, gdzie założył Dow Process Company, by rozwijać mechanizmy swojego procesu. W następnym roku wrócił do Midland, gdzie utworzył Dow Chemical Company jako sukcesorkę Dow Process Company. Firma Dow Process została ustanowiona razem z 57 pierwszymi akcjonariuszami. W ciągu trzech lat jego nowa firma kupiła Midland Chemical Company (skąd został zwolniony kilka lat wcześniej).
Złamanie monopolu ".
Dzięki nowej technologii produkcja bromu była bardzo tania i sprzedawano go w Stanach Zjednoczonych za 36 centów za funt. W tym czasie niemiecki rząd wspierał kartel bromowy (), który miał niemal monopol na dostawy bromu do USA, który sprzedawał za 49 centów za funt. Niemcy jasno dali do zrozumienia, że wpuszczą na rynek USA brom po dumpingowych cenach, jeśli Dow będzie próbował sprzedawać swój produkt za granicą. W 1904 przeciwstawił się kartelowi i zaczął eksport swojego taniego bromu do Wielkiej Brytanii. Parę miesięcy później, w biurze odwiedził go wściekły przedstawiciel kartelu i wezwał do zaprzestania eksportu bromu.
Nie przestraszył się i kontynuował eksport do Wielkiej Brytanii i Japonii. W ramach odwetu niemiecki kartel zaczął sprzedaż bromu w USA po dumpingowej cenie, 15 centów za funt, dążąc do likwidacji uciążliwej konkurencji. Niezdolny do konkurencji z narzuconymi, dumpingowymi cenami na rynku amerykańskim, poinstruował swoich agentów, żeby kupowali setki tysięcy funtów niemieckiego bromu po bardzo zaniżonej cenie. Dow Chemical Company przepakowywała zakupiony brom i eksportowała do Europy, sprzedając go nawet niemieckim firmom za 27 centów za funt. Kartel spodziewał się zniszczyć konkurenta i nie był w stanie zrozumieć co doprowadziło do ogromnego popytu na brom w Stanach Zjednoczonych i skąd pochodzi tani brom importowany przez Europejczyków. Podejrzewali własnych członków o łamanie zmowy cenowej i sprzedaż w Niemczech poniżej ustalonej ceny. " kontynuował politykę dumpingu, obniżając cenę najpierw do 12, a potem do 10,5 centa za funt.
Amerykańska firma dalej sprzedawała brom w Niemczech za 27 centów za funt. Kiedy członkowie kartelu wreszcie pojęli taktykę Dowa, zdali sobie sprawę, że nie mogą utrzymać ceny sprzedaży poniżej kosztów produkcji i podwyższyli ceny na całym świecie.
Przemysł samochodowy.
Po wojnie zaczął badania nad możliwościami zastosowania magnezu, którego firma miała pod dostatkiem. Odkrył, że może być wykorzystywany do produkcji tłoków samochodowych. Nowe tłoki poprawiły osiągi prędkości i były bardziej oszczędne w zużywaniu paliwa. Tłoki "Dowmetal" zaczęto używać w pojazdach wyścigowych, a zwycięzca Indianapolis 500 w 1921, Tommy Milton miał zamontowane tłoki pomysłu Dowa.
Śmierć.
Zmarł 15 października 1930 na marskość wątroby. Pozostawił żonę Grace i pięcioro spośród siedmiorga dzieci.
Upamiętnienie.
W 1925 założył "Ogrody Dowa" w Midland w stanie Michigan.
W 1936 jego żona powołała "Herbert H. and Grace A. Dow Foundation" by upamiętnić dokonania męża poprzez poprawę życia wszystkich mieszkańców Midland oraz stanu Michigan. Od początku działalności fundacja przekazała prawie pół miliarda dolarów na wartościowe projekty i programy w całym stanie. Biura fundacji znajdują się w domu i ogrodach Dowa.
W 1968 na jego cześć nazwano szkołę w Midland w stanie Michigan (Herbert Henry Dow High School).
W 1976 jego dom, znany jako "Herbert H. Dow House", został uznany przez rząd USA za budynek ważny historycznie i wpisany na listę National Historic Landmark.

</doc>
<doc id="3646455" url="https://pl.wikipedia.org/wiki?curid=3646455" title="Kotłowe Siodło">
Kotłowe Siodło

Kotłowe Siodło (ok. 1810 m) – przełęcz w grani Ornaku w Tatrach Zachodnich. Znajduje się między szczytami Zadni Ornak (1867 m) i Kotłowa Czuba (1840 m). W zachodnim kierunku spod przełęczy opada do Doliny Starorobociańskiej łagodny stok, niżej wcina się w niego Żleb pod Pyszną. Stoki wschodnie opadają do Doliny Pyszniańskiej.
Jest to płytko wcięta i trawiasta przełęcz. Prowadzi nią szlak turystyczny. Dawniej stoki przełęczy były terenem pasterskim dwóch hal: Hali Pysznej (stoki wschodnie) i Hali Stara Robota (stoki zachodnie). Po utworzeniu Tatrzańskiego Parku Narodowego pasterstwo zniesiono i dawne hale zaczynają stopniowo zarastać kępami kosodrzewiny. Po halach pozostały jeszcze na mapach dawne pasterskie nazwy upłazów i zboczy: Zadnia Wolarnia, Kotły, Kotłowy Upłaz.

</doc>
<doc id="3646457" url="https://pl.wikipedia.org/wiki?curid=3646457" title="Franciszek Wanic">
Franciszek Wanic

Franciszek Wanic (ur. 29 sierpnia 1881 w Starej Wsi, zm. 24 marca 1954 w Sanoku) – polski nauczyciel.
Życiorys.
Urodził się 29 sierpnia 1881 w Starej Wsi jako syn Jana (tamtejszy rolnik) i Apolonii z domu Kielar (1846-1919). W 1903 zdał eksternistycznie egzamin dojrzałości w C. K. Gimnazjum Męskim w Sanoku (w jego klasie byli m.in. Jan Killar, Jan Rajchel, Władysław Żarski).
Z zawodu był filologiem klasycznym. Od 4 września 1908 pracował w zawodzie nauczyciela. 19 sierpnia 1908 został mianowany zastępcą nauczyciela w C. K. II Gimnazjum w Stanisławowie z językiem polskim wykładowym. Uczył tam języka polskiego, języka łacińskiego, języka greckiego, historii.
Pełnił służbę wojskową w C. K. Armii. W jej szeregach podczas I wojny światowej służył na froncie włoskim. Po odzyskaniu przez Polskę niepodległości został przyjęty do Wojska Polskiego. Został awansowany do stopnia podporucznika piechoty ze starszeństwem z dniem 1 czerwca 1919. W 1923, 1924 był oficerem rezerwowym 2 pułku Strzelców Podhalańskich w Sanoku. W 1934 jako podporucznik rezerwy piechoty pospolitego ruszenia był w oficerskiej kadrze okręgowej nr X jako oficer przewidziany do użycia w czasie wojny i był wówczas przydzielony do Powiatowej Komendy Uzupełnień Sanok.
W okresie II Rzeczypospolitej pracował jako nauczyciel w Sanoku. 5 lutego 1921 został mianowany z Brzozowa nauczycielem w Państwowym Gimnazjum Męskim w Sanoku, gdzie uczył języka łacińskiego, języka greckiego, języka polskiego, języka niemieckiego, historii, matematyki, kaligrafii, geografii, a ponadto był opiekunem drużyny harcerskiej, kółka grecystów, orkiestry gimnazjalnej. Rozporządzeniem Kuratorium Okręgu Szkolnego Lwowskiego z 9 stycznia 1934 został zaszeregowany do grup VII w zawodzie. Ponadto, od początku istnienia uczył w założonym w 1923 Miejskim Prywatnym Seminarium Nauczycielskim Żeńskim, gdzie wykładał język polski i kaligrafię, w Prywatnym Polskim Gimnazjum Żeńskim im. Emilii Plater w Sanoku, gdzie uczył języka łacińskiego. Uchwałą Rady Miejskiej w Sanoku z 1925 został uznany przynależnym do gminy Sanok. Działał w Towarzystwie Nauczycieli Szkół Średnich i Wyższych; w 1928 był członkiem zarządu okręgu lwowskiego TNSŚiW, w latach 30. pełnił funkcję wiceprezesa i skarbnika koła TNSŚiW w Sanoku. Był członkiem komitetu organizacyjnego I Zjazdu Absolwentów z okazji 50-lecia sanockiego gimnazjum w 1938. Od 1948 do 1953 był nauczycielem przedmiotów ogólnokształcących w szkołach mechanicznych w Sanoku.
Był członkiem sanockiego gniazda Polskiego Towarzystwa Gimnastycznego „Sokół” (1920, 1921, 1922, 1924, 1939) oraz zaangażował się także w próbę reaktywacji „Sokoła” w 1946. Wspierał działalność Katolickiego Związku Młodzieży Rękodzielniczej i Przemysłowej w Sanoku i zasiadł w jego Radzie Opiekuńczej.
Do końca życia zamieszkiwał w Sanoku przy ulicy Bronisława Pierackiego (późniejsza ulica Kolejowa). Zmarł 24 marca 1954 w Sanoku. Został pochowany na cmentarzu przy ul. Rymanowskiej w Sanoku 26 marca 1954. 25 października 1919 w Sanoku jego żoną została Eugenia Stefania Piątkowska (1898-1978), z którą miał dzieci: Adama (ur. 1931, absolwent sanockiego liceum z 1947, , Annę Marię (ur. 1920, ) i Jana ().
Sanocki poeta Roman Bańkowski zadedykował Franciszkowi Wanicowi wiersz pt. „Monarchista”, opublikowany w tomiku poezji pt. "Byli wśród nas – inni" z 2000 (wspomniał w nim powiedzenie profesora, który mawiał: "Nie było to jak za cesarza w Galicji Lodomerii", oraz przytoczył opowiedziane przez Wanica spotkanie z cesarzem Franciszkiem Józefem I podczas jego służby wojskowej w c. i k. armii, gdy monarcha – dowiedziawszy się o tym samym imieniu zagadniętego żołnierza – miał odpowiedzieć: "Ja Franciszek, ty Franciszek, mówmy sobie na ty"). Anegdotę profesora potwierdził także inny wychowanek sanockiego gimnazjum, Stefan Stefański, dodając, iż Wanic służył wówczas w 45 Pułku Piechoty, a niespodziewane spotkanie z cesarzem miało miejsce podczas manewrów na sanockich Błoniach. Osobę profesora "Franciszka W." opisał także przedwojenny uczeń gimnazjum, pisarz Kalman Segal w swojej powieści pt. "Nad dziwną rzeką Sambation", napisanej w 1955 i wydanej w 1957, który również wspomniał o znajomości Wanica z cesarzem, wskazując, że obaj spotkali się na wiedeńskim Praterze. Ponadto ks. Zdzisław Peszkowski przychylnie wyraził się o profesorze Wanicu w swoich wspomnieniach.

</doc>
<doc id="3646458" url="https://pl.wikipedia.org/wiki?curid=3646458" title="Aleksandr Budyka">
Aleksandr Budyka

Aleksandr Dmitrijewicz Budyka (ros. Александр Дмитриевич Будыка, ur. 19 września 1927 w Rostowie nad Donem, zm. 17 listopada 2001 w Moskwie) – radziecki działacz państwowy i partyjny narodowości greckiej.
Życiorys.
Od 1949 w WKP(b), 1953 ukończył Rostowski Instytut Budowy Maszyn Rolniczych, później został kandydatem nauk ekonomicznych, od 1953 był pracownikiem gospodarki i funkcjonariuszem partyjnym w Kraju Stawropolskim. W latach 1971-1980 zastępca przewodniczącego Komitetu Wykonawczego Stawropolskiej Rady Krajowej, 1980-1987 zastępca i I zastępca kierownika Wydziału Rolnego KC KPZR. W 1987 I zastępca kierownika Wydziału Gospodarki Rolnej i Przemysłu Spożywczego KC KPZR, 1986-1990 zastępca członka KC KPZR, 1987-1989 minister produktów zbożowych ZSRR, następnie na emeryturze. Deputowany do Rady Najwyższej ZSRR 11 kadencji. Pochowany na Cmentarzu Trojekurowskim w Moskwie.

</doc>
<doc id="3646461" url="https://pl.wikipedia.org/wiki?curid=3646461" title="Spiektr">
Spiektr

Spiektr (, widmo) – piąty moduł stacji kosmicznej Mir. Przeznaczony był do obserwacji Ziemi; zawierał sprzęt do obserwacji powierzchni, atmosfery i środowiska ziemskiego. Cztery charakterystycznie ustawione panele słoneczne generowały połowę energii potrzebnej stacji na orbicie.
Wyposażenie.
Moduł Spiektr został pierwotnie zaprojektowany w ramach wojskowego programu „Oktant”. Na pokładzie miały znajdować się urządzenia do zwiadu orbitalnego i obrony przeciwrakietowej. Na zewnętrznym poszyciu, prócz urządzeń, miały znajdować się wyrzutnie celów ćwiczebnych, a sercem systemu był teleskop „Pion”.
Eksperymenty te były kontynuacją eksperymentów prowadzonych na pokładzie modułu Kosmos 1686 zadokowanego do stacji orbitalnej Salut 7 w 1985. Po upadku Związku Radzieckiego zabrakło pieniędzy na realizację tych celów. W połowie lat 90. wraz z nawiązaniem rosyjsko-amerykańskiej współpracy w przestrzeni kosmicznej, NASA zgodziła się sfinansować budowę modułów Spiektr i Priroda w zamian za wyniesienie na orbitę od 600 do 700 kg amerykańskiego sprzętu naukowego. Pierwotnie planowany element modułu opracowany w programie „Oktant” został zastąpiony stożkiem, wyposażonym w dodatkowe panele słoneczne. Śluzę wykorzystano do obsługi eksperymentów i urządzeń umieszczonych na zewnątrz kadłuba.
Do roku 1997, kiedy moduł został uszkodzony w wyniku kolizji z transportowcem Progress, służył za kwatery dla astronautów amerykańskich. Po katastrofie został na stałe zamknięty i wykorzystywano jedynie panele słoneczne i zestawy naukowe znajdujące się na poszyciu – wnętrze modułu pozostało niedostępne do końca funkcjonowania stacji.
Zderzenie z Progressem M-34.
25 czerwca 1997 bezzałogowy transportowiec Progress w trakcie eksperymentalnej ręcznej próby dokowania do modułu Kwant-1 z użyciem systemu TORU uderzył w moduł Spiektr. Zderzenie spowodowało zniszczenie jednego z paneli słonecznych i doprowadziło do rozszczelnienia modułu. Wyciek powietrza był stosunkowo powolny, dzięki czemu załodze udało się zatrzasnąć włazy i uchronić kompleks przed dekompresją. W trakcie akcji konieczne było odcięcie kabli zasilających, przebiegających przez otwarty właz, powodując utratę zasilania, której Spiektr był podstawą. Na bazie tych doświadczeń wprowadzono potem na ISS rozwiązania techniczne eliminujące jakiekolwiek instalacje blokujące natychmiastowe zamknięcie włazów w modułach.
W sierpniu tego samego roku Anatolij Sołowjow i Pawieł Winogradow wykonali spacer kosmiczny, w którego trakcie dokonali ponownego podłączenia zasilania i zamontowali hermetyczny właz. W październiku w trakcie kolejnego wyjścia podłączyli sterowanie panelami do centralnego komputera, co pozwoliło na pozyskiwanie energii na poziomie ok. 70% tego sprzed wypadku.
Nie udało się odnaleźć miejsca przebicia kadłuba i do końca funkcjonowania kompleksu moduł pozostał niedostępny dla załogi stacji.

</doc>
<doc id="3646463" url="https://pl.wikipedia.org/wiki?curid=3646463" title="HMS Venus (1895)">
HMS Venus (1895)

HMS Venus – brytyjski krążownik pancernopokładowy typu "Eclipse", zbudowany dla Royal Navy pod koniec lat 90. XIX wieku. Od 1897 roku pełnił służbę w rejonach strategicznych dla ówczesnego imperium brytyjskiego: na Morzu Śródziemnym, Wyspach Brytyjskich, na Morzu Czerwonym, w Indiach i na Dalekim Wschodzie. Brał udział w I wojnie światowej. Do jego osiągnięć bojowych można zaliczyć zdobycie w październiku 1914 roku dwóch niemieckich statków handlowych. W 1919 roku okręt zakończył służbę, a w roku 1921 został sprzedany na złom.
Projekt i dane taktyczno-techniczne.
HMS „Venus” był jednym z dziewięciu krążowników pancernopokładowych typu "Eclipse", zbudowanych w latach 1893–1898, które były następcami krążowników typu "Astraea". Miały większe rozmiary i wyporność (o ponad 1200 ts), wyższą wolną burtę, pojemniejsze zasobnie węglowe (a przez to większy zasięg), silniejsze uzbrojenie główne (o trzy działa kal. 152 mm więcej) i opancerzenie przy zachowaniu podobnej do poprzedników prędkości.
Charakterystyka ogólna.
„Venus” miała wyporność 5690 t (5600 długich ton) przy długości całkowitej 113,7 m (106,7 m między pionami), szerokości 16,3 m i zanurzeniu 6,25 m. Posiadał podwyższony pokład dziobowy, za którym znajdował się pomost bojowy; na śródokręciu nie miał ciągłej nadbudówki, jedynie w części rufowej znajdował się niewielki pomost nawigacyjny. Dziobnica miała formę taranową, lekko wysuniętą do przodu. Sylwetkę wyróżniały dwa wąskie, szeroko rozstawione i lekko pochylone do tyłu kominy oraz dwa także pochylone maszty palowe. Zasobnie węglowe umieszczono przy burtach, co stanowiło prowizoryczną osłonę przeciwtorpedową. Załoga okrętu składała się z 450 oficerów i marynarzy.
Urządzenia napędowe.
Okręt był napędzany dwoma trzycylindrowymi pionowymi maszynami parowymi potrójnego rozprężania, z których każda poruszała jedną śrubę napędową. Parę dostarczało 8 opalanych węglem cylindrycznych kotłów. Maszyny osiągały moc łączną 8000 KM, co pozwalało na osiągnięcie prędkości maksymalnej 18,5 węzła (na próbach przy przeciążeniu maszyn osiągnięto 19,25 węzła przy 8290 KM i 20,18 węzła przy 9774 KM). Normalny zapas węgla wynosił 550 t, a maksymalnie okręt mógł zabrać 1075 ton.
Uzbrojenie i opancerzenie.
Krążownik był uzbrojony początkowo w pięć pojedynczych, osłoniętych pancernymi maskami dział kal. 152 mm (6 cali) QF L/40 (jedno na podwyższonym pokładzie dziobowym, dwa obok siebie na pokładzie rufowym i dwa na stanowiskach burtowych na śródokręciu), sześć pojedynczych, również osłoniętych pancernymi maskami dział kal. 120 mm (4,7 cala) QF L/40 na stanowiskach burtowych na śródokręciu, osiem dział dwunastofuntowych (76 mm) QF L/40, siedem dział trzyfuntowych (47 mm) QF L/40, trzy wyrzutnie torped (dwie burtowe podwodne i jedna rufowa powyżej linii wodnej) kal. 450 mm (18 cali) oraz cztery karabiny maszynowe systemu Maxim 7,7 mm. Na pokładzie okrętu znajdował się też uzbrojony w 1 działo dwunastofuntowe kuter parowy. Na początku XX wieku dokonano wymiany głównego uzbrojenia okrętu, zdejmując wszystkie armaty kal. 152 i 120 mm starego typu. Po tej modernizacji uzbrojenie okrętu przedstawiało się następująco: jedenaście dział kal. 152 mm BL Mk VIII L/45, dziewięć dział dwunastofuntowych (76 mm) QF L/40, siedem dział trzyfuntowych (47 mm) QF L/40, trzy wyrzutnie torped kal. 450 mm oraz cztery karabiny maszynowe 7,7 mm. Na początku I wojny światowej krążownik był uzbrojony w jedenaście dział kal. 152 mm, osiem dział 76 mm, jedno działo 47 mm, trzy wyrzutnie torped kal. 450 mm oraz pięć karabinów maszynowych 7,7 mm. W trakcie I wojny światowej uzbrojenie ograniczono do dziewięciu dział kal. 152 mm, czterech dział 76 mm i jednego działa 47 mm, pozostawiając uzbrojenie torpedowe i lekką broń strzelecką bez zmian. Wewnętrzny pokład pancerny miał grubość od 38 do 76 mm (1,5–3 cale), wieża dowodzenia miała ściany grubości do 152 mm, zaś maszynownię chroniły płyty o grubości 152 mm. Działa artylerii głównej były chronione osłonami o grubości 76 mm.
Budowa.
Stępkę krążownika położono w Fairfield Shipbuilding and Engineering Company w Govan 28 czerwca 1894 roku, zaś wodowanie odbyło się ponad rok później – 5 września 1895 roku. Nazwę „Venus” otrzymał jako czwarty z kolei okręt w brytyjskiej marynarce wojennej, nawiązywała ona do rzymskiej bogini miłości Wenus. Do służby w Royal Navy okręt wszedł 9 listopada 1897 roku, klasyfikowany wówczas jako krążownik II klasy. Koszt budowy okrętu wyniósł 249 938 £.
Przebieg służby.
Okres przed I wojną światową.
Na początku XX wieku krążownik pełnił służbę na Morzu Śródziemnym (do 1908 roku), a przez następne 3 lata wchodził w skład Floty Atlantyckiej. W 1911 roku przeniesiony został do 7. Flotylli Niszczycieli, a następnie do 1. Flotylli Niszczycieli. W latach 1913–1914 okręt wchodził w skład 3. Floty, stacjonując początkowo w Pembroke Dock, a następnie w Portsmouth.
I wojna światowa.
Rok 1914.
W momencie wybuchu I wojny światowej HMS „Venus” (wraz z bliźniaczymi HMS „Doris”, HMS „Isis”, HMS „Juno” i HMS „Minerva”) wchodził w skład 11. Eskadry Krążowników, której zadaniem była ochrona żeglugi na zachód od Irlandii. Okrętem dowodził wówczas komandor Robert G. D. Dewar. Bazujący w Queenstown krążownik rozpoczął służbę patrolową już w trzecim dniu wojny (6 sierpnia 1914 roku), kontrolując ładunek statków handlowych zmierzających do ogarniętej zawieruchą wojenną Europy. 19 października okręt osiągnął pierwszy sukces, zatrzymując i zdobywając niemiecki bark „Ulrich”, który został obsadzony załogą pryzową i odesłany do Berehaven. 28 października 1914 roku „Venus” zatrzymała kolejny niemiecki bark „Carl”, który został skierowany do Falmouth (eskortą pryzu do portu zajął się HMS „Talbot”). 4 grudnia krążownik został uszkodzony: sztormowe fale zdemolowały mostek i zniszczyły maszt. 15 grudnia 1914 roku okręt zawinął do Belfastu, gdzie dokonano naprawy uszkodzeń.
Rok 1915.
W styczniu 1915 roku okręt ponownie rozpoczął służbę, dwukrotnie wychodząc w morze z bazy Rathmullan w Irlandii. 30 stycznia krążownik powrócił do Queenstown, pełniąc żmudną służbę patrolową na „Western Approaches” (obszarze obejmującym zachodnie podejścia do Wysp Brytyjskich). Wielokrotnie zatrzymywał do kontroli statki, głównie bandery brytyjskiej i państw neutralnych, ćwicząc przy okazji zygzakowanie i strzelanie ze wszystkich typów pokładowej broni. 17 kwietnia okręt trafił do suchego doku na remont, podczas którego był wizytowany przez kontradmirała Hooda (28 kwietnia 1915 roku). Prace na krążowniku trwały do 22 maja, a już następnego dnia okręt wyszedł na patrol. 28 maja uszkodzeniu uległ jeden z silników, naprawiony został własnymi siłami w ciągu jednej doby. 18 czerwca zauważono w odległości 4 Mm niemiecki okręt podwodny płynący na powierzchni, jednak mimo osiągnięcia maksymalnej szybkości nieprzyjaciel zdążył się zanurzyć i oddalić. 19 czerwca 1915 roku okręt rozpoczął rejs na Morze Śródziemne, docierając do Gibraltaru w dniu 24 czerwca, zaś 3 lipca kotwicząc w egipskim Port Said. Następnego dnia „Venus” przebyła Kanał Sueski, następnie pokonała Morze Czerwone i 9 lipca przybyła do Adenu. Już 11 lipca okręt rozpoczął służbę patrolową, kontrolując ruch towarowy w Zatoce Adeńskiej. 23 lipca krążownik wysłano w rejs do Suezu, podczas którego odwiedził kilka portów Morza Czerwonego, takich jak Perim, Port Sudan, Jeddah i Yenbo. Po tygodniowym postoju w porcie okręt wyszedł na patrol po Morzu Czerwonym, który trwał aż do 28 sierpnia 1915 roku, kiedy to krążownik powrócił do Suezu. Przeprowadzono wówczas mały remont: z pokładu usunięto kilka dział 152 mm (prawdopodobnie dwa), a okręt odmalowano. Okręt opuścił Suez dopiero 26 października 1915 roku na kolejny patrol po Morzu Czerwonym, który zakończył się 12 listopada. Trzy dni później okręt zakotwiczył na Wielkim Jeziorze Gorzkim, powracając do Suezu 26 listopada. W pierwszej połowie grudnia okręt kontrolował w Zatoce Sueskiej ruch towarowy statków zmierzających do Kanału, święta Bożego Narodzenia spędził na Morzu Czerwonym, a Sylwestra znów w Kanale Sueskim.
Rok 1916.
Początek stycznia 1916 roku „Venus” spędziła kontrolując ruch statków w Kanale i Zatoce Sueskiej, a następnie odbyła patrol na Morzu Czerwonym. Od 1 lutego okręt stacjonował na Wielkim Jeziorze Gorzkim, a 7 lutego był wizytowany przez wiceadmirała sir Rosslyna Wemyssa, dowódcę sił brytyjskich w Egipcie i Indiach. Nowym przydziałem krążownika stały się Indie, które osiągnął wieczorem 23 lutego 1916 roku, kotwicząc w Kolombo na Cejlonie. Już następnego dnia „Venus” trafiła do doku na remont, podczas którego dokonano przeglądu artylerii i malowania okrętu. Po ponadmiesięcznym remoncie krążownik wyszedł w rejs do Trincomalee, testując wszystkie rodzaje uzbrojenia pokładowego i odbywając próbę prędkości (osiągnięto średnią prędkość 17,2 węzła, co było dobrą wartością jak na blisko dwudziestoletni okręt); wracając do Kolombo okręt uczestniczył w eskorcie konwoju, który osiągnął port docelowy 6 kwietnia 1916 roku. Podczas dłuższego postoju w Kolombo załoga „Venus” przeżyła święto Wielkanocy (23 kwietnia); w morze okręt wyszedł dopiero 23 maja, udając się do Singapuru – najważniejszej brytyjskiej bazy morskiej na Dalekim Wschodzie. Krążownik osiągnął port przeznaczenia 4 czerwca, kontrolując po drodze wiele statków handlowych i zawijając do Batavii – stolicy Holenderskich Indii Wschodnich. 12 czerwca okręt wyszedł na patrol w kierunku Wysp Seribu, zawijając też do portu Semarang na Jawie; do Singapuru powrócił dopiero 29 czerwca 1916 roku, po drodze zatrzymując i sprawdzając wiele statków handlowych, w większości holenderskich i brytyjskich. W lipcu „Venus” pełniła nadal służbę patrolową na wodach między Singapurem a Batavią. 21 lipca 1916 roku krążownik wyszedł w długi rejs, płynąc przez Makasar, Balikpapan, Tarakan do Sandakan na Borneo, gdzie dotarł w dniu 10 sierpnia. Po uzupełnieniu zapasów węgla i zabraniu kilku pasażerów okręt udał się 14 sierpnia w dalszą drogę przez Manilę na Filipinach, docierając do portu przeznaczenia – Hongkongu (27 sierpnia 1916 roku). 1 sierpnia „Venus” trafiła do suchego doku na dłuższy remont, który zakończył się dopiero 13 października (załoga okrętu w tym czasie przebywała na pokładzie statku „Tamar”). W dniach 16–17 października przeprowadzono próby stoczniowe, które wypadły pomyślnie i okręt wyszedł na patrol wzdłuż wschodniego wybrzeża Chin, z którego powrócił do bazy w dniu 2 listopada 1916 roku. W dniach 9–14 listopada krążownik odbył ćwiczenia artyleryjskie i torpedowe, a następnie uzupełnił zapasy amunicji i węgla, wychodząc 19 listopada w rejs do Singapuru (port docelowy osiągnięto 24 listopada). 1 grudnia okręt rozpoczął rejs przez Morze Jawajskie, docierając aż do Dili na wyspie Timor, a następnie powracając do Singapuru, co miało miejsce 18 grudnia. Załoga „Venus” święta spędziła w porcie, wychodząc w rejs do Kolombo 28 grudnia 1916 roku.
Rok 1917.
Pierwszy patrol w 1917 roku trwał od 2 do 14 stycznia, a podczas postoju w porcie nurkowie dokonali inspekcji podwodnych wyrzutni torped. Pod koniec stycznia okręt powrócił do Singapuru, skąd 4 lutego wyszedł na patrol w kierunku Borneo. Tym razem głównym zadaniem „Venus” było cenzurowanie poczty przewożonej na statkach bandery holenderskiej. 19 lutego krążownik uzupełnił paliwo w porcie Sandakan i udał się w podróż powrotną do Singapuru, który osiągnął 28 lutego 1917 roku. 1 marca okręt wyszedł ponownie w morze, udając się na północ w kierunku Penangu, a następnie w kierunku zachodnim na Ocean Indyjski, powracając do Singapuru 15 marca. Wówczas usunięto z pokładu połowę posiadanych dział 12-funtowych (76 mm) wraz z łożami, pozostawiając ich tylko 4. Na kolejny patrol krążownik wypłynął 25 marca, kontrolując żeglugę, trenując strzelanie i zygzakowanie, powracając do bazy w dniu 12 kwietnia 1917 roku. Po dziesięciu dniach postoju okręt kolejny raz wyszedł w morze, by w maju osiągnąć Hongkong. W pierwszym tygodniu czerwca 1917 roku na pobliskich wodach krążownik odbył ćwiczenia artyleryjskie, torpedowe i nawigacyjne, po czym powrócił do Singapuru 15 czerwca. Reszta miesiąca upłynęła załodze „Venus” na patrolowaniu wód Oceanu Indyjskiego i dopiero 1 lipca okręt zacumował w Kolombo. Postój w porcie trwał ponad 2 miesiące, podczas których dokonano przeglądu i koniecznej wymiany uzbrojenia artyleryjskiego; w dniach 7–17 września 1917 roku na redzie Trincomalee krążownik odbył próbne strzelania artyleryjskie i torpedowe. W morze okręt wyszedł 24 września, spotykając na Oceanie Indyjskim konwój i eskortując go w drodze do Kolombo, dokąd zawinął 8 października. Kolejny rejs „Venus” trwał od 18 do 22 października, kończąc się w Bombaju. Wkrótce po przybyciu okręt był wizytowany przez dowódcę sił brytyjskich w Indiach, kontradmirała Ernesta Gaunta, a następnie na krótko trafił do doku. 5 listopada okręt odbył rejs z Bombaju do Kolombo, zaś 10 listopada kolejny raz udał się do Trincomalee na ćwiczenia torpedowe i artyleryjskie. Do Kolombo krążownik powrócił dopiero 30 listopada 1917 roku. Już 2 grudnia okręt wyruszył w morze, zawijając do bazy na wyspie Diego Garcia po pięciodniowym rejsie; 14 grudnia powrócił do Kolombo. Z okrętu wyładowano amunicję, wyokrętowano załogę i rozpoczęto remont w stoczni.
Rok 1918.
Remont krążownika trwał aż do połowy kwietnia 1918 roku, a w morze okręt wyszedł dopiero 30 kwietnia, udając się do Adenu, do którego dotarł 13 maja. Stamtąd 18 maja okręt wypłynął na patrol w kierunku zachodnim, osiągając Perim i wybrzeże Dżibuti we wschodniej Afryce; do Adenu „Venus” powróciła w dniu 1 czerwca. W czerwcu krążownik odbył dwa krótkie patrole, podczas drugiego eskortując transportowiec „Abbassieh” do Burum w Jemenie (do Adenu okręt powrócił 6 lipca 1918 roku). 13 lipca „Venus” opuściła Aden, udając się do portów Laasqoray i Berbera w Somali Brytyjskim, a następnie w Perim wraz z innymi okrętami uczestniczyła w manewrach, wracając do bazy 19 lipca. Podczas postoju w porcie adeńskim kilkadziesiąt osób z załogi zachorowało na bliżej nieokreśloną chorobę, której kulminacja nastąpiła w dniu 7 sierpnia, kiedy to na liście chorych widniało 45 nazwisk. 15 sierpnia okręt wypłynął w morze, by eskortować japoński statek „Kasuga Maru”, a po przekazaniu go w opiekę bliźniaczemu krążownikowi „Diana”, dotarł do Bombaju w dniu 22 sierpnia. „Venus” przebywała w tym porcie aż do 15 września, kiedy to udała się w rejs powrotny do Adenu, odwiedzając po drodze Maskat w Omanie. Podczas tego rejsu załoga została zdziesiątkowana przez grypę i związane z nią zapalenie płuc: ponad 80 osób znalazło się na liście chorych, z których kilka zmarło. Podczas przymusowego postoju większość załogi przebywała poza okrętem, w miejscowych szpitalach, sanatoriach i koszarach. Dotychczasowy dowódca „Venus”, komandor Robert G. D. Dewar, opuścił na początku października okręt (otrzymał bowiem dowództwo krążownika pancernego „Berwick”). Jego następca, komandor Lancelot N. Turton niedługo potem trafił do szpitala i zmarł na zapalenie płuc 13 października 1918 roku. Dzień później tymczasowym dowódcą okrętu został mianowany komandor Hubert S. Monroe, zastąpiony już 21 października przez komandora Williama F. Sellsa. Okręt wyszedł na patrol dopiero 3 listopada 1918 roku, osiągając 12 listopada Male na Malediwach. Ostatni rejs podczas wojny krążownik zakończył 14 listopada w Kolombo.
Końcowy okres służby.
8 grudnia 1918 roku komandor William F. Sells przestał pełnić obowiązki dowódcy okrętu i udał się do Anglii; dowodzenie objął po raz drugi komandor Hubert S. Monroe. W dniach 11–16 grudnia „Venus” odbyła rejs do Bombaju, po drodze przeprowadzając ćwiczenia artyleryjskie. 17 grudnia krążownik został okrętem flagowym dowódcy sił brytyjskich w Indiach, kontradmirała Ernesta Gaunta. Tuż przed świętami z okrętu wyładowano amunicję i trafił on do stoczni na remont, który zakończył się w pierwszych dniach 1919 roku. W styczniu „Venus” wyszła w rejs po Oceanie Indyjskim, zawijając do Kolombo, Trincomalee, Puducherry, Madrasu i Kalkuty. 7 lutego okręt opuścił Kalkutę i skierował się do Rangunu, skąd przez Kolombo powrócił 1 marca do Bombaju. Wówczas krążownik opuścił kontradmirał E. Gaunt wraz ze swym sztabem. 11 marca okręt rozpoczął rejs powrotny na Wyspy Brytyjskie, płynąc przez Aden, Morze Czerwone, Port Said, Maltę i Gibraltar. 18 kwietnia 1919 roku okręt dotarł do Sheerness, gdzie zakończył służbę. Sprzedano go na złom 22 września 1921 roku firmie Cohen, a złomowanie odbyło się w jednej ze stoczni niemieckich.

</doc>
<doc id="3646465" url="https://pl.wikipedia.org/wiki?curid=3646465" title="Halina Stawowy-Dombrowska">
Halina Stawowy-Dombrowska

Halina Maria Anna Stawowy-Dombrowska (ur. 1 marca 1953 w Kielcach) – polska artystka rzeźbiarka, projektantka wzornictwa, wykładowca akademicki.
Życiorys.
Córka Stanisława Stawowego (1906-1993) – rzeźbiarza, przewodnika tatrzańskiego i wieloletniego nauczyciela rzeźby w Państwowym Liceum Sztuk Plastycznych im. Józefa Szermentowskiego w Kielcach i Stefanii (Górzanki) Stawowy (1933-1999) matematyka i pedagoga. Ukończyła I Liceum Ogólnokształcące im. Stefana Żeromskiego w Kielcach. Absolwentka Akademii Sztuk Pięknych im. Jana Matejki w Krakowie. Dyplom magisterski na Wydziale Wzornictwa Przemysłowego. Projektowanie studiowała m.in. u profesorów: Ryszarda Otręby, Andrzeja Pawłowskiego, Adama Wodnickiego, sztuki wizualne u profesorów: Wincentego Kućmy, Jana Pamuły. Po studiach, w 1980 r. rozpoczęła pracę na stanowisku asystenta w Wyższej Szkole Pedagogicznej w Kielcach (obecnie Uniwersytet Jana Kochanowskiego). W krakowskiej Akademii Sztuk Pięknych uzyskała kolejne stopnie naukowe.
Od 1998 r. pracuje w Instytucie Sztuk Pięknych Uniwersytetu Jana Kochanowskiego w Kielcach.
Twórczość.
W swojej twórczości zajmuje się rzeźbą, medalierstwem, wzornictwem i fotografią. Zrealizowała 16 indywidualnych wystaw rzeźby. Wzięła udział w blisko 200 wystawach rzeźby i wystawach interdyscyplinarnych, zdobywając 30 nagród i wyróżnień. Wystawiała m.in. w Aarhus, Berlinie, Bratysławie, Colorado Springs, Częstochowie, Damaszku, Gdańsku, Kielcach, Krakowie, Lublinie, Łodzi, Moskwie, Poznaniu, Rawennie, Rzymie, Sopocie, Sofii, Szczecinie, Toruniu, Warszawie, Wrocławiu.
Odznaczenia.
Odznaczona m.in. Brązowym Krzyżem Zasługi 1987 r., Złotym Krzyżem Zasługi 2001 r., Medalem Komisji Edukacji Narodowej 2004 r., Medalem Złotym Za Długoletnią Służbę 2011 r.

</doc>
<doc id="3646468" url="https://pl.wikipedia.org/wiki?curid=3646468" title="Hellen">
Hellen

Hellen () – mityczny protoplasta Hellenów, późniejszych Greków. Syn Deukaliona (lub czasami Zeusa) i Pyrry, brat Amfiktiona i ojciec Eola, Ksutosa i Dorosa. Z jego imieniem wiąże się nazwa Greków (Hellenowie).
Poślubił nimfę Orseis, która obdarzyła go trzema synami. Według "Katalogu niewiast" Hezjoda, to jego synowie byli przodkami pierwszych plemion z Grecji: Eol – Eolów, Doros – Dorów, Ksutos – Achajów i Jonów poprzez swoich synów Аchajosa i Iona.
Hellen miał władać we Ftyi w Tesalii, pomiędzy Penejosem a Asoposem, dokładnie w tej okolicy, gdzie osiedlili się po potopie Deukalion i Pyrra. Następcą jego był Eol. Pozostali synowie opuścili kraj i osiedlili się w innych krainach Grecji.

</doc>
<doc id="3646469" url="https://pl.wikipedia.org/wiki?curid=3646469" title="Iwan Bułat">
Iwan Bułat

Iwan Łazariewicz Bułat (ros. Ива́н Ла́заревич Була́т, ur. 1896 w Żdanach w guberni połtawskiej, zm. 20 czerwca 1938) – radziecki działacz państwowy i partyjny narodowości ukraińskiej.
Życiorys.
Skończył 2 klasy szkoły średniej i kursy kolejowe, pracował jako ślusarz, 1912 wstąpił do SDPRR(b), 1917 był członkiem Jekaterynosławskiego Komitetu SDPRR(b) i dowódcą oddziału Gwardii Czerwonej w Jekaterynosławiu (obecnie Dniepropetrowsk). W 1918 prowadził podziemną działalność komunistyczną w Jekaterynosławiu, 1918-1921 był żołnierzem Armii Czerwonej, brał udział w wojnie domowej w Rosji. W 1921 instruktor KC KP(b)U, 1921-1922 sekretarz Południowego Biura Wszechzwiązkowej Centralnej Rady Związków Zawodowych, 1922 sekretarz odpowiedzialny gubernialnego komitetu KP(b)U w Krzemieńczuku, 1922-1923 przewodniczący charkowskiej gubernialnej rady związków zawodowych, 1923-1924 kierownik Wydziału Organizacyjno-Instruktorskiego KC KP(b)U. Od 10 kwietnia 1923 do 6 grudnia 1925 członek KC KP(b)U i Biura Organizacyjnego KC KP(b)U, 1924-1925 sekretarz Wszechukraińskiej Rady Związków Zawodowych, od 17 maja 1924 do 6 grudnia 1925 zastępca członka Biura Politycznego KC KP(b)U, 1925-1926 zastępca przewodniczącego Rady Komisarzy Ludowych Ukraińskiej SRR i Rady Ekonomicznej Ukraińskiej SRR. Od 1926 do kwietnia 1927 zastępca przewodniczącego Komitetu Wykonawczego Tambowskiej Rady Gubernialnej, od kwietnia 1927 do kwietnia 1928 zastępca kierownika Wydziału Organizacyjno-Dystrybucyjnego KC WKP(b), od kwietnia 1928 do kwietnia 1929 sekretarz odpowiedzialny Tulskiego Gubernialnego Komitetu WKP(b), 1929-1930 kierownik Wydziału Organizacyjnego Moskiewskiego Komitetu Miejskiego WKP(b), 1929-1931 sekretarz Moskiewskiego Komitetu Miejskiego WKP(b). Od 13 lipca 1930 do 26 stycznia 1934 zastępca członka KC WKP(b), 1931 przewodniczący KC Związku Metalowców, 1931-1932 zastępca ludowego komisarza komunikacji drogowej ZSRR, od 1932 do grudnia 1937 przewodniczący Sądu Najwyższego RFSRR i jednocześnie od 1932 zastępca ludowego komisarza sprawiedliwości RFSRR.
15 września 1937 wykluczony z partii, 28 grudnia 1937 aresztowany, a 20 czerwca 1938 skazany na śmierć przez Kolegium Wojskowe Sądu Najwyższego ZSRR pod zarzutem udziału w kontrrewolucyjnej organizacji dywersyjno-terrorystycznej i rozstrzelany. 12 listopada 1955 pośmiertnie zrehabilitowany.

</doc>
<doc id="3646470" url="https://pl.wikipedia.org/wiki?curid=3646470" title="Terytorium patriarsze Sudanu">
Terytorium patriarsze Sudanu



</doc>
<doc id="3646471" url="https://pl.wikipedia.org/wiki?curid=3646471" title="Halina Stawowy - Dombrowska">
Halina Stawowy - Dombrowska



</doc>
<doc id="3646472" url="https://pl.wikipedia.org/wiki?curid=3646472" title="Pacyfikacja wsi Jamy">
Pacyfikacja wsi Jamy

Pacyfikacja wsi Jamy – masowy mord na ludności cywilnej połączony z podpaleniami i grabieżą mienia, dokonany przez okupantów niemieckich 8 marca 1944 we wsi Jamy pod Ostrowem Lubelskim.
W nocy 7/8 marca 1944 partyzanci Armii Ludowej zaatakowali oddział turkmeńskich kolaborantów, który zatrzymał się na postój w Jamach. W odwecie niemiecka ekspedycja karna przeprowadziła następnego dnia pacyfikację wsi. Z rąk Niemców i ich kolaborantów zginęły wówczas 152 osoby, w tym wiele kobiet i dzieci. Jamy zostały doszczętnie spalone.
Geneza.
Leżące nad rzeką Tyśmienica Jamy były przed wojną stosunkowo dużą wsią, liczącą 622 mieszkańców oraz 120 gospodarstw z ok. 220 budynkami. W latach II wojny światowej miejscowa ludność aktywnie współpracowała z ruchem oporu. W tym okresie Jamy doznały także poważnych strat ludzkich i materialnych. Zimą 1941/42 czerwonoarmiści zbiegli z niemieckich obozów jenieckich przywlekli epidemię tyfusu plamistego, która spowodowała śmierć wielu mieszkańców. W wyniku napadu dokonanego przez niezidentyfikowaną bandę nocą 28/29 kwietnia 1943 zginęło pięć osób, a kilkanaście rodzin straciło dach nad głową. Wreszcie 19 czerwca 1943 Niemcy aresztowali w Jamach 29 mężczyzn w wieku od 18 do 45 lat, których osadzili następnie w obozie koncentracyjnym na Majdanku. Największą tragedią, która dotknęła wieś, była jednak niemiecka pacyfikacja w dniu 8 marca 1944.
Bezpośredniej przyczyny pacyfikacji należy szukać w wydarzeniach, które rozegrały się w Jamach dzień wcześniej. Wieczorem 7 marca do wsi przybył kilkudziesięcioosobowy oddział złożony z byłych żołnierzy sowieckich na służbie niemieckiej. W polskich źródłach owych kolaborantów określano mianem „Kałmuków” lub „Mongołów”. Z zachowanych niemieckich dokumentów wynika natomiast, że należeli oni do 0498 jednostki Turkmenów. Prawdopodobnie żołnierze byli w Jamach tylko przejazdem. Część polskich źródeł sugeruje, iż mogli stanowić straż przednią ekspedycji karnej, której zadaniem było przeprowadzenie operacji przeciwpartyzanckiej w pobliskich Lasach Parczewskich.
Po przybyciu do wsi żołnierze wezwali sołtysa Wiktora Szkuata i polecili mu wyznaczyć furmanów, którzy następnego dnia mieli ich zawieźć w bliżej nieokreślonym kierunku. Zażądali ponadto alkoholu i kolacji, którą miały przygotować wyznaczone przez sołtysa kobiety. Szkuat wskazał przybyszom pięć dużych gospodarstw, w których zatrzymali się na nocleg. Po zmroku żołnierze rozkazali mieszkańcom Jam, aby zamknęli się na noc w domach i nie palili żadnych świateł. Na temat dalszego przebiegu wydarzeń istnieją sprzeczne relacje. Część świadków twierdziła, że pod wpływem alkoholu Turkmeni zaczęli zachowywać się w sposób agresywny i prowokacyjny, a nawet przystąpili do napastowania kobiet, które usługiwały im przy kolacji. Z tego powodu zdesperowana ludność miała jakoby zwrócić się o pomoc do polskich partyzantów. Znane są jednak także inne świadectwa, wskazujące, że żołnierze odnosili się do mieszkańców w sposób poprawny.
Tymczasem wieść o przybyciu Turkmenów szybko dotarła do partyzantów Armii Ludowej, którzy kwaterowali w pobliskiej Babiance. Dowódca Obwodu Lubelskiego AL Mieczysław Moczar ps. „Mietek” podjął decyzję o przeprowadzeniu wypadu na Jamy. Nie udało się ustalić, czy była to jego własna inicjatywa, czy też o przeprowadzeniu akcji zadecydowały rzekome prośby mieszkańców wsi. Atak poprzedziło rozpoznanie przeprowadzone w Jamach przez dwóch zwiadowców, z których jeden – Mikołaj Meluch ps. „Kolka” – był mieszkańcem wsi. Starcie rozpoczęło się 7 marca około godz. 23:00. Partyzanci zamierzali uderzyć jednocześnie na wszystkie pięć gospodarstw zajętych przez Turkmenów, czego nie udało się jednak wykonać z powodu czujności nieprzyjaciela. Utrata elementu zaskoczenia pozwoliła części Turkmenów wymknąć się z pułapki. Niemniej polski atak został uwieńczony powodzeniem. Za cenę jednego poległego partyzanci zabili bowiem około 7–8 nieprzyjaciół, a kilku innych zranili. Ponadto 9 lub 10 Turkmenów wzięto do niewoli, a następnie rozstrzelano.
Przebieg pacyfikacji.
Turkmeni, którzy przeżyli atak partyzantów, powrócili nad ranem do wsi i rozkazali sołtysowi wyznaczyć 12 furmanów, którzy mieli odwieźć ich rannych kolegów do Ostrowa Lubelskiego. Niedługo po wyruszeniu w drogę żołnierze polecili furmanom skręcić w kierunku przystanku kolejowego w Brzeźnicy Bychawskiej. W lesie przed linią kolejową kolumna napotkała na jeden z pododdziałów niemieckiej ekspedycji karnej, który zmierzał w kierunku Jam. Furmanom polecono zejść z wozów i ustąpić miejsca nowo przybyłym żołnierzom. Jeden z Turkmenów rozkazał Bronisławowi Mycce uciekać, po czym oddał do niego śmiertelne strzały. Pozostałych Polaków odprowadzono z powrotem do Jam. Na skraju wsi, nieopodal gospodarstwa Grzegorza Chocyka, żołnierze rozkazali furmanom uciekać, po czym otworzyli do biegnących ogień z broni maszynowej. Egzekucję przeżył jedynie Jan Jarmoń.
Tymczasem Jamy otoczyła niemiecka ekspedycja karna, licząca według niektórych źródeł nawet do tysiąca żołnierzy. Akcją pacyfikacyjną kierowali prawdopodobnie niemieccy oficerowie przysłani z Siedlec. W skład podległych im oddziałów wchodzili funkcjonariusze SS i żandarmerii oraz wschodni kolaboranci. Wśród tych ostatnich znajdowało się nawet do 400 Turkmenów, w tym żołnierze tej samej jednostki nr 0498, którą poprzedniego dnia zaatakowali partyzanci. Józef Fajkowski i Jan Religa twierdzili ponadto, że w pacyfikacji uczestniczyli bliżej niezidentyfikowani „ukraińscy nacjonaliści”. Mieszkańcy Jam spodziewali się niemieckiego odwetu, stąd po zakończeniu nocnej potyczki wielu z nich uciekło do sąsiednich miejscowości. Rankiem wokół wsi zamknął się jednak niemiecki kordon, na skutek czego część niedoszłych uciekinierów została zmuszona do zawrócenia. Ponadto wielu mieszkańców postanowiło pozostać w Jamach, gdyż nie chcieli pozostawiać dobytku bez opieki lub liczyli, że okupanci nie będą mścić się na kobietach, dzieciach i starcach.
Niemiecki atak nastąpił około godziny 11:00, a sygnałem do jego rozpoczęcia był dźwięk trąbki lub – jak twierdził Bolesław Kapitan – wystrzelenie rakiety sygnalizacyjnej. Napastnicy, posuwając się tyralierą od strony Ostrowa, systematycznie wypędzali mieszkańców z budynków, które następnie doszczętnie ograbiano i podpalano. Ludność mordowano bez względu na wiek i płeć. Świadkowie wspominali, że żołnierze zamknęli grupę Polaków w jednej z obór, którą następnie podpalili. Inną grupę, liczącą około 30 osób, spędzono w jedno miejsce i rozstrzelano ogniem broni maszynowej. W czteroklasowej szkole powszechnej spalono żywcem nauczycielkę Adelę Sieradczuk. W czasie pacyfikacji dochodziło do aktów wyjątkowego bestialstwa – zakłuwania bezbronnych bagnetami, wrzucania dzieci do płonących budynków. Kobiety i dziewczęta były przed śmiercią gwałcone. Miały jednak również miejsce przypadki, gdy żołnierze w tajemnicy przed swoimi kolegami i przełożonymi oszczędzali niedoszłe ofiary, w szczególności dzieci. Masakra trwała mniej więcej do godziny 15:00. Po jej zakończeniu niemieckie oddziały odeszły w kierunku Tyśmienicy.
W wyniku pacyfikacji wieś została niemal doszczętnie zniszczona. Ocalał tylko jeden dom mieszkalny, trzy spichlerze oraz jedna stodoła. Przez długi czas występowały natomiast trudności z ustaleniem dokładnej liczby zamordowanych. W publikacjach wydanych w okresie PRL podawano szacunki wahające się w przedziale od 147 do prawie 200. Na pomniku wzniesionym po wojnie w Jamach widniała przez wiele lat liczba 186 zamordowanych. Z kolei w 1976 roku komenda MO w Ostrowie Lubelskim, działając na potrzeby śledztwa prowadzonego przez Okręgową Komisję Badania Zbrodni Hitlerowskich w Lublinie, sporządziła listę ofiar pacyfikacji Jam, na której widniały nazwiska 183 osób. Liczba ta okazała się jednak zawyżona, gdyż ujęto w niej również mieszkańców wsi, którzy zginęli w innym miejscu i czasie. Dopiero w 1992 roku badania prowadzone przez komisję pod przewodnictwem Eugeniusza Niechody pozwoliły ustalić, że 8 marca 1944 zamordowano w Jamach 152 osoby. W gronie ofiar znalazło się 95 kobiet i 57 mężczyzn, w tym 31 dzieci w wieku do lat 10. Najmłodszą ofiarą pacyfikacji była sześciomiesięczna Janina Szkuat, najstarszą – osiemdziesięciotrzyletnia Marcela Szkuat. Obok rodowitych mieszkańców wsi zginęło także kilka osób z rodziny Witkowskich, wysiedleńców z ziem wcielonych do Rzeszy.
Epilog.
Niemcy prawdopodobnie planowali spacyfikować również sąsiednią Babiankę, lecz odwiodła ich od tego właścicielka tamtejszego majątku ziemskiego, Elżbieta Łącka. Dzięki jej wysiłkom udało się także uniemożliwić Niemcom wykrycie mieszkańców Jam przebywających w tym czasie w Babiance. Zgrupowanie AL dowodzone przez Mieczysława Moczara zdołało wymknąć się niemieckiej obławie.
Pogorzelcom, którzy przeżyli pacyfikację, schronienia udzielili mieszkańcy Ostrowa i sąsiednich miejscowości. W akcji pomocowej udział wzięła również dziedziczka Łącka z Babianki. Rannych umieszczono w szpitalu w Lubartowie.
9 marca do spalonej wsi udała się grupa mężczyzn z Ostrowa. Był wśród nich Marian Kotowski – członek BCh, w cywilu fotograf – który zdołał potajemnie wykonać kilka zdjęć (znajdują się one obecnie w archiwum IPN). Mężczyźni zebrali ciała zamordowanych i przewieźli na ostrowski cmentarz parafialny, gdzie spoczęły we wspólnej mogile.
Upamiętnienie.
Uchwałą Prezydium Krajowej Rady Narodowej z 19 sierpnia 1946 roku Jamy zostały odznaczone Krzyżem Grunwaldu III klasy.
Na zbiorowej mogile na cmentarzu w Ostrowie Lubelskim umieszczono po wojnie tablice z nazwiskami zamordowanych oraz pomnik z napisem o treści:
Staraniem miejscowej ludności niewielki pomnik wzniesiono także w Jamach. Obecnie widnieje na nim napis o treści:
Kilkadziesiąt lat później z inicjatywy mieszkańców wybudowano w Jamach kaplicę-mauzoleum, służącą upamiętnieniu historii wsi i martyrologii jej mieszkańców. 1 lipca 2011 została ona poświęcona przez ordynariusza siedleckiego bp. Jana Wiktora Nowaka. W budynku dawnej szkoły w Jamach zorganizowano także Izbę Pamięci Pacyfikacji Wsi Jamy.

</doc>
<doc id="3646473" url="https://pl.wikipedia.org/wiki?curid=3646473" title="Smużka stokowa">
Smużka stokowa

Smużka stokowa ("Sicista kluchorica") – gatunek ssaka z rodziny smużek (Sminthidae), występujący endemicznie na północno-zachodnim Kaukazie.
Zasięg występowania.
Smużka stokowa występuje w zachodnim Wielkiego Kaukazu w południowej Rosji i północno-zachodniej Gruzji.
Taksonomia.
Gatunek po raz pierwszy naukowo opisał rosyjski zespół zoologów nadając mu nazwę "Sicista kluchorica". Holotyp pochodził z górnego biegu Północnej Kluchory w pobliżu Przełęczy Kluchorskiej, w Karaczajo-Czerkiesji w Rosji, na wysokości 2100 m n.p.m.. 
"S. kluchorica" należy do zachodnio-górskiej grupy gatunkowej. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 61–70,2 mm, długość ogona 86,4–107,5 mm, długość ucha 8,3–10,7 mm, długość tylnej stopy 15,9–21,6 mm; masa ciała 5,9–8,6 g. 
Biologia.
Jest to gatunek górski, spotykany powyżej wysokości 2100 m n.p.m., w piętrze subalpejskim Wielkiego Kaukazu. Gryzoń ten prowadzi naziemny, samotny tryb życia, jest aktywna o zmroku. Żywi się nasionami i owadami. Zimą hibernuje, rozmnaża się raz w roku, latem.
Populacja.
Smużka stokowa nie jest liczna. Jej zasięg jest mniejszy niż 20 tys. km², w związku z czym obecnie jest uznawana za gatunek bliski zagrożenia. Tym niemniej nie są znane większe zagrożenia dla gatunku, a większość jego zasięgu obejmuje Teberdyński Park Narodowy. W przyszłości może zostać uznany za gatunek najmniejszej troski.

</doc>
<doc id="3646474" url="https://pl.wikipedia.org/wiki?curid=3646474" title="Sicista kluchorica">
Sicista kluchorica



</doc>
<doc id="3646481" url="https://pl.wikipedia.org/wiki?curid=3646481" title="Kościół Opatrzności Bożej w Raszowej">
Kościół Opatrzności Bożej w Raszowej

Kościół Opatrzności Bożej – rzymskokatolicki kościół parafialny w Raszowej. Świątynia należy do parafii Opatrzności Bożej w Raszowej w dekanacie Ozimek, diecezji opolskiej. Budynek został wpisany do rejestru zabytków województwa opolskiego.
Historia kościoła.
Pierwszy kościół w Raszowej został konsekrowany przez biskupa J. Romkę 16 września 1279 roku. Obecny barokowy pochodzi z lat 1791–1792. W 1938 roku od strony południowej dobudowano nawę boczną.

</doc>
<doc id="3646485" url="https://pl.wikipedia.org/wiki?curid=3646485" title="Kinołęka">
Kinołęka

Kinołęka (niem. "Kiehnlank See") – jezioro na Równinie Gorzowskiej, w powiecie strzelecko-drezdeneckim, w gminie Strzelce Krajeńskie, znajduje się w otulinie Barlinecko-Gorzowskiego Parku Krajobrazowego.
Jezioro od południa otoczone lasami, zaś od północy przylega do miejscowości Danków. Jezioro posiada bardzo urozmaiconą linię brzegową, przez całą długość jeziora w jego centralnej części występuje wyraźna płycizna z postępującymi procesami eutrofizacji. Północne brzegi jeziora oddalone są o około 50 metrów od Jeziora Dankowskiego.

</doc>
<doc id="3646490" url="https://pl.wikipedia.org/wiki?curid=3646490" title="Siergiej Piesjakow">
Siergiej Piesjakow

Siergiej Aleksandrowicz Piesjakow (rus. Серге́й Александрович Песьяков, ur. 16 grudnia 1988) – rosyjski piłkarz występujący na pozycji bramkarza. Od 2017 jest zawodnikiem FK Rostów.
Kariera.
Klubowa.
15 października 2006 roku Piesjakow zaliczył swój debiut dla Szynnika Jarosław w przegranym 0-2 meczu ligi rosyjskiej z Krylją Sowietow Samara. Siergiej miał wtedy 17 lat 9 miesięcy i 29 dni.
W sezonie 2012/2013 Siergiej zagrał w 2 meczach Spartaka w Lidze Mistrzów. 2 października 2012 roku, podczas przegranego 2-1 debiutu z Celticiem Rosjanin obronił rzut karny wykonywany przez Krisa Commonsa. Drugi mecz Piesjakow zagrał również przeciwko Celticowi, a jego klub tym razem przegrał 2:3. Jego drużyna odpadła z rozgrywek już w fazie grupowej zajmując 4 miejsce z 3 punktami w grupie G.
W następnym sezonie zawodnik zanotował 2 występy w Lidze Europy.
12 sierpnia 2015 roku Piesjakow poszedł na wypożyczenie do Anży Machaczkała on 12 August 2015. Wypożyczenie to miało trwać cały sezon, jednakże klub zakończył je 29 grudnia 2015 roku .
Reprezentacyjna.
Piesjakow był częścią reprezentacji Rosji U-21 w kwalifikacjach do Mistrzostw Europy U-21 2011, ale jego drużynie nie udało się zakwalifikować. W reprezentacji B Rosji zadebiutował 10 października 2011 roku.

</doc>
<doc id="3646491" url="https://pl.wikipedia.org/wiki?curid=3646491" title="Dmitrij Bułatow">
Dmitrij Bułatow

Dmitrij Aleksandrowicz Bułatow (ros. Дмитрий Александрович Булатов, ur. 7 listopada 1889 we wsi Jurjewo-Diewiczje w guberni twerskiej, zm. 28 października 1941 w Kujbyszewie) – radziecki działacz partyjny.
Życiorys.
Od 1912 w SDPRR(b), 4 lutego 1915 aresztowany, 2 czerwca 1915 skazany na zesłanie pod nadzór policji na 5 lat do guberni jenisejskiej, 19 marca 1917 amnestionowany po rewolucji lutowej. Od kwietnia 1917 członek tymczasowego komitetu wykonawczego rady gminnej, przewodniczący gminnej rady deputatów chłopskich, przewodniczący wiejskiego komitetu rolniczego i członek tymczasowego komitetu wykonawczego korczewskiej rady powiatowej w guberni twerskiej. Od grudnia 1917 przewodniczący komitetu wykonawczego korczewskiej rady powiatowej, od stycznia 1918 przewodniczący powiatowego komitetu SDPRR(b) w Korczewie, od grudnia 1918 zastępca przewodniczącego Komitetu Wykonawczego Twerskiej Rady Gubernialnej, od lutego do czerwca 1918 komisarz ds. zaopatrzenia guberni twerskiej.
Od 24 czerwca 1919 do 31 sierpnia 1920 przewodniczący Komitetu Wykonawczego Twerskiej Rady Gubernialnej, od 21 września 1920 do 1 marca 1921 przewodniczący Komitetu Wykonawczego Smoleńskiej Rady Gubernialnej, od stycznia do listopada 1921 sekretarz odpowiedzialny Smoleńskiego Gubernialnego Komitetu RKP(b), od 9 listopada 1921 do 8 czerwca 1922 ponownie przewodniczący Komitetu Wykonawczego Smoleńskiej Rady Gubernialnej. Od lipca 1922 do kwietnia 1924 słuchacz kursów marksizmu przy KC RKP(b), od maja 1924 do listopada 1926 sekretarz odpowiedzialny Wiackiego Gubernialnego Komitetu RKP(b)/WKP(b), od listopada 1926 do stycznia 1929 kierownik Wydziału Organizacyjnego Północnokaukaskiego Komitetu Krajowego WKP(b), od stycznia 1919 do stycznia 1930 sekretarz odpowiedzialny Kubańskiego Komitetu Okręgowego WKP(b).
Od 5 stycznia 1930 do lipca 1931 kierownik Wydziału Organizacyjno-Instruktorskiego KC WKP(b), od 13 lipca 1930 do 26 stycznia 1934 zastępca członka KC WKP(b), 1931-1934 szef Wydziału Kadr OGPU przy Radzie Komisarzy Ludowych ZSRR. Od 10 lutego 1934 członek Biura Komisji Kontroli Partyjnej przy KC WKP(b), od 10 marca 1934 do 9 marca 1935 kierownik Wydziału Kierowniczych Organów Partyjnych KC WKP(b), od grudnia 1934 do 20 marca 1935 I sekretarz Biura Organizacyjnego KC WKP(b) na obwód omski, od 24 marca 1935 do 7 października 1937 I sekretarz Komitetu Obwodowego WKP(b) w Omsku. Kierował zesłaniem do tajgi 200 "kułaków" i członków ich rodzin.
W październiku 1937 wykluczony z partii, 29 stycznia 1938 aresztowany, 17 października 1941 skazany na śmierć "za to, że okazał się jednym z przywódców antyradzieckiej organizacji prawicowo-trockistowskiej" i 28 października 1941 rozstrzelany. 13 sierpnia 1954 pośmiertnie zrehabilitowany postanowieniem Prokuratora Generalnego ZSRR.

</doc>
<doc id="3646497" url="https://pl.wikipedia.org/wiki?curid=3646497" title="Smużka gruzińska">
Smużka gruzińska

Smużka gruzińska ("Sicista kazbegica") – gatunek ssaka z rodziny smużek (Sminthidae), występujący endemicznie na Kaukazie.
Zasięg występowania.
Smużka gruzińska występuje w środkowym Wielkim Kaukazie, dystrykcie Kazbegi w Gruzji, Osetii Północnej oraz Rosji i być może sąsiadująca z nią Inguszetia; wschodnia granica zasięgu nieznana.
Taksonomia.
Gatunek po raz pierwszy naukowo opisał w 1886 roku zespół rosyjskich zoologów nadając mu nazwę "Sicista kazbegica". Holotyp pochodził z rejonu kazbeckiego (Mccheta-Mtianetia) w Gruzji, w górnym biegu rzeki Terek, na wysokości 2200 m n.p.m.. 
"S. kazbegica"należy do zachodnio-górskiej grupy gatunkowej. "S. kazbegica" jest blisko spokrewniony z trzema innymi gatunkami endemicznymi dla Kaukazu ("S. caucasica", "S. kluchorica" i "S. armenica") i wszystkie są blisko spokrewnione z wschodnio-górską grupą gatunkową. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 62,2–67,2 mm, długość ogona 94,5–109,5 mm, długość ucha 9,6–11,1 mm, długość tylnej stopy samic 16,7–18,6 mm; masa ciała 6,5–8 g. 
Biologia.
Jest to gatunek górski, spotykany od wysokości 1500 do 2300 m n.p.m. Żyje na łąkach porośniętych wysoką trawą, w lasach mieszanych i piętrze subalpejskim na zboczach północnych Wielkiego Kaukazu. Gryzoń ten prowadzi naziemny tryb życia, jest aktywny głównie nocą. Żywi się owadami, owocami i nasionami. Zimą hibernuje na ponad sześć miesięcy. Rozmnaża się latem, w miocie rodzi się od 4 do 7 młodych.
Populacja.
Smużka gruzińska jest lokalnie liczna w północnej (rosyjskiej) części zasięgu i nieliczna w południowej (gruzińskiej). Obszar jej występowania jest bardzo ograniczony, grozi jej utrata środowiska związana z nadmiernym wypasem i ścinaniem wysokich traw na potrzeby rolnictwa. Jest uznawana za gatunek zagrożony.

</doc>
<doc id="3646498" url="https://pl.wikipedia.org/wiki?curid=3646498" title="Sicista kazbegica">
Sicista kazbegica



</doc>
<doc id="3646509" url="https://pl.wikipedia.org/wiki?curid=3646509" title="Buki (jezioro)">
Buki (jezioro)

Buki (niem. "Grosser Buck See") – jezioro na Równinie Gorzowskiej, w powiecie strzelecko-drezdeneckim, w gminie Strzelce Krajeńskie.
Jezioro otoczone lasami, położone około 3 km na południe od miejscowości Danków. Jezioro posiada regularną linię brzegową, jest silnie zeutrofizowane.

</doc>
<doc id="3646510" url="https://pl.wikipedia.org/wiki?curid=3646510" title="Dziura Wyżnia">
Dziura Wyżnia



</doc>
<doc id="3646511" url="https://pl.wikipedia.org/wiki?curid=3646511" title="Lisia Jama">
Lisia Jama



</doc>
<doc id="3646512" url="https://pl.wikipedia.org/wiki?curid=3646512" title="Adolf II Schaumburg-Lippe">
Adolf II Schaumburg-Lippe

Adolf II Bernard Moritz Ernst Waldemar (ur. 23 lutego 1883 w Stadthagen, zm. 26 marca 1936 w Zumpango w Meksyku) – ostatni książę panujący w Schaumburg-Lippe.
Życiorys.
Urodził się jako najstarszy syn następcy tronu Schaumburg-Lippe księcia Jerzego (od 1911 monarchy panującego jako Jerzy II) i jego żony księżnej Marii Anny. W państwie tym panował wówczas jego dziadek – książę Adolf I. Pierwsze nauki pobierał u prywatnych nauczycieli. Następnie uczęszczał wraz z młodszym bratem Maurycym do gimnazjum w Brunszwiku. Naukę w gimnazjum zakończył egzaminem maturalnym. W kolejnych latach studiował, między innymi w Genewie. Jak większość przedstawicieli rodzin panujących służył w armii. Po śmierci dziadka 8 maja 1893 został następcą tronu, natomiast 29 kwietnia 1911 kiedy zmarł jego ojciec nowym monarchą. Po klęsce Cesarstwa w I wojnie światowej i wybuchu rewolucji listopadowej w 1918 podobnie jak wszyscy niemieccy monarchowie został zmuszony do abdykacji. Wyemigrował na Wyspy Briońskie.
Małżeństwo.
10 stycznia 1920 w Berlinie poślubił Ellen Bischoff-Korthaus (1894–1936), rozwódkę, wcześniej żonę księcia Eberwyn zu Bentheim und Steinfurt. Para nie miała dzieci. Zginął wraz z żoną w katastrofie lotniczej. Nową głową rodu został jego młodszy brat Wolrad.

</doc>
<doc id="3646517" url="https://pl.wikipedia.org/wiki?curid=3646517" title="Yuri Bykov">
Yuri Bykov



</doc>
<doc id="3646520" url="https://pl.wikipedia.org/wiki?curid=3646520" title="Szeroka Kopa">
Szeroka Kopa



</doc>
<doc id="3646521" url="https://pl.wikipedia.org/wiki?curid=3646521" title="Siergiej Burienkow">
Siergiej Burienkow

Siergiej Pietrowicz Burienkow (ros. Сергей Петрович Буренков, ur. 20 lipca 1923 w Piotrogrodzie, zm. 8 kwietnia 2004 w Moskwie) – minister ochrony zdrowia ZSRR (1980-1986).
Życiorys.
Od 1941 studiował w Leningradzkiej Wojskowo-Morskiej Akademii Medycznej, 1942-1943 był kursantem batalionu szkolnego dywizji piechoty, 1943 i 1944-1947 ponownie studiował w Leningradzkiej Wojskowo-Morskiej Akademii Medycznej, 1943-1944 był instruktorem sanitarnym brygady czołgowej na Froncie Dońskim. Od 1947 w WKP(b), lekarz-ordynator sanatorium dla gruźlików Ministerstwa Bezpieczeństwa Państwowego ZSRR w Gruzińskiej SRR, 1949-1950 organizator kliniczny Leningradzkiego Instytutu Gruźlicy, 1950-1959 kierownik oddziału i zastępca głównego lekarza ds. medycznych sanatorium gruźliczego w Karelskiej ASRR. Kandydat nauk medycznych, 1959-1961 główny lekarz leningradzkiego miejskiego szpitala gruźliczego, 1961-1963 sekretarz rejonowego komitetu KPZR w Leningradzie, 1963 przewodniczący komitetu wykonawczego rady rejonowej w Leningradzie, 1963-1966 I sekretarz rejonowego komitetu KPZR w Leningradzie. 1966-1971 kierownik leningradzkiego miejskiego oddziału ochrony zdrowia, 1971-1980 I zastępca ministra, a od grudnia 1980 do grudnia 1986 minister ochrony zdrowia ZSRR, następnie na emeryturze. 1980-1990 zastępca członka KC KPZR. Deputowany do Rady Najwyższej ZSRR 10 i 11 kadencji.

</doc>
<doc id="3646523" url="https://pl.wikipedia.org/wiki?curid=3646523" title="Jerzy Litewski">
Jerzy Litewski

Jerzy Bogumił Litewski (ur. 22 kwietnia 1891, zm. 22 czerwca 1980 w Sydney) – polski funkcjonariusz wywiadu i urzędnik konsularny.
Życiorys.
Oficer 1. Pułku Ułanów Krechowieckich w Augustowie w stopniu rotmistrza. 21 kwietnia 1930 został skierowany do II Oddziału Sztabu Głównego. Po zamachu majowym przeszedł z wojska do MSZ. Pełnił szereg funkcji w polskiej służbie zagranicznej, m.in. pracownika konsulatu generalnego RP w Stambule (1933–1936), również kierownika placówki wywiadowczej „Ghazi” tamże, "attaché" ds. handlowych ambasady w Ankarze (1936–1937), praktykanta w Ministerstwie Spraw Zagranicznych (1937–1938), kierownika konsulatu w Harbinie (1938–1941). 
Następnie ewakuowany do Japonii, internowany tamże i wymieniony na dyplomatów japońskich (1942), przybył do Wielkiej Brytanii, gdzie był zatrudniony w Biurze Szyfrów MSZ w Londynie (1943-1944), konsulem generalnym RP w Bombaju (1944—1945), kier. Polskiego Komitetu Opieki nad Uchodźcami w Indiach (1945—1946).
Pochowany na Rookwood Cemetery Lutheran Section pod Sydney.

</doc>
<doc id="3646524" url="https://pl.wikipedia.org/wiki?curid=3646524" title="Podział historyczny Gdańska">
Podział historyczny Gdańska

Miasto Gdańsk we współczesnych granicach administracyjnych, współtworzone jest przez sześć okręgów historycznych: 
Na każdy z okręgów składają się jednostki morfogenetyczne.

</doc>
<doc id="3646539" url="https://pl.wikipedia.org/wiki?curid=3646539" title="Henry Soskin">
Henry Soskin



</doc>
<doc id="3646542" url="https://pl.wikipedia.org/wiki?curid=3646542" title="Takeshi Kusao">
Takeshi Kusao

 – japoński seiyū i piosenkarz związany z Aoni Production. Najbardziej znany jest z ról Hanamichiego Sakuragiego z anime "Slam Dunk" oraz Trunksa w serii "Dragon Ball". Działa również w dubbingu, gdzie w kilku filmach podkładał głos postaciom granym przez Leonardo DiCaprio.

</doc>
<doc id="3646545" url="https://pl.wikipedia.org/wiki?curid=3646545" title="Robin Overbeeke">
Robin Overbeeke

Robin Overbeeke (ur. 21 marca 1989 w Leidschendam) – holenderski siatkarz, grający na pozycji atakującego, reprezentant Holandii. 
Sukcesy klubowe.
Mistrzostwo Holandii:
Mistrzostwo Belgii:
Puchar Belgii:
Superpuchar Belgii:
Sukcesy reprezentacyjne.
Liga Europejska:
Memoriał Huberta Jerzego Wagnera:

</doc>
<doc id="3646548" url="https://pl.wikipedia.org/wiki?curid=3646548" title="ZZN">
ZZN



</doc>
<doc id="3646549" url="https://pl.wikipedia.org/wiki?curid=3646549" title="Hannover Messe">
Hannover Messe



</doc>
<doc id="3646551" url="https://pl.wikipedia.org/wiki?curid=3646551" title="Dekanat sierpuchowski">
Dekanat sierpuchowski

Dekanat sierpuchowski – jeden z 48 dekanatów eparchii moskiewskiej obwodowej Rosyjskiego Kościoła Prawosławnego. Obejmuje cerkwie położone w rejonie sierpuchowskim obwodu moskiewskiego. Funkcjonuje w nim dziewiętnaście cerkwi 
parafialnych miejskich, dwadzieścia sześć cerkwi parafialnych wiejskich, pięć cerkwi filialnych i cztery kaplice.
Funkcję dziekana pełni ks. Igor Czaban.

</doc>
<doc id="3646561" url="https://pl.wikipedia.org/wiki?curid=3646561" title="Instytut Informatyki Uniwersytetu Warszawskiego">
Instytut Informatyki Uniwersytetu Warszawskiego

Instytut Informatyki Uniwersytetu Warszawskiego – jednostka organizacyjna Wydziału Matematyki, Informatyki i Mechaniki Uniwersytetu Warszawskiego. Instytut prowadzi działalność dydaktyczną Wydziału w zakresie studiów informatycznych oraz badania naukowe w zakresie informatyki. Badania te koncentrują się głównie wokół problemów inżynierii oprogramowania, algorytmiki, logiki i teorii specyfikacji, a także zagadnień sztucznej inteligencji i baz danych.
Powstanie i pierwsze lata.
Historia Instytutu Informatyki UW zaczęła się od sprowadzenia pierwszego zagranicznego komputera na Uniwersytet Warszawski przez ówczesnego rektora – prof. Stanisława Turskiego. We wrześniu 1963 roku wysłał on dwóch pracowników Wydziału Matematyki i Fizyki – dr. Andrzeja Kiełbasińskiego (z Katedry Matematyki Ogólnej) i Jana Madeya (wtedy jeszcze studenta) na miesięczny staż do duńskiej firmy Regnecentralen, gdzie poznawali komputer GIER i jego oprogramowanie (zwłaszcza język Algo 60l). Po zakończeniu stażu została zorganizowana dwumiesięczna wystawa w Pałacu Kultury i Nauki, gdzie był prezentowany przywieziony z Danii komputer GIER. Prowadzone były wykłady Duńczyków, m.in. Petera Naura, Henninga Isakssona i Christiana Grama. Po zakończeniu wystawy GIER został zakupiony dla UW.
1 lutego 1964 powstał Zakład Obliczeń Numerycznych (ZON), umiejscowiony na IX piętrze Pałacu Kultury i Nauki - był to pierwszy ośrodek obliczeniowy UW, jednostka zarządzająca GIERem i udostępniająca go pracownikom UW, a także odpłatnie różnym instytucjom i firmom np. Polskiej Akademii Nauk czy Narodowemu Banku Polskiemu. Kierownikiem ZONu był rektor UW (wtedy prof. Stanisław Turski), a zastępcą kierownika był mgr Jan Madey. W 1965 r. Katedra Matematyki Ogólnej zmieniła nazwę na Katedrę Metod Numerycznych. W 1969 Wydział Matematyki i Fizyki został podzielony na Wydział Matematyki i Mechaniki oraz Wydział Fizyki, zaś Katedra Metod Numerycznych na Wydziale Matematyki i Mechaniki została przekształcona w Instytut Maszyn Matematycznych. Prof. Stanisław Turski został odwołany z funkcji rektora UW i mianowany dyrektorem IMM. Zakład Obliczeń Numerycznych stał się Ośrodkiem Obliczeniowym Wydziału Matematyki i Mechaniki, a w 1975 połączył się z Instytutem Maszyn Matematycznych tworząc Instytut Informatyki, którego pierwszym dyrektorem został prof. Stanisław Turski. W 1977 roku Wydział Matematyki i Mechaniki zmienił nazwę na Wydział Matematyki, Informatyki i Mechaniki, a w latach 1990–1991 został przeniesiony (a tym samym i Instytut Informatyki) z Pałacu Kultury i Nauki do budynku na ul. Banacha 2.
Struktura Instytutu.
Zniesienie podziału Instytutu na zakłady.

</doc>
<doc id="3646583" url="https://pl.wikipedia.org/wiki?curid=3646583" title="Wojciech Lutowski">
Wojciech Lutowski

Wojciech Zdzisław Lutowski, także Alberto Lutowski (ur. 1809 na ziemi radomskiej, zm. w lutym 1871 w Ciudad Bolívar) – polsko-wenezuelski inżynier-mechanik, architekt i wynalazca. Podoficer artylerii w powstaniu listopadowym. Ojciec generała Augusto Paradesa Lutowskiego (1852–1916).
Życiorys.
Młodość.
Studiował na Uniwersytecie i w Szkole Przygotowawczej do Instytutu Politechnicznego w Warszawie. Walczył w powstaniu listopadowym jako podoficer artylerii (1830–1831).
Emigracja (1831–1841).
Po klęsce powstania wyemigrował do Francji. Skończył studia i pracował przy budowie pierwszych kolei żelaznych w tym państwie. W 1839 przeprowadził się do Wielkiej Brytanii, gdzie zaprezentował udoskonaloną lufę armatnią i lokomotywę własnego pomysłu.
Praca w Wenezueli (1841–1871).
Był dyskryminowany przez brytyjskich inżynierów, więc szukał nowej pracy. Podpisał kontrakt z rządem Wenezueli i w 1841 wyjechał do Ameryki Południowej. Pełnił funkcję nieoficjalnego „ministra” robót publicznych, budował m.in. drogi (najważniejsza z Caracas do miasta portowego La Guaira), zaporę wodną i obiekty portowe, kościoły i teatr w Caracas oraz wodociągi. Zaprojektował system kolei górskich, ulepszył silnik parowy, skonstruował mechaniczną linię do wypieku chleba z kukurydzy.
Na wieść o wybuchu w Ojczyźnie powstania styczniowego (1863) skonstruował karabin maszynowy, który nie został przyjęty przez polski ośrodek polityczny w Paryżu z powodu trudności ze zdobyciem amunicji do niego.
Zmarł w lutym 1871 w Ciudad Bolívar.
Upamiętnienie.
W 2000 została wydana książka pt. "Wojciech Lutowski - wynalazca i architekt : jego życie i praca w Wenezueli XIX wieku" (autor: Leszek Zawisza).

</doc>
<doc id="3646585" url="https://pl.wikipedia.org/wiki?curid=3646585" title="Kościół św. Józefa i klasztor Jezuitów w Witebsku">
Kościół św. Józefa i klasztor Jezuitów w Witebsku

Kościół św. Józefa i klasztor Jezuitów w Witebsku – nieistniejący kościół i klasztor Jezuitów w Witebsku. Znajdował się na terenie Zamku Dolnego, na lewym brzegu rzeki Wićby. Leżał przy skrzyżowaniu ulic Wielkiej i Zamkowej (ob. Lenina i Frunzego), gdzie obecnie znajduje się plac Wolności pełniący rolę parkingu. Zachowały się fundamenty budynku.
Historia.
Środki na utworzenie placówki Jezuitów przeznaczył wojewoda smoleński Aleksander Korwin Gosiewski, który 26 sierpnia 1637 r. przeznaczył im znaczne dobra ziemskie. Jezuici przyjechali do Witebska w 1637 roku i początkowo pracowali w kościele farnym. W latach 1643–1644 superior Wojciech Dębiński zbudował drewniany kościół św. Józefa. Jezuicki kompleks klasztorny szybko stał się znacznym ośrodkiem oświatowym, działała przy nim szkoła dla dzieci zubożałej szlachty, drukarnia i teatr. Przed połową XVII w. jezuici władali wschodnią częścią Dolnego Zamku, oblaną dopływami Dźwiny i otoczoną drewnianymi fortyfikacjami. Zajmowała ona ponad 2 hektary (nieregularny czworobok ok. 100 × 210 m), pomiędzy Mostem Rynkowym (zwanym później Miejskim, Jezuickim, a w XIX wieku „Krasnym”) od północy, a Mostem Zadunawskim od wschodu. Wzniesiono osobny budynek szkoły (1648) i szpital (1652). Po trwającej 100 dni heroicznej obronie, jesienią 1654 r. miasto na 13 lat trafiło pod okupację moskiewską. Wraz z obrońcami twierdzy jezuici trafili do niewoli w Kazaniu, a w opuszczonych budynkach otwarto monaster św. Aleksego. Po powrocie Witebska w granice Rzeczypospolitej. Rezydencja witebska została wskrzeszona w 1668 roku, a w 1682 roku podniesiona została do rangi kolegium. W 1668 roku Jezuici założyli teatr. W 1676 roku powstała bursa, w 1679 roku zbudowano szkołę, w 1682 roku młyn. W 1682 roku otworzono kolegium, które prowadziło kursy filozofii i teologii moralnej. W 1697 roku zbudowano aptekę. Najhojniejszym dobrodziejem kolegium był w tych czasach podkomorzy witebski Adam Franciszek Kisiel, który z kościoła św. Józefa uczynił rodzinne mauzoleum oraz ośrodek kultu bł. Jozafata.
Murowany kościół i kolegium.
W wigilię Zielonych Świąt w 1691 r. rektor Walenty Hermanowski położył kamień węgielny pod piętrowego kolegium. W 1700 r. kolegium gościło króla Augusta II Mocnego.
Podczas wojny północnej, w dniu 28 września 1708 r. kolegium podzieliło los całego miasta ukaranego przez cara Piotra I. Kozacko-kałmucki oddział jazdy spalił Witebsk, "„całe zamki y miasto, ratusz y kramy, Wzhorie, Zaruczewie y Zadunawie, cztery kościoły y cerkwi dwanaście”". Wszystkie drewniane budowle, łącznie z kościołem św. Józefa spłonęły, a także dachy nieukończonego kolegium.
Darowizny pozwoliły w 1714 r. ukończyć kolegium. W 1716 roku ze środków kasztelana witebskiego Marcjana Michała Ogińskiego i miejscowej szlachty rozpoczęto budowę murowanego kościoła. Początkowo dość długo zakładano fundamenty, a właściwe prace budowlane przeprowadzono w latach 1721–1731. W 1732 roku wewnątrz nowego kościoła pojawiły się trzy ołtarze. Pracami kierował włoski architekt K. Anglianini, autor ołtarza świątyni i wykładowca teorii architektury w kolegium. W dniu 5 sierpnia 1731 roku sufragan wileński Jerzy Ancuta konsekrował kościół. Od 1737 r., na fundamentach założonych jeszcze w 1691 r., zbudowano drugie skrzydło kolegium. Murowane budynki kolegium zbudowano w latach 1691–1714 i 1737-1755. W XVIII wieku kościół św. Józefa usytuowany obok witebskiego dworu Ogińskich, spełniał funkcję ich głównego mauzoleum. W 1751 r. w rodzinnej krypcie spoczął wojewoda Marcjan Ogiński, uważany za głównego fundatora.
Znacznie ucierpiały podczas pożaru w 1757 i 1762 roku. Okres odbudowy kościoła zamykał się w latach 1763–1767, prowadząc jednocześnie budowę zachodniego skrzydła kolegium. W pracach projektowych brał udział Jan Krzysztof Glaubitz, ponieważ w październiku 1760 r. w rachunkach pojawił się zapis o wypłatę „"P. Glaubiczowi architektowi"”.
Odnawianie kolegium trwało do 1799 roku, przez co nabrało ono cech stylu przejściowego od baroku do klasycyzmu. W latach 1799–1800 zbudowano nowy gmach szkolny z dochodów klasztornej apteki. Był to tak zwany „Dom z kopułą” i miał on już cechy stylu klasycystycznego.
W 1820 roku władze rosyjskie zlikwidowały zakon jezuitów. W latach 1822–1839 budynek zajmowali bazylianie. Po Powstaniu listopadowym, w 1832 roku zamknięto szkołę, w której prowadzono zajęcia w języku polskim.
Adaptacja kościoła na cerkiew.
Po synodzie połockim, likwidującym unię na Białorusi, władze przekazały cały kompleks Patriarchatowi Moskiewskiemu. Kościół został przebudowany w stylu klasycystycznym i poświęcony jako sobór św. Mikołaja (nowym patronem został patron ówczesnego rosyjskiego cara). Pojawił się projekt przebudowy zwieńczeń wież i centralnej kopuły na półkoliste, a wieżę zegarową miał wieńczyć szpic w stylu empire. Projektu jednak nie zrealizowano. Roboty prowadzone w latach 1842–1843 polegały m.in. na usunięciu barokowych szczytów fasady i transeptu i budowie w ich miejscu trójkątnych frontonów. Przetrwała jednak barokowa kopuła. Opróżniono krypty, wyrzucając z nich zmumifikowane ciała fundatorów i zakonników.
W roku 1867 do Witebska przyjechał architekt Mikołaj Czagin, który wykonał nowy projekt przebudowy i wkrótce rozpoczęto prace trwające do 1872 roku. Podczas przebudowy kompleksu rozebrano wieżę kolegium, a wieże kościoła przebudowano w stylu średniowiecznej architektury moskiewskiej. Przebudowy znacznie zmieniły autentyczny wygląd budynku, jednak jego znaczenie w organizacji przestrzeni i sylwetce panoramy centrum miasta pozostało istotne. Razem z kompleksem klasztoru bernardynów, kolegium jezuitów stwarzało wrażenie lustrzanej symetrii Rynku i placu soborowego jako jednego zespołu architektonicznego.
Jednak w 1956 roku (według innych źródeł w 1957) bolszewicy zniszczyli oba klasztorne kompleksy w celu „uporządkowania i rekonstrukcji” centrum miasta.
Obecnie władze miasta zamierzają odbudować dawny kompleks klasztorny jezuitów w wyglądzie po przekazaniu go Patriarchatowi Moskiewskiemu. Planowane jest odbudowanie świątyni, nie w jej początkowym, barokowym wyglądzie, lecz z późniejszymi „murawjowskimi” przebudowami fasady głównej i wież (z dodanymi cebulastymi kopułami).
Architektura.
Kościół był pomnikiem architektury późnego baroku. Była to 2-wieżowa, trójnawowa bazylika z półkolistą apsydą i bocznymi zakrystiami.

</doc>
<doc id="3646592" url="https://pl.wikipedia.org/wiki?curid=3646592" title="Pływanie na Letnich Igrzyskach Olimpijskich 1928 – 200 m stylem klasycznym mężczyzn">
Pływanie na Letnich Igrzyskach Olimpijskich 1928 – 200 m stylem klasycznym mężczyzn

Konkurencja pływacka 200 metrów stylem klasycznym na Letnich Igrzyskach Olimpijskich 1928 w Amsterdamie odbyła się w dniach 6-8 sierpnia 1928. W zawodach wzięło udział 21 pływaków.
Rekordy.
Przed zawodami rekord świata i rekord olimpijski wyglądały następująco:
W trakcie zawodów ustanowiono następujące rekordy:
Wyniki.
Eliminacje.
Dwóch najlepszych zawodników z każdego biegu oraz jeden zawodnik z pozostałych z najlepszym czasem awansowało do półfinałów.
Półfinały.
Trzech najlepszych zawodników półfinału kwalifikowało się do finału.

</doc>
<doc id="3646593" url="https://pl.wikipedia.org/wiki?curid=3646593" title="Mitsuru Nagata">
Mitsuru Nagata

 – japoński piłkarz, reprezentant kraju. Obecnie występuje w Urawa Red Diamonds.

</doc>
<doc id="3646594" url="https://pl.wikipedia.org/wiki?curid=3646594" title="Magomied Sulejmanow">
Magomied Sulejmanow

Magomied Alijewicz Sulejmanow (znany również jako Abu Usman Gimrinski, , ur. 1976, zm. 11 sierpnia 2015) – dagestański bojownik, następca Ali Abu-Muchammada i przywódca islamistycznego Emiratu Kaukaskiego.
Życiorys.
Pochodził z miejscowości Gimry w Dagestanie. Studiował na University Of Fatah Al-Islami w Damaszku. Po powrocie do Dagestanu objął w 2005 roku funkcję kadiego centralnego meczetu w Gimry. W 2006 roku przystąpił do zbrojnej rebelii obejmując funkcję kadiego Dagestanu, jednak pod wpływem krewnych w 2008 roku ujawnił się i został amnestionowany.
Po zabiciu Ali Abu-Muchammada przez rosyjskie siły bezpieczeństwa w kwietniu 2015 roku został wybrany na nowego lidera Emiratu Kaukaskiego, wybór został ogłoszony 2 lipca 2015 roku za pośrednictwem mediów społecznościowych. Zginął 11 sierpnia 2015 roku wraz z trzema innymi bojownikami podczas operacji rosyjskich sił bezpieczeństwa w Dagestanie.

</doc>
<doc id="3646595" url="https://pl.wikipedia.org/wiki?curid=3646595" title="Sean McDermott">
Sean McDermott

Sean McDermott (ur. 30 maja 1993 w Kristiansand) – irlandzki piłkarz norweskiego pochodzenia występujący na pozycji bramkarza, zawodnik norweskiego klubu Kristiansund. 
Życiorys.
Kariera klubowa.
Wychowanek Arsenalu. 
W swojej karierze grał także w takich zespołach jak: Leeds United, Sandnes Ulf, Start, Ullensaker/Kisa, Kristiansund BK i FC Dinamo Bukareszt. 
1 marca 2019 podpisał kontrakt z Kristiansund BK, umowa do 31 grudnia 2021.
Kariera reprezentacyjna.
Były młodzieżowy reprezentant Irlandii.

</doc>
<doc id="3646598" url="https://pl.wikipedia.org/wiki?curid=3646598" title="Airspeed AS.1 Tern">
Airspeed AS.1 Tern

Airspeed AS.1 Tern – brytyjski szybowiec z lat 30. XX wieku, pierwszy projekt lotniczy zrealizowany w nowo powstałym Airspeed. Tern (dosł. rybitwa) był bardzo nowoczesną i udaną konstrukcją, przewyższającą inne współczesne mu brytyjskie szybowce. Zbudowano tylko dwa egzemplarze.
Historia.
Główni założyciele Airspeed, która to firma powstała 13 marca 1931, Nevile Shute Norway i Alfred Hessell Tiltman rozpoczęli projektowanie ich pierwszego samolotu jeszcze przed oficjalnym założeniem przedsiębiorstwa, niemniej po jego oficjalnym założeniu nie posiadali wystarczającej ilości kapitału aby kontynuować prace nad konstrukcją samolotu i zdecydowano aby pierwszym projektem firmy został szybowiec. Szybownictwo zyskiwało wówczas w Wielkiej Brytanii dużą popularność i na spotkaniu rady dyrektorów postanowiono zaprojektować szybowiec przynajmniej dorównujący ówczesnym niemieckim konstrukcjom. Uważano, że na szybko rozwijającym się rynku brytyjskim będzie można sprzedać przynajmniej 40 szybowców rocznie w cenie ustalonej na około 110-125 funtów.
Zaprojektowany szybowiec był bardzo nowoczesny i był znacznie lepszy od innych, współczesnych mu brytyjskich konstrukcji.
Pierwsze testy przeprowadzono na lotnisku w Sherburn-in-Elmet na początku sierpnia 1931, za sterami holowanego przez samochód szybowca zasiadał Nevile Norway. Następne, wolne loty odbyły się w okolicach Thirska, Ravenscar i Ingleby Greenhow, szybowiec był pilotowany przez niemieckiego instruktora i szefa klubu szybowcowego Scarborough Gliding Club Carliego Magersuppe. 24 sierpnia Magersuppe ustanowił ówczesny brytyjski rekord długości lotu, przelatując w linii prostej 8,3 mile w czasie 33 minut (łącznie w czasie wznoszenia szybowiec pokonał około 16 mil). W późniejszym czasie na rybitwie ustalono jeszcze brytyjski rekord pułapu – 800 stóp.
Pomimo ambitnych zamiarów, łącznie zbudowano tylko trzy szybowce. Pierwszy z nich został zakupiony przez London Gliding Club (pierwsza rejestracja lotnicza BGA0190), po zakończeniu wojny został odkupiony w 1947 – „w bardzo małych częściach” – przez prywatnego właściciela który przebudował go zmieniając kadłub i dodając wznios do skrzydeł. Drugi szybowiec, początkowo używany przez Southdown Club, został najpierw odsprzedany do klubu szybowcowego z Lulsgate Bottom w Bristolu, a później został przekazany grupie szybowcowej RAF-u.
Tern był reklamowany jako „najłatwiejszy szybowiec do złożenia i rozłożenia który został kiedykolwiek wyprodukowany”. Części na trzeci szybowiec były oferowana na sprzedaż za 248 funtów, dalsze losy tego niezbudowanego szybowca nie są znane.
Pod względem stricte biznesowym szybowiec nie okazał się sukcesem finansowym i firma ostatecznie poniosła straty z powodu jego produkcji, ale pomógł w promocji samej firmy promując jej nazwę i zachęcając inwestorów do dalszych inwestycji.
Opis konstrukcji.
Airspeed AS.1 Tern był szybowcem o konstrukcji drewnianej, krytej płótnem i sklejką. Do konstrukcji kadłub użyto świerku, jako poszycia użyto trzy-warstwowej sklejki lotniczej i płótna.
Szybowiec miał proste, dwu-dźwigarowe, wolnonośne skrzydła bez wzniosu o lekko zbieżnych krawędziach. Krawędź natarcia skrzydła była pokryta sklejką, ale sama sklejka służyła jedynie do nadania kształtu i nie miała żadnej funkcji konstrukcyjnej (nie przenosiła żadnych naprężeń). Skrzydła składały się z trzech części – 5-stopowa (1,5 m) część była na stałe przymocowana do kadłuba, dwie zewnętrzne części były przymocowane przy pomocy dwóch sworzni każda. Szybowiec mógł być złożony lub rozłożony przez trzy osoby w około dziesięć minut.
Kadłub miał zmienny przekrój, przypominający spłaszczony sześciokąt, zwężający się ku dołowi. Boczne i dolne części kadłuba były kryte sklejką, górna część kadłuba była pokryta płótnem. Szybowiec miał bardzo duży, szeroki i głęboki kokpit zapewniający duży komfort dla pilota.
Szybowiec liczył 7,45 metrów długości, a jego rozpiętość skrzydeł wynosiła 15,2 metry. Powierzchnia nośna wynosiła 18,7 metrów kwadratowych, obciążenie powierzchni skrzydeł wynosiło do 9,8 kilogramów na metr kwadratowy. Wydłużenie płata wynosiło 12,44. Masa własna szybowca wynosiła około 100 kilogramów, a maksymalna masa startowa wynosiła do 181 kilogramów. Szybowiec mógł być holowany z maksymalną prędkością wynoszącą 112 kilometrów na godzinę, jego prędkość przelotowa wynosiła około 55-65 km/h, a prędkość minimalna około 40 km/h. Doskonałość aerodynamiczna wynosiła około 20.

</doc>
<doc id="3646599" url="https://pl.wikipedia.org/wiki?curid=3646599" title="Airspeed Tern">
Airspeed Tern



</doc>
<doc id="3646603" url="https://pl.wikipedia.org/wiki?curid=3646603" title="Corazón que miente">
Corazón que miente

 Serce które kłamie (hiszp. "Corazón que miente") – meksykańska telenowela wyprodukowana przez MaPat L. De Zatarian dla Televisy i emitowana na El Canal de las Estrellas. Jest to adaptacja telenoweli "Labirynt namiętności" z 1999 wyprodukowanej przez Ernesto Alonso. Wersja oryginalna została napisana przez Caridad Bravo Adams. Od 8 lutego 2016 telenowela jest emitowana w Meksyku na kanale CDLE..
Jako protagoniści zagrali Thelma Madrigal, Pablo Lyle i Diego Olivera, a w rolę antagonistów wcielili Alejandro Tommasi, Dulce María i Lourdes Reyes.

</doc>
<doc id="3646604" url="https://pl.wikipedia.org/wiki?curid=3646604" title="Jakub (cesarz Etiopii)">
Jakub (cesarz Etiopii)

Jakub (gyyz. ያዕቆብ, "Jaykob", imię tronowe Melek Seged II, co znaczy "ten któremu kłaniają się aniołowie"; መልአክ ሰገድ) (ur. około 1590, zm. 10 marca 1606) – cesarz Etiopii w latach 1597–1603 i 1604–1606.
Życiorys.
Okoliczności wstąpienia na tron.
Po śmierci cesarza Sertse Dyngyla w 1597 rozpoczęła się walka o władzę pomiędzy trzema kandydatami do tronu. Pierwszym z nich był wnuk cesarza Minasa, Zedyngyl. Wolą Sertse Dyngyla było, aby to właśnie on został jego następcą. Drugim potomek cesarza Lybne Dyngyla i syn Fasila, Susnyjos. Trzecim natomiast najmłodszy z pozostałych, choć małoletni syn Sertse Dyngyla, Jakub, którego popierała wdowa po cesarzu ytiegie Marjam Syna, niepomna na wolę zmarłego małżonka, a także ras Kyfle Uahd z Tigraj, dedżazmacz Zesyllasje i ras Atanazy z Begiemdyru. Wymienieni możnowładcy uczynili Jakuba cesarzem, a Atanazy został regentem, jednak ich przeciwnicy nie składali broni. Zedyngyl szukał poparcia u możnowładców z Godżamu, a Susnyjos u ludów Galla na południu kraju. W 1603 Jakub próbował uniezależnić się od rządzących w jego imieniu zwierzchników. W tym celu nawiązał relacje z europejskimi misjonarzami i pozwolił im na prowadzenie etiopskich szkół. W tym samym 1603 do Etiopii przybył hiszpański jezuita Pedro Páez. Hiszpania i Portugalia liczyły na wznowienie kontaktów z Cesarstwem Etiopii, ponieważ zostały one zerwane przez sceptycznego wobec Europejczyków cesarza Minasa ponad czterdzieści lat wcześniej. Próba usamodzielnienia się na tronie przez Jakuba skończyła się klęską. Co prawda przy pomocy dedżazmacza Zesyllasje udało mu się odsunąć rasa Atanazego od rządów, ale później za sprawą Zesyllasje cesarz został zesłany do Ynarija.
Walka z Susnyjosem.
W miejsce Jakuba Zesyllasje uczynił cesarzem swojego kuzyna Zedyngyla. Jakub wrócił na tron w 1604 za sprawą Zesyllasje, dla którego Zedyngyl ostatecznie stał się bardziej kłopotliwy niż małoletni cesarz. Wkrótce potem Zedyngyl poniósł śmierć w bitwie pod miejscowością Barcza. Ponowny cesarz zapewnił sobie poparcie etiopskiego duchowieństwa, nawiązując dobre relacje z abuną Piotrem. Ostatnim przeciwnikiem Jakuba pozostał Susnyjos, który wysłał do rasa Atanazego wiadomość, że ogłosił się samozwańczym cesarzem i zażądał od niego wsparcia. Atanazy wysłał wojsko, aby wesprzeć Susnyjosa. Podobną wiadomość Susnyjos przekazał Zesyllasje, a ten ruszył z wojskiem przeciwko uzurpatorowi. Następnie Susnyjos zachorował i cofnął się w stronę gór Amhara. Chwilowy brak zdecydowania Susnyjosa sprawił, że ras Atanazy wahał się go wesprzeć. Gdy minęła pora deszczowa, Zesyllasje zaczął negocjować warunki kapitulacji uzurpatora. Później do Dembiji przybył Jakub. Zesyllasje i Atanazy stanęli u jego boku w nadchodzącym starciu z Susnyjosem. Ten pretendent do tronu wydał cesarzowi bitwę pod Gol w prowincji Godżam po kilku dniach manewrów, dziesiątego marca 1606 roku. Jakub oraz abuna Piotr zginęli na polu walki, a władzę przejął Susnyjos. Nowy monarcha koronował się dwa lata później w 1608 roku.
Rodzina.
Cesarz Jakub pochodził z dynastii salomońskiej. Nie jest pewne, kto był jego matką. Według angielskiego egiptologa i orientalisty Ernesta Alfreda Thompsona Wallisa Budge była nią ytiegie Marjan Sena. Według innych źródeł matka cesarza mogła być Emebet Harego z plemienia Felaszów. Zwolennikiem drugiej hipotezy był między innymi XX-wieczny etiopski historyk Tekle Tsadik Mekuria. Na kilka lat przed swoją śmiercią Jakub ożenił się z cudzoziemką o imieniu Nazarena, z którą zdążył mieć aż trzech synów, co wskazuje, że sam cesarz musiał urodzić się najpóźniej w 1590 roku. Jeden z nich zginął wraz z ojcem pod Gol. Dla bezpieczeństwa Nazarena wysłała dwóch pozostałych synów, Kosmasa i młodszego Sage Krystosa poza granice Etiopii. Kosmas powędrował na południe i jego dalsze losy są nieznane, natomiast Saga Krystos dotarł do sułtanatu Sannaru. Gdy król tego państwa, Rabat I, chciał go ożenić ze swoją córką, Krystos odmówił i został ponownie zmuszony do ucieczki. Następnie najmłodszy syn Jakuba przybył do Jerozolimy i tam przeszedł na katolicyzm. W 1632 Saga Krystos miał dotrzeć do Rzymu, a ostatecznie do Paryża, gdzie otrzymał zakwaterowanie od kardynała Armanda Jeana Richelieu. Krystos miał umrzeć w 1638 na zapalenie opłucnej w wieku trzydziestu ośmiu lat i miał być pochowany w Rueil-Malmaison. Brytyjski archeolog Osbert Guy Stanhope Crawford podał w wątpliwość europejskie przygody Sagi Krystosa i zwrócił uwagę na nieścisłości dotyczące tej historii, po skonfrontowaniu ich ze źródłami. Według Crawforda jest prawdopodobne, że Krystos mógł się urodzić w 1610 lub 1616 roku, co wcale nie zgadzałoby się ze zdarzeniami z życia Jakuba. Crawford wziął pod uwagę także opowieść trzech etiopskich mnichów, według których relacji Saga Krystos miał być mnichem apostatą, wędrującym w poszukiwaniu jałmużny.

</doc>
<doc id="3646606" url="https://pl.wikipedia.org/wiki?curid=3646606" title="Szkic obrazu postępu ducha ludzkiego poprzez dzieje">
Szkic obrazu postępu ducha ludzkiego poprzez dzieje

Szkic obrazu postępu ducha ludzkiego poprzez dzieje ("Esquisse d'un tableau historique des progrès de l'esprit humain") – dzieło Nicolasa de Condorceta napisane w 1794 roku, a wydane rok później. Uchodzi za najbardziej wpływową próbę sformułowania oświeceniowej teorii postępu. Wg Condorceta człowiek doskonali się dzięki rozumowi, a dzieje mają charakter linearny i zmierzają do całkowitej eliminacji cierpień i życia zgodnego z prawami natury. Postęp dokonuje się dzięki rozwojowi oświaty i nauki, a życie staje się coraz wygodniejsze za sprawą wynalazków. Rozwój historyczny ma charakter kumulatywny, tj. polega na stopniowym i systematycznym gromadzeniu wiedzy i osiągnięć (bez nagłych przełomów czy dialektycznych sprzeczności). W mechanizmie postępu społecznego ważną rolę odgrywają jednostki wybitne (odkrywcy i uczeni), których dokonania wprowadzają świat na kolejne stopnie rozwoju. Hamulcem postępu są instytucje: despotyzm, Kościół i sprzyjające im przesądy.

</doc>
<doc id="3646608" url="https://pl.wikipedia.org/wiki?curid=3646608" title="Szkic do obrazu postępu ducha ludzkiego poprzez dzieje">
Szkic do obrazu postępu ducha ludzkiego poprzez dzieje



</doc>
<doc id="3646611" url="https://pl.wikipedia.org/wiki?curid=3646611" title="Algodystrofia">
Algodystrofia



</doc>
<doc id="3646614" url="https://pl.wikipedia.org/wiki?curid=3646614" title="Pośredni Żleb (Dolina Starorobociańska)">
Pośredni Żleb (Dolina Starorobociańska)

Pośredni Żleb – żleb na zachodnich stokach masywu Ornaku w Tatrach Zachodnich. Opada z Suchego Wierchu Ornaczańskiego do środkowej części Doliny Starorobociańskiej. W górnej części lejkowato rozszerza się na dwa koryta; jedno podchodzi pod Wyżnią Ornaczańską Przełęcz, drugie pod grań Ornaku po północnej stronie Suchego Wierchu Ornaczańskiego. Na wysokości około 1280 m żleb przecina czarny szlak turystyczny.
Zimą żlebem tym schodzą lawiny. Jest w górnej części trawiasty, co sprzyja powstawaniu lawin, dołem okolice żlebu porośnięte są lasem, koryto żlebu jednak jest bezleśne. Dawniej okolice żlebu były terenem wypasowym Hali Stara Robota. Na mapach zachowały się jeszcze pasterskie nazwy upłazów i zboczy w okolicach żlebu: Wielki Rohacz, Pośredni Upłaz, Skrajna Wolarnia, Skoruśniak.

</doc>
<doc id="3646615" url="https://pl.wikipedia.org/wiki?curid=3646615" title="Dajana Jastremśka">
Dajana Jastremśka

Dajana Ołeksandriwna Jastremśka, ukr. Даяна Олександрівна Ястремська (ur. 15 maja 2000 w Odessie) – ukraińska tenisistka, finalistka juniorskiego Wimbledonu 2016 w grze pojedynczej dziewcząt oraz Australian Open 2016 w grze podwójnej dziewcząt.
Kariera tenisowa.
W rozgrywkach zawodowych zadebiutowała w marcu 2015 roku, w turnieju ITF w egipskim Szarm el-Szejk. Dotychczas zwyciężyła w trzech turniejach singlowych i trzech deblowych rangi ITF.
W parze z Anastasiją Zaryćką osiągnęła finał Australian Open 2016 w grze podwójnej dziewcząt. Podczas Wimbledonu w tym samym sezonie osiągnęła finał zawodów gry pojedynczej dziewcząt, w którym uległa Anastasii Potapowej 4:6, 3:6.
W styczniu 2018 roku wystartowała w kwalifikacjach do Australian Open. W pierwszej rundzie pokonała rozstawioną z numerem siedemnastym Misaki Doi 6:3, 6:1, by w drugiej nie sprostać Alexandrze Dulgheru 6:7(6), 0:6. Pod koniec lutego w Acapulco przeszła przez eliminacje i po raz pierwszy w sezonie wystąpiła w głównej drabince turnieju WTA. W meczu pierwszej rundy przeciwko Mónice Puig skreczowała w trzecim secie przy stanie 6:2, 4:6, 0:5. W maju wystąpiła w turnieju ITF z pulą nagród 100 000 $ w Cagnes-sur-Mer. Przeszła przez turniej eliminacyjny, a w głównej części zawodów doszła aż do finału, w którym musiała jednak uznać wyższość Rebekki Peterson 4:6, 5:7. Miesiąc później powtórzyła wynik w turnieju tej samej kategorii przegrywając finał w Ilkley z Terezą Smitkovą 6:7(2), 6:3, 6:7(4).
W lipcu 2018 pokonała Magdalenę Fręch 6:3, 6:2 w pierwszej rundzie eliminacji do Wimbledonu, lecz w drugiej nie sprostała Barbarze Haas 4:6, 2:6. Przez brak kwalifikacji do trzeciego w roku turnieju wielkoszlemowego wystąpiła w turnieju ITF w Rzymie z pulą nagród 60 000 $. Przez zawody przeszła bez straty seta, a w meczu mistrzowskim zrewanżowała się Anastasiji Potapowej za finał juniorskiego Wimbledonu z 2016 roku, gromiąc rosyjską tenisistkę 6:1, 6:0. W kolejnym tygodniu doszła do półfinału w Budapeszcie (80 000 $ ITF), a w sierpniu wygrała eliminacje w New Haven odpadając w turnieju głównym w drugiej rundzie z Julią Görges 4:6, 6:3, 4:6. Dobre występy zaowocowały awansem do pierwszej setki rankingu WTA, co pozwoliło Jastremśkiej na występ w US Open bez konieczności przechodzenia przez kwalifikacje. Debiut w turnieju wielkoszlemowym nie wypadł dobrze, gdyż przegrała już w pierwszym meczu ze sklasyfikowaną ponad sto miejsc niżej Karolíną Muchovą 4:6, 2:6.
We wrześniu 2018 doszła do ćwierćfinału turnieju WTA 125K Series w Chicago oraz przeszła przez eliminacje w Pekinie, przegrała jednak w pierwszej rundzie głównych zawodów ze Zheng Saisai 4:6, 3:6. Przełom nastąpił w październiku podczas turnieju w Hongkongu. Przez drabinę przeszła bez straty seta, spotykając się z którąkolwiek rozstawioną zawodniczką dopiero w finale. Mecz mistrzowski przeciwko pogromczyni Garbiñe Muguruzy – Wang Qiang nie przyniósł żadnych emocji i młoda Ukrainka wygrała swój pierwszy tytuł rangi WTA wynikiem 6:2, 6:1.
W styczniu 2021 roku została tymczasowo zawieszona z powodu wykrycia w jej organizmie zabronionego środka anabolicznego.

</doc>
<doc id="3646616" url="https://pl.wikipedia.org/wiki?curid=3646616" title="Puchar CEV siatkarek (2004/2005)">
Puchar CEV siatkarek (2004/2005)

Puchar CEV siatkarek 2004/2005 – 25. sezon turnieju rozgrywanego od 1980 roku, organizowanego przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich "starego kontynentu".
Rozgrywki.
Faza grupowa.
Grupa A.
 Baranowicze
Tabela
Wyniki
Grupa B.
 Czerkasy
Tabela
Wyniki
Grupa C.
 Žilina
Tabela
Wyniki
Grupa D.
 Saloniki
Tabela
Wyniki
Grupa E.
 Piatra Neamț
Tabela
Wyniki
Grupa F.
 Lazarevac
Tabela
Wyniki
Grupa G.
 Novo Mesto
Tabela
Wyniki
Grupa H.
 Riom
Tabela
Wyniki
Grupa I.
 Albacete
Tabela
Wyniki
Grupa J.
 Amstelveen
Tabela
Wyniki
Turniej finałowy.
 Perugia

</doc>
<doc id="3646617" url="https://pl.wikipedia.org/wiki?curid=3646617" title="Dayana Yastremska">
Dayana Yastremska



</doc>
<doc id="3646618" url="https://pl.wikipedia.org/wiki?curid=3646618" title="Graniczniak (Tatry)">
Graniczniak (Tatry)

Graniczniak – żleb na zachodnich stokach masywu Ornaku w Tatrach Zachodnich. Wcina się w zachodnie stoki szczytu Ornak i opada do środkowej części Doliny Starorobociańskiej. Ma jedno tylko koryto rozcinające zachodnie stoki Ornaku na dwie grzędy. Na wysokości około 1350 m żleb przecina czarny szlak turystyczny.
Zimą żlebem tym schodzą lawiny. Jest w górnej części trawiasty, co sprzyja ich powstawaniu, dołem na niewielkiej tylko przestrzeni okolice żlebu porośnięte są lasem, koryto żlebu jednak jest bezleśne. Dawniej okolice żlebu były terenem wypasowym Hali Stara Robota. Na mapach zachowały się jeszcze pasterskie nazwy upłazów i zboczy w okolicach żlebu: Mały Rohacz, Usypy, Skrajna Wolarnia.

</doc>
<doc id="3646619" url="https://pl.wikipedia.org/wiki?curid=3646619" title="Anastasia Zarycká">
Anastasia Zarycká

Anastasia Zarycká (, "Anastasija Ołeksijiwna Zaryćka"; ur. 8 stycznia 1998 w Pradze) – czeska tenisistka reprezentująca wcześniej Ukrainę, finalistka juniorskiego Australian Open 2016 w grze podwójnej dziewcząt, medalistka Letniej Uniwersjady 2019.
Kariera tenisowa.
W rozgrywkach zawodowych zadebiutowała w sierpniu 2013 roku, w turnieju ITF, w Pradze. Na koncie ma wygrane cztery turnieje singlowe i dziewięć deblowych rangi ITF.
W parze z Dajaną Jastremśką osiągnęła finał Australian Open 2016 w grze podwójnej dziewcząt.
Życie prywatne.
Urodziła się u ukraińskiego ojca i rosyjskiej matki w Pradze. Zaczęła grać w tenisa w wieku 9 lat. Jest członkiem klubu tenisowego Sparta Praha.

</doc>
<doc id="3646620" url="https://pl.wikipedia.org/wiki?curid=3646620" title="Anastasia Zarytska">
Anastasia Zarytska



</doc>
<doc id="3646621" url="https://pl.wikipedia.org/wiki?curid=3646621" title="Dajana Jastremska">
Dajana Jastremska



</doc>
<doc id="3646622" url="https://pl.wikipedia.org/wiki?curid=3646622" title="Anastasija Zarycka">
Anastasija Zarycka



</doc>
<doc id="3646623" url="https://pl.wikipedia.org/wiki?curid=3646623" title="Lesław Bielak">
Lesław Bielak

Lesław Janusz Bielak (ur. 6 listopada 1952 w Legnicy) – polski matematyk.
Życiorys.
Absolwent Wydziału Matematyki Uniwersytetu Wrocławskiego (1976). Następnie studia doktoranckie w Zakładzie Matematyki PAN we Wrocławiu, zakończone doktoratem na Uniwersytecie Wrocławskim (1979). W latach 1980 - 1989 działalność w Związku Zawodowym „Solidarność”; aresztowany oraz internowany.

</doc>
<doc id="3646624" url="https://pl.wikipedia.org/wiki?curid=3646624" title="Aleksander Wiszenko">
Aleksander Wiszenko

Aleksander Wiszenko (ur. 9 kwietnia 1909 w Miedwieżykach niedaleko Siematycz, zm. 12 lutego 1982 w Siematyczach) – polski duchowny prawosławny.
Życiorys.
Był bratankiem Antoniego Wiszenko. W latach 1915–1922 przebywał w Samarze w Rosji jako bieżeniec. W latach 1938–1943 pracował w Parafii Narodzenia Najświętszej Maryi Panny w Rogaczach. Diakon od 21 sierpnia 1948 r. Absolwent Chrześcijańskiej Akademii Teologicznej. W okresie 1948–1970 diakon parafii Świętych Apostołów Piotra i Pawła w Siemiatyczach, w latach 1970–1974 pełniący obowiązki proboszcza parafii Ikony Matki Bożej „Wszystkich Strapionych Radość” w Tokarach, proboszcz w latach 1975–1978. W latach 1974–1975 duchowny klasztoru w Grabarce. Pochowany jest przy cerkwi Świętych Apostołów Piotra i Pawła w Siemiatyczach. Jego bratem był Wacław Wiszenko, synem zaś Leonidas Wiszenko, malarz, pedagog, działacz społeczności prawosławnej na Podlasiu.

</doc>
<doc id="3646626" url="https://pl.wikipedia.org/wiki?curid=3646626" title="Jurij Drozdow (piłkarz)">
Jurij Drozdow (piłkarz)

Jurij Aleksiejewicz Drozdow (ros. Юрий Алексеевич Дроздов, ur. 16 stycznia 1972 w Piatigorsku) – rosyjski piłkarz grający na pozycji defensywnego pomocnika. W swojej karierze rozegrał 10 meczów w reprezentacji Rosji.
Kariera klubowa.
Swoją karierę piłkarską Drozdow rozpoczął w klubie Maszuk-KMW Piatigorsk. W 1988 roku awansował do pierwszego zespołu i wtedy też zadebiutował w jego barwach. W 1989 roku był piłkarzem klubu FSzM Torpedo Moskwa, a w 1990 roku przeszedł do Dynama Moskwa. Występował w nim do końca 1992 roku.
W 1993 roku Drozdow przeszedł do Lokomotiwu Moskwa. W 1995 roku wywalczył z nim wicemistrzostwo Rosji. W latach 1996-1997 dwukrotnie z rzędu Puchar Rosji. W latach 1999-2001 trzykrotnie zostawał mistrzem kraju. W 2000 i 2001 roku ponownie zdobył rosyjski puchar. Z kolei w sezonie 2002 wywalczył swój jedyny w karierze tytuł mistrza Rosji.
W połowie 2003 roku Drozdow został zawodnikiem Ałaniji Władykaukaz. Występował w niej przez półtora roku. W sezonie 2005 grał w kazachskim klubie Żengys Astana, z którym zdobył Puchar Kazachstanu. W latach 2006-2008 grał w FK Chimki, a drugą połowę 2008 roku spędził w klubie Witiaź Podolsk. Karierę zakończył w 2009 roku jako gracz rezerw Lokomotiwu Moskwa.
Kariera reprezentacyjna.
W reprezentacji Rosji Drozdow zadebiutował 27 marca 1999 roku w wygranym 3:0 meczu eliminacji do Euro 2000 z Armenią, rozegranym w Erywaniu. Od 1999 do 2001 wystąpił w kadrze narodowej 10 razy.

</doc>
<doc id="3646628" url="https://pl.wikipedia.org/wiki?curid=3646628" title="Antoni Crispo">
Antoni Crispo

Antoni Crispo (ur. 1429/1430, zm. 1494) – wenecki władca Siros w latach 1463-1494.
Był najmłodszym synem Mikołaj Crispo i Eudoksji (Valenzy) Komnen, córki lub siostry cesarza Trapezuntu Jana IV Wielkiego Komnena.

</doc>
<doc id="3646629" url="https://pl.wikipedia.org/wiki?curid=3646629" title="Żleb na Przełęcz">
Żleb na Przełęcz

Żleb na Przełęcz – żleb na zachodnich stokach masywu Ornaku w Tatrach Zachodnich. Górą podchodzi pod Ornaczańską Przełęcz (1795 m). Opada na Starorobociańską Rówień w Dolinie Starorobociańskiej, na wysokości około 1370 m przecinając czarny szlak turystyczny. Ma jedno tylko koryto. Koryto żlebu i jego okolice są niemal całkowicie trawiaste, jedynie w okolicy szlaku turystycznego i poniżej szlaku porasta je młody las. Zimą żlebem tym schodzą lawiny, trawiaste stoki sprzyjają ich powstawaniu.
Dawniej okolice żlebu były terenem wypasowym Hali Stara Robota. Na mapach zachowały się jeszcze pasterskie nazwy upłazów i innych pasterskich miejsc w okolicach żlebu: Usypy i Skośne Wolarnie.

</doc>
<doc id="3646633" url="https://pl.wikipedia.org/wiki?curid=3646633" title="Detektyw Pozytywka">
Detektyw Pozytywka

Detektyw Pozytywka – seria książek dla dzieci autorstwa Grzegorza Kasdepke. Pierwsza część została wydana w 2005 roku przez Wydawnictwo „Nasza Księgarnia”. Wszystkie książki ilustrował Piotr Rychel. Seria ukazała się także po ukraińsku. Oprócz podstawowych książek „Nasza Księgarnia” wypuściła serię czterech zeszytów edukacyjnych "Akademia detektywa Pozytywki" – dla dwu-, trzy-, cztero- i pięciolatków.
Fabuła.
Każda książka z serii jest zbiorem opowiadań zawierających zagadki na wzór kryminalnych. Dotyczą one najczęściej życia codziennego mieszkańców pewnej kamienicy. Rozwiązania zagadek zamieszczone są na końcu książki, dzięki czemu czytelnik może próbować zmierzyć się z nimi samodzielnie.
Bohaterowie.
Tytułowym bohaterem serii jest detektyw Pozytywka, właściciel agencji detektywistycznej "Różowe Okulary". Jest to postać sympatyczna, ale czasami zachowuje się dziwnie, np. do obrony własnej wykorzystuje wyłącznie kaktusa. Jego konkurentem jest detektyw Martwiak, właściciel agencji detektywistycznej "Czarnowidz". W opowiadaniach pojawiają się również inni mieszkańcy kamienicy: dozorca Pan Mietek, nauczycielka Pani Ryczaj, Pani Majewska, rodzeństwo Dominik i Zuzia, a także dziewczynka Asia.
Książki.
Audiobooki.
Audiobooki czyta Krzysztof Tyniec.

</doc>
<doc id="3646636" url="https://pl.wikipedia.org/wiki?curid=3646636" title="Bernard Minier">
Bernard Minier

Bernard Minier (ur. 26 sierpnia 1960 w Béziers) – francuski pisarz, autor powieści kryminalnych.
Życiorys.
Dorastał w Montréjeau, u stóp Pirenejów. Uczył się w Tarbes i Tuluzie, a następnie w 1982 na rok wyjechał do Hiszpanii. Po powrocie do kraju w 1984 rozpoczął pracę jako celnik, awansując z czasem na stanowisko naczelnika służby celnej w Montreuil.
Pisarstwu poświęcił się już w wieku dojrzałym. Wcześniej jednak – przed wysłaniem pierwszej powieści do wydawnictwa – brał udział w konkursach literackich. Zadebiutował książką "Bielszy odcień śmierci", która w 2011 ukazała się na rynku, stając się bestsellerem. Otrzymał za nią szereg nagród, m.in. "Prix Polar au Festival de Cognac" (2011) i "Prix de l’Embouchure" (2012). W 2012 opublikował drugą powieść, "Krąg", która również zyskała popularność i została wyróżniona "Prix des bibliothèques et des médiathèques Cognac" (2013).
Jego książki zostały przetłumaczone na kilka języków, odnosząc sukces w krajach wydania. W 2014 brytyjski tygodnik „The Sunday Times” umieścił "Bielszy odcień śmierci" na liście pięćdziesięciu najlepszych powieści kryminalnych i thrillerów minionych pięciu lat.
Minier obecnie mieszka pod Paryżem i zawodowo zajmuje się wyłącznie pisarstwem.
Rodzina.
Jest żonaty i ma dwoje dzieci.

</doc>
<doc id="3646639" url="https://pl.wikipedia.org/wiki?curid=3646639" title="Temnocerus sibiricus">
Temnocerus sibiricus

Temnocerus (Temnocerus) sibiricus – gatunek chrząszcza z rodziny tutkarzowatych i podrodziny Rhynchitinae.
Gatunek ten został opisany w 2006 roku przez A. A. Legalova.
Chrząszcz o ciele długości od 2,5 do 2,7 mm u samców i od 2,7 do 3,1 mm u samic. Ubarwiony czarno z ciemnoniebieskim połyskiem i rzadko rozmieszczonymi krótkimi szczecinkami. Ryjek samców krótszy niż samic; jego wierzchołkowa ⅓ jest gładka, reszta rzadko punktowana. Przód głowy wypukły i z rzadziej rozmieszczonymi punktami niż u "T. nanus". Czułki długie, osadzone u samców przed środkiem długości ryjka, u samic bliżej nasady. Wydłużone, głęboko rowkowane pokrywy są najszersze za środkiem długości. Golenie przednich odnóży smukłe i długie. Edeagus krótszy niż u "T. japonicus", szerszy i silniej ku szczytowi zwężony niż u "T. nanus", a duże szczecinki na tegumenie dłuższe niż u tego ostatniego gatunku.
Owad znany wyłącznie z rosyjskich: Tuwy i rejonu boguczańskiego w Kraju Krasnojarskim.

</doc>
<doc id="3646640" url="https://pl.wikipedia.org/wiki?curid=3646640" title="Auletobius irkutensis">
Auletobius irkutensis

Auletobius (Auletobius) irkutensis – gatunek chrząszcza z rodziny tutkarzowatych i podrodziny Rhynchitinae.
Gatunek ten został opisany w 1893 roku przez Johannesa Fausta. A. A. Legalov w 2001 roku zsynonimizował go z "A. calvus", z czego potem się wycofał. Obecnie wraz z "A. calvus", "A. fumigatus" i "A. egorovi" zaliczany jest do grupy gatunków "A. calvus".
Chrząszcz ten ma głowę o szerszym przodzie i słabiej wypukłych oczach, a przedplecze bardziej poprzeczne niż "A. fumigatus" i "A. egorovi". Ryjek ma grubszy i dłuższy, a przedplecze mniej poprzeczne i o słabiej wypukłych bokach niż "A. calvus". Od tego ostatniego odróżniają go również bardziej zaokrąglone boki pokryw, dłuższy i cieńszy biczyk czułka oraz uzbrojenie endophallusa.
Owad znany wyłącznie z rosyjskiego Dalekiego Wschodu, Syberii, Mongolii, Korei i Chin.

</doc>
<doc id="3646642" url="https://pl.wikipedia.org/wiki?curid=3646642" title="Cameron Gliddon">
Cameron Gliddon

 
Cameron Gliddon (ur. 16 sierpnia 1989 w Perth) – australijski koszykarz, występujący na pozycji rzucającego obrońcy, obecnie zawodnik Brisbane Bullets.
16 lutego 2016 został zawodnikiem AZS Koszalin. 15 lipca 2016 roku powrócił do drużyny Cairns Taipans.
18 kwietnia 2018 podpisał umowę z Brisbane Bullets.

</doc>
<doc id="3646643" url="https://pl.wikipedia.org/wiki?curid=3646643" title="Anna z Trapezuntu">
Anna z Trapezuntu

Anna z Trapezuntu (grec.Άννα Μεγάλη Κομνηνή, Anna Megalē Komnēnē, ur. 6 kwietnia 1357, zm. po 30 listopada 1406) – królowa Gruzji, żona Bagrata V.
Życiorys.
Była córką Aleksego III Komnena i Teodory Kantakuzeny. W 1367 została wydana w wieku 10 lat za Bagrata V (1360-1393). Ich synem był Konstantyn, król Gruzji w latach 1407–1412 jako Konstantyn I. 

</doc>
<doc id="3646645" url="https://pl.wikipedia.org/wiki?curid=3646645" title="Vanity">
Vanity

Denise Katrina Matthews, lepiej znana jako Vanity (ur. 4 stycznia 1959 w Niagara Falls, zm. 15 lutego 2016 w Fremont) – kanadyjska piosenkarka, autorka tekstów, tancerka, modelka i aktorka, która z czasem porzuciła się karierę muzyczną i aktorską, aby skoncentrować się na ewangelizacji.
Jej kariera estradowa trwała od wczesnych lat 80. do połowy lat 90. W latach 1981–1983 była wokalistką kobiecego trio Vanity 6. Była znana z hitu R&amp;B / funk „Nasty Girl” z 1982. Kariera muzyczna Vanity obejmowała również dwa solowe albumy wytwórni Motown Records – "Wild Animal" (1984) i "Skin on Skin" (1986), a także piosenki - „Pretty Mess” (1984), „Mechanical Emotion” (1985), „Under the Influence” (1986) oraz „Undress” (1988) z filmu "Szalony Jackson".
Miała także udaną karierę filmową, występując w filmach "Ostatni smok" ("The Last Dragon", 1985), "Ostra rozgrywka" ("52 Pick-Up", 1986) i "Szalony Jackson" (1987). W latach 80. i na początku lat 90. pojawiła się w wielu czasopismach na całym świecie.
Zmarła 15 lutego 2016 w wieku 57 lat z powodu niewydolności nerek.
Życiorys.
Wczesne lata.
Urodziła się w Niagara Falls w Ontario jako córka Helgi Senyk i Levii Jamesa Matthewsa. Jej matka była pochodzenia polskiego, niemieckiego i żydowskiego, urodziła się w Niemczech, podczas gdy jej ojciec był pochodzenia afroamerykańskiego i urodził się w Wilmington w Karolinie Północnej. Matthews miał dwie siostry, Patricię i Renay. W 1993 ujawniła Jetowi, że jej ojciec znęcał się fizycznie i słownie przez lata. Nadużycie sprawiło, że miała negatywny obraz siebie. „Przez 15 lat bardzo mnie bił. Chciałbym widzieć mojego ojca w niebie, ale nie chcę. Jest w piekle” - powiedziała.
Kariera.
Vanity zaczęła brać udział w lokalnych konkursach piękności, zanim przeprowadziła się do Toronto, gdzie podjęła pracę jako modelka. W 1977 zdobyła tytuł Miss Niagara Hospitality, a następnie w 1978 rywalizowała podczas wyborów Miss Kanady. W wieku 17 lat przeprowadziła się do Nowego Jorku, aby kontynuować karierę. Podpisała umowę z Zoli Model Agency. Ponieważ była niskiego wzrostu, jej kariera modelki była ograniczona do reklam i sesji zdjęciowych i nie obejmowała pracy na wybiegu. Wystąpiła w reklamach pasty do zębów Pearl Drops, zanim ukończyła sesję zdjęciową w Japonii.
Zadebiutowała na kinowym ekranie pod pseudonimem D. D. Winters z Benem Johnsonem i Jamie Lee Curtis w slasherze Rogera Spottiswoode "Terror w pociągu" (1980), który został zrealizowany w Montrealu. Następnie pojechała do Toronto, aby zagrać główną rolę w filmie klasy B "Wyspa Tanyi" (1980). Poznała Prince’a, kiedy była ze swoim ówczesnym partnerem Rickiem Jamesem na rozdaniu American Music Award. Dowiedziawszy się, że Vanity może śpiewać, Prince poprosił ją, aby została wokalistką grupy Vanity 6, nagrała jeden album i odniosła międzynarodowy sukces z singlem „Nasty Girl” w 1982. Następnie opuściła grupę i podpisała kontrakt z Motown Records jako artystka solowa w 1984. W połowie lat 80. wydała dwa albumy dla Motown - "Skin on Skin" i "Wild Animal" - i odniosła niewielki sukces na amerykańskich listach pop i R&amp;B.
Powróciła na kinowy ekran w roli Laury Charles w komediodramacie sensacyjnym "Ostatni smok" ("The Last Dragon", 1985), jednak jej filmowa piosenka „7th Heaven” wykonana w duecie z Billem Wolferem została nominowana do Złotej Maliny jako najgorsza piosenka. Rola drugoplanowa Dorren w dramacie kryminalnym Johna Frankenheimera "Ostra rozgrywka" ("52 Pick-Up", 1986) z Royem Scheiderem i Ann-Margret przyniosła jej nominację do nagrody Saturna. W filmie sensacyjno-przygodowym Larry’ego Cohena "Złudzenie" ("Deadly Illusion", 1987) wystąpiła jako Rina u boku Billy’ego Dee Williamsa i Morgan Fairchild. Za rolę Sydney Ash w komedii sensacyjnej "Szalony Jackson" (1988) z Carlem Weathersem, Craigiem T. Nelsonem i Sharon Stone była nominowana do Złotej Maliny jako najgorsza aktorka. W kwietniu 1988 była na okładce magazynu „Playboy”.
W 2010 wydano jej autobiografię pt. "Blame It On Vanity".
Życie prywatne.
Na początku 1992 została ponownie narodzoną chrześcijanką, wstąpiła do kościoła ewangelicznego i na dobre porzuciła świecką muzykę. Z powodu zażywania narkotyków od lat 90. chorowała na niewydolność nerek i poddawano ją dializie. Zmarła 15 lutego 2016 w wieku 57 lat w Fremont w Kalifornii. Przyczyną śmierci była niewydolność nerek oraz choroba jamy brzusznej.

</doc>
<doc id="3646647" url="https://pl.wikipedia.org/wiki?curid=3646647" title="Auletobius puberulus">
Auletobius puberulus

Auletobius (Metopus) puberulus – gatunek chrząszcza z rodziny tutkarzowatych i podrodziny Rhynchitinae.
Gatunek ten został opisany w 1882 roku przez Johannesa Fausta jako "Auletes puberulus". 
Chrząszcz o ciele długości 1,8–2,1 mm, ubarwionym czarno z metalicznym połyskiem, pokrytym nielicznymi, jasnymi szczecinkami. Głowa o dużych, wypukłych oczach i krótkim ryjku. Przedplecze szersze niż u "A. berberidis", silniej zaokrąglone u samic niż u samców. Owalne, najszersze pośrodku pokryw opatrzone są nielicznymi, drobnymi punktami.
Larwy rozwijają się w łodygach bylic i wierzb.
Owad znany wyłącznie z rosyjskiego Kraju Nadmorskiego i Japonii.

</doc>
<doc id="3646650" url="https://pl.wikipedia.org/wiki?curid=3646650" title="Eudokia z Trapezuntu">
Eudokia z Trapezuntu

Eudokia z Trapezuntu (zm. po 4 września 1395) – trapezuncka księżniczka. 
Życiorys.
Była córką Aleksego III Komnena i Teodory Kantakuzeny. Jej siostrą była Anna z Trapezuntu, bratem zaś Manuel III Wielki Komnen. 8 października 1378 została żoną muzułmańskiego emira Tadjeddina Paszy. Po śmierci pierwszego męża została wydana za mąż na Konstantyna Dragasza, władcy państewka na południu Bułgarii i wschodniej Macedonii, ze stolicą w Kiustendił ("Велбъжд"). Jej mąż zginął w 1395 w bitwie na Rowinie, jako wasal sułtana Bajazyda I Błyskawicy.

</doc>
<doc id="3646651" url="https://pl.wikipedia.org/wiki?curid=3646651" title="Medal za Zdobycie Pazardżika">
Medal za Zdobycie Pazardżika



</doc>
<doc id="3646657" url="https://pl.wikipedia.org/wiki?curid=3646657" title="Plympton (Devon)">
Plympton (Devon)



</doc>
<doc id="3646659" url="https://pl.wikipedia.org/wiki?curid=3646659" title="Kamienny gość (opera)">
Kamienny gość (opera)

Kamienny gość – opera w czterech obrazach kompozycji Aleksandra Dargomyżskiego z librettem kompozytora.
Prapremiera opery odbyła się 16 lutego 1872 w Petersburgu. Jej akcja dzieje się w Hiszpanii ok. 1600, zaś jej głównym bohaterem jest Don Juan.
Dzieło nie zostało ukończone przez Dargomyżskiego; ostatnią scenę napisał Cezar Cui, zaś Nikołaj Rimski-Korsakow dokonał instrumentacji całości. "Kamienny gość" nie składa się z zamkniętych arii czy scen zespołowych oraz charakteryzuje się melodyką deklamacyjną (rodzajem recytatywu wymyślonego przez kompozytora). Alfred Einstein określił operę jako utwór laboratoryjny, „który wprawdzie dla szerokiej publiczności pozostał bezowocną, martwą pozycją, niemniej, ponieważ stanowił punkt wyjścia dla dalszych poszukiwań, zasługuje na uwagę”.

</doc>
<doc id="3646662" url="https://pl.wikipedia.org/wiki?curid=3646662" title="Great Barrington (Anglia)">
Great Barrington (Anglia)

Great Barrington – wieś w Anglii, w Gloucestershire, w dystrykcie Cotswold, w civil parish Barrington. W 1931 roku civil parish liczyła 330 mieszkańców. Great Barrington jest wspomniana w Domesday Book (1086) jako "Berni(n)tone".

</doc>
<doc id="3646663" url="https://pl.wikipedia.org/wiki?curid=3646663" title="Trocka (stacja metra)">
Trocka (stacja metra)

Trocka – stacja linii M2 metra w Warszawie, znajdująca się w dzielnicy Targówek w pobliżu skrzyżowania ul. Trockiej z ul. Pratulińską.
29 października 2015 wybrano jej wykonawcę, 16 lutego 2016 stacja otrzymała pozwolenie na budowę, a 11 marca 2016 podpisano umowę na jej realizację. Stacja została otwarta 15 września 2019.
Historia.
Projekt.
26 listopada 2011 ogłoszono konkurs na wykonanie koncepcji architektoniczno-budowlanej I etapu odcinka zachodniego i wschodniego-północnego II linii warszawskiego metra. 25 czerwca 2012 został on rozstrzygnięty, a 21 września 2012 podpisano umowy ze zwycięzcami. Zadanie zaprojektowania 3 stacji na odcinku wschodnim-północnym otrzymało przedsiębiorstwo ILF Consulting Engineers Polska. Stacja nosiła wówczas oznaczenie C18 oraz roboczą nazwę Targówek II, mimo że w 2010 Zespół Nazewnictwa Miejskiego proponował dla obiektu nazwę Targówek Północny.
8 marca 2015 został uruchomiony centralny odcinek linii metra M2 w Warszawie. Wcześniej, bo 15 października 2014, gdy odcinek centralny był w trakcie odbiorów, ogłoszono przetarg na jego wydłużenie o 3 stacje z każdej strony. 10 sierpnia 2015 otwarto oferty złożone w postępowaniu na rozbudowę „3+3”, a 29 października Metro Warszawskie dokonało wyboru wykonawców odcinka zachodniego i wschodniego-północnego. Na wykonawcę stacji, której nazwę zmieniono wówczas na Trocka, zostało wybrane przedsiębiorstwo Astaldi. W lutym 2016 Zespół Nazewnictwa Miejskiego zaproponował zmianę nazwy stacji na Targówek-Trocka.
Budowa.
16 lutego 2016 wydane zostały pierwsze dwa pozwolenia na budowę dla rozbudowy „3+3”, z których jedno dotyczyło stacji C18 Trocka wraz z torami odstawczymi. 8 marca pozwolenie na budowę otrzymała również wentylatornia V18, a 11 marca podpisana została umowa na realizację tych obiektów. Zgodnie z jej zapisami budowa powinna zakończyć się 11 maja 2019. Wówczas zapowiedziano również, że prace nad całym nowym odcinkiem zostaną rozpoczęte w przeciągu 30 dni od tej stacji. Pod koniec marca rozpoczęto przygotowania do budowy w pobliżu przyszłej lokalizacji stacji nowych pawilonów, do których miał zostać przeniesiony bazar funkcjonujący na przyszłym terenie budowy stacji. Wtedy także wykonawca poinformował, że prace w terenie rozpoczną się w pierwszych dniach maja. 30 marca przekazano wykonawcy teren pod budowę wentylatorni szlakowej V18, a w nocy z 1 na 2 maja zamknięto ulice, pod którymi znajdować się będzie stacja.
W maju 2016 rozpoczęto przebudowę instalacji podziemnych kolidujących z budową stacji, a w czerwcu kontynuowano te prace oraz dodatkowo zakończono demontaż latarni ulicznych i wycinkę drzew. Pod koniec czerwca rozpoczęto realizację wykopu wstępnego pod budowę stacji. W lipcu zakończono prace przy gazociągach, wykonano część wykopu wstępnego i murków prowadzących do ścian szczelinowych oraz uzyskano docelowe zasilanie placu budowy. W sierpniu zakończono przebudowę sieci elektrycznych, oświetlono plac budowy i tereny sąsiadujące, ukończono murki prowadzące w części stacyjnej i przystąpiono do wykonywania ścian szczelinowych. We wrześniu m.in. kontynuowano prace przy sieciach podziemnych, trwały przygotowania do wykonania stropu zewnętrznego oraz budowano pawilon informacyjny.
15 listopada 2016 na budowie stacji, w obecności władz miasta i dzielnicy oraz przedstawicieli wykonawcy i metra, wmurowano kamień węgielny z kapsułą, w której umieszczono akt erekcyjny oraz przesłanie dla przyszłych pokoleń. Wówczas wykonanych było około 70 m stropu oraz większość ścian szczelinowych w miejscu peronu. W grudniu ukończono wykonywanie ścian szczelinowych i baret części stacyjnej oraz wykop wstępny stacji, rozpoczęto zaś prace przy ścianach szczelinowych i baretach torów odstawczych.
Pod koniec stycznia 2017 na budowie stacji trwały prace podstropowe na poziomie -1 nad przyszłą halą odpraw. Wówczas wykonawca określił, że konstrukcja obiektu jest wykonana niemal w połowie. Wtedy zakładano również, że wiosną na teren budowy zostaną przywiezione i do czerwca złożone tarcze TBM oraz że drążenie tuneli szlakowych od stacji Trocka zostanie rozpoczęte w wakacje tego roku. W lutym m.in. ukończono strop pośredni stacji. W nocy z 23 na 24 marca rozpoczęto transport elementów pierwszej tarczy o imieniu Maria z terenu tzw. fabryki tubingów przy ul. Marywilskiej na teren budowy stacji Trocka. Na początku kwietnia pierwsza część maszyny została wprowadzona do podziemnego szybu startowego, zaś w połowie tamtego miesiąca trwał również montaż drugiej tarczy. 5 maja obydwie tarcze znajdowały się pod ziemią i rozpoczęto rozruch "Marii". 13 i 14 maja natomiast na terenie stacji zorganizowano dni otwarte, w trakcie których zainteresowani mogli obejrzeć obydwie tarcze TBM.
Lokalizacja.
Stacja C18 Trocka jest stacją końcową 3,1-kilometrowego odcinka realizowanego w ramach rozbudowy „3+3”, który jest pierwszym etapem budowy odcinka wschodniego-północnego II linii warszawskiego metra. Jest zlokalizowana w dzielnicy Targówek, w okolicach skrzyżowania ulic Trockiej i Pratulińskiej.
Długość stacji wraz z torami odstawczymi wynosi 450 m, a kubatura całego obiektu 227 372 m³. Wentylatornia szlakowa V18 natomiast ma kubaturę 5267 m³.

</doc>
<doc id="3646665" url="https://pl.wikipedia.org/wiki?curid=3646665" title="Little Barrington">
Little Barrington

Little Barrington – wieś w Anglii, w Gloucestershire, w dystrykcie Cotswold, w civil parish Barrington. W 1931 roku civil parish liczyła 84 mieszkańców. Little Barrington jest wspomniana w Domesday Book (1086) jako "Berni(n)tone".

</doc>
<doc id="3646669" url="https://pl.wikipedia.org/wiki?curid=3646669" title="Małgorzata Wojtkowska">
Małgorzata Wojtkowska

Małgorzata Wojtkowska – polska chemik, doktor habilitowana nauk technicznych. Specjalizuje się w chemii środowiska oraz technologii wody i ścieków. Profesor nadzwyczajny na Wydziale Instalacji Budowlanych, Hydrotechniki i Inżynierii Środowiska Politechniki Warszawskiej.
Życiorys.
Studia z chemii ukończyła na Uniwersytecie Warszawskim w 1982. Doktoryzowała się w 1997 na podstawie pracy pt. "Migracja i akumulacja metali ciężkich w wodach Jeziora Zegrzyńskiego" (promotorem pracy był prof. Zbigniew Szperliński). Habilitowała się w 2014 na podstawie oceny dorobku naukowego i rozprawy "Rola specjacji w ocenie mobilności metali ciężkich w płynących wodach powierzchniowych". Pracuje jako profesor nadzwyczajny w Zakładzie Informatyki i Badań Jakości Środowiska Wydziału Instalacji Budowlanych, Hydrotechniki i Inżynierii Środowiska Politechniki Warszawskiej. Prowadzi zajęcia m.in. z chemii środowiska.
Artykuły publikowała m.in. w takich czasopismach jak: "Environment Protection Engineering", "Journal of Hazardous Materials" oraz "Ecological Chemistry and Engineering A".

</doc>
<doc id="3646670" url="https://pl.wikipedia.org/wiki?curid=3646670" title="Eastleach Turville">
Eastleach Turville

Eastleach Turville – wieś w Anglii, w Gloucestershire, w dystrykcie Cotswold, w civil parish Eastleach. W 1931 roku civil parish liczyła 294 mieszkańców. Eastleach Turville jest wspomniana w Domesday Book (1086) jako "Lec(c)e".

</doc>
<doc id="3646671" url="https://pl.wikipedia.org/wiki?curid=3646671" title="Viminacium">
Viminacium



</doc>
<doc id="3646672" url="https://pl.wikipedia.org/wiki?curid=3646672" title="Guðgeir Leifsson">
Guðgeir Leifsson

Guðgeir Leifsson (ur. 25 września 1951 w Reykjavíku) – islandzki piłkarz występujący na pozycji pomocnika.
Kariera klubowa.
Guðgeir karierę rozpoczynał w 1970 roku w zespole Víkingur Reykjavík. W 1971 roku awansował z nim z 1. deild do Úrvalsdeild, a także zdobył Puchar Islandii. W 1973 roku odszedł do drużyny Fram, z którą w tym samym roku zdobył Puchar Islandii, a rok później także Superpuchar Islandii. W 1974 roku przeszedł do szkockiego Greenock Morton, jednak w następnym roku wrócił na Islandię, ponownie zostając graczem Víkingura.
Następnie Guðgeir występował w belgijskim R. Charleroi SC, Vestmannaeyja, dwukrotnie w szwajcarskim FC Bulle, kanadyjskim Edmonton Drillers, a także islandzkich Hafnarfjarðar i Víkingurze, gdzie zakończył karierę.
Kariera reprezentacyjna.
W reprezentacji Islandii Guðgeir zadebiutował 12 maja 1971 w zremisowanym 0:0 meczu eliminacji Letnich Igrzysk Olimpijskich 1972 z Francją. W latach 1971–1979 w drużynie narodowej rozegrał 39 spotkań i zdobył jedną bramkę.

</doc>
<doc id="3646675" url="https://pl.wikipedia.org/wiki?curid=3646675" title="Eastleach Martin">
Eastleach Martin

Eastleach Martin – wieś w Anglii, w Gloucestershire, w dystrykcie Cotswold, w civil parish Eastleach. W 1931 roku civil parish liczyła 131 mieszkańców. Eastleach Martin jest wspomniana w Domesday Book (1086) jako "Lec(c)e".

</doc>
<doc id="3646676" url="https://pl.wikipedia.org/wiki?curid=3646676" title="André Stern">
André Stern

André Stern (ur. w 1971 r. w Paryżu) – muzyk, kompozytor, lutnik zajmującym się budową gitar, dziennikarz i pisarz.
Życiorys.
Syn Arno Sterna, pedagoga i badacza, którego dokonania opierają się na poszanowaniu spontanicznych skłonności istoty ludzkiej oraz twórcy pracowni znanej jako „Akademia Czwartkowa" w Paryżu ("l’Académie du jeudi)" i Michèle (z domu Arella), nauczycielki; urodził się w Paryżu, jako jeden z dwojga dzieci Sternów.
Pomimo tego, że nigdy nie chodził do szkoły, został zawodowym muzykiem, lutnikiem oraz dziennikarzem muzycznym, uczy muzyki, prowadzi wykłady, intensywnie angażuje się w dziedzinie informatyki i z powodzeniem pełni różne stanowiska w świecie tańca i teatru. Jako ekspert w dziedzinie alternatywnych metod kształcenia pracuje z nauczycielami, szkołami, uniwersytetami, stowarzyszeniami, a także rodzicami i firmami na całym świecie. Jest przewodniczącym Instytutu Arno Sterna ("Institut Arno Stern"), a także przewodniczącym inicjatywy "Mężczyźni Przyszłości" ("Männer für morgen").
Mieszka w Paryżu razem ze swoją żoną i dwoma synami. Był jednym z bohaterów filmu "Alfabet" Erwina Wagenhofera z 2013 r.
Twórczość.
André Stern zaczął grać na gitarze w wieku 4 lat. Samodzielnie zgłębiał historię muzyki klasycznej. Poszukując prawdziwego brzmienia muzyki Flamenco, opracował własną technikę grania i tworzenia.
Jego kariera muzyczna rozpoczęła się w 1988 r. a nasiliła się w 1990 r., kiedy założył w Paryżu razem z choreografką i tancerką, Delphine Joubert, studio muzyczne i choreograficzne (Atelier de Création Chorégraphique et Musicale) „Fusion". Bardzo dla niego znaczące było spotkanie w 1993 r. ze szwajcarskim mistrzem lutnikiem Wernerem Schärem, które otworzyło nowe możliwości w rozwoju jego muzycznej osobowości.
W 1993 r. rozpoczął również pracę z teatrem Madness prowadzonym przez Giancarlo Ciarapica.
Jest także autorem dwóch bestsellerowych książek, w których opisuje doświadczenia swojego życia bez szkoły: "…I nigdy nie chodziłem do szkoły" ("...Und ich war nie in der Schule)" oraz "Zabawa" ("Spielen"), a także "Mój ojciec, mój przyjaciel" ("Mein Vater, mein Freund") napisanej wspólnie z Arno Sternem. Książka "…I nigdy nie chodziłem do szkoły" została przetłumaczona na siedem języków. 

</doc>
<doc id="3646678" url="https://pl.wikipedia.org/wiki?curid=3646678" title="Specjalista od niczego">
Specjalista od niczego

Specjalista od niczego (tytuł oryginalny: "Master of None") – amerykański serial telewizyjny (komediodramat). Twórcami serialu są Aziz Ansari i Alan Yang.
Wszystkie 10 odcinków pierwszej serii zostało udostępnionych 6 listopada 2015 roku na stronie internetowej platformy Netflix.
12 lutego 2016 roku platforma internetowa Netflix zamówiła drugi sezon.
Fabuła.
Serial opowiada historie życia i pracy Devia, który jest aktorem i nie ma pomysłu, co chce robić w życiu.
Produkcja.
22 kwietnia 2015 roku, platforma Netflix zamówiła pierwszy sezon serialu

</doc>
<doc id="3646683" url="https://pl.wikipedia.org/wiki?curid=3646683" title="Garsdon">
Garsdon

Garsdon – wieś w Anglii, w Wiltshire, w dystrykcie (unitary authority) Wiltshire, w civil parish Lea and Cleverton. W 1931 roku civil parish liczyła 119 mieszkańców. Garsdon jest wspomniana w Domesday Book (1086) jako "Gardone".

</doc>
<doc id="3646685" url="https://pl.wikipedia.org/wiki?curid=3646685" title="Baicalobdella cottidarum">
Baicalobdella cottidarum

Baicalobdella cottidarum – gatunek pijawek z rzędu ryjkowych i rodziny Piscicolidae.
Gatunek ten opisany został w 1957 roku przez Walentina Dogiela. Przez W. M. Epsztejna potraktowany został jako synonim "Trachelobdella torquata". Późniejsze badania, w tym cytogenetyczne, potwierdziły odrębność gatunków.
Pijawka o przerywanie białym siodełku i brązowej, niekiedy prawie czarnej urosomie, na której wierzchu mogą być obecne dwie rombokształtne plamki jasnej barwy. Od "B. torquata" różni się także mniejszymi ssawkami i wyraźnie rozwiniętymi papillami. Odmienny jest także kariotyp tych gatunków. U "B. cottidarum" 2n = 34, a chromosomy są mniejsze (maksymalnie 1,5-3 μm długości).
Gatunek endemiczny dla Bajkału. Zasiedla tam strefę przybrzeżną na głębokości od 0 do 180 m w południowej części jeziora. Jest pasożytem ryb z podrzędu głowaczowców. Spotykane są również osobniki wolno żyjące, przebywające na podłożu.

</doc>
<doc id="3646687" url="https://pl.wikipedia.org/wiki?curid=3646687" title="Einar Daníelsson">
Einar Daníelsson

Einar Þór Daníelsson (ur. 19 stycznia 1970 w Reykjavíku) – islandzki piłkarz występujący na pozycji pomocnika.
Kariera klubowa.
Einar karierę rozpoczynał w 1990 roku w Grindavíkur. W 1992 roku przeszedł do zespołu Reykjavíkur. W 1994 oraz 1995 roku zdobył z nim Puchar Islandii. Na początku 1997 roku został wypożyczony do belgijskiego KAA Gent. Nie rozegra tam jednak żadnego spotkania i po zakończeniu sezonu 1996/1997 wrócił do KR. Pod koniec 1997 roku Einar przeszedł na wypożyczenie do niemieckiego FSV Zwickau, grającego w 2. Bundeslidze. Zadebiutował tam 7 grudnia 1997 w zremisowanym 1:1 meczu z Eintrachtem Frankfurt. W Zwickau grał do końca sezonu 1997/1998.
Następnie powrócił do KR i w 1998 roku wygrał z nim Puchar Ligi Islandzkiej. Następnie przebywał na wypożyczeniach w greckim OFI 1925, angielskim Stoke City oraz norweskim Lillestrøm SK. W czasie pomiędzy wypożyczeniami, w 1999 roku zdobył z KR mistrzostwo Islandii oraz Puchar Islandii. W kolejnych latach wywalczył z nim jeszcze trzy mistrzostwa Islandii (2000, 2002, 2003), Puchar Ligi Islandzkiej (2001) oraz Superpuchar Islandii (2003).
W 2004 roku Einar odszedł do Vestmannaeyja. Potem grał jeszcze w drużynie Grótta, gdzie zakończył karierę.
Kariera reprezentacyjna.
W reprezentacji Islandii Einar zadebiutował 17 października 1993 w przegranym 1:3 towarzyskim meczu z Tunezją. 20 sierpnia 1997 w wygranym 4:0 pojedynku eliminacji Mistrzostw Świata 1998 z Liechtensteinem strzelił swojego jedynego gola w kadrze. W latach 1993-2002 w drużynie narodowej rozegrał łącznie 21 spotkań.

</doc>
<doc id="3646688" url="https://pl.wikipedia.org/wiki?curid=3646688" title="Edward Tarlecki">
Edward Tarlecki

Edward Tarlecki (biał. Эдвард Тарлецкі, ang. Edward Tarletski) znanу również jako Norma Pospolita oraz Madame Zhu – Zhu (biał. Мадам Жу–Жу) (ur. 5 lutego 1974 w Mińsku) – ukraiński i białoruski artysta, drag queen, konferansjer, kostiumolog, dziennikarz i działacz społeczny na rzecz LGBT, od 2008 roku zamieszkujący w Kijowie, Ukraina. Urodził się w rodzinie polsko-białoruskiej.
Życiorys.
Działalność na Białorusi.
Edward Tarleсki ukończył studia jako fotograf i dziennikarz w Europejskim uniwersytecie humanistycznym (Mińsk) w 1996 roku. W latach 1993–1998 pracował jako dziennikarz Radia Wolna Europa/Radia „Swoboda” oraz jako redaktor programów młodzieżowych białoruskiej państwowej stacji telewizyjnej w latach 1993–1998.
W 1990 roku, Tarleсki jako członek miejscowego Stowarzyszenia „Polonia” wspólnie z Anną Niciejewską-Siniewicz podjął strajk głodowy w intencji zwrotu społeczności katolickiej w Mińsku budynku kościoła świętych Szymona i Heleny.
W 1998 roku Edward Tarlecki był pierwszym człowiekiem na Białorusi, który zdecydował się na coming out. W 1998 był jednym z założycieli pierwszej organizacji LGBT w tym kraju – BLL, Białoruskiej Ligi na rzecz Równości Seksualnej „Lambda” (biał.: "Беларуская Ліга Сэксуальнай Роўнасці"), do 2005 roku był przewodniczącym organizacji. W 1999 roku Tarlecki zorganizował pierwszy w historii kraju gejowski protest społeczny. W 1998 roku założył i był wydawcą magazynu gejowskiego „Forum Lambda” (1998–2005). Ponadto był założycielem portalu gay.by oraz organizatorem Gay pride w Mińsku w latach 1999–2002.
Działalność na Ukrainie.
Będąc prześladowanym na Białorusi, Tarlecki przeniósł się na Ukrainę w 2008 roku, kiedy to zagrał rolę Divy w kultowym rosyjskim filmie "Chapiteau show", który zdobył nagrodę ХХХІІІ Moskiewskiego festiwalu filmowego. Po tym, Edward Tarlecki skoncentrował się na karierze artysty drag. W 2013 założył znany ukraiński konkurs drag queen „Miss diva”.
W lutym 2014, Edward Tarlecki jako Madam Zhu-Zhu wziął udział w serialu „Zwana weczeria” (ukraińska wersja „”), odcinki 46–50. W 2015 roku jako popularny artysta ukraińskich klubów, uczestniczył w nagraniu teledysku „Wings” brytyjskiego duetu Hurts.
Artykuły.
Edward TARLECKI „600 lat parafii i 20 lat rekonsekracji kościoła”

</doc>
<doc id="3646691" url="https://pl.wikipedia.org/wiki?curid=3646691" title="Karolina Gąsecka">
Karolina Gąsecka

Karolina Gąsecka (ur. 20 sierpnia 1999) – polska łyżwiarka szybka. Srebrna medalistka Zimowych Igrzysk Olimpijskich Młodzieży 2016 w sprincie drużynowym zespołów mieszanych i brązowa medalistka Mistrzostw Świata Juniorów w Łyżwiarstwie Szybkim 2018 w sprincie drużynowym.
Życiorys.
Gąsecka zaczęła uprawiać łyżwiarstwo szybkie w 2008 roku. W grudniu tego samego roku po raz pierwszy w karierze wystartowała w oficjalnych zawodach w tej dyscyplinie sportu. Jest wielokrotną medalistką mistrzostw Polski juniorów.
W sezonie 2014/2015 zadebiutowała w Pucharze Świata Juniorów w łyżwiarstwie szybkim. Jej najlepszym wynikiem w tym cyklu jest 3. pozycja w sprincie drużynowym, którą zajęła z polskim zespołem w grudniu 2014 roku w Mińsku. Z kolei indywidualnie w Pucharze Świata Juniorów najwyżej uplasowała się w lutym 2015 roku w Warszawie, gdzie zajęła 6. miejsce w biegu na 3000 metrów.
W 2015 roku wystartowała w Mistrzostwach Świata Juniorów w Łyżwiarstwie Szybkim 2015, gdzie indywidualnie zajmowała miejsca: 13. (wielobój), 15. (3000 m), 17. (1000 m), 21. (1500 m) i 29. (500 m), a w biegu drużynowym uplasowała się na 4. pozycji. 21 marca 2015 roku w Calgary z czasem 7:40,81 ustanowiła rekord Polski juniorów w biegu na 5000 metrów.
W 2016 roku wzięła udział w Zimowych Igrzyskach Olimpijskich Młodzieży 2016, gdzie indywidualnie zajęła 18. pozycję w biegu na 500 metrów i 9. miejsce w biegu na 1500 metrów. W sprincie drużynowym zespołów mieszanych zajęła z kolei 2. pozycję, stając się tym samym pierwszą Polką w historii, która zdobyła medal zimowych igrzysk olimpijskich młodzieży. W tym samym roku wzięła także udział w Mistrzostwach Świata Juniorów w Łyżwiarstwie Szybkim 2016, gdzie indywidualnie zajmowała miejsca: 22. (3000 m), 23. (wielobój), 32. (1500 m), 37. (1000 m) i 44. (500 m), a w biegu drużynowym uplasowała się na 7. pozycji.

</doc>
<doc id="3646714" url="https://pl.wikipedia.org/wiki?curid=3646714" title="Baicalobdella torquata">
Baicalobdella torquata

Baicalobdella torquata – gatunek pijawek z rzędu ryjkowych i rodziny Piscicolidae.
Gatunek ten opisany został w 1871 roku przez Adolpha Eduarda Grube'a jako "Piscicola torquata". Przez W. M. Epsztejna potraktowany został zaliczony do rodzaju "Trachelobdella". Walentin Dogiel i I. Bogolepowa zaliczyli go do rodzaju "Baicalobdella" i w nim jest klasyfikowany obecnie.
Ciało tej pijawki jest jasnozielone do jasnordzawego z charakterystycznym mozaikowym wzorem na grzbietowej stronie urosomy. Rozmiary wynoszą od 5 do 8 mm długości i od 2 do 3 mm szerokości. Ssawki ma większe niż pokrewna "B. cottidarum". Odmienny jest także kariotyp tych gatunków; u "B. torquata" 2n = 32.
Gatunek endemiczny dla Bajkału. Występuje w strefie litoralu, na głębokościach od 0,5 do 10 w południowej części jeziora. Pasożytuje na endemicznych bajkalskich obunogach.

</doc>
<doc id="3646718" url="https://pl.wikipedia.org/wiki?curid=3646718" title="Powiatowy Urząd Bezpieczeństwa Publicznego w Bielsku Podlaskim 1944-1956">
Powiatowy Urząd Bezpieczeństwa Publicznego w Bielsku Podlaskim 1944-1956



</doc>
<doc id="3646719" url="https://pl.wikipedia.org/wiki?curid=3646719" title="PUBP w Bielsku Podlaskim">
PUBP w Bielsku Podlaskim



</doc>
<doc id="3646720" url="https://pl.wikipedia.org/wiki?curid=3646720" title="Hrant Matewosjan">
Hrant Matewosjan

Hrant Matewosjan (ur. 12 lutego 1935 w Ahnidzor koło Dzaghidzor (ob. Tumanian), zm. 18 grudnia 2002 w Erywaniu) – ormiański pisarz i scenarzysta. 
Studiował w Instytucie Pedagogicznym w Kirowakanie, a następnie w latach 1958-1962 w Erywańskim Instytucie Pedagogicznym. W 1967 ukończył wyższe kursy dla scenarzystów w Moskwie. 
Pierwsza publikacja ukazała się pod tytułem "Ahnidzor" i była poświęcona problemom wiejskiego życia. We wczesnej twórczości akcentował znaczenie tradycji historycznej Ormian – ludu pasterzy (m.in. opowieści "Pomarańczowy tabun" 1962, wydanie polskie 1977).

</doc>
<doc id="3646722" url="https://pl.wikipedia.org/wiki?curid=3646722" title="Thales Group">
Thales Group



</doc>
<doc id="3646724" url="https://pl.wikipedia.org/wiki?curid=3646724" title="Sofie Nordsveen Hustad">
Sofie Nordsveen Hustad

Sofie Nordsveen Hustad (ur. 26 listopada 1996) – norweska biegaczka narciarska, dwukrotna mistrzyni świata juniorów w narciarstwie klasycznym.
Kariera.
W zawodach międzynarodowych pierwszy raz wystartowała w 2015 roku w kazachskim Ałmaty podczas mistrzostw świata juniorów w narciarstwie klasycznym. W pierwszym swoim starcie zajęła 4. miejsce w biegu na 5 km stylem dowolnym. Drugą konkurencją, w której wzięła udział był bieg łączony na dystansie 2×5 km, zdobyła w nim tytuł mistrzyni świata juniorów. Ostatnim jej występem na mistrzostwach było wywalczenie drugiego tytułu mistrzyni świata juniorów w biegu sztafetowym.
15 marca 2015 roku zadebiutowała w pucharze świata. W biegu na dystansie 30 km ze startu wspólnego rozgrywanym techniką dowolną w norweskim Oslo zajęła 46. miejsce.

</doc>
<doc id="3646726" url="https://pl.wikipedia.org/wiki?curid=3646726" title="Viminacium (miasto)">
Viminacium (miasto)

Viminacium – starożytne miasto na prawym brzegu Mławy (dopływu Dunaju), położone o 12 km na północ od serbskiego Pożarevaca, dzisiejszy Stari Kostolac.
Historia.
Ważne miasto rzymskie na granicy dunajskiej, usytuowane na wschód od Singidunum (współcześnie Belgrad), powstało na ziemiach plemienia Skordysków jako wielki umocniony obóz legionów ("castrum") w pierwszych dziesięcioleciach I wieku n.e. Założenie jego przypisywane jest pierwszym legionom mezyjskim ("Legio IV Scythica" lub "Legio V Macedonica"). Prawdopodobnie służyło za główną kwaterę Trajana podczas pierwszej wojny dackiej (101-102 n.e.).
Za czasów Hadriana podniesione do rangi municypium pod nazwą "Municipium Aelium". Pełniło funkcję stołeczną dla prowincji Mezja Górna ("Moesia Superior"). Za panowania Gordiana III uzyskało status kolonii osadników rzymskich ("Colonia Viminacium") i prawo bicia lokalnej monety rozmiennej. W 248 n.e. mogło być główną siedzibą uzurpatora Pakacjana – również ze względu na istnienie jedynej wówczas na tamtym obszarze (panońsko-mezyjskim) mennicy cesarskiej. 
Miejsce stacjonowania dwóch legionów rzymskich ("Legio IV Flavia" i "Legio VII Claudia"), także przystań dunajskiej flotylli Rzymian i prawdopodobnie siedziba jej prefekta. Szacuje się, że w obozie stacjonowało 6 tys. żołnierzy, a liczba ludności w towarzyszącej osadzie cywilnej ("canabae" – odpowiednik późniejszego podgrodzia) wynosiła do 40 tysięcy. Viminacium znane było z eksploatowania w okolicy rud ołowiu i srebra i ożywionego handlu. Dzięki korzystnemu usytuowaniu oraz sąsiedztwu szlaków handlowych i dróg żeglownych mogło również odgrywać szczególną rolę na styku kultur pomiędzy wschodem i zachodem. Miejscowym językiem była łacina, w przeciwieństwie do większości miast południowo-wschodnich prowincji, gdzie panowała greka. Miasto stanowiło liczący się węzeł drogowy, gdyż tamtędy (m.in. z Sirmium do Naissus i do Ratiarii) przebiegała jedna z ważnych na Bałkanach dróg wojskowych ("Via Militaris"), uzupełniających najstarszy szlak przerzutowy "Via Egnatia". W źródłach odnotowano obecność Septymiusza Sewera podążającego tamtędy ze swymi wojskami na zachód. 
Przypuszczenie, że w 251 zmarł tam na zarazę młody cesarz Hostylian (być może wraz ze swą matką Herennią Etruscillą), oparte jest głównie na spekulacjach wynikających z odnalezienia na miejscowej nekropolii okazałego mauzoleum z bogatym wyposażeniem (→Badania i wykopaliska). Wiosną 285 r. w pobliżu rozegrała się bitwa nad Margus (Morawą), decydująca dla Dioklecjana, który pokonał tam liczniejsze wojska Karynusa. Na początku swych rządów Dioklecjan w nowym podziale administracyjnym państwa wyznaczył Viminacium stolicą prowincji "Moesia Superior Margensis", przynależnej do diecezji Dacja. Brak jednak przekonujących dowodów na to, iż później było ono miejscem historycznych spotkań cesarzy, m.in. synów Konstantyna decydujących o podziale jego imperium (337), czy Teodozjusza Wielkiego i Gracjana podczas wojen z Gotami w 382. 
Miasto uległo zniszczeniu przez Hunów Attyli w 441 r. i choć ponownie zaludnione przez germańskich osadników (Ostrogotów), odtąd już podupadało. Odbudowane za Justyniana, który przeznaczył mu rolę wysuniętej placówki granicznej cesarstwa, później w VI stuleciu zdobyte zostało przez Awarów (584) i ostatecznie zajęte przez Słowian. 
Historyczną kontynuacją osadnictwa był powstały w VIII wieku na rzymskich ruinach słowiański gród Braniczewo – przypuszczalnie główny ośrodek plemienia Braniczewców, a następnie miasto odgrywające istotną rolę w dziejach średniowiecznej Bułgarii i Serbii..
Od III wieku Viminacium było też stolicą chrześcijańskiej metropolii kościelnej istniejącej aż do najazdów w VI w.; obecnie biskupstwo tytularne Kościoła rzymskokatolickiego.
Badania i wykopaliska.
Pozostałości antycznego miasta na terenie wsi Stari Kostolac i Drmno stwierdzono już w XVIII wieku. Obszar ten był miejscem pierwszych w Serbii wykopalisk archeologicznych zapoczątkowanych w 1882 przez architekta Mihajlo Valtrovicia. Właściwe prace badawcze podjął jednak dopiero w latach 70. XX wieku Miloje R. Vasić i jego współpracownicy. Dzięki dokonanym przez nich znaleziskom Viminacium zyskało miano „bałkańskich Pompejów”. 
Wykopaliska odsłoniły przede wszystkim pierwotne centrum miasta, tj. obóz legionów, obejmujący rozległy prostokąt (ok. 443x386 m), z zachowanymi odcinkami brukowanych ulic, częścią systemu kanalizacyjnego, ujęciami wodnymi i fundamentami domostw. Na terenie obozu legionowego zlokalizowano odsłoniętą w latach 2002-2003 bramę północną ("porta praetoria"), ustalono też zasięg przyobozowej osady cywilnej ("canabae legionis"). Do ważniejszych odkrytych obiektów na obszarze 450 ha należą:
Miejscem bogatych znalezisk okazała się nekropolia z II-III wieku zawierająca m.in. groby komorowe. Łączone ze zgonem cesarza Hostyliana anonimowe mauzoleum o wymiarach 20x20 m (główna konstrukcja – 5x5 m), pochodzi z poł. III w. i uległo dewastacji zapewne w początkach IV stulecia (po edykcie mediolańskim). Łącznie na eksplorowanym terenie odkryto blisko 14 tys. zróżnicowanych pochówków (datowanych od I do VI w.), wraz z pomnikami nagrobnymi i sarkofagami zdobionymi płaskorzeźbami ze scenami mitologicznymi oraz z życia codziennego. W grobach IV-wiecznych uwagę zwracają freski, stanowiące niekiedy przykład artyzmu rzymskiej sztuki prowincjonalnej. Liczne odnalezione na obszarze ruin dyplomy wojskowe są świadectwem pobytu na tym terenie konkretnych jednostek wojskowych. 
Obiekty pochodzące z wykopalisk (ogółem ok. 40 tys., w tym 700 ze złota i srebra) znajdują się głównie w muzeum w Pożarevacu, cenniejsze – w Muzeum Narodowym w Belgradzie.
Zabytki numizmatyczne
Podniesione za Gordiana III do rangi kolonii (239), Viminacium miało prawo emitowania własnej monety rozmiennej z brązu, początkowo wartości 2 (dupondius) i 4, później tylko 4 asów (odpowiednik sestercjusza). Nosiła ona następujące oznaczenie rewersowe: P(rovincia)M(oesia)COL(onia)VIM(inacium), a w ekserdze – AN(nus) (z wymienieniem roku – od I do XVI, z pominięciem X i XV). Wyobrażenie rewersowe ukazywało postać kobiecą (zapewne personifikację prowincji) roztaczającą ręce nad bykiem i lwem (jako znakami miejscowych legionów: VII Klaudyjskiego i III Flawijskiego). Na awersie widniało uwieńczone (ukoronowane) popiersie aktualnego władcy. Ponadto w obiegu powszechnym (cesarskim) mennica wypuszczała srebrne antoniniany, będąc czynna (z przerwami) do roku 254/255, tj. do panowania Galiena. Monety te występują we wszystkich skarbach srebrnych na Półwyspie Bałkańskim.
Inne znaleziska.
W pobliżu obszaru wykopalisk odnaleziono też w czerwcu 2009 prawie nienaruszone szczątki mamuta stepowego ("Mammuthus trogontherii"), pochodzące ze środkowego plejstocenu. W miejscu tym odsłonięto następnie (2012) cmentarzysko tych zwierząt zawierające kolejne 7 szkieletów mamucich. Wokół stanowiska otwarto w 2014 park prehistoryczny. 
Do przedrzymskich znalezisk należy również statuetka bóstwa żeńskiego sprzed ok. 4 tys. lat. Odkrycie to, dokonane w 2012, łączone jest z niemal bliźniaczym idolem znalezionym w Kličevacu w 1881, a bezpowrotnie zaginionym po I wojnie światowej.

</doc>
<doc id="3646727" url="https://pl.wikipedia.org/wiki?curid=3646727" title="Puchar Williama Jonesa">
Puchar Williama Jonesa

Puchar Williama Jonesa (oficjalna nazwa: R. William Jones Cup, chin. 威廉·瓊斯盃國際籃球邀請賽) – międzynarodowy turniej koszykarski, rozgrywany corocznie w Tajpej od 1977 roku.
Nosi imię Renato Williama Jonesa, propagatora koszykówki, jednego z założycieli Fédération Internationale de Basketball (FIBA). 
Został stworzony w 1975 roku, pierwsza edycja odbyła się dwa lata później. Podobnie jak turniej olimpijski oraz mistrzostw świata jest rozgrywany zarówno w kategorii mężczyzn, jak i kobiet. Do udziału w imprezie są zapraszane zespoły zawodowe, akademickie, szkół średnich (amerykańskich) oraz reprezentacje narodowe krajów z całego świata.
Turniej mężczyzn został odwołany w 1979, 1989 oraz w 2003 roku, w tym ostatnim z powodu epidemii SARS. Turniej kobiet nie odbył się w 1978, 1986, 1989, 2001 i 2003 roku.
Reprezentacja Polski mężczyzn wystąpiła w turnieju, w 1990 roku, zdobywając srebro. Był to jedyny występ polskiej męskiej kadry w historii imprezy.

</doc>
<doc id="3646728" url="https://pl.wikipedia.org/wiki?curid=3646728" title="William Jones Cup">
William Jones Cup



</doc>
<doc id="3646729" url="https://pl.wikipedia.org/wiki?curid=3646729" title="Jones Cup">
Jones Cup



</doc>
<doc id="3646732" url="https://pl.wikipedia.org/wiki?curid=3646732" title="Helgi Kolviðsson">
Helgi Kolviðsson

Helgi Kolviðsson (ur. 13 września 1971 w Reykjavíku) – islandzki trener i piłkarz występujący na pozycji obrońcy.
Kariera klubowa.
Helgi karierę rozpoczynał w 1988 roku w zespole HK. W 1995 roku przeszedł do niemieckiego SC Pfullendorf, grającego w Oberlidze Baden-Württemberg. W 1996 roku odszedł do Austrii Lustenau, grającej w Erste Lidze. W 1997 roku awansował z nią do Bundesligi. W 1998 roku wrócił do Niemiec, gdzie został graczem drugoligowego 1. FSV Mainz 05. Zadebiutował tam 2 sierpnia 1998 w wygranym 3:0 meczu z SpVgg Greuther Fürth. Graczem Mainz Helgi był przez dwa lata.
W 2000 roku odszedł do SSV Ulm 1846, także grającego w 2. Bundeslidze. Spędził tam rok, a potem przeniósł się do zespołu austriackiej Bundesligi, FC Kärnten. Występował tam przez trzy lata, a potem, od 2004 do 2007 ponownie był graczem Pfullendorfu (Regionalliga Süd), który był jego ostatnim klubem w karierze.
Kariera reprezentacyjna.
W reprezentacji Islandii Helgi zadebiutował 9 lutego 1996 w przegranym 0:3 meczu towarzyskiego turnieju Rothmans Tournament z Rosją. W latach 1996-2003 w drużynie narodowej rozegrał łącznie 29 spotkań.

</doc>
<doc id="3646736" url="https://pl.wikipedia.org/wiki?curid=3646736" title="Medal na Pamiątkę Koronacji Aleksandra III">
Medal na Pamiątkę Koronacji Aleksandra III

Medal na Pamiątkę Koronacji Aleksandra III (ros. "Медаль «В память коронации императора Александра III»") – rosyjskie odznaczenie cywilne i wojskowe.
Historia.
Odznaczenie zostało ustanowione ukazem cara Aleksandra III z dnia 3 listopada 1883 roku dla wyróżnienia osób, które uczestniczyły w przygotowaniu i przeprowadzeniu jego koronacji, która odbyła się w dniu 15 maja 1883 roku w Soborze Uspieńskim w Moskwie. 
Mennica wybiła 112000 egzemplarzy tego medalu.
Zasady nadawania.
Odznaczenie było nadawane członkom dworu cesarskiego, ministrom carskim, urzędnikom uczestniczącym w przygotowaniach, urzędnikom wojskowym i cywilnym odpowiedzialnym za ochronę przebiegu koronacji, wyższym urzędnikom guberni moskiewskiej, członkom oddziałów policji i żandarmerii, które brały udział w ochronie uroczystości, a także przewodniczących delegacji poszczególnych narodowości wchodzących w skład imperium, które brały udział w koronacji. 
Dodatkowo na podstawie dodatkowego dekretu z dnia 4 maja 1884 roku, odznaczenie to nadano także wyższym dowódcą wojskowym, żołnierzom pułków, których szefem był Aleksander III, oficerów i kadetów szkół wojskowych, którzy uczestniczyli w koronacji, a także przedstawicieli wojsk kozackich. Ponadto wszystkich członków delegacji narodowości, będących na koronacji, urzędników kolejowych i kolejarzy zabezpieczających przejazd cesarza.
Ogółem w latach 1833 – 1884 nadano ok. 122 tys. tych odznaczeń.
Opis odznaki.
Odznaka medalu jest okrągły krążek o średnicy 29 mm, wykonany ze ciemnego brązu.
Na awersie odznaczenia w środkowej części znajdują się profil Aleksandra III bez insygniów cesarskich. Wzdłuż krawędzi odznaki znajduje się napis w języku rosyjskim "Б.М. АЛЕКСАНДР III ИМП. И САМОД. ВСЕРОСС." (pol. Z bożej łaski Aleksander III cesarz i samowładca Wszechrusi).
Na rewersie medalu w górnej części jest korona cesarska, a poniżej napis "КОРОНОВАНЪ ВЪ МОСКВѢ МАѦ 15 1883" (pol. Koronowany w Moskwie 15 maja 1883). 
Medal zawieszony był na wstążce orderowej Orderu św. Aleksandra Newskiego.

</doc>
<doc id="3646743" url="https://pl.wikipedia.org/wiki?curid=3646743" title="Maria Molicka (psycholożka)">
Maria Molicka (psycholożka)

Maria Molicka – polska psycholożka, dr psychologii klinicznej dziecka, była profesor w Instytucie Pedagogicznym Państwowej Wyższej Szkoły Zawodowej w Lesznie, autorka 8 książek dotyczących bajkoterapii, członkini Europejskiego Towarzystwa Psychologii Zdrowia.

</doc>
<doc id="3646747" url="https://pl.wikipedia.org/wiki?curid=3646747" title="Żleb pod Pyszną">
Żleb pod Pyszną

Żleb pod Pyszną – żleb na zachodnich stokach masywu Ornaku w Tatrach Zachodnich. Jest to niewielki żleb. Zaczyna się w połowie wysokości stoków Kotłowego Siodła i opada do górnej części Doliny Starorobociańskiej. Spływa nim źródłowy ciek Starorobociańskiego Potoku wypływający ze źródełka położonego nieco poniżej czarnego szlaku turystycznego. Szlak ten na pewnej długości prowadzi wzdłuż Żlebu pod Pyszną.
Żleb jest trawiasty. Dawniej jego okolice były terenem wypasowym Hali Stara Robota. Pozostałością pasterskiej przeszłości tych okolic są zachowane na mapach pasterskie nazwy upłazów i innych pasterskich miejsc w okolicach żlebu: Upłaz pod Pyszną, Zadnia Wolarnia i Skośna Wolarnia.

</doc>
<doc id="3646749" url="https://pl.wikipedia.org/wiki?curid=3646749" title="Ocypus ponomarevorum">
Ocypus ponomarevorum

Ocypus ponomarevorum – gatunek chrząszcza z rodziny kusakowatych.
Gatunek ten opisany został w 2013 roku przez Edwarda A. Chaczikowa.
Ciało długości około 14 mm, błyszczące, ciemne (prawie czarne) z żółtobrązowymi odnóżami, czułkami i głaszczkami oraz brązowymi pokrywami. Głowa nieco poprzeczna, umiarkowanie gęsto punktowana. Skronie najwyżej półtora raza dłuższe niż średnica oka. Przedplecze punktowane jak głowa, wyraźnie dłuższe niż szersze, o przednich kątach dobrze zaznaczonych, tylnych zaś szeroko zaokrąglonych. Punktowanie pokryw i odwłoka rzadsze niż na głowie i przedpleczu. Skrzydła tylne szczątkowe. Narządy rozrodcze samca o paramerach płatowato wierzchołkowo rozszerzonych, a endophallusie podzielonym na trzy phallomery. Bliższy ma na brzusznej stronie dwie wyposażone w kolce, asymetryczne komory, a po bokach dwie mniejsze komory boczne. Środkowy ma jedną brzuszno-środkową komorę z płaskimi kolcami a z wierzchu wyposażony jest w szczoteczkowaty titillator. Narządy samic z poprzecznym, odsiebnie zaokrąglonym, dosiebnie pokrytym włoskami proktovaginusem i prawie owalną vaginolaminą.
Kusak znany tylko z obwodu rostowskiego w Rosji.

</doc>
<doc id="3646753" url="https://pl.wikipedia.org/wiki?curid=3646753" title="Tropariowo">
Tropariowo

Tropariowo ( – "Tropariowo") – stacja metra w Moskwie, na linii Sokolniczeskiej. Stacja została otwarta 8 grudnia 2014.

</doc>
<doc id="3646756" url="https://pl.wikipedia.org/wiki?curid=3646756" title="Cemal Gürsel">
Cemal Gürsel

Cemal Gürsel (ur. 13 października 1895 w Erzurum, zm. 14 września 1966 w Ankarze) – turecki generał i polityk, prezydent Turcji (1961–1966).
W latach 1921–1922 u boku Atatürka brał udział w wojnie grecko-tureckiej, co zapoczątkowało jego karierę wojskową i polityczną. W 1958 został dowódcą tureckich wojsk lądowych, 27 maja 1960 stanął na czele puczu wojskowego, w którym obalił rządy premiera Adnana Menderesa, skazanego następnie na śmierć i straconego. Założył Komitet Jedności Narodowej i został jego szefem (do 26 października 1961), pełnił jednocześnie funkcje tymczasowego prezydenta, premiera i ministra obrony, następnie został wybrany na prezydenta; urząd sprawował do 28 marca 1966, gdy zrezygnował z powodu ciężkiej choroby. W 1962 przyczynił się do ogłoszenia nowej konstytucji Turcji wprowadzającej pewne demokratyczne elementy.

</doc>
<doc id="3646760" url="https://pl.wikipedia.org/wiki?curid=3646760" title="Rumiancewo">
Rumiancewo

Rumiancewo ( – "Rumiancewo") – stacja metra w Moskwie, na linii Sokolniczeskiej. Stacja została otwarta 18 stycznia 2016.

</doc>
<doc id="3646766" url="https://pl.wikipedia.org/wiki?curid=3646766" title="Sałarjewo">
Sałarjewo

Sałarjewo () – stacja metra w Moskwie na linii Sokolniczeskiej. Stacja została otwarta 15 lutego 2016.

</doc>
<doc id="3646772" url="https://pl.wikipedia.org/wiki?curid=3646772" title="Cmentarzysko na Śródce w Poznaniu">
Cmentarzysko na Śródce w Poznaniu

Cmentarzysko na Śródce w Poznaniu – wczesnośredniowieczne cmentarzysko szkieletowe zlokalizowane w Poznaniu na terenie Śródki.
Historia i położenie.
Cmentarzysko zostało wybudowane w miejscu opuszczonej w końcu X lub na przełomie X i XI wieku, z nieznanych przyczyn, osady na prawym brzegu Warty i służyło jako nekropolia dla mieszkańców grodu na Ostrowie Tumskim. Relikty zabudowań osady zlikwidowano, teren splantowano i pokryto warstwą jednolitego, żółtego piasku o grubości 0,3-0,4 metra (pierwotnie była ona zapewne grubsza). Tak szeroko zakrojone prace świadczą o tym, że cmentarz założono oficjalnie, prawdopodobnie z nadania władcy. Nekropolia z czasem rozrastała się i zajęła obszar od stoków ówczesnego ujścia Cybiny (obecnie ulice Wyszyńskiego i Św. Jacka) po północną pierzeję późniejszego Rynku Śródeckiego i ulicę Filipińską. Teren ten obejmowałby w przybliżeniu około jednego hektara, a jego wymiary to 120-130 metrów na linii północ-południe i 70-80 metrów na linii wschód-zachód.
Charakter i wyposażenie grobów.
Do 2014, kiedy to przeprowadzono szeroko zakrojone prace wykopaliskowe, odkryto łącznie 431 pochówków na powierzchni 695 m², ale liczba ta nie jest ostateczna. Groby znajdowały się na głębokości 1,25-2,9 metra, a pochówki starsze były często zastępowane nowszymi i ulegały destrukcji (najczęściej spotkano od 3 do 5 warstw pochówków w jednym grobie). Takie nagromadzenie szczątków charakterystyczne jest dla nekropolii ograniczonych ogrodzeniem, towarzyszących obiektom sakralnym. Groby były prawdopodobnie oznaczane na powierzchni, np. za pomocą palików lub kopczyków.
Zmarłych chowano najczęściej w pozycji wyprostowanej, z głową skierowaną na zachód. Zdarzały się anomalie od takiego ułożenia – niektóre z nich miały zapewne charakter antywampiryczny. Najciekawszy pod tym względem był grób nr 166, w którym zmarłemu wyłamano kości lewego barku i przesunięto je na prawą stronę klatki piersiowej. Wyłamano mu też żuchwę i umieszczono ją pod prawym ramieniem, co miało prawdopodobnie uniemożliwić mu "kąsanie" po śmierci. W grobie nr 192 znaleziono ślady poprawnej trepanacji czaszki ze śladami zagojenia, świadczące o dużych umiejętnościch grodowych lekarzy.
Cmentarzysko śródeckie wyróżnia się zastosowaniem bardzo różnorodnych drewnianych (głównie sosnowych) konstrukcji grobowych, których resztki dochowały się w 60% jam grobowych. Były to zarówno proste deski, czworokątne szalunki, jak i pełne skrzynie. Odkryto nawet pozostałości wydrążonej z jednego pnia kłody. Obstawy zamożniejszych grobów wykonywano także z otoczaków.
Przy grobach znaleziono też resztki świadczące o paleniu rytualnych ognisk w obrębie jam grobowych lub przy nich, co zakorzenione było jeszcze w tradycji przedchrześcijańskiej.
Zmarłym towarzyszyły różnego rodzaju przedmioty, przy czym w części wschodniej cmentarzyska wyposażenia było nieco więcej. Były to m.in.: noże, osełki, haczyki, krzesiwa, przęśliki, kabłączki, paciorki, pierścionki, kaptorgi, gliniane naczynia, monety (zwłaszcza denary krzyżowe), a także szczątki zwierzęce, np. świńskie żuchwy. Z ciekawszych monet odkopanych na cmentarzysku wymienić należy follisa miedzianego Nicefora II Fokasa, połówkę dirhema arabskiego, czy niecałe 40 sztuk zbitych w rulon brakteatów wielkopolskich z przełomu XII i XIII wieku.
Do najciekawszych należą groby nr 7 i 10, należące do kobiet w wieku odpowiednio 14-15 i 20-25 lat, bogato wyposażone w ozdoby, kabłączki skroniowe, a pierwsza z nich w pozostałości lnianej szaty grobowej. Przy drugiej znaleziono kościany przedmiot z otworem do wieszania w rękojeści i z dwoma wystającymi żelaznymi kolcami. Jeśli przyjąć, że był to widelec, to byłby to najstarszy tego typu przedmiot znaleziony na ziemiach polskich. Podczas wykopalisk w 2017 odkopano grób z ciałem przeciętym na pół i odciętą głową (być może osoby poćwiartowanej) oraz pochówki nowożytne z przełomu XVII i XVIII wieku, łączone z epidemią dżumy w Poznaniu.
Funkcjonowanie.
Cmentarz funkcjonował przez około 200-250 lat, począwszy od końca X wieku (lub trochę później) do najpóźniej początku XIII wieku (w XII wieku pochówki przeniesiono na Zagórze w związku z ufundowaniem tam kościoła św. Mikołaja). Służył na pewno mieszkańcom grodu na Ostrowie Tumskim, ale prawdopodobnie chowano tu też ludzi ze Śródki i Ostrówka. Z czasem zabudowa tych dwóch miast pochłonęła teren nekropolii. Na szczątki ludzkie natrafiano przy okazji budów lub remontów kamienic. W 1871, podczas budowy kamienicy na Rynku Śródeckim 1, odkryto sklepione pomieszczenie, w którym "znajdowała się cała sterta ludzkich szkieletów".
Znaczenie.
Paweł Pawlak, archeolog prowadzący wykopaliska, twierdzi że "badany [...] obiekt był jednym z pierwszych cmentarzy chrześcijańskich w państwie wczesnopiastowskim. Powstał w niedalekim czasie od przyjęcia chrztu. Uważamy, że akt ten mógł wyrażać wolę nowoochrzczonego władcy i kształtującej się organizacji kościelnej".

</doc>
<doc id="3646787" url="https://pl.wikipedia.org/wiki?curid=3646787" title="Michaił Busygin">
Michaił Busygin

Michaił Iwanowicz Busygin (ros. Михаи́л Ива́нович Бусы́гин, ur. 15 marca 1931 we wsi Krutaja w obwodzie swierdłowskim, zm. 6 grudnia 2016) – radziecki polityk.
Życiorys.
W 1950 ukończył technikum motocyklowym w Irbicie, później pracował w fabryce w Irbicie, 1951-1952 był inżynierem w warsztatach produkcyjnych szkoły rzemieślniczej nr 41 w Irbicie. Od 1952 był członkiem KPZR, 1952-1956 studiował w Uralskim Instytucie Leśno-Technicznym w Swierdłowsku, 1956-1957 pracował jako inżynier w lespromchozie w obwodzie permskim, 1957-1960 był głównym inżynierem i dyrektorem przedsiębiorstwa w Solikamsku. W latach 1960-1962 I sekretarz Komitetu Miejskiego KPZR w Solikamsku, 1962-1968 dyrektor kombinatu celulozowo-papierniczego w Solikamsku, 1968-1974 szef Głównego Zarządu Projektowania i Budonictwa Kapitałowego i członek Kolegium Ministerstwa Przemysłu Celulozowo-Papierniczego ZSRR. Od 1974 zastępca ministra przemysłu celulozowo-papierniczego ZSRR i jednocześnie 1974-1977 dyrektor generalny powstającego zakładu celulozowego w Ust-Ilimsku, od 1982 I zastępca ministra, a od marca 1982 do marca 1988 minister przemysłu leśnego, celulozowo-papierniczego i obróbki drewna ZSRR, od marca 1988 do czerwca 1989 minister przemysłu leśnego ZSRR, następnie na emeryturze. W latach 1986-1990 zastępca członka KC KPZR. Deputowany do Rady Najwyższej ZSRR 11 kadencji. Pochowany na Cmentarzu Trojekurowskim w Moskwie.

</doc>
<doc id="3646805" url="https://pl.wikipedia.org/wiki?curid=3646805" title="Alpy Sarntalskie">
Alpy Sarntalskie



</doc>
<doc id="3646808" url="https://pl.wikipedia.org/wiki?curid=3646808" title="Mistrzostwa Świata w Kinballu 2015">
Mistrzostwa Świata w Kinballu 2015

Mistrzostwa Świata w Kinballu 2015
Mistrzostwa Świata w Kinballu odbyły się w Hiszpanii a dokładniej w Torrejon de Ardoz pod Madrytem w dniach 18-22 sierpnia. W mistrzostwach w kategorii męskiej zwyciężyła drużyna Japonii przed Francją i Czechami. Dużym zaskoczeniem był brak Kanady wśród drużyn występujących w finale, jak do tej pory to ta reprezentacja wygrywała wszystkie imprezy na jakich się pojawiła. Wśród kobiet wygrała reprezentacja Kanady, wygrywając wszystkie mecze, pokonując w finale Japonię i Francję.
Punktacja.
Za zwycięstwo w meczu drużyna dostaje 10 punktów, za drugie miejsce 6 punktów a za trzecie 2 punkty. Do tego dodawany jest bonus za grę fair play w wysokości pięciu punktów (za każde przewinienie jeden punkt mniej) oraz po jednym punkcie za każdy wygrany okres gry, czyli za zwycięstwo bez przewinień drużyna dostaje 18 punktów.

</doc>
<doc id="3646835" url="https://pl.wikipedia.org/wiki?curid=3646835" title="Ulica Spacerowa w Gdańsku">
Ulica Spacerowa w Gdańsku

Ulica Spacerowa w Gdańsku – część drogi wojewódzkiej nr 218, łącząca centrum dzielnicy Oliwa z dzielnicą Osowa i obwodnicą Trójmiasta. Trzecia pod względem długości (8549 m) ulica Gdańska.
Ulica przebiega przez Lasy Oliwskie. W końcowym odcinku mieści się Centrum Handlowe "Osowa". 
Nowa Spacerowa.
Władze miejskie Gdańska, w ramach transeuropejskiego korytarza transportowego Via Hanseatica, zaplanowały rozbudowę ulicy Spacerowej i budowę nowej drogi z tunelem pod wzgórzem Pachołek w kierunku Sopotu i Drogi Zielonej, a następnie Portu Gdańskiego, Trasy Sucharskiego i drogi ekspresowej S7 prowadzącej w stronę Warszawy oraz granicy z obwodem kaliningradzkim. 
Koszt budowy Nowej Spacerowej szacowany jest pomiędzy 1,3 mld zł (wraz z Drogą Zieloną) do 1,98 mld zł

</doc>
<doc id="3646837" url="https://pl.wikipedia.org/wiki?curid=3646837" title="Monika Kobylińska">
Monika Kobylińska

Monika Kobylińska (ur. 9 kwietnia 1995 w Żarach) – polska piłkarka ręczna, prawa rozgrywająca, reprezentantka kraju, od 2019 zawodniczka francuskiego Brest Bretagne Handball.
Kariera sportowa.
Wychowanka Sokoła Żary, następnie uczennica i zawodniczka szkół mistrzostwa sportowego w Gliwicach i Płocku (absolwentka z 2014). W latach 2014–2017 grała w GTPR Gdynia, z którym zdobyła mistrzostwo Polski (2017) i dwa Puchary Polski (2015 i 2016). Grając w drużynie z Gdyni, należała do czołowych strzelczyń Superligi. W sezonie 2015/2016, w którym rzuciła 207 bramek w 33 meczach, została królową strzelczyń najwyższej klasy rozgrywkowej, zaś w sezonie 2016/2017, w którym zdobyła 193 bramki w 29 spotkaniach, zajęła 2. miejsce w klasyfikacji najlepszych strzelczyń Superligi. W 2017 przeszła do niemieckiego TuS Metzingen.
W 2012 uczestniczyła w otwartych mistrzostwach Europy U-18 w Szwecji (7. miejsce). Występowała też w młodzieżowej reprezentacji Polski.
W reprezentacji Polski seniorek zadebiutowała 30 maja 2015 w towarzyskim spotkaniu z Islandią (25:18), w którym zdobyła jedną bramkę. W 2015 uczestniczyła w mistrzostwach świata w Danii, w których Polska zajęła 4. miejsce, a ona zdobyła 32 bramki w dziewięciu meczach. Została ponadto wybrana najlepszą młodą prawą rozgrywającą turnieju. W 2016 uczestniczyła w mistrzostwach Europy w Szwecji, w których rzuciła trzy bramki w trzech spotkaniach. W 2017 wzięła udział w mistrzostwach świata w Niemczech, podczas których zdobyła 11 goli w siedmiu meczach. Reprezentowała Polskę na mistrzostwach Europy w 2018, mistrzostwach świata w 2021 i mistrzostwach Europy w 2022.
Sukcesy.
GTPR Gdynia
Brest Bretagne Handball
Indywidualne

</doc>
<doc id="3646839" url="https://pl.wikipedia.org/wiki?curid=3646839" title="Nowa Spacerowa">
Nowa Spacerowa



</doc>
<doc id="3646849" url="https://pl.wikipedia.org/wiki?curid=3646849" title="Mirosław Baran">
Mirosław Baran

Mirosław Bogdan Baran (ur. 1961 w Tarnowie) – polski matematyk, profesor nauk matematycznych, były pracownik Katedry Teorii Aproksymacji Wydziału Matematyki i Informatyki UJ, pracownik Katedry Zastosowań Matematyki Wydziału Inżynierii Środowiska i Geodezji Uniwersytetu Rolniczego w Krakowie i Instytutu Matematyczno-Przyrodniczego PWSZ w Tarnowie.
Życiorys.
Pochodzi z Tarnowa. Absolwent I Liceum Ogólnokształcącego im. Kazimierza Brodzińskiego w Tarnowie (1979/80) i studiów matematycznych na Uniwersytecie Jagiellońskim w 1985. Stopień doktora w zakresie matematyki (specjalność: funkcje analityczne) uzyskał w roku 1990, rozprawą: "Funkcja ekstremalna Siciaka i zespolona miara równowagi dla podzbiorów zawartych w przestrzeni," a doktora habilitowanego rozprawą: "Conjugate norms in Cn and related geometrical problems" w roku 1999 w Instytucie Matematycznym Polskiej Akademii Nauk. Od 2015 profesor. Interesuje się głównie teorią aproksymacji i jej zastosowaniami m.in. w informatyce czy grafice komputerowej. Kierownik realizowanego grantu: "Wielowymiarowe nierówności wielomianowe poprzez teorię pluripotencjału, geometrię subanalityczną i algebry Banacha".
Odznaczony Medalem Komisji Edukacji Narodowej (2012).
Mieszka w Tarnowie. Żonaty, ma 2 dzieci. Pozanaukowo interesuje się wędkarstwem muchowym.

</doc>
<doc id="3646857" url="https://pl.wikipedia.org/wiki?curid=3646857" title="Franciszek Moszoro">
Franciszek Moszoro

Franciszek Izydor Moszoro (ur. 6 kwietnia 1891 w Jaśliskach, zm. 23 maja 1977 w Sanoku) – polski nauczyciel, pedagog, harcerz, działacz społeczny.
Życiorys.
Franciszek Izydor Moszoro urodził się 4 lub 6 kwietnia 1891 w Jaśliskach. Pochodził z rodziny spolonizowanych Ormian (rodzina Moszoro w 1815 została uznana za szlachtę galicyjską). Był wyznania rzymskokatolickiego. Był synem Jana Waleriana (leśniczy, zm. przed 1906) i Seweryny z domu Prochaska (1860–1921). Wraz z matką zamieszkiwał w Sanoku przy ulicy Rylskich 259. Kształcił się w C. K. Gimnazjum w Sanoku, gdzie w 1908 ukończył IV klasę (w jego klasie byli m.in. Ludwik Hellebrand, Mieczysław Krygowski, Kazimierz Kubala, Benedykt Majkowski, Jakub Mikoś, Tadeusz Remer).
Uzyskał wykształcenie w seminarium nauczycielskim. W okresie zaboru austriackiego w ramach autonomii galicyjskiej od 1912 pracował w szkolnictwie. Został nauczycielem szkół powszechnych. Jako kwalifikację zawodową posiadał egzamin kwalifikacyjny. Posiadał uprawnienia do nauczania w szkołach 7-klasowych oraz w szkołach średnich. Podjął pracę w męskiej Szkole Ludowej im. Franciszka Józefa I. 
W trakcie I wojny światowej w 1917 i w 1918 przebywał na ziemi rosyjskiej. W Kazaniu wstąpił do PPS i został wcielony do milicji ludowej (czerwonej), w szeregach której uczestniczył w działaniach ochronnych i patrolowych oraz brał udział w walkach z białogwardzistami i kontrrewolucją. Podczas rewolucji październikowej służył w oddziałach zbrojnych Armii Czerwonej. Pod koniec 1918 w czasie odzyskania niepodległości przez Polskę powrócił do Sanoka i w niepodległej II Rzeczypospolitej kontynuował pracę w sanockiej szkole. Pracował w swojej dawnej placówce, przemianowanej na Szkołę Męską nr 2 im. Króla Władysława Jagiełły (obie szkoły działały w budynku późniejszego II Liceum Ogólnokształcącego w Sanoku). Prowadził zajęcia z ćwiczeń cielesnych (gimnastyki), prowadził chór szkolny. Po otrzymaniu zezwolenia od Kuratorium Okręgu Szkolnego Lwowskiego w roku szkolnym 1929/1930 został także nauczycielem w Państwowym Gimnazjum Męskim w Sanoku, gdzie prowadził zajęcia gry i zabawy ruchowe. Przed 1939 pracował także w Szkole Handlowej w Sanoku (później Prywatne Koedukacyjne Gimnazjum Kupieckie Związku Nauczycielstwa Polskiego w Sanoku), prowadząc zajęcia wychowania fizycznego, gimnastyki i śpiewu. W okresie II RP był członkiem Związku Nauczycielstwa Polskiego. Uchwałą Rady Miejskiej w Sanoku z 1937 został uznany przynależnym do gminy Sanok. Po wybuchu II wojny światowej 1939 podczas okupacji niemieckiej działał w ramach tajnego nauczania w Sanoku od 1 września 1942 do 31 sierpnia 1943, realizując program nauki gimnazjalnej. Po nadejściu frontu wschodniego w drugiej połowie 1944 podjął pracę nauczyciela w Sanoku. W 1953 przeszedł na emeryturę.
Był aktywnym działaczem społecznym w Sanoku. Na przełomie 1918/1919 był jednym z założycieli Koła „Bieszczady” Polskiego Towarzystwa Łowieckiego w Sanoku, działał jako jeden z reaktywujących to gremium w 1946, będąc jednym z założycieli Koła Łowieckiego nr 1, od 1954 pod nazwą „Bieszczady”. 2 marca 1927 zasiadł w komisji rewizyjnej Towarzystwa Pszczelniczo-Ogrodniczego i Miłośników w Sanoku. Organizował sferę sportową w Sanoku, należał do grup artystycznych, występował w programach estradowych. Był działaczem sanockiego gniazda Polskiego Towarzystwa Gimnastycznego „Sokół” (1920, 1921, 1922, 1924, 1939) oraz zaangażował się także w próbę reaktywacji „Sokoła” w 1946. W latach 20. i 30. pełnił funkcje wydziałowego oraz naczelnika wydziału, a w 1946 został członkiem zarządu sanockiego „Sokoła”. Był członkiem wspierającym Katolicki Związek Młodzieży Rękodzielniczej i Przemysłowej w Sanoku, zasiadł w jego Radzie Opiekuńczej oraz prowadził zajęcia z gimnastyki dla młodzieży ze związku. W 1933 został wybrany członkiem zarządu sanockiego oddziału Polskiego Czerwonego Krzyża. W 1936 został wyznaczony na opiekuna młodzieży przez zarząd oddziału sanockiego koła Polskiego Towarzystwa Tatrzańskiego. W 1936 został członkiem sanockiego komitetu Zjazdu Górskiego zorganizowanego w sierpniu 1936 w Sanoku. Po II wojnie był organizatorem i kierownikiem oddziału powiatowego Towarzystwa Przyjaciół Dzieci w Sanoku (jego następcami byli Wacław Machnik, Roman Daszyk). Od 1953 do 1955 był nauczycielem przedmiotów ogólnokształcących w szkołach mechanicznych w Sanoku. 
Został harcerzem. Od 1932 do 1938 był odpowiedzialny za gromady zuchowe w Hufcu ZHP Sanok. W strukturze sanockiego hufca pełnił stanowisko pierwszego namiestnika zuchowego. Opiekował się również drużynami harcerskimi. Sprawował funkcję komendanta reprezentacji sanockiego hufca na Zlot Harcerstwa Polskiego w Spale w terminie od 11 do 25 lipca 1935 zorganizowanego na jubileusz 25-lecia istnienia skautingu polskiego. Po zakończeniu wojny współorganizował ruch harcerski w Sanoku. Jesienią 1945 w stopniu harcerza orlego został mianowany przez Komendę Chorągwi w Rzeszowie na stanowisko hufcowego w Sanoku (wówczas działali tam również Czesław Borczyk, Józef Pohorski, Leszek Kril-Nartowski). Funkcję pełnił do 1946. W latach powojennych pracował na stanowisku powiatowego instruktora wychowania fizycznego w Sanoku. 
W okresie PRL był członkiem komitetu blokowego w Sanoku (za tę działalność wyróżniony dyplomem w 1961 i nagrodą w 1966). W listopadzie 1956 został zastępcą przewodniczącego obwodowej komisji wyborczej nr 5 w Sanoku. Dzięki staraniom Franciszka Moszoro został utworzony ogródek jordanowski w sanockiej dzielnicy Śródmieście. Działał w sanockim oddziale Polskiego Komitetu Pomocy Społecznej. Otrzymał stopień wojskowy plutonowego.
W Sanoku zamieszkiwał przy ulicy Fryderyka Szopena pod numerem 20,a do końca życia pod numerem 32 (według stanu z 1931 był także właścicielem domu przy ul. Szkolnej 6). 10 czerwca 1922 w Sanoku poślubił Janinę Annę Stelczyk (ur. 1898, zm. 1936). Później jego żoną została Maria z domu Lorber (1909–1975), która także była nauczycielką, sprawowała stanowisko dyrektora Technikum Ekonomicznego w Sanoku. Mieli córkę Barbarę. Franciszek Moszoro zmarł 23 maja 1977 w Sanoku. Został pochowany w grobowcu rodzinnym na Cmentarzu przy ul. Rymanowskiej w Sanoku (sektor 9 dzielnica 1-29-3). 
Po latach były uczeń sanockiego gimnazjum ks. Zdzisław Peszkowski przychylnie wyraził się o Franciszku Moszoro jako pedagogu i harcerzu.

</doc>
<doc id="3646859" url="https://pl.wikipedia.org/wiki?curid=3646859" title="Związki diazoniowe">
Związki diazoniowe



</doc>
<doc id="3646860" url="https://pl.wikipedia.org/wiki?curid=3646860" title="Medal za Nienaganną służbę w straży więziennej">
Medal za Nienaganną służbę w straży więziennej

Medal za Nienaganną Służbę w Straży więziennej (ros. "Медаль «За беспорочную службу в тюремной страже»") – rosyjskie odznaczenie cywilne.
Historia.
Odznaczenie zostało ustanowione ukazem cara Aleksandra III z dnia 3 grudnia 1887 roku dla wyróżnienia strażników więziennych, którzy wykonywali nienagannie swoje obowiązki.
Po śmierci Aleksandra III, jego następca Mikołaj II od 1894 roku nadawał również ten medal na tych samych zasadach, z tym nadawane medale miały zmieniony rysunek na awersie odznaki.
Zasady nadawania.
Odznaczenie było nadawane strażnikom więziennym, urzędnikom więzień i innym osoba obsługi, które co najmniej przez pięć lat pełniło służbę w więzieniach i wykonywali nienagannie swoje obowiązki. Medal ten otrzymywał każdy strażnik, który odchodził ze służby przesłużywszy co najmniej 10 lat i nie będąc wcześniej nim nagrodzony.
Medal był nadawany od 1888 roku do 1917, nie jest znana liczba nadanych medali.
Opis odznaki.
Odznaka medalu jest okrągły krążek o średnicy 36 mm, wykonany ze srebra.
Na awersie odznaczenia w środkowej części znajdują się profil Aleksandra III bez insygniów cesarskich. Wzdłuż krawędzi odznaki znajduje się napis w języku rosyjskim "Б.М. АЛЕКСАНДР III ИМП. И САМОД. ВСЕРОСС." (pol. Z bożej łaski Aleksander III cesarz i samowładca Wszechrusi). Krawędź krążka jest w postaci wieńca z liści laurowych.
Na rewersie medalu w środku jest napis "ЗА БЕЗПОРОЧНУЮ СЛУЖБУ ВЪ ТЮРЕМНОЙ СТРАЖѢ" (pol. Za nienaganna służbę w straży więziennej). Krawędzie mają postać wieńca z liści laurowych.
Po 1894 roku na awersie medalu znajdował się profil Mikołaja II bez regali cesarskich, a wzdłuż krawędzi był napis "Б.М. НИКОЛАЙ II ИМПЕРАТОРЪ И САМОДЕРЖЕЦЪ ВСЕРОСС." (pol. Z bożej łaski Mikołaj II cesarz i samowładca Wszechrusi). Pozostałe elementy i rewers medalu były identyczne z medalem z 1887 roku.
Medal zawieszony był na wstążce orderowej Orderu św. Anny.

</doc>
<doc id="3646874" url="https://pl.wikipedia.org/wiki?curid=3646874" title="An-Nadżija">
An-Nadżija

An-Nadżija (arab. الناجية) – miejscowość w Syrii, w muhafazie Idlib. W 2004 roku liczyła 4424 mieszkańców.

</doc>
<doc id="3646877" url="https://pl.wikipedia.org/wiki?curid=3646877" title="Barborka (schronisko w Wysokim Jesioniku)">
Barborka (schronisko w Wysokim Jesioniku)

Barborka – całoroczne schronisko turystyczne w paśmie górskim Wysokiego Jesionika (), w północno-wschodnich Czechach, w Sudetach Wschodnich, w obrębie gminy Malá Morávka, położone na stoku góry Pradziad (), na wysokości 1321 m n.p.m., oddalone o około 700 m na południe od jego szczytu, niedaleko drogi "Ovčárenská silnice" na trasie przełęcz Hvězda – Pradziad.
Historia schroniska.
Chata Barborka to jedno z najmłodszych schronisk turystycznych w okolicy góry Pradziad, bowiem znacznie wcześniej wybudowano znajdujące się blisko niej najstarsze schronisko Wysokiego Jesionika o nazwie Švýcárna. Jego historia sięga czasów II wojny światowej, kiedy to ruch turystyczny uległ znacznemu wygaszeniu. Idąc śladem historii obszaru na którym położona jest Barborka, trzeba stwierdzić, że początkowo tereny stoku góry Pradziad zagospodarowali pasterze do wypasu owiec. Z zapisków historycznych można się dowiedzieć, że z biegiem lat, pasterze ci na tym terenie, stawiali drewniane szałasy pasterskie, służące jako schronienie podczas złej pogody. Zainteresowanie się ludzi terenami górskimi, było powodem stopniowego ich wycofywania się z tych obszarów kosztem napływających – od mniej więcej drugiej połowy XIX wieku coraz to liczniej – turystów. W ich wyobraźni powstała myśl coraz to dłuższych pobytów w otoczeniu górskich krajobrazów, a co za tym idzie problemem ich ulokowania, czyli budową schronisk, potem hoteli, a wreszcie – w niższych partiach gór – pensjonatów.
Powołana 26 kwietnia 1881 roku w Jesioniku () organizacja turystyczna Morawsko-Śląskie Sudeckie Towarzystwo Górskie () od samego początku jej powołania zaczęła interesować się terenami najwyższych gór Wysokiego Jesionika. W planach tej organizacji były budowy schronisk oraz wież widokowych usytuowanych na szczytach gór. Z jej to inicjatywy wybudowano pierwsze schronisko w tej okolicy, wspomniane wcześniej schronisko Švýcárna. Następnie w miarę zwiększania się liczby turystów, zaczęto zastanawiać się nad rozbudową infrastruktury turystycznej oraz budową następnych obiektów. Trzeba nadmienić, że równolegle z tymi planami zaczęto mniej więcej w tym czasie wytyczać i oznakowywać pierwsze szlaki turystyczne na tych terenach, w celu lepszej orientacji i wygody turystów, oraz stawiać przy nich drewniane wiaty turystyczne, służące do odpoczynku przy długich pieszych wędrówkach lub schronienia się w czasie nagłego załamania pogody. Około 1883 roku w miejscu dzisiejszej chaty Barborka stał drewniany schron pokryty strzechą. Następnie – jak można się dowiedzieć ze starych fotografii okolicy góry Pradziad – w miejscu tym istniała już szopa, którą później adaptowano na stajnię dla koni, które służyły turystom jako środek lokomocji na wysokie połacie gór.
W czasie II wojny światowej, w latach 1942–1943 wybudowano budynek, który służył jako szpital polowy dla oficerów armii niemieckiej. Po zakończeniu działań wojennych parterowy budynek z kilkoma pokojami oraz dwiema sypialniami dostał się w ręce wyższej szkoły sportowej w Brnie oraz jego głównego najemcy Václava Myšáka, który przybył tam z żoną w 1946 roku z Medlova na Wysoczynie. Jako doświadczony wspinacz górski, narciarz i sanitariusz założył jako pierwszy na tym terenie 21 maja 1948 roku Pogotowie Górskie w Jesionikach (), będące początkowo filią pogotowia w Karkonoszach, które składało się z miejscowych górali, amatorów. Fakt ten upamiętnia specjalna tablica pamiątkowa zamontowana przy wejściu do obiektu. Niedługo później członkowie Pogotowia Górskiego brali udział w akcji ratunkowej podczas katastrofy lotniczej 27 lutego 1950 roku na górze Vysoká hole samolotu pasażerskiego typu Douglas DC-3 (Dakota), który rozbił się o górę, przeprowadzając sprawną akcję, która uratowała 26 z 31 pasażerów tego samolotu. W tym czasie, początku lat 50. XX wieku Barborka przeszła pierwszą większą przebudowę, która miała na celu zwiększenie pojemności obiektu, w wyniku potrzeby przyjęcia większej liczby turystów i przystosowania jej do potrzeb schroniska turystycznego. Domek podwyższono o jedno piętro, poddasze adaptowano na dodatkowe pokoje, dobudowano od przodu ganek – przedsionek, adaptowano parter na restaurację oraz z tyłu obiektu urządzono pomieszczenia gospodarcze. Wkrótce schronisko stało się własnością przedsiębiorstwa (). W 1954 roku schronisko objął mający doświadczenie w pracy na tego typu obiektach górskich, zarządca schronisk Malina. W czasie jego zarządzania w schronisku wybuchły trzy pożary: sauny, następnie stajni, a później werandy. Następnie Barborkę objął Václav Tolda. W okresie 1966–1973 schronisko przeszło kolejne modernizacje. Wybudowano całą dwupiętrową sekcję za istniejącym wejściem do budynku, rozszerzono werandę, a tym samym poszerzono przestrzeń restauracji. W tym czasie na skutek przejęcia przez wojsko sąsiedniego schroniska Ovčárna, Barborka stała się największym turystycznym obiektem w najbliższym sąsiedztwie Pradziada, do chwili uruchomienia nowo wybudowanego hotelu o nazwie Kurzovní chata.
W związku z budową nowej wieży na szczycie Pradziada wybudowano wkrótce wąską, asfaltową drogę dojazdową na jego szczyt wraz z odgałęzieniem do schroniska Barborka, a tym samym stworzono lepsze warunki dojazdowe do schroniska, do którego jedyny dojazd samochodowy następuje z przełęczy Hvězda. Stało się to powodem wybudowania parkingu dla pojazdów przy schronisku. Pod koniec lat 80. zbudowano wraz z budową hotelu Kurzovní chaty nowe przewody wodociągowe na trasie Pradziad – Baborka – Kurzovní chata. Z początkiem lat 90. XX wieku przystąpiono do budowy oczyszczalni ścieków obsługującej schronisko. W tych latach pod zarządem Šimona Bartfaye Barborka dysponowała 110 miejscami noclegowymi w dwu i trój osobowych pokojach oraz dwoma pokojami wieloosobowymi z sześcioma łóżkami. W historii schroniska trzeba również odnotować datę 4 grudnia 2014 roku, kiedy to około godz. 7:00, w przyległym do schroniska od strony ściany wschodniej garażu wybuchł pożar, który objął również kilka pokoi schroniska. W akcji gaszenia uczestniczyło 7 jednostek straży pożarnej z najbliższych miejscowości. Straty oszacowano na 900 000 Kč. Następnie zniszczony garaż rozebrano, przystępując do remontu zniszczonych pomieszczeń. Obecnie właścicielką schroniska jest Magdalena Fürsterová, a zarządcą Roman Šmahaj. Schronisko obsługują 22 osoby personelu.
Charakterystyka.
Schronisko turystyczne Barborka to nowoczesny obiekt, położony w najatrakcyjniejszej lokalizacji pasma górskiego Wysokiego Jesionika, w pobliżu najwyższych jego szczytów, z jednostronnym widokiem w kierunku góry Petrovy kameny (widoczna jest charakterystyczna szczytowa grupa skalna tej góry) oraz dostępem do wielu form wypoczynku oraz turystyki górskiej. Budynek ma rozbudowaną formę architektoniczną, ustawioną na przybliżonym planie prostokąta w rzucie poziomym o wymiarach (80 × 20) m, przykrytą blachą oraz murowanymi z bloczków kamiennych ścianami w technice "muru dzikiego" oraz nielicznymi nadbudowaniami ścian z innych materiałów, licowanymi osłonowymi, drewnianymi, poziomymi listwami zewnętrznymi na niemal całej wysokości ścian. Przy ścianie frontowej znajduje się wejście główne w formie oszklonej ściany dobudowanego przedsionka. Na ścianie frontowej, przy zadaszeniu umieszczono napis z nazwą schroniska "BARBORKA". Budynek posiada trzy nadziemne kondygnacje: parter i pierwsze piętro zlokalizowane w przestrzeni zewnętrznych ścian nośnych oraz drugie piętro zlokalizowane w przestrzeni ściętego zadaszenia. Bryła budynku została dostosowana do architektury górskiej oraz wkomponowana w taras ziemny na stoku góry Pradziad, na którym umieszczono poza budynkiem również parking schroniska oraz inne dobudówki. Na parterze zlokalizowano restaurację na 50 miejsc z możliwością konsumpcji w sezonie letnim przy ustawionych zewnętrznych stylizowanych trzech stołach z ławami oraz parasolami. Za budynkiem w kierunku wznoszenia się stoku góry wybudowano kamienny mur oporowy również w technice "muru dzikiego", zabezpieczający przed osunięciem ziemi. Można dodać, że schronisko jest najpopularniejszym i największym schroniskiem w okolicy góry Pradziad.
Do schroniska prowadzi asfaltowa droga dojazdowa o długości około 250 m z głównej drogi "Ovčárenská silnice" oraz zlokalizowanego przy przełęczy U Barborky skrzyżowania turystycznego o nazwie "U Barborky". Przy schronisku zlokalizowano niewielki parking. Schronisko jest otwarte w godzinach 8:00–23:00. Może ono obsłużyć pobyty zbiorowe firm, wycieczki szkolne, zjazdy oraz pobyty świąteczne i sylwestrowe. Schronisko akceptuje turystów ze zwierzętami domowymi (szczególnie z psami). W schronisku nie ma stacji Pogotowia Górskiego (przeniesiona została po jej założeniu ze schroniska Barborka do Ovčárni, około 700 m na południowy wschód, przy drodze "Ovčárenská silnice"). Schronisko znajduje się w enklawie obszaru narodowego rezerwatu przyrody Praděd, powstałego w 1991 roku o powierzchni około 2031 ha, będącego częścią wydzielonego obszaru objętego ochroną o nazwie Obszar Chronionego Krajobrazu Jesioniki (), jest zatem punktem wypadowym dla miłośników przyrody i górskiej turystyki pieszej.
Turystyka.
Zainteresowani pobytem w schronisku powinni się kierować drogami w kierunku:
Droga "Ovčárenská silnice" z przełęczy Hvězda to jedyne połączenie drogowe ze schroniskiem. Z uwagi na małą szerokość tej drogi obowiązuje na niej, na odcinku przełęcz Hvězda – Ovčárna ruch wahadłowy, kierowany podnoszonym szlabanem i sygnalizacją świetlną. Możliwość parkingu w dwóch miejscach: przed hotelem (tylko w sezonie letnim) i w Ovčárni. Połączenie autobusowe blisko schroniska na trasie Hvězda – Ovčárna.
Szlaki turystyczne.
Bezpośrednio od schroniska prowadzą dwa szlaki turystyczne na trasach:
Klub Czeskich Turystów () wytyczył blisko schroniska trzy szlaki turystyczne na trasach:
Ścieżki dydaktyczne.
W celu ochrony unikalnego ekosystemu Obszaru Chronionego Krajobrazu Jesioniki wyznaczono w okolicy schroniska ścieżkę edukacyjną () o długości około 5,5 km, przebiegającą na trasie o przewyższeniu 550 m:
Ponadto wytyczono dodatkowo ścieżkę dydaktyczną o nazwie () na trasie:
Szlaki rowerowe.
Drogą "Ovčárenská silnice" przechodzi również szlak rowerowy na trasie:
Trasy narciarskie.
W okresie ośnieżenia w okolicy schroniska istnieje możliwość korzystania z tras narciarskich zarówno zjazdowych, jak i biegowych. Dla miłośników narciarstwa zjazdowego zlokalizowano blisko niego, na pobliskich stokach gór następujące trasy ośrodka narciarskiego o nazwie ():
W pobliżu schroniska wytyczono również narciarską trasę biegową o nazwie tzw. ().

</doc>
<doc id="3646887" url="https://pl.wikipedia.org/wiki?curid=3646887" title="Lód pakowy">
Lód pakowy



</doc>
<doc id="3646889" url="https://pl.wikipedia.org/wiki?curid=3646889" title="Piekło (Dolina Starorobociańska)">
Piekło (Dolina Starorobociańska)

Piekło – żleb na zachodnich stokach masywu Ornaku w Tatrach Zachodnich. Znajduje się w odległości nieco ponad 700 m na południe od Staroleśnej Polany. Jest to niewielki żleb w dolnej części porośniętych lasem południowo-zachodnich stoków Suchego Wierchu Ornaczańskiego. Opada spod Banistego, przecina czarny szlak turystyczny i na wysokości około 1170 m uchodzi do koryta Staroleśnego Potoku. Dnem żlebu spływa niewielki potok.
Górną część żlebu Piekło przecina jeszcze inna droga. Jest to nieznakowana hawiarska droga, którą dawniej zwożono urobek ze sztolni w Banistem. Od dna Doliny Starorobociańskiej naprzeciwko polany Dudówka prowadziła stokami Ornaku, znacznie powyżej obecnego czarnego szlaku turystycznego.

</doc>
<doc id="3646891" url="https://pl.wikipedia.org/wiki?curid=3646891" title="Baniste">
Baniste



</doc>
<doc id="3646892" url="https://pl.wikipedia.org/wiki?curid=3646892" title="Al-Ghassanijja (Idlib)">
Al-Ghassanijja (Idlib)

Al-Ghassanijja (arab. الغسانية) – wieś w Syrii, w muhafazie Idlib. W 2004 roku liczyła 389 mieszkańców.

</doc>
<doc id="3646894" url="https://pl.wikipedia.org/wiki?curid=3646894" title="Jonathan E. Steinberg">
Jonathan E. Steinberg

Jonathan E. Steinberg – amerykański producent telewizyjny i scenarzysta. Wspólnie z Joshem Schaerem i Stephenem Chbosky'm stworzył serial telewizyjny "Jerycho", przy którym pracował jako scenarzysta i producent. Jest producentem i współtwórcą seriali "Piraci" i "Human Target".

</doc>
<doc id="3646905" url="https://pl.wikipedia.org/wiki?curid=3646905" title="Al-Miland">
Al-Miland

Al-Miland (arab. الملند) – miejscowość w Syrii, w muhafazie Idlib. W 2004 roku liczyła 2551 mieszkańców.

</doc>
<doc id="3646911" url="https://pl.wikipedia.org/wiki?curid=3646911" title="Jewgienij Warnaczow">
Jewgienij Warnaczow

Jewgienij Andriejewicz Warnaczow (ros. Евге́ний Андрее́вич Варначёв, ur. 31 grudnia 1932 w Swierdłowsku, zm. 16 stycznia 2018 w Moskwie) – radziecki polityk.
Życiorys.
1951-1956 studiował w Uralskim Instytucie Politechnicznym im. Kirowa i został inżynierem metalurgiem, 1956-1969 pracował w uralskim zakładzie maszynowym jako majster, starszy majster, kierownik zmiany i zastępca szefa odlewni. Od 1963 w KPZR, 1969-1973 I zastępca szefa zarządu planowo-produkcyjnego fabryki metalurgicznej, 1973-1975 zastępca dyrektora fabryki, 1975-1978 główny inżynier Zjednoczenia Produkcyjnego „Uralmasz”. Od 1978 do sierpnia 1985 dyrektor generalny Zjednoczenia Produkcyjnego „Uralmasz”, od sierpnia 1985 do czerwca 1989 minister inżynierii budowlanej, drogowej i komunalnej ZSRR, od czerwca 1989 do grudnia 1990 I zastępca przewodniczącego Komitetu Kontroli Ludowej ZSRR, 1986-1990 zastępca członka KC KPZR. Deputowany do Rady Najwyższej ZSRR 10 i 11 kadencji. Pochowany na Cmentarzu Trojekurowskim w Moskwie.

</doc>
<doc id="3646912" url="https://pl.wikipedia.org/wiki?curid=3646912" title="Mistrzostwa Świata C w Piłce Ręcznej Mężczyzn 1978">
Mistrzostwa Świata C w Piłce Ręcznej Mężczyzn 1978

Mistrzostwa Świata C w Piłce Ręcznej Mężczyzn 1978 – drugie mistrzostwa świata C w piłce ręcznej mężczyzn, oficjalny międzynarodowy turniej piłki ręcznej organizowany przez IHF służący jako kwalifikacja do MŚ B 1979. Odbył się w dniach 10–18 listopada 1978 roku w Szwajcarii.

</doc>
<doc id="3646917" url="https://pl.wikipedia.org/wiki?curid=3646917" title="Bijou Park">
Bijou Park

Bijou Park – dzielnica miasta South Lake Tahoe w Stanach Zjednoczonych, w stanie Kalifornia, w hrabstwie El Dorado. Do 1965 r. obszar niemunicypalny.

</doc>
<doc id="3646918" url="https://pl.wikipedia.org/wiki?curid=3646918" title="Nawa (Hama)">
Nawa (Hama)

Nawa () – wieś w Syrii, w muhafazie Hama. W 2004 roku liczyła 441 mieszkańców.

</doc>
<doc id="3646920" url="https://pl.wikipedia.org/wiki?curid=3646920" title="Aleksandr Kozłow">
Aleksandr Kozłow

Aleksandr Siergiejewicz Kozłow (ros. Александр Серге́евич Козлов, ur. 19 marca 1993; zm. 15 lipca 2022) – rosyjski piłkarz występujący na pozycji napastnika. Wychowanek Spartaka Moskwa.
Kariera.
Kariera klubowa.
W lidze rosyjskiej debiut zaliczył 25 kwietnia 2010 roku w bezbramkowo zremisowanym meczu ze Spartakiem Nalczyk. Natomiast w europejskich pucharach jego debiutanckim meczem, było przegrane 1-4 spotkanie w Lidze Mistrzów z Chelsea F.C., które odbyło się 3 listopada 2010 roku. Od 2013 roku Kozłow występuje głównie w drużynie rezerw.
Kariera reprezentacyjna.
Kozłow wiele razy występował w młodzieżowych reprezentacjach Rosji, notując łącznie 45 występów i strzelając 36 bramek w reprezentacjach U-17, U-18, U-19 i U-21.

</doc>
<doc id="3646921" url="https://pl.wikipedia.org/wiki?curid=3646921" title="Halban (Syria)">
Halban (Syria)

Halban (arab. حلبان) – wieś w Syrii, w muhafazie Hama. W 2004 roku liczyła 653 mieszkańców.

</doc>
<doc id="3646928" url="https://pl.wikipedia.org/wiki?curid=3646928" title="Neomixis">
Neomixis



</doc>
<doc id="3646930" url="https://pl.wikipedia.org/wiki?curid=3646930" title="Siba">
Siba

Siba (arab. سباع) – wieś w Syrii, w muhafazie Hama. W 2004 roku liczyła 791 mieszkańców.

</doc>
<doc id="3646931" url="https://pl.wikipedia.org/wiki?curid=3646931" title="Neomixinae">
Neomixinae



</doc>
<doc id="3646932" url="https://pl.wikipedia.org/wiki?curid=3646932" title="Illicziwśk">
Illicziwśk



</doc>
<doc id="3646935" url="https://pl.wikipedia.org/wiki?curid=3646935" title="Lew Wasiljew">
Lew Wasiljew

Lew Borisowicz Wasiljew (ros. Лев Борисович Васильев, ur. 7 lutego 1925 w Moskwie) – radziecki przemysłowiec i polityk, Bohater Pracy Socjalistycznej (1977).
Życiorys.
Skończył 8 klas, początkowo pracował jako ładowacz i szofer, 1943 zmobilizowany do Armii Czerwonej, służył w 96 Dywizji Piechoty Gwardii, ciężko ranny na froncie. Po wyjściu ze szpitala w Engelsie szofer bazy samochodowej Ludowego Komisariatu Floty Rzecznej w Uljanowsku, od 1945 szofer bazy samochodowej Gossnabu ZSRR. Od 1948 pracownik Moskiewskiej Fabryki Samochodów Małolitrażowych, inżynier inspektor i starszy inżynier inspektor Gossnabu ZSRR, od 1951 w WKP(b), od 1953 starszy majster i starszy majster kontrolny. W 1959 ukończył Wydział Wieczorowy Moskiewskiego Instytutu Automechanicznego, 1963-1969 był dyrektorem fabryki, 1968-1983 zastępcą ministra przemysłu samochodowego ZSRR ds. kontaktów ekonomicznych z zagranicą, od września 1969 do 1981 dyrektorem zakładu produkcji samochodów ciężarowych KAMAZ. Następnie (1981-1983) dyrektor generalny Zjednoczenia Produkcyjnego Moskwicz i fabryki samochodów im. Leninowskiego Komsomołu, od maja 1984 do marca 1988 minister budowy maszyn dla przemysłu lekkiego i spożywczego i artykułów gospodarstwa domowego ZSRR, potem zastępca przewodniczącego Państwowej Komisji Rady Ministrów ZSRR ds. Zagadnień Wojskowo-Przemysłowych, jednocześnie od marca 1988 do czerwca 1989 minister ZSRR, następnie na emeryturze. 1986-1990 zastępca członka KC KPZR. Deputowany do Rady Najwyższej ZSRR 10 i 11 kadencji.
Odznaczenia.
I medale.

</doc>
<doc id="3646936" url="https://pl.wikipedia.org/wiki?curid=3646936" title="Baniste (Ornak)">
Baniste (Ornak)

Baniste – miejsce powyżej górnego końca Banistego Żlebu w Dolinie Starorobociańskiej w Tatrach Zachodnich. Jest to średnio stromy i trawiasty stok, obecnie stopniowo zarastający kosodrzewiną. Dawniej istniała w nim kopalnia, czyli bania i stąd pochodzi nazwa tego miejsca. Była to jedna z najstarszych kopalni w polskich Tatrach. W dokumentach notowana jest już w 1520 r. jako spółka z udziałem króla Zygmunta I Starego, ale być może istniała już w XV w., gdyż dokument z drugiej połowy XVI w. nazywa ją „Starą Robotą”. Od nazwy kopalni pochodzi nazwa Doliny Starorobociańskiej. Kopalnię oglądał w 1792 r. Baltazar Hacquet, wydobywano w niej rudy antymonowo-miedziane z domieszką ok. 80 g srebra w 100 kg urobku, później także piryt. Pozostałością po dawnej kopalni jest 12 zawalonych już sztolni. 
Do Banistego prowadziła „Hawiarska Droga”. Od dna Doliny Starorobociańskiej naprzeciwko polany Dudówka wiodła stokami Ornaku, znacznie powyżej obecnego czarnego szlaku turystycznego. Na odgałęzieniu tej drogi na dnie Doliny Starorobociańskiej istniało miejsce zwane Młyniskiem, w którym płukano i kruszono zwiezioną rudę. Zachowały się ślady młyna do rozdrabniania rudy, przykop oraz hałdy płonnego urobku.

</doc>
<doc id="3646939" url="https://pl.wikipedia.org/wiki?curid=3646939" title="Artiomowsk (Ukraina)">
Artiomowsk (Ukraina)



</doc>
<doc id="3646942" url="https://pl.wikipedia.org/wiki?curid=3646942" title="Tirad">
Tirad

Tirad (arab. طراد) – wieś w Syrii, w muhafazie Hama. W 2004 roku liczyła 736 mieszkańców.

</doc>
<doc id="3646943" url="https://pl.wikipedia.org/wiki?curid=3646943" title="Rejon artiomowski">
Rejon artiomowski



</doc>
<doc id="3646948" url="https://pl.wikipedia.org/wiki?curid=3646948" title="Popielatki">
Popielatki

Popielatki (Eremomelinae) – podrodzina ptaków z rodziny chwastówkowatych (Cisticolidae).
Występowanie.
Podrodzina obejmuje gatunki występujące w Afryce i na Filipinach.
Systematyka.
Do podrodziny należą następujące rodzaje:
Rodzaje o bliżej nieokreślonym pokrewieństwie w stosunku do pozostałych taksonów:

</doc>
<doc id="3646950" url="https://pl.wikipedia.org/wiki?curid=3646950" title="Iwan Władyczenko">
Iwan Władyczenko

Iwan Maksimowicz Władyczenko (ros. Иван Максимович Владыченко, ur. 16 stycznia 1924 we wsi Mokryj Jelanczik w guberni donieckiej, zm. 19 sierpnia 2022) – radziecki działacz partyjny narodowości ukraińskiej.
Życiorys.
W 1941 powołany do Armii Czerwonej, uczestnik wojny z Niemcami na Froncie Kalinińskim i 1 Froncie Nadbałtyckim, od 1943 w WKP(b). W 1945 został zdemobilizowany, 1946-1951 studiował w Donieckim Instytucie Industrialnym, 1951-1952 był pracownikiem kopalni trustu "Czistiakowantracyt" w obwodzie donieckim, 1952-1953 II sekretarzem Czistiakowskiego Komitetu Miejskiego KP(b)U/KPU (obwód doniecki), 1953-1959 zajmował stanowisko I sekretarza Śnieżniańskiego Komitetu Rejonowego KPU (obwód doniecki). Od 1959 do listopada 1964 przewodniczący KC Związku Zawodowego Robotników Przemysłu Węglowego, od 31 października 1961 do 29 marca 1966 członek Centralnej Komisji Rewizyjnej KPZR, od listopada 1964 do maja 1981 sekretarz Wszechzwiązkowej Centralnej Rady Związków Zawodowych, od 8 kwietnia 1966 do 2 lipca 1990 zastępca członka KC KPZR. Od maja do lipca 1981 przewodniczący Komitetu ds. Nadzoru nad Bezpiecznym Zarządzaniem w Przemyśle i Nadzoru Górniczego, od lipca 1981 do czerwca 1989 przewodniczący Państwowego Komitetu ZSRR ds. Nadzoru nad Bezpiecznym Zarządzaniem w Przemyśle i Nadzoru Górniczego, następnie na emeryturze.

</doc>
<doc id="3646951" url="https://pl.wikipedia.org/wiki?curid=3646951" title="Julija Rachmanowa">
Julija Rachmanowa

Julija Igoriewna Rachmanowa (ros. "Юлия Игоревна Рахманова"; ur. 25 października 1991) – kazachska lekkoatletka specjalizująca się w biegu na 400 metrów. Wielokrotna medalistka imprez kontynentalnych. Jej rekordem życiowym na 400 metrów na otwartym stadionie jest czas 52,61s osiągnięty 14 czerwca 2015 w Ałmaty w Kazachstanie, a w hali czas 53,73s osiągnięty 1 lutego 2013 w Szymkencie.

</doc>
<doc id="3646952" url="https://pl.wikipedia.org/wiki?curid=3646952" title="Mount Hood">
Mount Hood

Mount Hood – stratowulkan w USA, w stanie Oregon, położony 80 km na wschód od Portland. Jest to najwyższy szczyt stanu Oregon. 
Obecną nazwę szczytowi nadał w 1792 roku William Robert Broughton, członek ekspedycji kapitana George Vancouvera. Nazwa została nadana dla uczczenia nazwiska brytyjskiego admirała Samuela Hooda. Uhonorował go w ten sposób kapitan Broughton, który badając pacyficzne wybrzeża Ameryki Północnej 30 października 1792 roku odkrył szczyt dla Europejczyków.
Aktywność.
Ostatnia potwierdzona erupcja miała miejsce w 1865 r., choć prawdopodobnie później była jeszcze jedna w 1907 roku, natomiast ostatnia aktywność sejsmiczna została potwierdzona w 2002 r. Miała ona siłę magnitudy 4,5 w skali Richtera a epicentrum znajdowało się na głębokości 6 km, w odległości 4,5 km na południe od środka wulkanu. Oprócz trzęsień ziemi o wciąż istniejącej aktywności wulkanu świadczą występujące na wierzchołku fumarole. 
Atrakcje turystyczne.
Mount Hood jest jednym z najczęściej zdobywanych szczytów w Ameryce Północnej, których wierzchołek pokrywają lodowce. Popularna trasa wspinaczkowa (The South Side Route), o długości 4,8 km zaczyna się w pobliżu hotelu Timberline Lodge na wysokości około 1770 m n.p.m. Hotel Timberline Lodge
był miejscem ekranizacji słynnego filmu Stanleya Kubricka z 1980 roku, z Jackiem Nicholsonem w roli głównej pod tytułem "Lśnienie".
Na zboczach Mount Hood są dwa ośrodki narciarskie. Timberline Lodge jest położone na południu, w połowie wysokości tras narciarskich a wyciągi sięgają wysokości 2600 metrów n.p.m. Część górna ośrodka jest czynna cały rok. Drugi ośrodek, powierzchniowo większy - "Mt Hood Meadows ski resort", leży od strony południowo-wschodniej Mount Hood i oferuje trasy narciarskie do wysokości 2230 m n.p.m..

</doc>
<doc id="3646954" url="https://pl.wikipedia.org/wiki?curid=3646954" title="Hochkönigstock">
Hochkönigstock



</doc>
<doc id="3646959" url="https://pl.wikipedia.org/wiki?curid=3646959" title="Vetulonia">
Vetulonia

Vetulonia (dawniej z łac. "Vetulonium", etr. "Vatluna") – starożytne miasto w Etrurii, jedno z dwunastu miast-państw wchodzących w skład Ligi Etruskiej. Na jego miejscu znajduje się współczesna Vetulonia, miasto, które do 1887 roku funkcjonowało pod nazwami Colonnata i Colonna di Buriano. Obecnie stanowi część gminy Castiglione della Pescaia. W 2011 roku Vetulonię zamieszkiwały 254 osoby.
Historia.
Przed 600 r. p.n.e. Vetulonia należała do ligi dwunastu największych miast-państw etruskich. O mieście wspominał m.in. Dionizjusz z Halikarnasu, przypisując mu udział w latyńskim sojuszu przeciwko Rzymowi w VII w. p.n.e. Silius Italicus twierdził, że Rzymianie przejęli część atrybutów władzy, jak pręty i rózgi liktorskie, a także krzesło kurulne od Etrusków z Vetulonii. Miasto wymieniali także Pliniusz Starszy i Klaudiusz Ptolemeusz.
Bogate wyposażenie wotywne dwóch rozległych cmentarzysk na terenie miasta świadczy o wysokiej pozycji elity Vetulonii. Jako pierwszy odkrycia nekropolii dokonał w latach 1885–86 Isidoro Falchi. W jej obrębie odsłonięto ponad tysiąc grobowców, spośród których większość została przeniesiona do muzeów w Grosseto i Florencji. Larissa Bonfante Warren nazwała tę grupę „jednym z najbogatszych i najciekawszych cmentarzysk północnej Etrurii”. Część z najważniejszych grobowców została pokryta kurhanami, które pozostawiły trwały ślad w krajobrazie okolicy. W 1898 na jednym z cmentarzysk znaleziono grób wyposażony w wiązkę prętów żelaznych i dwugłową siekierę w środku. Wkrótce potem natrafiono na stelę⁣, na której przedstawiono rózgi.
"Mura dell'Arce" (mury cyklopowe) zostały wzniesione ok. VI–V w. p.n.e. Fotografia lotnicza ujawniła dalsze odcinki fortyfikacji, które pokazują znaczenie polityczne i handlowe Vetulonii. Miasto, które w czasach przedrzymskich było dużym ośrodkiem słynącym ze złotników, w okresie imperium zostało zdegradowane do roli drugorzędnej.
Niewiele wiadomo o średniowiecznej historii miasta, w którym o władzę walczyli opaci San Bartolomeo di Sestinga i rodzina Lambardi z Buriano. W 1323 Vetulonia weszła w skład gminy Massa Marittima, a dziewięć lat później przeszła pod zwierzchnictwo Sieny.
Starożytne miasto pozostawało nieodkryte aż do 1881.
Stanowisko archeologiczne jest łatwo osiągalne pieszo z miasteczka i jest otwarte dla zwiedzających od czerwca do września.

</doc>
<doc id="3646964" url="https://pl.wikipedia.org/wiki?curid=3646964" title="Institut des Hautes Études Cinématographiques">
Institut des Hautes Études Cinématographiques



</doc>
<doc id="3646968" url="https://pl.wikipedia.org/wiki?curid=3646968" title="GIER">
GIER

GIER (od duń. "Geodætisk Instituts Elektroniske Regnemaskine" – elektroniczna maszyna licząca Instytutu Geodezyjnego, zwana także drugim komputerem Danii) – w pełni tranzystorowy komputer drugiej generacji skonstruowany w latach 1958-1961 przez duńską firmę Regnecentralen. Przeznaczony przede wszystkim na potrzeby akademickie, swoją nazwę wziął od rządowego Instytutu Geodezyjnego w Danii – instytucji finansującej budowę pierwszego egzemplarza. Językiem programowania wysokopoziomowego dla maszyny był ALGOL. Wyprodukowano i sprzedano około 34 egzemplarze komputera GIER.
Przy budowie komputera oraz konsultacjach, projektowaniu i implementacji kompilatora brały udział znane autorytety w dziedzinie informatyki, m.in. Peter Naur, Jørn Jensen, Christian Gram, Esdger Dijkstra. Kompilator GIER Algol uważany był za jeden z najbardziej niezawodnych i najlepiej udokumentowanych w swoich czasach.
Maszyna GIER oraz współpraca z firmą Regnecentralen w środowisku akademickim miała istotny wpływ na informatyzację w Polsce i przyczyniła się do powstania Instytutu Informatyki na Uniwersytecie Warszawskim. Po sukcesie komercyjnym w Polsce komputery GIER znalazły klientów w państwach bloku wschodniego: Czechosłowacji, Węgrzech, Bułgarii, Rumunii czy Jugosławii.
Architektura.
Elementami przetwarzania sygnałów elektrycznych użytymi w komputerze GIER były tranzystory zamiast używanych wcześniej lamp elektronowych. Maszyna miała rozmiary trzydrzwiowej szafy, dodatkowo wymagała stanowiska operatora, przy którym dostępne były urządzenia wejścia-wyjścia. Nowsza technika pozwoliła poprawić parametry techniczne:
Alternatywnymi metodami interakcji z komputerem były: konsola operatora w postaci maszyny do pisania, która pozwalała wykonywać instrukcje maszynowe oraz panel z 42 przyciskami białymi i czarnymi umożliwiającymi zapisywanie odpowiednich bitów słów maszynowych bezpośrednio w rejestrach i pamięci operacyjnej.
Programista mógł korzystać z programów bibliotecznych – odwołanie do kodu bibliotecznego wymagało manualnej zmiany taśmy z programem po napotkaniu odpowiedniej instrukcji w kodzie. Ze względu na szybkość czytania wejścia taśma mogła zatrzymać się za instrukcją blokującą, więc część danych była buforowana do późniejszego wykonania.
GIER Algol.
Na potrzeby komputera GIER stworzony został dedykowany kompilator języka ALGOL 60 do kodu wykonywanego przez maszynę. Ze względu na dynamiczną naturę języka wejściowego kompilator uwzględniał mechanizmy wirtualizacji w przypadku kończącej się pamięci operacyjnej, dając większą swobodę programiście. Proces tłumaczenia programu na instrukcje asemblera realizowany był w następujących przebiegach:
Historia powstania.
Komputer GIER powstał w Regnecentralen jako technologiczny następca maszyny DASK (duńskiej wersji szwedzkiego komputera pierwszej generacji BESK). Lampy elektronowe zostały zastąpione tranzystorami co znacznie poprawiło wydajność i niezawodność. Prace nad zaprojektowaniem i realizacją maszyny zaczęły się w 1958 roku na zamówienie duńskiego Instytutu Geodezyjnego, który miał już długoletnie doświadczenie w pracy z maszynami liczącymi (m.in. IBM 602A). Projekt prowadzili głównie Henning Isaksson i H. Worsøe. Pomimo niewielkiego budżetu udało się zrealizować założenia i w 1961 roku oddać w pełni funkcjonalny sprzęt. Ze względu na uniwersalne podejście i względnie niski koszt produkcji do Regnecentralen zwrócili się prywatni przedsiębiorcy z ofertami kupna, przez co postanowiono zbudować kolejne 8 egzemplarzy. Wzrost popularności, szczególnie w Europie Wschodniej, poskutkował kolejnymi zamówieniami.

</doc>
<doc id="3646976" url="https://pl.wikipedia.org/wiki?curid=3646976" title="Kościół Niepokalanego Poczęcia Najświętszej Maryi Panny w Rawie Mazowieckiej">
Kościół Niepokalanego Poczęcia Najświętszej Maryi Panny w Rawie Mazowieckiej

Kościół Niepokalanego Poczęcia Najświętszej Maryi Panny – rzymskokatolicki kościół parafialny należący do dekanatu Rawa Mazowiecka diecezji łowickiej.
Historia.
Pierwszy kościół powstał w mieście około 1100. Nosił on wezwanie św. Piotra i Pawła. Na jego miejscu, w XV wieku postawiono gotycką, orientowaną świątynię murowaną, którą strawił pożar 9 września 1765. Z przyczyn finansowych i dziejowych nie został on już odbudowany. Obecna świątynia została wybudowana na początku XVII wieku, jako kościół przy kolegium Jezuitów. Ufundowana została przez Pawła Wołuckiego, biskupa kujawskiego (jednego z mecenasów tego zakonu) w 1613 roku. Trójnawowa murowana świątynia została wzniesiona w stylu baroku Jezuickiego. Do jej wyposażenia należy siedem ołtarzy. Poświęcony patronce świątyni ołtarz główny, ozdobiony rzeźbami świętych i posiadający wyraźne cechy baroku, powstał w pierwszej połowie XVIII wieku. Pozostałe sześć ołtarzy z wyraźnymi cechami barokowymi poświęconych jest: Matce Bożej Nieustającej Pomocy, św. Stanisławowi biskupowi, św. Ignacemu Loyoli, Matce Bożej Częstochowskiej, św. Stanisławowi Kostce, św. Annie Samotrzeciej i Panu Jezusowi Ukrzyżowanemu.
Krypty i wieża.
W podziemiach kościoła znajdują się krypty ze zmumifikowanymi ciałami zakonników, które zostały udostępnione zwiedzającym po odnowieniu w ramach projektu „Rewitalizacja zespołu obiektów sakralnych pod wezwaniem NP NMP w Rawie Mazowieckiej w celu rozszerzenia oferty kulturalnej Parafii”. Dzwonnica pełni też funkcję wieży widokowej, z której oglądać można panoramę miasta i okolic.

</doc>
<doc id="3646988" url="https://pl.wikipedia.org/wiki?curid=3646988" title="Glasenapp">
Glasenapp

Glasenapp – pomorski ród szlachecki, którego początki sięgają XIII w. Nazwisko to pojawia się po raz pierwszy na Pomorzu w dokumencie wystawionym w dniu 5 kwietnia 1287 roku, przez biskupa kamieńskiego Hermana von Gleichen. Dokument dotyczy nadania mieszczanom kołobrzeskim połowy gruntów we wsi Niekanin, które wcześniej należały do Wilhelma von Glasenapp i jego synów Luberta (Lubbona) i Bertolda. 

</doc>
<doc id="3646992" url="https://pl.wikipedia.org/wiki?curid=3646992" title="Giennadij Woronowski">
Giennadij Woronowski

Giennadij Pietrowicz Woronowski (ros. Геннадий Петрович Вороновский, ur. 6 lipca 1924 we wsi Amosowo w guberni pskowskiej) – radziecki polityk.
Życiorys.
W latach 1942–1945 służył w Armii Czerwonej, brał udział w II wojnie światowej, 1951 ukończył Leningradzki Instytut Politechniczny im. Kalinina, od 1951 był pracownikiem leningradzkiej fabryki „Elektrosiła”. Od 1955 w KPZR, 1965-1967 szef Gławka Ministerstwa Przemysłu Elektrotechnicznego ZSRR, 1967-1982 zastępca ministra, 1982-1985 I zastępca ministra, a 1985–1986 minister przemysłu elektrotechnicznego ZSRR. Od 1986 na emeryturze, 1986-1989 zastępca członka KC KPZR. Laureat Nagrody Państwowej ZSRR (1979). Odznaczony Orderem Lenina.

</doc>
<doc id="3646997" url="https://pl.wikipedia.org/wiki?curid=3646997" title="Konstantin Rodzajewski">
Konstantin Rodzajewski

Konstantin Władimirowicz Rodzajewski ros. Константи́н Влади́мирович Родзае́вский (ur. 11 sierpnia 1907 w Błagowieszczeńsku, zm. 30 sierpnia 1946 roku w Moskwie) – rosyjski prawnik i polityk faszystowski, przywódca Rosyjskiej Partii Faszystowskiej w latach 1936-1943.
Młodość i edukacja.
Był synem notariusza Władimira Iwanowicza Rodzajewskiego i Nadieżdy Michajłownej. Jego rodzina pochodziła z Syberii. W 1925 Rodzajewski przepłynął graniczną rzekę Amur i uciekł ze Związku Radzieckiego do Mandżurii, trzy lata później dołączył do niego ojciec i młodszy brat. W Harbinie Rodzajewski podjął studia prawnicze, w czasie których zetknął się z rosyjskimi działaczami nacjonalistycznymi Georgijem Ginsem i Władimirem Nikiforowem, którzy odegrali istotną rolę w kształtowaniu się jego poglądów politycznych. Wokół Nikiforowa powstała organizacja Związek Narodowych Syndykatów Robotników Rosyjskich, skupiająca Rosjan zafascynowanych włoskim faszyzmem. W 1931 Rodzajewski związał się z rosyjskim ruchem faszystowskim.
Działalność polityczna i wojskowa.
26 maja 1931 objął stanowisko sekretarza generalnego nowo powstałej Rosyjskiej Partii Faszystowskiej. W 1934 partia ta połączyła się z Wszechrosyjską Organizacją Faszystowską, kierowaną przez Anastasija Wonsiackiego, a na czele połączonej partii stanął Rodzajewski. Partia wzorowała się na włoskim faszyzmie, a jednym z jej symboli była swastyka. Działacze partii nosili czarne stroje i czarne pasy. W samej Mandżurii liczebność partii sięgała 12 tysięcy członków, struktury partii działały w 26 państwach świata. Rodzajewski zaangażował się w organizowanie państwa Białych Rosjan, które miało powstać w Mandżurii, pozostającej pod kontrolą Japonii. W ramach Armii Kwantuńskiej powstał oddział o nazwie Asano, który miał w przyszłości zająć się działalnością sabotażową na tyłach Armii Czerwonej, jeśli ta zaatakuje terytorium Japonii. W okresie II wojny światowej działalność żołnierzy Asano ograniczała się do aktów sabotażu na terytorium Związku Radzieckiego. W tym czasie Rodzajewski poświęcił się także działalności publicystycznej. W swoich tekstach poruszał m.in. problem kwestii żydowskiej w XX wieku.
Pod koniec II wojny światowej Rodzajewski był przekonany, że system rządów Józefa Stalina ewoluuje w kierunku nacjonalizmu, odchodząc od komunizmu. 25 października 1945 poddał się władzom radzieckim w Harbinie w przekonaniu, że będzie mógł bezpiecznie powrócić do Rosji. Po przekroczeniu granicy radzieckiej został aresztowany wraz ze swoim współpracownikiem Lwem Ochotinem. 26 sierpnia 1946 stanął przed sądem wojskowym. Oskarżono go o prowadzenie działalności wrogiej wobec państwa radzieckiego, a także o działalność szpiegowską i terrorystyczną na terytorium ZSRR. 30 sierpnia sąd, którego obradom przewodniczył Wasilij Ulrich, skazał go na karę śmierci. W tym samym dniu został rozstrzelany w więzieniu na Łubiance. W 2001 ukazało się w Rosji jedno z dzieł Rodzajewskiego pt. "Завещание Русского фашиста" (Ostatnia wola rosyjskiego faszysty).
Życie osobiste.
Konstantin Rodzajewski był dwukrotnie żonaty. Pierwszą jego żoną była Lidija Georgijewna Małkowa, z którą ożenił się w 1929. Z tego związku przyszło na świat dwoje dzieci, które zmarły w pierwszych latach życia. W 1936 Rodzajewski rozwiódł się, a rok później ożenił się z Neonilą Jaliszewą, z którą miał troje dzieci (jedno z nich zmarło w pierwszych latach życia).

</doc>
<doc id="3647000" url="https://pl.wikipedia.org/wiki?curid=3647000" title="Aligaz">
Aligaz



</doc>
<doc id="3647005" url="https://pl.wikipedia.org/wiki?curid=3647005" title="Czarna kura (film 1980)">
Czarna kura (film 1980)

Czarna kura / Czarna kura, lub mieszkańcy podziemia (ros. Чёрная курица, или Подземные жители, "Czornaja kurica, ili podziemnyje żytieli") – radziecki film z 1980 roku w reżyserii Wiktora Griesia powstały na motywach bajki Antoniego Pogorielskiego "Czarna kura czyli mieszkańcy Podziemnego Królestwa".
Wersja polska.
Źródło:

</doc>
<doc id="3647006" url="https://pl.wikipedia.org/wiki?curid=3647006" title="Amda Tsyjon II">
Amda Tsyjon II



</doc>
<doc id="3647009" url="https://pl.wikipedia.org/wiki?curid=3647009" title="Amda Ijesus">
Amda Ijesus



</doc>
<doc id="3647011" url="https://pl.wikipedia.org/wiki?curid=3647011" title="Mrówczynek żółtobrewy">
Mrówczynek żółtobrewy

Mróczynek żółtobrewy ("Herpsilochmus gentryi") – gatunek małego ptaka z rodziny chronkowatych (Thamnophilidae). Występuje we wschodnim Ekwadorze i północnym Peru. Opisany po raz pierwszy w 1998. Nie jest zagrożony wyginięciem. 
Taksonomia.
Po raz pierwszy gatunek opisali Bret M. Whitney i José Alvarez Alonso, opis ukazał się w 1998 na łamach „The Auk”. Holotyp pochodził z lewego wybrzeża Río Tigre (dopływ Marañón) w środkowym biegu rzeki (). Został odłowiony 23 stycznia 1993 i przekazany do Museo de Historia Natural de la Universidad Nacional Mayor de San Marcos w Limie. Autorzy nadali mu nazwę "Herpsilochmus gentryi". Pozyskali również do celów badawczych inne okazy, wraz z holotypem 7 samców i 5 samic. Gatunek wraz z nazwą został zaakceptowany przez Międzynarodowy Komitet Ornitologiczny, który uznaje mrówczynka żółtobrewego za gatunek monotypowy. "H. gentryi" przypuszczalnie tworzy nadgatunek z mrówczynkiem gujańskim ("H. stictocephalus").
Morfologia.
Długość ciała wynosi 10–11 cm, masa ciała 10,2–11 g ("n"=6). Długość dzioba (od nasady w czaszce) wynosi 15,5–16,8 mm ("n"=11), skrzydła – 46,8–50,2 mm ("n"=10), ogona – 35,3–38,5 mm ("n"=9). U holotypu skok mierzył 17,5 mm długości. Występuje dymorfizm płciowy. U samca wierzch i tył głowy czarne. Wyróżnia się długa żółtawa brew. Kantarek i pasek za okiem czarne. Wierzch ciała ciemnoszary, pokryty nieregularnymi, czarnymi plamami. Między barkówkami na grzbiecie biała plama. Skrzydła czarne, lotki na dalszej od nasady części mają białe krawędzie. Pokrywy skrzydłowe zakończone są na biało. Ogon stopniowany z czarnymi sterówkami, przez ich wewnętrzne chorągiewki przebiega biały pas, zakończenie również czarne. Boki głowy, gardło i spód ciała żółte, na bokach ciała z domieszką oliwkowego. Samicę wyróżnia obecność małych, pomarańczowych plamek na czole, które ciągną się dalej na wierzch głowy, gdzie mają już barwę żółtawą. Spód ciała ciemniejszy. U holotypu tęczówka była ciemnobrązowa.
Zasięg występowania.
Mrówczynki żółtobrewe występują we wschodnim Ekwadorze (południowo-wschodnia prowincja Pastaza) i północnym Peru (region Loreto na zachód od rzeki Napo i na północ od rzeki Marañón).
Ekologia i zachowanie.
Niegdyś uznawano, że mrówczynki żółtobrewe zasiedlają jedynie dwa rzadkie i punktowo rozmieszczone typy lasów rosnących na "terra firme"; możliwe, że w Ekwadorze zasiedla i trzeci typ. Prawdopodobnie zasięg gatunku ograniczony jest właśnie do nizinnych lasów rosnących na "terra firme", na ubogich glebach bielicoziemnych oraz tych powstałych z kwarcytów; stwierdzany do wysokości 200 m n.p.m. (jednak holotyp pozyskano na wysokości 250 m n.p.m.). W Peru lasy tego typu nazywane są "irapayal" i "varillal". Niewiele wiadomo o zwyczajach żywieniowych mrówczynków żółtobrewych. Żywią się owadami, prawdopodobnie głównie motylami i gąsienicami. Żerują w parach, pojedynczo lub w grupach rodzinnych 15–40 m nad ziemią, zwykle w stadach wielogatunkowych. Poszukują pożywienia w większości w zewnętrznych rejonach koron drzew.
Rozród słabo poznany; obserwacje i badania osobników młodocianych wskazują na okres opierzania się piskląt w lutym–marcu.
Status i zagrożenia.
Międzynarodowa Unia Ochrony Przyrody (IUCN) od 2017 uznaje mrówczynka żółtobrewego za gatunek najmniejszej troski (LC – "least concern"); wcześniej, od 2000 klasyfikowała go jako gatunek bliski zagrożenia (NT – "near threatened"). Liczebność populacji nie została oszacowana, ale ptak ten opisywany jest jako rzadki i lokalny w Ekwadorze oraz lokalnie dość pospolity w Peru. Trend liczebności populacji uznawany jest za spadkowy. Zagrożeniem dla gatunku jest wycinka lasów, ale znaczna część jego zasięgu występowania znajduje się z dala od siedzib ludzkich i nie jest zagrożona presją ze strony człowieka. W Ekwadorze gatunek wykazany jak dotąd wyłącznie z Kapawi Lodge i rezerwatu Kapawi Ecological Reserve, gdzie zdaje się być niezagrożony niszczeniem środowiska.

</doc>
<doc id="3647013" url="https://pl.wikipedia.org/wiki?curid=3647013" title="Czuję się świetnie (ścieżka dźwiękowa)">
Czuję się świetnie (ścieżka dźwiękowa)

Czuję się świetnie – ścieżka dźwiękowa zespołu Maanam do filmu pod tym samym tytułem wydana w maju 1984 roku przez wytwórnię ARECO. Materiał został wydany tylko na kasecie magnetofonowej.

</doc>
<doc id="3647024" url="https://pl.wikipedia.org/wiki?curid=3647024" title="Bob Bertemes">
Bob Bertemes

Bob Bertemes (ur. 24 maja 1993) – luksemburski lekkoatleta specjalizujący się w pchnięciu kulą. Wielokrotny mistrz i rekordzista kraju. Medalista igrzysk małych państw Europy i mistrz małych krajów Europy (2016). Reprezentant kraju w pucharze Europy w rzutach. Jego rekordem życiowym na otwartym stadionie jest wynik 22,22 osiągnięty 4 sierpnia 2019 roku w Luksemburgu, a w hali wynik 21,93 osiągnięty 19 lutego 2023 roku w tym samym miejscu. Ponadto jego rekordem życiowym w rzucie dyskiem jest 61,06 uzyskane w Luksemburgu 15 września 2019 roku. Rezultaty Bertemesa są aktualnymi rekordami Luksemburga.

</doc>
<doc id="3647029" url="https://pl.wikipedia.org/wiki?curid=3647029" title="Władimir Fietin">
Władimir Fietin

Władimir Aleksandrowicz Fietin (ros. "Влади́мир Алекса́ндрович Фе́тин ", ur. 1925, zm. 1981) – radziecki reżyser filmowy. Zasłużony Działacz Sztuk RFSRR.
Znany w Polsce z takich filmów jak: "Tygrysy na pokładzie", "Opowieść znad Donu" i "Wiryneja".
Ukończył WGIK. Jego film dyplomowy "Źrebak" wg opowiadania Michaiła Szołochowa otrzymał nagrodę na Międzynarodowym Festiwalu Filmów Krótkometrażowych w Oberhausen.

</doc>
<doc id="3647030" url="https://pl.wikipedia.org/wiki?curid=3647030" title="Siergiej Worotnikow">
Siergiej Worotnikow

Siergiej Iłłarionowicz Worotnikow (ros. Сергей Илларионович Воротников, ur. 25 października 1929 we wsi Staroje Chrenowoje w rejonie panińskim w Obwodzie Centralno-Czarnoziemskim (obecnie w obwodzie woroneskim), zm. 8 października 2017) – radziecki brygadzista kopalniany i działacz partyjny, Bohater Pracy Socjalistycznej (1966).
Życiorys.
W latach 1945-1953 pracował w fabryce i w kołchozie, służył w armii, 1953-1957 był górnikiem ścianowym w kopalni nr 26 w Perewalśk. Ukończył Kommunarski Instytut Górniczo-Metalurgiczny, 1957-1972 pełnił funkcję brygadzisty brygady kompleksowej kopalni nr 1 im. S. Kosiora trustu "Kommunarskugol", 1972-1985 był zastępcą dyrektora i dyrektorem ds. kadr i bytu Zjednoczenia "Woroszyłowgradugol", a od 1985 szefem kombinatu "Socugol" przedsiębiorstwa państwowego "Ługańskugol". Od 8 kwietnia 1966 do 30 marca 1971 zastępca członka KC KPZR (członek KPZR od 1962). Deputowany do Rady Najwyższej Ukraińskiej SRR 6 i 7 kadencji, 1967-1971 członek jej Prezydium. Zamieszkały w Ługańsku.

</doc>
<doc id="3647032" url="https://pl.wikipedia.org/wiki?curid=3647032" title="Jaskinie Pawlikowskiego">
Jaskinie Pawlikowskiego

Jaskinie Pawlikowskiego – jaskinia powstała z połączenia trzech jaskiń: Jaskini Mylnej, Jaskini Obłazkowej i Jaskini Raptawickiej położonych w masywie Raptawickiej Turni w Dolinie Kościeliskiej w Tatrach Zachodnich. Wszystkie były znane od dawna, jednak w ostatnich latach odkryto, że są ze sobą połączone i tworzą jeden system jaskiniowy. 15 czerwca 2014 roku Filip Filar, Michał Parczewski, Kamil Zaczyński (Speleoklub Tatrzański PTTK) oraz Andrzej Porębski (Speleoklub Dąbrowa Górnicza), po pokonaniu wąskiego przejścia o nazwie Jędrusiowy Przełaz, połączyli Jaskinię Mylną z Obłazkową. Powstał w ten sposób system o łącznej długości 1835 m, a liczba jaskiń udostępnionych turystycznie na terenie TPN zmalała z sześciu do pięciu. Z kolei w lutym 2015 roku z korytarzyka nad Kominem Połączeniowym w Jaskini Mylnej udało się przedostać do Jaskini Raptawickiej (przejście zostało później zasypane w trosce o bezpieczeństwo turystów). Systemowi nadano nazwę Jaskinie Pawlikowskiego. Długość jaskini wynosi 2409 metrów, a jej deniwelacja 76,10 metra.
Szczegółowe informacje o poszczególnych jaskiniach przy ich hasłach.

</doc>
<doc id="3647035" url="https://pl.wikipedia.org/wiki?curid=3647035" title="Dienis Jewsikow">
Dienis Jewsikow

Dienis Siergiejewicz Jewsikow (ros. Денис Серге́евич Евсиков, ur. 19 lutego 1981 we Włodzimierzu) – rosyjski piłkarz grający na pozycji lewego obrońcy. W swojej karierze rozegrał 4 mecze w reprezentacji Rosji.
Kariera klubowa.
Swoją karierę piłkarską Jewsikow rozpoczął w klubie CSKA Moskwa. W 1999 roku awansował do pierwszego zespołu i wtedy też zadebiutował w jego barwach w Priemjer Lidze. W sezonie 2001 stał się podstawowym zawodnikiem CSKA. W sezonie 2002 wywalczył wicemistrzostwo kraju oraz zdobył Puchar Rosji. Z kolei w sezonie 2003 został mistrzem Rosji.
W 2004 roku Jewsikow został zawodnikiem Tereku Grozny grającego w Pierwszej Dywizji. W sezonie 2004 awansował z nim dp Priemjer-Ligi. W 2006 roku odszedł z Tereku do Spartaka Nalczyk. Zawodnikiem Spartaka był do połowy 2007 roku. Wtedy też przeszedł do Tomu Tomsk. Grał w nim do końca 2009 roku. W 2010 roku występował w Torpedzie Moskwa, w którym po roku gry zakończył karierę.
Kariera reprezentacyjna.
W reprezentacji Rosji Jewsikow zadebiutował 12 marca 2003 roku w wygranym 1:0 towarzyskim meczu z Cyprem, rozegranym w Limassolu. W kadrze narodowej wystąpił 4 razy (tylko w 2003 roku).

</doc>
<doc id="3647038" url="https://pl.wikipedia.org/wiki?curid=3647038" title="Gęstość pozorna">
Gęstość pozorna



</doc>
<doc id="3647039" url="https://pl.wikipedia.org/wiki?curid=3647039" title="Leonid Kniaziew">
Leonid Kniaziew

Leonid Michajłowicz Kniaziew (ur. 1851 w Sankt Petersburgu, zm. 1919) – działacz państwowy Imperium Rosyjskiego, prokurator, gubernator w guberniach tobolskiej, wołogodzkiej, kostromskiej i kurlandzkiej, generał-gubernator irkucki i członek Rady Państwa Imperium Rosyjskiego.
Życiorys.
Leonid Michajłowicz Kniaziew urodził się w 1851 roku w Sankt Petersburgu. Wywodził się z rodziny szlacheckiej. Edukację odebrał w Cesarskiej Szkole Prawoznawstwa. Od do 1896 roku zajmował różne stanowiska podległe Ministerstwu Sprawiedliwości. Kolejne urzędy pełnił w guberniach grodzieńskiej, riazańskiej (1873), tambowskiej (1874), następnie pomocnik prokuratora w Symbirsku (1878), Warszawie, Pskowie (1880), Sankt Petersburgu (1883) i w końcu prokurator w Witebsku i Warszawie (1891).
Od do roku gubernator tobolski, następnie wołogodzki. Na analogiczną funkcję w guberni kostromskiej przeniesiony roku.
W wyniku dymisji Dmitrija Dmitrijewicza Swierbiejewa został roku wyznaczony gubernatorem kurlandzkim. Urząd ten objął jednak dopiero roku, a do tego czasu zastępował go wicegubenrator Izmaił Władymirowicz Kostorowiec. Kniaziew przybył do Kurlandii w krytycznym okresie rewolucji 1905 roku, zdecydowana większość kurlandzkich miejscowości opanowana była przez rewolucjonistów. Pod koniec grudnia podpisał prośbę o zwiększenie kontyngentu wojskowego w guberni, a za sprawą działań ekspedycji karnych, już w styczniu raportował o przywróceniu kontroli nad wszystkimi miastami. Wśród kurlandzkich Niemców miał opinię dobrodusznego i naiwnego, łatwo miał się dostosowywać do zdania miejscowego rycerstwa. Tak na przykład w związku z akcją sprowadzania do Kurlandii niemieckich kolonistów, którą miejscowe ziemiaństwo prowadziło w celu wzmocnienia żywiołu niemieckiego przeciw łotewskiemu nacjonalizmowi, gubernator nie tylko nie przeciwdziałał, ale nawet usprawiedliwiał te działania brakiem rąk do pracy na wsi.
Od roku generał-gubernator irkucki, na miejsce przybył . Ze względów zdrowotnych zwolniony w lutym 1916 roku. W 1917 roku został członkiem Rady Państwa Imperium Rosyjskiego. Zmarł w 1919 roku.
Otrzymał Order Świętej Anny II klasy.

</doc>
<doc id="3647045" url="https://pl.wikipedia.org/wiki?curid=3647045" title="Kobietka (film 1976)">
Kobietka (film 1976)

Kobietka (ros. Сладкая женщина, "Sładkaja żenszczina") – radziecki film z 1976 roku w reżyserii Władimira Fietina na podstawie powieści Iriny Wielembowskiej "Słodka kobieta".

</doc>
<doc id="3647046" url="https://pl.wikipedia.org/wiki?curid=3647046" title="Gleby wulkaniczne">
Gleby wulkaniczne

Gleby wulkaniczne (andosole, gleby allofanowo-próchniczne) – gleby wytworzone z pyłów i popiołów wulkanicznych, bogate w szkliwo wulkaniczne.
Nazwa andosoli pochodzi z japońskich słów: "an" – ciemny, "do" – gleba.
Poziom próchniczny (A) w andosolach ma ciemną barwę (nawet czarną), strukturę ziarnistą, bardzo małą gęstość objętościową (0,3 g/cm³), dużo próchnicy (zazwyczaj ok. 8%, maksymalnie 20%) i osiąga miąższość 50–100 cm. W miejscach aktualnej działalności wulkanicznej zaznaczają się warstwy kolejnych osadów wulkanicznych przykrywające starsze poziomy próchniczne. Pod poziomem próchnicznym występuje poziom B wykazujący nieznaczne wzbogacenie we frakcję iłu i nieco większą gęstość objętościową (0,8 g/cm³). Frakcja ilasta składa się głównie z materiału bezpostaciowego – allofanów. Wynika to z szybkiego wietrzenia krzemianów ze szkliwa wulkanicznego, podczas którego uwolnione tlenki glinu i krzemu nie nadążają krystalizować w minerały ilaste (głównie kaolinit) i w znacznej części pozostają jako bezpostaciowe żele.
Stosunkowa młodość gleb wulkanicznych, a przez to ich korzystne właściwości chemiczne i fizyczne (duża zasobność w składniki odżywcze, duża porowatość, pojemność wodna i pojemność sorpcyjna) powodują, że są to gleby bardzo żyzne i chętnie użytkowane rolniczo. Około 80% ich areału jest zajęte przez rolnictwo, w tym połowa w obrębie klimatu tropikalnego. Uprawia się na nich trzcinę cukrową, tytoń, bataty, herbatę, pszenicę, warzywa i drzewa owocowe. W Afryce częste są plantacje bananów, kawy i kakaowca. Ograniczeniem są znaczne nachylenia stoków, które nieraz występują w krajobrazie wulkanicznym. 
Są to gleby śródstrefowe – można je spotkać na całym świecie w miejscach czynnej lub niedawno wygasłej aktywności wulkanicznej. Największe ich areały występują na obszarach największej aktywności wulkanicznej, szczególnie w obrębie pacyficznego pierścienia ognia (Kordyliery i Andy, Kamczatka, Japonia, Filipiny, Jawa, Nowa Zelandia i wyspy Oceanu Spokojnego) i na Islandii. Po wygaśnięciu aktywności wulkanicznej, ze względu na stosunkowo szybkie wietrzenie materiału, przekształcają się one w gleby strefowe, charakterystyczne dla danej strefy klimatycznej. Wyjątkiem są regiony zimne, gdzie dłużej zachowują „świeżość”.
Gleby wulkaniczne są różnie nazywane w różnych regionach świata: w Chile – gleby Trumao, w Kolumbii i Ekwadorze – gleby Paremo, w Nikaragui – gleby Talpete. W międzynarodowych klasyfikacjach występują jako jednostki pierwszego rzędu: rząd "Andisols" w USDA Soil Taxonomy, główna grupa glebowa "Andosols" w klasyfikacji gleb WRB.
" – jedna z głównych grup glebowych (RSG) w międzynarodowej klasyfikacji gleb WRB obejmująca głównie gleby wulkaniczne.
Materiałem macierzystym "andosols" są bogate w szkliwo wulkaniczne osady erupcji wulkanicznych (np. popiół, pumeks, tuf, żużel), ale możliwe są również inne bogate w krzemiany osady wietrzejące w kwaśnym i wilgotnym środowisku. Szybkie wietrzenie szkliwa wulkanicznego powoduje powstawanie w obrębie profilu glebowego kompleksów organiczno-mineralnych, allofanu i imogolitu, okazjonalnie ferrihydrytu. W profilu gleby występuje jedna lub więcej warstw z właściwościami diagnostycznymi "andic" lub "vitric" () o odpowiedniej miąższości.
Występują one w miejscach aktywności wulkanicznej na całym świecie. Powstałe z materiałów innych niż osady wulkaniczne można spotkać w wilgotnych, często górskich regionach, m.in. w Rio Grande do Sul.

</doc>
<doc id="3647048" url="https://pl.wikipedia.org/wiki?curid=3647048" title="Frederick George Donnan">
Frederick George Donnan



</doc>
<doc id="3647050" url="https://pl.wikipedia.org/wiki?curid=3647050" title="Badania polityki kulturalnej">
Badania polityki kulturalnej

Badania polityki kulturalnej (lub studia nad polityką kulturalną, ang. "Cultural Policy Research") – stanowią obszar badań akademickich, wyrosłych z kulturoznawstwa w 1990 roku. Po przeszło ćwierćwieczu od wykształcenia się tego obszaru badań terminy „Cultural Policy Research” oraz „Cultural Policy Studies” odnotowały prawie 100 milionów wyszukiwań w Internecie.
Badania polityk kulturalnych wyrosły z idei, że studia kulturowe powinny być prowadzone nie tylko w nurcie krytycznym, lecz także dążyć do maksymalizacji użyteczności wyników. W Princeton University w 1994 roku założono centrum sztuki i polityki kulturalnej (ang. "Center for Arts and Cultural Policy Studies"), aby „zwiększyć jasność, dokładność i wyrafinowanie dyskursu na temat życia artystycznego i kulturalnego narodu.”
W tym ujęciu badania polityki kulturalnej prezentują interdyscyplinarne podejście, łącząc nauki społeczne, nauki humanistyczne, prawne oraz ekonomiczne. Ponieważ jednak wszystkie nauki polityczne cechuje dobór takiego zakresu badania polityk kulturalnych skupiają się na wymiarze teoretycznym ("policy"), wymiarze formalno-instytucjonalnym ("polity") oraz wymiarze praktycznym (polityka), mających w szczególności wpływ na procesy decyzyjne i uzyskane wyniki. Badania polityki kulturalnej stawiają pytania: jakie rezultaty dla struktury społecznej przynoszą działania aktorzy społeczni? Jakie rezultaty osiągają przez te działania? Jakie cele pragną osiągnąć? Jaki jest wynik ich działań dla społeczeństwa i obywateli w wymiarze intelektualnym i artystycznym?
Wśród wielu departamentów studiów nad politykami kulturalnymi na całym świecie, istnieje kilka
UNESCO Chairs in Cultural uruchomionych przez UNESCO w 1992 roku, w celu promowania i rozwoju międzynarodowej współpracy uniwersyteckiej. Należą do nich następujące ośrodki:
W Polsce zagadnieniem badania polityk kulturalnych zajmuje się Emil Orzechowski z Instytutu Kultury Uniwersytetu Jagiellońskiego oraz Jacek Purchla z Międzynarodowego Centrum Kultury.

</doc>
<doc id="3647051" url="https://pl.wikipedia.org/wiki?curid=3647051" title="Andosols">
Andosols



</doc>
<doc id="3647077" url="https://pl.wikipedia.org/wiki?curid=3647077" title="Michaił Gieorgadze">
Michaił Gieorgadze

Michaił Porfirjewicz Gieorgadze (ros. Михаи́л Порфи́рьевич Георга́дзе, ur. 12 marca 1912 we wsi Zodi w guberni kutaiskiej, zm. 23 listopada 1982 w Moskwie) – radziecki polityk narodowości gruzińskiej.
Życiorys.
Od 1929 pracował jako traktorzysta i brygadzista brygady traktorowej, 1934 ukończył technikum mechanizacji gospodarki rolnej, 1934-1941 studiował w Moskiewskim Instytucie Mechanizacji i Elektryfikacji Gospodarki Rolnej im. Mołotowa. Po ukończeniu instytutu był inżynierem, głównym inżynierem i szefem wydziału Ludowego Komisariatu Rolnictwa/Ministerstwa Rolnictwa/Ministerstwa Gospodarki Rolnej ZSRR, od 1942 należał do WKP(b), 1947-1951 był szefem Zarządu Zakaukazia Głównego Zarządu Stanic Maszynowo-Traktorowych Ministerstwa Gospodarki Rolnej ZSRR, 1951-1953 szefem Zarządu Stanic Maszynowo-Traktorowych Ministerstwa Gospodarki Rolnej/Ministerstwa Rolnictwa i Zapasów Gruzińskiej SRR. Od maja do września 1953 zastępca ministra gospodarki rolnej i zapasów Gruzińskiej SRR, od września 1953 do 5 marca 1954 minister gospodarki rolnej i zapasów Gruzińskiej SRR, od 20 września 1953 członek Biura KC Komunistycznej Partii Gruzji, od 1 października 1953 do 5 marca 1954 I zastępca przewodniczącego Rady Ministrów Gruzińskiej SRR. Od 18 lutego 1954 do 8 sierpnia 1956 II sekretarz KC KPG, od 8 sierpnia 1956 do lutego 1957 ponownie I zastępca przewodniczącego Rady Ministrów Gruzińskiej SRR, od 12 lutego 1957 do końca życia sekretarz Prezydium Rady Najwyższej ZSRR, od 8 kwietnia 1966 do 23 listopada 1982 zastępca członka KC KPZR. Deputowany do Rady Najwyższej ZSRR od 4 do 10 kadencji. Pochowany na Cmentarzu Nowodziewiczym.

</doc>
<doc id="3647085" url="https://pl.wikipedia.org/wiki?curid=3647085" title="Herpsilochmus gentryi">
Herpsilochmus gentryi



</doc>
<doc id="3647091" url="https://pl.wikipedia.org/wiki?curid=3647091" title="Jan Senuś">
Jan Senuś

Jan Senuś vel Synuś (ur. 23 stycznia 1923, zm. 15 grudnia 1986) – polski żołnierz, piłkarz, pracownik przemysłu motoryzacyjnego związany z Sanokiem.
Życiorys.
W 1937 w wieku 14 lat podjął pracę w fabryce wagonów w Sanoku w charakterze pomocnika ślusarza. Podczas II wojny światowej po nadejściu frontu wschodniego na ziemię sanocką wstąpił do ludowego Wojska Polskiego. Został żołnierzem 6 Pomorskiej Dywizji Piechoty, przydzielonym do 14 pułku piechoty (wraz z nim służył m.in. jego krewny Emil Buras). Odbył szlak bojowy przez Warszawę na północny zachód, na początku 1945 brał udział w walkach o przełamanie Wału Pomorskiego, w marcu 1945 uczestniczył w bitwie o Kołobrzeg, następnie w kwietniu 1945 w forsowaniu Odry, a na końcu w operacji berlińskiej.
Następnie został skierowany na tereny prowadzenia walk przeciwko polskiej partyzantce niepodległościowej (Sądecczyzna, ziemia lubaczowska, Bieszczady). Po zakończeniu II wojny światowej 8 września 1946 wystąpił w pierwszym meczu piłkarskim nowego utworzonego zespołu KS Wagon Sanok (późniejsza Stal Sanok) przeciwko drużynie KS Huta Krosno (w tym meczu zagrał m.in. także Edward Pilszak). W 1947 został zdemobilizowany. Wówczas podjął ponownie pracę w macierzystej fabryce w Sanoku, Sanowag, późniejsza Sanocka Fabryka Autobusów „Autosan”. Pracował w wydziale spawalniczo-montażowym. Był brygadzistą. Należał do koła ZBoWiD w Sanoku.
Został pochowany na Cmentarzu Posada w Sanoku.

</doc>
<doc id="3647099" url="https://pl.wikipedia.org/wiki?curid=3647099" title="Ted Bundy. Bestia obok mnie">
Ted Bundy. Bestia obok mnie

 Ted Bundy. Bestia obok mnie () – amerykańska książka biograficzna z wątkami autobiograficznymi z dziedziny literatury faktu autorstwa Ann Rule opowiadająca o życiu i zbrodniach seryjnego mordercy kobiet – Teda Bundy’ego. Autorka znała mordercę osobiście zarówno przed, jak i po jego aresztowaniu w sprawie serii morderstw młodych kobiet popełnionych na terenie kilku amerykańskich stanów. Książka po raz pierwszy ukazała się 17 sierpnia 1980 roku w Stanach Zjednoczonych. Jej kolejne wznowienia ukazywały się później kolejno w 1986, 1989, 2000 i 2008 roku. W samej Ameryce sprzedała się w nakładzie ponad dwóch milionów egzemplarzy. Przez wiele tygodni nie schodziła się z listy bestsellerów USA Today.
Tłumaczenie książki na język polski autorstwa Bartosza Czartoryskiego ukazało się w 2021 roku nakładem wydawnictwa SQN.

</doc>
<doc id="3647100" url="https://pl.wikipedia.org/wiki?curid=3647100" title="Konstantin Gierasimow">
Konstantin Gierasimow

Konstantin Michajłowicz Gierasimow (ros. Константин Михайлович Герасимов, ur. 5 marca 1910, zm. 20 października 1982 w Moskwie) – radziecki polityk.
Życiorys.
W 1935 ukończył Moskiewską Wyższą Szkołę Techniczną im. Baumana, 1935-1938 był technologiem, zastępcą szefa warsztatu i szefem biura konstruktorskiego fabryki, 1937-1938 w Armii Czerwonej. Od 1939 w WKP(b), 1939-1941 główny inżynier fabryki, 1941-1949 szef Głównego Zarządu/Ministerstwa Uzbrojenia ZSRR, 1949-1951 zastępca ministra uzbrojenia ZSRR, 1951-1954 dyrektor instytutu naukowo-badawczego. 1954-1959 w Ministerstwie Przemysłu Obronnego ZSRR, 1958-1960 I zastępca przewodniczącego Sownarchozu Gorkowskiego Ekonomicznego Rejonu Administracyjnego, 1960 przewodniczący tego Sownarchozu. Od 11 maja 1960 do 6 maja 1974 przewodniczący Państwowej Komisji Planowej (Gospłanu) RFSRR i zastępca przewodniczącego Rady Ministrów RFSRR, od 31 października 1961 do 24 lutego 1976 zastępca członka KC KPZR. Deputowany do Rady Najwyższej ZSRR od 6 do 8 kadencji. Laureat Nagrody Stalinowskiej (1951). Pochowany na Cmentarzu Trojekurowskim.

</doc>
<doc id="3647102" url="https://pl.wikipedia.org/wiki?curid=3647102" title="Kot balinese">
Kot balinese



</doc>
<doc id="3647110" url="https://pl.wikipedia.org/wiki?curid=3647110" title="Nowa Akwitania">
Nowa Akwitania

Nowa Akwitania () – region administracyjny Francji, ustanowiony z dniem 1 stycznia 2016 pod tymczasową nazwą Akwitania-Limousin-Poitou-Charentes (), odzwierciedlającą nazwy łączonych regionów Akwitania, Limousin i Poitou-Charentes (nazwa "" przyjęta została we wrześniu tego samego roku).
Stolicą jest Bordeaux.

</doc>
<doc id="3647112" url="https://pl.wikipedia.org/wiki?curid=3647112" title="Courtney Barnett">
Courtney Barnett

Courtney Melba Barnett (ur. 3 listopada 1987 w Sydney w stanie Nowa Południowa Walia) – australijska piosenkarka, autorka tekstów oraz gitarzystka.
Życiorys.
Courtney Barnett dorastała w Mona Vale w północnej części Sydney. Jej matka jest tancerką baletową, a ojciec inspicjentem. Studiowała rysunek i fotografię na Uniwersytecie Tasmańskim, ale przerwała naukę po dwóch latach. Przez jakiś czas pracowała jako gitarzystka w Melbourne. W 2013 roku założyła własną wytwórnię muzyczną Milk!. 20 marca 2015 roku ukazał się jej debiutancki album "Sometimes I Sit and Think, and Sometimes I Just Sit", który dotarł do 4 miejsca najpopularniejszych płyt w Australii oraz uzyskał status złotej płyty. Barnett jest zdeklarowaną lesbijką, mieszka ze swoją partnerką Jen Cloher w Melbourne od 2011 roku.

</doc>
<doc id="3647116" url="https://pl.wikipedia.org/wiki?curid=3647116" title="Owernia-Rodan-Alpy">
Owernia-Rodan-Alpy

Owernia-Rodan-Alpy (fr. "Auvergne-Rhône-Alpes") – region administracyjny Francji. Został utworzony na mocy ustawy z dnia 27 stycznia 2014 roku, która weszła w życie 1 stycznia 2016 roku. Powstał poprzez połączenie dwóch wcześniej istniejących regionów – Owernii i Rodanu-Alp. Stolicą nowo-powstałego regionu jest Lyon. 
Powierzchnia regionu Owernia-Rodan-Alpy wynosi 69711 km². Pod tym względem region zajmuje 13% powierzchni Francji. Region liczył w 2019 roku 8,0 mln mieszkańców, co stanowiło 12,3% ówczesnej populacji tego kraju. Stał się zatem 10. najbardziej zaludnionym regionem Europy, z populacją większą od niektórych państw, takich jak Bułgaria, Dania czy Finlandia.

</doc>
<doc id="3647120" url="https://pl.wikipedia.org/wiki?curid=3647120" title="Oksytania (region)">
Oksytania (region)

Oksytania (fr. "Occitanie") – region administracyjny w południowej Francji. Stolicą jest Tuluza. 
Region jako jednostka administracyjna został formalnie powołany z dniem 1 stycznia 2016 w wyniku połączenia istniejących wcześniej regionów Langwedocja-Roussillon i Midi-Pireneje. 
Do 30 września 2016 obowiązywała tymczasowa nazwa Langwedocja-Roussillon-Midi-Pireneje. Nazwa regionu przyjęta formalnie ze skutkiem na 30 września 2016 – Oksytania – jest jednocześnie nazwą krainy historycznej.

</doc>
<doc id="3647121" url="https://pl.wikipedia.org/wiki?curid=3647121" title="Nikołaj Głuszkow">
Nikołaj Głuszkow

Nikołaj Timofiejewicz Głuszkow (ros. Николай Тимофеевич Глушков, ur. 20 grudnia 1918, zm. 1 listopada 1999 w Moskwie) – radziecki polityk.
Życiorys.
W 1932 został księgowym, 1933-1936 uczył się w sarapulskim technikum finansowo-ekonomicznym, później ponownie pracował jako księgowy, a od kwietnia 1940 starszy rewizor kombinatu "Siewieronikiel" w Monczegorsku w obwodzie murmańskim, od 1941 był zastępcą głównego księgowego Kombinatu Górniczo-Metalurgicznego w Norylsku. Od maja 1944 główny księgowy, od sierpnia 1946 szef wydziału finansowego Kombinatu Górniczo-Metalurgicznego w Norylsku, 1949-1952 szef wydziału finansowego Głównego Zarządu "Jenisejstroj", od 1945 członek WKP(b). Od listopada 1952 do 1957 dyrektor Górniczo-Przemysłowego Zarządu Ministerstwa Metalurgii Kolorowej ZSRR, 1957-1960 szef wydziału i szef zarządu finansowo-ekonomicznego w Krasnojarskim Sownarchozie, 1960-1963 zastępca, 1963-1965 I zastępca przewodniczącego Sownarchozu. Od 1966 do 1973 szef Głównego Zarządu Planowo-Ekonomicznego Ministerstwa Metalurgii Kolorowej ZSRR, 1973-1975 zastępca ministra metalurgii kolorowej ZSRR, od sierpnia 1975 do sierpnia 1986 przewodniczący Państwowego Komitetu ZSRR ds. Cen, następnie na emeryturze. 1976-1986 członek Centralnej Komisji Rewizyjnej KPZR, 1986-1989 zastępca członka KC KPZR. Deputowany do Rady Najwyższej ZSRR 10 i 11 kadencji. Pochowany na Cmentarzu Kuncewskim.

</doc>
<doc id="3647123" url="https://pl.wikipedia.org/wiki?curid=3647123" title="Bogdan Adamczyk (fizyk)">
Bogdan Adamczyk (fizyk)

Bogdan Adamczyk (ur. 4 sierpnia 1930 w Lublinie, zm. 7 października 2011 tamże) – polski fizyk, profesor doktor habilitowany nauk fizycznych, pracownik Uniwersytetu Marii Curie-Skłodowskiej.
Życiorys.
W 1950 rozpoczął studia w dziedzinie fizyki na Wydziale Matematyki, Fizyki i Chemii Uniwersytetu Marii Curie-Skłodowskiej, w 1953 obronił przygotowaną pod kierunkiem prof. Stanisława Ziemeckiego pracę magisterską pt. "Centra barwne w kryształach NaCl". Już podczas studiów pracował w kierowanym przez prof. Wacława Staszewskiego laboratorium Wydziału Fizyki, a następnie wszedł w skład stworzonego przez prof. Włodzimierza Żuka Zespołu Badawczego. W 1963 przedstawił pracę dotyczącą spektrometrii mas "Spektrometr mas z polem elektrycznym o częstości radiowej i nieliniowym rozkładzie potencjału" i uzyskał stopień doktora nauk fizycznych oraz stanowisko adiunkta. W 1965 przebywał na dziewięciomiesięcznym stażu w Instituut voor Atomen Molecuulfysica w Amsterdamie, gdzie pod kierunkiem prof. Jacoba Kistemakera prowadził badania nad jonizacją niektórych atomów i molekuł gazu elektronami. W 1969 został docentem, a dwa lata później po przedstawieniu rozprawy "Pomiary przekrojów czynnych na jonizację pojedynczą i wielokrotną atomów He, Ne i Ar elektronami przy pomocy spektrometru mas z całkowitą transmisją jonów" uzyskał stopień doktora habilitowanego. W 1972 i 1985 ponownie przebywał na stażach w Amsterdamie, a w 1978 w USA, gdzie w Laboratorium Human Performance Research w Pennsylvania State University badał skład powietrza wydychanego przez osoby jąkające się podczas mówienia. Od 1970 był wicedyrektorem Instytutu, a od 1978 do 1987 dyrektorem Instytutu Fizyki Uniwersytetu Marii Curie-Skłodowskiej. Zainicjował powstanie Zakładu Fizyki Stosowanej, a następnie kierował prowadzonymi tam badaniami naukowymi. W 1980 uzyskał tytuł profesora nadzwyczajnego. W 1990 uczelnia powołała go na stanowisko profesora zwyczajnego. W 2000 przeszedł na emeryturę.
Dorobek naukowy.
Bogdan Adamczyk specjalizował się w spektrometrii mas, pracował jako koordynator w dziedzinie fizyki w WSK PZL-Świdnik. Sam posiadając ciężką wadę wymowy opracował w lipcu 1957 opartą na zjawisku opóźnionego sprzężenia zwrotnego w mówieniu metodę "Echo", która znalazła zastosowanie w terapii jąkania, stworzył korektor mowy oraz ogólnopolski echo-telefoniczny system korekcji mowy, uhonorowano go za to tytułem Polaka Roku 1964. Swoje badania prowadził pracując w lubelskiej Pracowni Foniatrycznej oraz na koloniach dla dzieci jąkających się.

</doc>
<doc id="3647125" url="https://pl.wikipedia.org/wiki?curid=3647125" title="Min Jiang (Syczuan)">
Min Jiang (Syczuan)



</doc>
<doc id="3647126" url="https://pl.wikipedia.org/wiki?curid=3647126" title="Min Jiang (Fujian)">
Min Jiang (Fujian)



</doc>
<doc id="3647132" url="https://pl.wikipedia.org/wiki?curid=3647132" title="Anatolij Korobow">
Anatolij Korobow

Anatolij Wasiljewicz Korobow (ros. Анатолий Васильевич Коробов, ur. 26 grudnia 1907 we wsi Guriewskaja k. Łalska w guberni wołogodzkiej, zm. 3 października 1967 w Moskwie) – radziecki polityk.
Życiorys.
Od czerwca 1924 księgowy w biurze fabryki papierniczej, później nauczyciel, sekretarz rady wiejskiej (sielsowietu), przewodniczący komitetu robotniczego związku budowlańców w Łalsku. Od września 1928 do września 1931 studiował w Wiackim Instytucie Pedagogicznym, po czym został zastępcą jego dyrektora, od września 1933 do lutego 1938 był aspirantem i docentem Moskiewskiego Instytutu Planowego, następnie pracował w Gospłanie ZSRR jako kierownik grupy, zastępca szefa wydziału, szef wydziału i szef departamentu. Od 1942 w WKP(b), 1951-1953 zastępca przewodniczącego Gospłanu ZSRR, od czerwca 1953 do lipca 1958 zarządzający sprawami Rady Ministrów ZSRR, od lipca 1958 do sierpnia 1960 zastępca ministra finansów ZSRR. Od sierpnia 1960 do lutego 1963 zastępca przewodniczącego Rady Państwowo-Ekonomicznej Rady Ministrów ZSRR, od lutego do czerwca 1963 szef wydziału zbiorczego planu gospodarki narodowej Gospłanu ZSRR, od czerwca 1963 do października 1965 zastępca przewodniczącego Gospłanu ZSRR - minister ZSRR, od października 1966 na emeryturze. Odznaczony Orderem Czerwonego Sztandaru Pracy (1943). Pochowany na Cmentarzu Nowodziewiczym.

</doc>
<doc id="3647134" url="https://pl.wikipedia.org/wiki?curid=3647134" title="Wołodarsk Wołyński">
Wołodarsk Wołyński



</doc>
<doc id="3647136" url="https://pl.wikipedia.org/wiki?curid=3647136" title="Artiom Jermakow">
Artiom Jermakow

Artiom Jermakow (ros. Артём Сергеевич Ермаков, ur. 16 marca 1982 w Niżniewartowsku) – rosyjski siatkarz, grający na pozycji libero.
Jest dwukrotnym mistrzem Rosji. W 2013 roku razem z reprezentacją wygrał Ligę Światową i zdobył Mistrzostwo Europy. Był częścią reprezentacji Rosji podczas Mistrzostw Świata 2014 w Polsce.
Sukcesy klubowe.
Mistrzostwo Rosji:
Puchar Rosji:
Liga Mistrzów:
Puchar CEV:
Sukcesy reprezentacyjne.
Liga Europejska:
Liga Światowa
Mistrzostwa Europy
Puchar Wielkich Mistrzów

</doc>
<doc id="3647139" url="https://pl.wikipedia.org/wiki?curid=3647139" title="Giorgio Armani (dom mody)">
Giorgio Armani (dom mody)

Giorgio Armani S.p.A. – włoski dom mody, założony przez Giorgio Armaniego oraz jego partnera Sergio Galeotti 24 lipca 1975 roku we Włoszech. Główne jego marki to: Giorgio Armani, Emporio Armani, Armani Collezioni, Armani Jeans, Giorgio Armani Privé, EA7, Armani Junior, Giorgio Armani beauty, Armani Casa, Armani Hotels &amp; Resorts, Armani Exchange, Armani Dolci, Armani Fiori oraz Armani Ristorante.
Sklepy w Polsce.
W Polsce znajdują się trzy sklepy pod marką Armani Jeans:

</doc>
<doc id="3647140" url="https://pl.wikipedia.org/wiki?curid=3647140" title="Giorgio Armani S.p.A.">
Giorgio Armani S.p.A.



</doc>
<doc id="3647142" url="https://pl.wikipedia.org/wiki?curid=3647142" title="Eyes Shut">
Eyes Shut

„Eyes Shut” – singel angielskiego zespołu Years &amp; Years, wydany 13 listopada 2015 roku nakładem wytwórni fonograficznej Polydor Records. Utwór został wydany jako szósty singel promujący album "Communion". Piosenka dotarła do 17 miejsca brytyjskiego notowania UK Singles Chart. Teledysk wyreżyserowany przez Chino Moya ukazał się 27 września 2015 roku.

</doc>
<doc id="3647145" url="https://pl.wikipedia.org/wiki?curid=3647145" title="Vahit Emre Savaş">
Vahit Emre Savaş

Vahit Emre Savaş (ur. 7 marca 1995 w Ankarze) – turecki siatkarz, reprezentant kraju, grający na pozycji środkowego.
Sukcesy klubowe.
Liga turecka:
Puchar CEV:
Superpuchar Turcji:
Sukcesy reprezentacyjne.
Mistrzostwa Świata U-23:
Liga Europejska:

</doc>
<doc id="3647146" url="https://pl.wikipedia.org/wiki?curid=3647146" title="Kołybielnaja dla wułkana">
Kołybielnaja dla wułkana

Kołybielnaja dla wułkana (, tłum. "Kołysanka dla wulkanu") – utwór rosyjskiego piosenkarza Filippa Kirkorowa, napisany przez Ilję Bierszadskiego i Ilję Rieznika, nagrany i wydany w 1995.
Piosenka jest balladą o przesłaniu pacyfistycznym, a jej treścią jest apel do metaforycznego wulkanu, aby „wrócił do rozumu i radości, aby przestał tyranizować świat, przestał być odwiecznym zagrożeniem dla ludzi – starych i młodych, grzeszników i świętych, aby pozostał zieloną górą, która nie zagraża życiu na ziemi i niebu nad sobą”. 
Utwór reprezentował Rosję podczas 49. Konkursu Piosenki Eurowizji w 1995. 13 maja został zaprezentowany przez Kirkorowa jako szósty w kolejności w finale konkursu i zajął siedemnaste miejsce, zdobywając łącznie 17 punktów, w tym m.in. noty 10 punktów od Norwegii. Jest to jeden z najgorszych wyników osiągniętych przez rosyjskiego reprezentanta w historii udziału kraju w konkursie.

</doc>
<doc id="3647147" url="https://pl.wikipedia.org/wiki?curid=3647147" title="Stanisław Rosicki">
Stanisław Rosicki

Stanisław Rosicki (ur. 14 stycznia 1889, zm. ?) – polski prawnik i urzędnik konsularny.
Po obronie pracy doktorskiej z zakresu prawa wstąpił do polskiej służby zagranicznej, pełniąc m.in. funkcję - pracownika konsulatu generalnego w Nowym Jorku (1919-1921), konsulatu w Detroit (1921), ponownie konsulatu generalnego w Nowym Jorku (1921-1926), kier. konsulatu w Buffalo (1926-1929), radcy Komisariatu Generalnego w Gdańsku (1929-1930), radcy/z-cy nacz. w Departamencie Konsularnym Ministerstwa Spraw Zagranicznych (1930-1933), kier. konsulatu w Rydze (1933-1936).

</doc>
<doc id="3647149" url="https://pl.wikipedia.org/wiki?curid=3647149" title="Primadonna (singel Ałły Pugaczowej)">
Primadonna (singel Ałły Pugaczowej)

Primadonna () – utwór rosyjskiej piosenkarki Ałły Pugaczowej, napisany i skomponowany przez samą artystkę, nagrany i wydany w 1997 oraz wydany na jej płycie zatytułowanej "Da!" z 1998 roku.
Utwór reprezentował Rosję podczas 49. Konkursu Piosenki Eurowizji w 1997 roku. 3 maja został zaprezentowany przez piosenkarkę podczas koncertu finałowego widowiska jako dwudziesty w kolejności i zajął ostatecznie piętnaste miejsce, zdobywając łącznie 33 punkty, w tym m.in. maksymalną notę 12 punktów od jurorów ze Słowenii.
Oprócz rosyjskojęzycznej wersji piosenki, Pugaczowa nagrała utwór także w języku angielskim i francuskim (jako "„Diva Prima Donna”").
Lista utworów.
CD single

</doc>
<doc id="3647153" url="https://pl.wikipedia.org/wiki?curid=3647153" title="Viola Beach">
Viola Beach

Viola Beach – brytyjski zespół muzyczny założony w Warrington w 2013 roku, grający muzykę indie pop. W ostatecznym składzie grupy znajdowali się: Chris Leonard (gitara, śpiew), River Reeves (gitara), Tomas Lowe (gitara basowa) i Jack Dakin (perkusja). Członkowie zespołu, wraz z menadżerem Craigiem Tarrym, zginęli w wypadku samochodowym w Södertälje, 13 lutego 2016.
Kariera.
Viola Beach powstał w Warrington, w hrabstwie Cheshire, w połowie 2013 roku. Członkami pierwszego składu byli: Kris Leonard (gitara, wokal), Frankie Coulson (gitara), Johnny Gibson (gitara basowa) i Jack Dakin (perkusja). W maju 2015 do Leonarda i Dakina dołączyli River Reeves i Tomas Lowe. We wrześniu 2013 roku, piosenka "Daisies" znalazła się na kompilacyjnym albumie "The Indie Cassette Players".
Zespół został wypromowany przez BBC Introducing, gdzie opisano ich piosenki jako „zaraźliwe hymny” z „nutą slacker pop” (oryg. „infectious anthems”; „hints of slacker pop”) – grupa wystąpiła na BBC Introducing Stage w ramach Festiwalu Reading and Leeds 2015. W listopadzie 2015 grupa nagrała sesję na żywo. 22 stycznia 2016 roku wydali swój drugi singiel, "Boys That Sing/Like a Fool", w wytwórni Communion 22 stycznia 2016.
Inspiracje.
Kiedy Kris Leonard został zapytany o swoje muzyczne inspiracje, powiedział, że na pewno nie jest świadomie pod niczyim wpływem. Wspomniał jednak, że zespoły: The Coral, The Zutons, The Beatles i Hooton Tennis Club są jednymi z jego ulubionych formacji z Liverpoolu. Stwierdził także, że debiutancki album studyjny "Inside In/Inside Out" zespołu The Kooks odegrał dużą rolę w jego decyzji o karierze muzyka. BBC Introducing poleciło zespół fanom Coasts i The Kooks, podczas gdy pozostali krytycy porównywali ich do brit popu z lat 90.
W wywiadzie dla czasopisma „Wonderland”, Leonard powiedział, że wiele tekstów piosenek było zainspirowanych przez ich „bardzo szare i industrialne” miasto rodzinne, gdzie „nie ma nic do roboty oprócz picia cydru, palenia skrętów i uganiania się za dziewczynami”.
Wypadek.
13 lutego 2016 czworo członków zespołu oraz ich menadżer, Craig Tarry, zginęli w wypadku na moście zwodzonym E4 nad kanałem Södertälje w południowo-wschodniej części Sztokholmu. Świadkowie widzieli, jak pojazd wypada przez most, który otwarto, żeby przepuścić statek. Zespół był w Szwecji, ponieważ poprzedniego dnia zagrał na festiwalu Where’s the Music? w Norrköpnig..
Później ujawniono, że tankowiec M/T „Теllus” przepłynął nad wrakiem samochodu zespołu. Szwedzka telewizja SVT poinformowała, że kapitan statku zobaczył unoszącego się na wodzie czarnego Nissana Quashqai, ale pomyślał, że była to potężna masa śniegu. wstępne wyniki wskazały, że we krwi kierowcy nie stwierdzono obecności narkotyków i alkoholu.
Reakcja.
14 lutego (w dzień, w którym ogłoszono wiadomość), podczas meczu Premier League pomiędzy Manchester City i Tottenham Hotspur publiczność oddała zespołowi hołd (Craig Tarry był kibicem Manchesteru City). Hołd złożono również w klubie The Lounge, gdzie zaczynali swoją karierę, a w Warrington Town Hall na znak żałoby na tydzień opuszczono flagę do połowy masztu.
Fani zainicjowali kampanię na portalach społecznościowych, której celem było dotarcie singla "Swings &amp; Waterslides" na szczyt listy UK Singles Chart. Kampanię poparli: były wokalista zespołu Oasis, Liam Gallagher i zespół rockowy Kasabian. 16 lutego singiel dotarł na 3. miejsce na liście iTunes, a 19 lutego na 11 miejsce brytyjskiej listy Official Singles Chart Top 100. Wszystkie środki uzyskane ze sprzedaży singla "Swings and Waterslides" postanowiono przekazać rodzinom członków grupy i ich menadżera.

</doc>
<doc id="3647157" url="https://pl.wikipedia.org/wiki?curid=3647157" title="Władimir Sitnin">
Władimir Sitnin

Władimir Ksienofontowicz Sitnin (ros. Владимир Ксенофонтович Ситнин, ur. 15 kwietnia 1907 w Naro-Fominsku, zm. 10 lipca 1996 w Moskwie) – radziecki polityk.
Życiorys.
Od 1928 był ekonomistą, konsultantem i starszym konsultantem zarządu Banku Państwowego ZSRR, 1930 ukończył Wydział Wieczorowy Moskiewskiego Instytutu Gospodarki Narodowej im. Plechanowa, 1931-1932 pracował jako starszy ekonomista fabryki "Pariżskaja Kommuna". Od 1932 pracownik Ludowego Komisariatu Finansów ZSRR, zastępca kierownika sektora ewidencji i statystyki, 1935-1936 kierownik sektora kredytu krótkoterminowego, 1936-1937 główny inspektor ds. sprawdzania wykonawstwa przy Ludowym Komisariacie Finansów ZSRR. W 1937 kierownik sektora obwodowego biura Sielchozbanku ZSRR w Tule, 1937-1939 starszy inspektor kredytowy, rewizor i kierownik grupy planowo-ekonomicznej Moskiewskiego Obwodowego Biura Prombanku ZSRR, 1939-1940 docent Moskiewskiego Instytutu Planowego, od 1940 konsultant-ekspert i starszy konsultant Centralnego Zarządu Planowo-Ekonomicznego Banku Państwowego ZSRR. W 1941 ekspert Biura Ekspertów przy Zarządzie Banku Państwowego ZSRR, od lipca 1941 uczestnik wojny z Niemcami, szef wydziału finansowego Zarządu Budownictwa Wojskowego Frontu Zachodniego, w 1942 szef Wydziału Finansowego Armii Saperskiej, 1942-1945 rewizor Zarządu Instytucji Polowych Zarządu Banku Państwowego ZSRR.
Od 1945 w WKP(b), 1945-1949 zastępca szefa, a 1949-1951 szef Zarządu Finansowego Radzieckiej Administracji Wojskowej w Niemczech, 1951-1952 kierownik wydziału Finansowego Instytutu Naukowo-Badawczego Ministerstwa Finansów ZSRR. Następnie szef Wydziału Finansów Radzieckiej Komisji Kontrolnej w Niemczech, 1953-1954 doradca ds. zagadnień finansów aparatu Najwyższego Komisarza ZSRR w Niemczech, 1954-1959 szef Wydziału Kredytu i Obiegu Pieniądza Ministerstwa Finansów ZSRR, 1959-1960 szef Zarządu Walutowego Ministerstwa Finansów ZSRR. Potem zastępca, a 1963-1965 I zastępca ministra finansów ZSRR, od sierpnia 1965 do stycznia 1970 przewodniczący Państwowego Komitetu Cen przy Gospłanie ZSRR (jednocześnie od sierpnia do października 1965 minister ZSRR), od stycznia 1970 do sierpnia 1974 przewodniczący Państwowego Komitetu Cen Rady Ministrów ZSRR, następnie na emeryturze. Deputowany do Rady Najwyższej ZSRR 8 kadencji. Odznaczony trzema Orderami Czerwonego Sztandaru Pracy i Orderem Znak Honoru. Pochowany na Cmentarzu Wwiedieńskim w Moskwie.

</doc>
<doc id="3647161" url="https://pl.wikipedia.org/wiki?curid=3647161" title="Never Let You Go (utwór muzyczny Dimy Biłana)">
Never Let You Go (utwór muzyczny Dimy Biłana)

Never Let You Go – utwór rosyjskiego piosenkarza Dimy Biłana, napisany przez Aleksandra Łuniowa, Irinę Antonian i Karen Kawalerian, nagrany i wydany w formie singla w 2006 oraz umieszczony na trzeciej płycie studyjnej artysty pt. "Wriemia-rieka" (2006).
Utwór reprezentował Rosję podczas 51. Konkursu Piosenki Eurowizji w 2006. 18 maja został zaprezentowany przez Biłana w półfinale konkursu i awansował do finału z trzeciego miejsca. W finale zajął drugie miejsce, zdobywając 248 punktów, w tym maksymalne noty (12 punktów) z Armenii, Białorusi, Finlandii, Izraela, Litwy, Łotwy i Ukrainy.
Biłan nagrał utwór także w języku rosyjskim jako „Tak ustrojen etat mir” (ros. "Так Устроен Этот Мир").
Lista utworów.
CD single

</doc>
<doc id="3647163" url="https://pl.wikipedia.org/wiki?curid=3647163" title="Becky Lynch">
Becky Lynch

Rebecca Quin (ur. 30 stycznia 1987 w Dublinie w Irlandii) – irlandzka wrestlerka występująca w federacji WWE, w brandzie Raw pod pseudonimem ringowym Becky Lynch gdzie jest obecną posiadaczką WWE Women's Tag Team Championship z Litą podczas ich pierwszego panowania.
Quin rozpoczęła treningi w czerwcu 2002 pod okiem Finna Bálora i Paula Tracey'ego, swój pierwszy oficjalny pojedynek stoczyła pięć miesięcy później. Pod pseudonimem Rebecca Knox występowała dla niezależnych federacji wrestlingu w całej Europie, współpracowała między innymi z angielską federacją One Pro Wrestling czy niemiecką German Stampede Wrestling. W 2006 zadebiutowała w Shimmer Women Athletes.
We wrześniu 2006 odniosła kontuzję głowy, zdiagnozowano u niej możliwe uszkodzenie ósmego nerwu czaszkowego. Quin miała powrócić do wrestlingu w 2008, lecz po ominięciu występu na jednej z gal ogłosiła, że nie czuje się na siłach by wrócić do ringu. Trzy lata później powróciła do Shimmer w roli menedżerki, a w 2013 podpisała kontrakt rozwojowy z WWE. W głównym rosterze federacji zadebiutowała w 2015, a rok później, na gali Backlash, stała się pierwszą w historii posiadaczką WWE SmackDown Women’s Championship. Największy rozgłos przyniósł jej gimmick „The Man”. W kwietniu 2019 na WrestleManii 35 odbyło się pierwsze, żeńskie, główne wydarzenie kobiet, w historii WrestleManii, w którym Lynch pokonała zarówno Charlotte Flair i Rondę Rousey, gdzie na szali znalazły się zarówno mistrzostwa Raw Women's i SmackDown Women's. Wracając po 15-miesięcznym urlopie macierzyńskim, w sierpniu 2021 Lynch po raz czwarty sięgnęła po SmackDown Women's Championship, pokonując ówczesną mistrzynię Biancę Belair, w zaledwie 26 sekund.
Kariera wrestlerki.
Wczesna kariera i treningi (2002–2005).
W czerwcu 2002 Quin rozpoczęła treningi w nowo utworzonej szkółce wrestlingu Fergala Devitta i Paula Tracey'ego. 11 listopada 2002 odbyła swój pierwszy oficjalny pojedynek, przyjęła pseudonim ringowy Rebecca Knox. Jej pierwszymi walkami były mieszane starcia drużynowe, w których walczyła u boku swojego brata – Gonzo De Mondo. Trenowała też w NWA UK Hammerlock.
Niezależne federacje europejskie (2005–2008).
We wczesnych latach kariery Knox walczyła na irlandzkiej scenie niezależnej, czasami używając pseudonimu Komeera.
13 maja 2005 została pokonana przez Skye na pierwszym evencie federacji Queens of Chaos i na nagraniach DVD w Tuluzie we Francji. 7 sierpnia pojawiła się w Fighting Spirit Federation i zawalczyła w Fatal 4-Way matchu o World Queens of Chaos Championship przeciwko Jersey, Sweet Sarayi i mistrzyni – Nikicie, lecz nie udało jej się wygrać. 4 czerwca 2006 Knox zmierzyła się z Sarayą o zawieszony tytuł mistrzowski Nikity; Knox wygrała walkę, tym samym stając się posiadaczką World Queens of Chaos Championship. Jej panowanie trwało 111 dni, tytuł utraciła na rzecz Sarayi, 23 września, podczas gali organizowanej przez World Association of Wrestling.
26 września 2006, podczas eventu federacji German Stampede Wrestling, Knox przegrała walkę z fińską wrestlerką Kisu. Podczas walki zraniła się nad okiem, rana musiała zostać zszyta. Zawodniczka skarżyła się później na bóle głowy, problemy ze wzrokiem oraz uciążliwe wrażenie głośnego brzęczenia w jej lewym uchu. Zdiagnozowano u niej uszkodzenie ósmego nerwu czaszkowego, przez co anulowano wszystkie jej nadchodzące występy. W 2008 miała wystąpić podczas nagrań programów federacji Shimmer oraz ChickFight, ostatecznie jednak nie pojawiła się na żadnym z nich. Quin przyznała później, że podczas rehabilitacji zaczęła wątpić w swoją decyzję o podjęciu kariery wrestlerki.
Niezależne federacje amerykańskie (2005–2008, 2011).
W 2005 Knox zadebiutowała dla kanadyjskiej federacji SuperGirls Wrestling należącej do Extreme Canadian Championship Wrestling – ECCW. Rozpoczęła rywalizację z Miss Chevius, pokonała ją 27 maja, lecz przegrała walkę rewanżową miesiąc później. 24 czerwca pokonała Miss Chevius w walce o nowo utworzone Supergirls Championship, stając się pierwszą posiadaczką tego tytułu. Na pierwszych nagraniach DVD SuperGirls pokonała LuFisto dzięki pomocy swojego menedżera – Scotty’ego Maca. Następnej nocy obroniła pas dwukrotnie, w walkach przeciwko Cheerleader Melissie oraz Madison. 27 stycznia 2006, podczas wydarzenia celebrującego 10-lecie powstania ECCW, Knox pokonała El Phantasma. 21 kwietnia, po 301 dniach panowania, Knox utraciła SuperGirls Championship na rzecz Lisy Moretti. Nie zdołała odzyskać mistrzostwa w walce rewanżowej dzień później.
14 października 2005 pojawiła się w New England Championship Wrestling, uczestniczyła w Fatal 4-Way matchu, który wygrała Violet Flame. W październiku brała też udział w trzecim turnieju ChickFight organizowanym przez federację All Pro Wrestling. Przeszła do drugiej rundy, w której została pokonana przez późniejszą zwyciężczynię turnieju – Mariko Yoshidę. Następnej nocy połączyła siły z Cheerleader Melissą i Tiffany, zawodniczki przegrały starcie z Morgan, Rain i Hailey Hatred. W styczniu i lutym 2006 Knox pojawiała się też w federacji AWA Pinnacle.
Knox rozpoczęła pracę w federacji Shimmer Women Athletes w 2006 roku. 12 lutego 2006, na tapingach "Volume 3", w swojej debiutanckiej walce, pokonała Allison Danger, przybierając rolę heela. Tej samej nocy nagrano też "Volume 4", podczas którego Knox przegrała w walce wieczoru z Daizee Haze. Spowodowało to rozpoczęcie rywalizacji pomiędzy zawodniczkami. Na nagraniach "Volume 5", 21 maja, zaatakowała Haze po jej pojedynku z Portią Perez. Tego samego wieczoru pokonała Haze w Two Out Of Three Falls matchu. Knox pokonała Allison Danger w „Pure Wrestling Rules matchu” podczas nagrań do "Shimmer Volume 6". Miała zmierzyć się z Haze w 60-minutowym Iron Woman matchu na "Volume 7", jednak pojedynek został odwołany z powodu kontuzji, jakiej Knox doznała w Niemczech.
26 marca 2011 powróciła do Shimmer jako menedżerka Sarayi i Britanii Knight.
Niezależne federacje japońskie (2005–2006).
W listopadzie 2005 Knox udała się na dwutygodniowe tourneé po Japonii, w tym czasie walczyła dla federacji International Women’s Grand Prix (IW*GP). Połączyła siły z Ają Kong oraz Gran Hamadą. Walczyli razem jako drużyna, wygrywając liczne walki wieczoru. 9 listopada Knox wygrała organizowany przez IW*GP 18-osobowy Battle Royal. Powróciła do Japonii w sierpniu 2006, biorąc udział w kilku eventach japońskiej sceny niezależnej.
WWE.
NXT (2013–2015).
8 kwietnia 2013 ogłoszono, że Quin podpisała dwuletni kontrakt rozwojowy z WWE. Zawodniczka przeprowadziła się na Florydę, by móc występować w brandzie rozwojowym WWE – NXT. 29 sierpnia ujawniono jej nowy pseudonim ringowy – Becky Lynch. Zadebiutowała 7 listopada 2013, podczas house showu NXT.
Swój pierwszy występ w programie telewizyjnym "NXT" odnotowała 26 czerwca 2014 roku, pokonała Summer Rae. 3 lipca połączyła siły z Bayley i wraz z nią przegrała starcie drużynowe przeciwko BFFs – mistrzyni kobiet NXT Charlotte oraz Sashy Banks. Następne miesiące spędziła rywalizując z Charlotte, podczas kolejnych odcinków "NXT" przegrała trzy walki z rzędu. 23 października Lynch zaatakowała Bayley i dołączyła do Sashy Banks, razem stworzyły Team B.A.E. („Best at Everything”). Drużyna rozsypała się w lutym 2015 roku, kiedy to Banks spowodowała przegraną Lynch w walce z Bayley.
11 lutego, na , Lynch wzięła udział w Fatal 4-Way matchu o NXT Women’s Championship, który wygrała Sasha Banks. 22 kwietnia wygrała Triple Threat match przeciwko Charlotte i Bayley, tym samym stając się pretendentką do tytułu mistrzowskiego. 20 maja, na , Lynch przegrała walkę o mistrzostwo z Banks. W tym starciu zadebiutowała w nowym wizerunku, przypominającym postać Chandry Nalaar z gry karcianej . 12 sierpnia przegrała pojedynek z Bayley; był to jej ostatni występ dla NXT.
Rewolucja kobiet (2015–2016).
Lynch zadebiutowała w głównym rosterze WWE 13 lipca 2015 podczas odcinka "Raw", wraz z Charlotte i Sashą Banks, po tym, jak Stephanie McMahon ogłosiła „rewolucję” w dywizji Div. Lynch i Charlotte połączyły siły z Paige, która to rywalizowała wówczas z Team Bella (Alicią Fox, Brie i Nikki Bellą), Banks natomiast dołączyła do Naomi i Taminy, tworząc Team B.A.D.. Paige, Charlotte i Becky utworzyły stajnię „Submission Sorority”, której nazwa została później zmieniona na „Team PCB” (od inicjałów każdej z zawodniczek). 20 lipca Lynch i Paige przegrały starcie drużynowe z Banks i Naomi, zaś 1 sierpnia Lynch wygrała pojedynek z Brie Bellą podczas odcinka "Main Event". Trzy drużyny zmierzyły się ze sobą na gali SummerSlam w Triple Threat Tag Team Elimination matchu, który, dzięki przypięciu Brie Belli przez Lynch, wygrało Team PCB.
31 sierpnia wszystkie członkinie PCB brały udział w pierwszym w historii „Divas Beat The Clock Challenge'u”, który ostatecznie wygrała Charlotte, stając się nową pretendentką do WWE Divas Championship. Charlotte wygrała tytuł na gali Night of Champions. Dzień później na "Raw", Paige wygłosiła promo, w którym skrytykowała swoje koleżanki z drużyny i resztę dywizji Div. W październiku Paige próbowała odnowić swoje relacje z Lynch i Charlotte, jednak pod koniec miesiąca zaatakowała je, przechodząc heel turn i odchodząc z PCB. 2 listopada Lynch wzięła udział w Fatal 4-Way matchu o miano pretendentki do Divas Championship, lecz nie udało jej się wygrać walki. Tydzień później, na "Raw", Lynch wygrała pojedynek z Paige.
30 listopada Charlotte zaczęła ukazywać cechy antagonisty – udała kontuzję nogi i skorzystała z pomocy ojca, by pokonać Lynch. Przez grudzień przyjaźń Lynch i Charlotte zaczęła się rozpadać. Ostatecznie, 4 stycznia 2016, Charlotte zaatakowała Becky i pokonała ją w dwóch pojedynkach o pas mistrzowski: 7 stycznia na "SmackDown" i na gali Royal Rumble.
Noc po Royal Rumble Lynch została pokonana przez powracającą Sashę Banks; w walkę interweniowała Charlotte. Lynch i Banks zmierzyły się ze sobą jeszcze raz, tydzień później. Podczas walki Banks została zaatakowana przez resztę Team B.A.D., jednak z pomocą Lynch udało jej się odeprzeć atak. Tydzień później, podczas starcia pomiędzy Taminą a Lynch doszło do kolejnej bójki, w wyniku której Tamina wygrała pojedynek. 15 lutego Becky Lynch wygrała starcie z Naomi. Po pojedynku została zaatakowana przez przeciwniczkę i Taminę, te jednak wycofały się po przybyciu Banks. Mimo drobnej sprzeczki między Banks a Lynch podczas kolejnego odcinka "SmackDown", zdołały one pokonać Naomi i Taminę na gali Fastlane. 29 lutego na "Raw" Lynch zmierzyła się z Banks o miano pretendenckie do Divas Championship; ich pojedynek zakończył się remisem. Walka rewanżowa odbyła się na następnym "SmackDown" i ta również zakończyła się bez rezultatu, kiedy to Charlotte zaatakowała obie uczestniczki walki. W rezultacie ogłoszono Triple Threat match o tytuł Div pomiędzy Lynch, Banks i Charlotte na WrestleManii 32. 7 marca na "Raw" Lynch wraz z Banks pokonały Team B.A.D., po czym ponownie zostały zaatakowane przez Charlotte. Na WrestleManii trzy rywalki zmierzyły się o nowo utworzone WWE Women’s Championship. Walkę wygrała Charlotte.
Po WrestleManii Lynch rozpoczęła rywalizację z Emmą. Została przez nią pokonana podczas odcinka "Raw" z 2 maja 2016. Trzy dni później Lynch i Natalya pokonały Emmę i Charlotte. 9 maja Lynch została zaatakowana przez Emmę i debiutującą w głównym rosterze Danę Brooke. Przegrała dwa pojedynki z Brooke: podczas kolejnego odcinka "SmackDown!" i tydzień później na "Raw". 19 maja, na gali Money in the Bank, Lynch i Natalya zostały pokonane przez Brooke i Charlotte. Po walce Natalya zaatakowała Lynch, przechodząc heel turn. Po kilku bójkach w następnych tygodniach ogłoszono, że Lynch i Natalya zmierzą się ze sobą na Battleground.
SmackDown Women's Champion (2016–2018).
W lipcu, w wyniku WWE Draftu, Becky Lynch stała się częścią brandu SmackDown. 26 lipca na gali Battleground została pokonana przez Natalyę. 16 sierpnia w drużynie z Carmellą pokonała Natalyę i Alexę Bliss dzięki zamieszaniu wywołanym pojawieniem się w pobliżu ringu Evy Marie i Naomi. Niedługo później ogłoszono 6-Women Tag Team match na SummerSlam, w którym Lynch, Carmella i Naomi miały zmierzyć się z Natalyą, Bliss i Marie. Po tym, jak Eva Marie została zawieszona, jej miejsce w walce zajęła powracającą do ringu Nikki Bella. Ostatecznie drużyna Lynch została pokonana. Po zaprezentowaniu nowo utworzonego WWE SmackDown Women’s Championship ogłoszono, że Lynch weźmie udział w sześcioosobowym Six-Pack Challenge'u o tytuł na nadchodzącej gali Backlash. 11 września, na Backlash, Lynch wygrała Six-Pack Challenge, stając się pierwszą w historii posiadaczką mistrzostwa. Na No Mercy Lynch miała bronić tytułu przeciwko Alexie Bliss, lecz walka została odwołana za względu na odniesioną przez mistrzynię kontuzję. Starcie przeniesiono na odcinek "SmackDown" z 8 listopada. Podczas walki Lynch uwięziła Bliss w dźwigni "Dis-arm-her"; poddając się, pretendentka położyła stopę na dolnej linie ringu, lecz mimo rope breaku sędzia ogłosił zwycięstwo mistrzyni. Lynch była częścią żeńskiej drużyny reprezentującej SmackDown podczas starcia międzybrandowego podczas gali Survivor Series; została wyeliminowana ze starcia jako ostatnia. Na gali , 4 grudnia, Lynch utraciła SmackDown Women’s Championship na rzecz Alexy Bliss, przegrywając z nią w Tables matchu.
20 grudnia na odcinku "SmackDown Live" wystąpiła jako zamaskowana „La Luchadora” i pokonała Alexę Bliss. Tydzień później, podczas kolejnej walki z Bliss, Lynch została zaatakowana przez kolejną osobę podszywającą się pod La Luchadorę; 17 stycznia ujawniono, że postać zagrała powracająca Mickie James. Na gali Royal Rumble Lynch połączyła siły z Nikki Bellą i Naomi, zawodniczki wspólnie wygrały starcie z Natalyą, Bliss i James. Dwa tygodnie później, na Elimination Chamber, Lynch pokonała James, lecz podczas "SmackDown" z 21 lutego poległa w starciu o zawieszone SmackDown Women’s Championship przeciwko Bliss. Na WrestleManii 33 wzięła udział w Six-Pack Challenge'u o mistrzostwo, które ostatecznie wygrała Naomi.
11 lipca, w wyniku Superstar Shake-upu, Charlotte i Tamina zostały przeniesione do brandu SmackDown. Natalya, Carmella i Tamina połączyły siły i rozpoczęły rywalizację z Charlotte, próbując też przekonać Lynch do dołączenia do nowego ugrupowania. 2 maja Lynch zaatakowała grupę, stając w obronie Charlotte i Naomi. Na gali Backlash Lynch, Charlotte i Naomi przegrały sześcioosobowe starcie z rywalkami. Na Money in the Bank Lynch zawalczyła w pierwszym w historii Money in the Bank Ladder matchu z udziałem kobiet; walkę, z pomocą Jamesa Ellswortha, wygrała Carmella. Na gali Battleground Lynch wzięła udział w Fatal 5-Way matchu o prawo do walki z mistrzynią SmackDown, Naomi, podczas nadchodzącego SummerSlam; nie udało jej się wygrać walki. Na Survivor Series była częścią Team SmackDown, w 5 na 5 meczu eliminacyjnym, gdzie występowała jako kapitan drużyny i została wyeliminowana jako pierwsza. 
Na Royal Rumble, uczestniczyła w pierwszym, historycznym Royal Rumble matchu, wygranym przez Asukę. Na WrestleManii 34 brała udział w battle royal, ostatecznie wygranym przez Naomi. Na Money in the Bank, nie udało jej się wygrać ladder matchu o walizkę Money in the Bank.
The Man (2018–2019).
Po przegranej na Money in the Bank, rozpoczęła passę zwycięstw, pokonując m.in. mistrzynię kobiet SmackDown Carmellę, dzięki czemu otrzymała szansę na tytuł na SummerSlam. Do meczu została dodana Charlotte Flair, po tym, jak pokonała ona Carmellę w meczu bez tytułu. Na SummerSlam Flair wykonała swoją akcję kończącą na wieloletniej przyjaciółce, Becky Lynch, przypinając ją, aby odzyskać mistrzostwo. Po meczu obie podały sobie rękę, ale Lynch w ostatniej chwili zaatakowała przyjaciółkę, rozwiązując przyjaźń i zmieniając charakter. Dwa dni później, na SmackDown skrytykowała fanów i ich poglądy, ale o dziwo nie odebrała negatywnej reakcji z ich strony. To zmusiło WWE do zmiany fabuły na przychylną dla obu zawodniczek.
Na Hell in a Cell, Lynch pokonała Flair, aby po raz drugi sięgnąć po SmackDown Women's Championship. Następnie kolejno na Super Show-Down i na Evolution obroniła tytuł przeciwko Charlotte. Od tej pory nazywała siebie The Man, twierdząc, że jest najlepszym zawodnikiem wszechczasów. 
Po tym jak na Evolution Ronda Rousey obroniła Raw Women's Chapionship, a Lynch SmackDown Women's Championship, panie skonfrontowały się podczas wywiadu. Mecz pomiędzy nimi na Survivor Series został zaplanowany następnej nocy na Raw. 12 listopada Team SmackDown kobiet pod dowództwem Becky Lynch zaatakował Team Raw kobiet. Lynch zaatakowała kilkukrotnie Rousey krzesłem i uszkodziła jej rękę wykonując Dis-Arm-Her. Chwilę później otrzymała cios w głowę od Nii Jax powodując złamanie nosa iwstrząs mózgu. Z powodu prawdziwej kontuzji Lynch została usunięta z meczu, i wybrała jako swojego zastępcę Charlotte Flair.
Po powrocie, na , straciła tytuł na rzecz Asuki, w Triple Threat Tables, Ladders and Chairs matchu, również z udziałem Charlotte Flair, po tym jak Ronda Rousey zepchnęła zarówno Flair jak i Lynch z drabiny, kończąc panowanie po 91 dniach. Na Royal Rumble nie udało jej się odzyskać tytułu w rewanżu. Tego samego dnia zastępiła Lanę, w meczu Royal Rumble, wygrywając go oraz zdobywając szansę na dowolne mistrzostwo kobiet, na WrestleManii. Następnej nocy wybrała Raw Women's Championship, należące do Rousey, jako mistrzostwo, o które zmierzy się na WrestleManii. Później została zaś zawieszona na 60 dni oraz usunięta z meczu, ze względu na kontuzję (kayfabe) oraz na atak na Stephanie McMahon i Triple H'a. Ogłoszono również, że to Charlotte Flair zastąpi Lynch, w głównym wydarzeniu WrestleManii. Po wielu prośbach Rousey o przywrócenie Lynch do meczu, McMahon przyzwoliła na to, jeśli ta pokona Flair na Fastlane. Na owej gali Ronda zaatakowała Lynch podczas meczu, doprowadzając do dyskwalifikacji, tym samym Becky została przywrócona do głównego wydarzenia WrestleManii.
Flair, 13 dni przed galą, wygrała mistrzostwa kobiet SmackDown, czyniąc z meczu Triple Threat Winners Take All o oba tytuły. Podczas gali Lynch kontrowersyjnie przypięła Rousey, ponieważ barki Rondy były podniesione podczas liczenia i wygrała oba mistrzostwa, zostając jedyną kobietą, która posiadała owe wyróżnienia jednocześnie. 
Becky z dwoma pasami i ciąża (2019–2020).
Po wygranej Lynch została zmuszona występować na Raw jak i na SmackDown. Jej konflikt z Flair dalej nie był zakończony, a na Raw pojawił jej się nowy wróg, którym była Lacey Evans. Na Money in the Bank utrzymała tytuł Raw, w walce z Evans, ale straciła tytuł SmackDown, na rzecz Flair, kończąc panowanie po 41 dniach.
Po tym, jak straciła mistrzostwo kobiet SmackDown, została wyłącznym członkiem marki Raw i kontynuowała swój feud z Evans. W połowie czerwca Lynch z powodzeniem utrzymała swój tytuł, w walce z Lacey Evans na Stomping Grounds. Później tej nocy, pomogła swojemu prawdziwemu chłopakowi, Sethowi Rollinsowi, zachować WWE Universal Championship, w walce z Baronem Corbinem, po tym jak Corbin wybrał Evans na specjalnego sędzię, na ich mecz o tytuł. Na Extreme Rules, Lynch i Rollins obronili swoje tytuły przeciwko Evans i Corbinowi w Extreme Rules matchu, kończąc oba feudy.
W sierpniu Lynch, rozpoczęła feud z Natalyą. Na SummerSlam obroniła tytuł przeciwko niej w submission matchu. Tego samego miesiąca, Sasha Banks zaatakowała Lynch, rozpoczynając rywalizację tej dwójki. Na Clash of Champions, Lynch obroniła swój tytuł przeciwko Banks, po nieumyślnym uderzeniu sędziego krzesłem, co spowodowało dyskwalifikację. Feud ostatecznie zakończył się podczas Hell in a Cell, w Hell in a Cell matchu, gdzie Lynch po raz kolejny zwyciężyła. Na Survivor Series Lynch zmierzyła się z mistrzynią kobiet SmackDown Bayley i mistrzynią kobiet NXT Shayną Baszler, w starciu mistrzów na zasadach Triple Threat, gdzie Baszler pokonała Lynch i Bayley.
Po Survivor Series, Lynch sprzymierzyła się z Charlotte Flair, w rywalizacji o WWE Women's Tag Team Championship, z mistrzyniami The Kabuki Warriors (Asuka i Kairi Sane), która doprowadziła do Tables, Ladders and Chairs matchu na , gdzie Asuka i Sane obroniły z sukcesem tytuły. Następnie kontynuowała feud z Asuką, który zakończył się meczem o Mistrzostwo Kobiet Raw, na Royal Rumble, gdzie Lynch utrzymała mistrzostwo.
W lutym rozpoczęła feud z Shayną Baszler, która 12 lutego 2020 ugryzła ją w szyję. Baszler zyskała miano pretendentki do tytułu Lynch, wygrywając elimination chamber match na gali Elimination Chamber. Na WrestleManii Lynch z powodzeniem utrzymała mistrzostwo w walce z Baszler. To była jej ostatnia walka, przed tym jak ogłosiła przerwę z powodu ciąży i oddała tytuł zwyciężczyni walizki Money in the Bank, Asuce, kończąc najdłuższe panowanie w historii tytułu, po 398 dniach.
Powrót (2021–obecnie).
Lynch powróciła 21 sierpnia 2021 na SummerSlam, atakując pretendentkę do walki o SmackDown Women's Championship Carmellę, a następnie rzucając wyzwanie samej mistrzyni Biance Belair, które Belair zaakceptowała. Walka zakończyła się 26-sekundowym zwycięstwem Lynch, która po raz czwarty w swojej karierze została mistrzynią SmackDown Women's. Belair otrzymała przysługujący jej rewanż na gali Extreme Rules, lecz w walkę zaingerowała Sasha Banks, powodując dyskwalifikację. Jej panowanie przerwało powołanie do brandu Raw, w ramach Draftu 2021. Z racji tego, iż dzierżawione przez nią mistrzostwo było ekskluzywne dla brandu SmackDown, Lynch wymieniła się tytułami z ówczesną posiadaczką WWE Raw Women’s Championship Charlotte Flair, zostając dwukrotną mistrzynią Raw Women’s.
Lynch zmierzyła się z mistrzynią kobiet SmackDown Charlotte Flair, odnosząc zwycięstwo dla brandu Raw na Survivor Series. Zaraz potem rozpoczęła rywalizację z Liv Morgan, którą dwukrotnie pokonała w mistrzowskich pojedynkach na odcinku "Raw" z 8 grudnia oraz na gali Day 1, 1 stycznia. Pod koniec stycznia WWE Hall of Famerka Lita wyzwała Lynch do walki o tytuł mistrzowski na Elimination Chamber, a mistrzyni przyjęła wyzwanie. Podczas wydarzenia Lynch pokonała Litę, tym samym zostając zmuszona do obrony tytułu przeciwko zwyciężczyni Elimination Chamber matchu Biance Belair na WrestleManii 38. Na WrestleManii Belair zatriumfowała nad Lynch, kładąc kres ich długotrwałej sprzeczce i kończąc jej panowanie po 162 dniach.
25 kwietnia na odcinku "Raw" Lynch została skonfrontowana z powracającą Asuką, co ponownie rozpaliło ich feud. 16 maja na "Raw", Lynch nie została pretendentką do Raw Women’s Championship, przegrywając z Asuką. W następnym tygodniu, Lynch pokonała Asukę, aby zostać dodaną do walki pomiędzy nią a Belair na Hell in a Cell, co czyni go Triple Threat matchem. Podczas gali, Belair zachowała swój tytuł. 20 czerwca na odcinku "Raw", Lynch nie zakwalifikowała się do Money in the Bank ladder matchu Money in the Bank po przegranej z Asuką. Jednak Lynch udała się na galę po wygraniu Last Chance Six-Pack Elimination Challenge’u w następnym odcinku "Raw". Na Money in the Bank, nie udało się jej wygrać ladder matchu. Na SummerSlam, Lynch nie odzyskała tytułu Raw Women’s Championship od Belair, ale objęła ją po walce. Po tym, jak Belair została skonfrontowana z powracającą Bayley i jej nowymi sojuszniczkami, Dakotą Kai i Iyo Sky (dawniej Io Shirai), Lynch pomogła Belair, przechodząc face turn. 1 sierpnia, WWE wydało oświadczenie, w którym Lynch doznała kontuzji ramienia podczas jej walki na SummerSlam, gdzie spodziewano się, że nie będzie mogła występować przez kilka miesięcy. W odcinku "Raw" tej nocy, została zaatakowana za kulisami przez Bayley, Kai i Sky, przez co została skutecznie wypisana z telewizji. 
25 listopada na odcinku "SmackDown", Lynch powróciła jako „The Man”, ujawniając się jako piąta i ostatnia członkini zespołu Bianci Belair na Survivor Series WarGames. Podczas gali 26 listopada, drużyna Lynch zwyciężyła po tym, jak Lynch wykonała Double Diving Leg Drop ze szczytu klatki na Kai i Sky na stół i przypięła Kai, aby wygrać walkę. Na Royal Rumble 28 stycznia 2023 roku, Lynch weszła do żeńskiego Royal Rumble matchu z nr 15. Wyeliminowała Kai i Sky, zanim została wyeliminowana przez Bayley. 
27 lutego w odcinku "Raw", Lynch i Lita pokonały Damage CTRL i zdobyły WWE Women’s Tag Team Championship z pomocą powracającej Trish Stratus; Lynch została także szóstą Triple Crown Championką.
Inne media.
W 2013 Quin wystąpiła jako kaskaderka w odcinku serialu telewizyjnego "Wikingowie". Jest również grywalną postacią w kilku grach video: "WWE 2K17", "WWE 2K18"", WWE 2K19"", WWE 2K20" (której jest okładką)", WWE 2K Battlegrounds" oraz "WWE 2K22."
Drużyna AHL San Jose Barracuda używa muzyki na wejście Lynch do świętowania zdobytych punktów.
Życie osobiste.
Quin posiada brązowy pas w submission wrestlingu, jako dziecko poza wrestlingiem interesowała się jeździectwem konnym, pływactwem i koszykówką. Quin przyznała, że przed rozpoczęciem treningów wrestlerskich miała problemy z alkoholem i narkotykami, jednak wrestling pomógł jej się z nich wydostać.
Studiowała filozofię, historię i politykę, lecz rzuciła studia, ponieważ szczerze ich nienawidziła. Planowała studiować kierunki związane ze zdrowiem i ćwiczeniami fizycznymi. Podczas przerwy od wrestlingu pracowała jako aktorka, grała w kilku sztukach w latach 2011–2012. Skończyła studia aktorskie w Dublin Institute of Technology, uczęszczała do Columbia College Chicago i Gaiety School of Acting. Przez ponad dwa lata pracowała też jako stewardesa.
Obecnie Becky jest zaręczona z wrestlerem Sethem Rolinsem.12 maja 2020 podczas gali "Raw" ogłosiła zawieszenie kariery zawodowej z powodu ciąży. 4 grudnia 2020 urodziła córkę.

</doc>
<doc id="3647164" url="https://pl.wikipedia.org/wiki?curid=3647164" title="Trasa azjatycka AH8">
Trasa azjatycka AH8

Trasa azjatycka nr 8 (AH8) (ang. "Asian Highway 8") – międzypaństwowa droga należąca do sieci Asian Highway Network. AH8 zaczyna się w rosyjskiej Torfjanowce przy granicy z Finlandią, a swój bieg kończy w irańskim mieście Bandar-e Chomejni. Długość trasy AH8 wynosi ponad 4900 km.

</doc>
<doc id="3647174" url="https://pl.wikipedia.org/wiki?curid=3647174" title="Jerzy Porębski (reportażysta)">
Jerzy Porębski (reportażysta)

Jerzy Porębski (ur. 23 kwietnia 1934 w Warszawie, zm. 14 lutego 2016) – polski reżyser, scenarzysta i dziennikarz.
Był absolwentem Uniwersytetu Warszawskiego. Związany był z tygodnikami studenckimi "Od nowa" oraz "IDT", a następnie z komitetem do spraw Radia i TV. Był członkiem Stowarzyszenia Filmowców Polskich.

</doc>
<doc id="3647176" url="https://pl.wikipedia.org/wiki?curid=3647176" title="Andreu Castellà Gasparin">
Andreu Castellà Gasparin



</doc>
<doc id="3647177" url="https://pl.wikipedia.org/wiki?curid=3647177" title="Ilko-Sascha Kowalczuk">
Ilko-Sascha Kowalczuk

Ilko-Sascha Kowalczuk (ur. w 1967 w Berlinie Wschodnim) – niemiecki historyk, autor publikacji z zakresu historii najnowszej.
Życiorys.
W czasach NRD uzyskał wykształcenie jako wykwalifikowany robotnik budowlany, jednak aż do upadku muru berlińskiego pracował jako portier. W 1990 r. rozpoczął studia historyczne na Uniwersytecie Humboldta w Berlinie, a w 2002 r. obronił doktorat na Uniwersytecie w Poczdamie.
Od 1995 do 1998 był ekspertem komisji śledczej Bundestagu powołanej do zbadania historii i skutków dyktatury komunistycznej w byłej NRD.
W latach 1998–2000 pracował naukowo w specjalnej fundacji, powołanej przez państwo niemieckie celem ujawnienia wszelkich okoliczności dyktatury komunistycznej w byłej NRD ("Bundesstiftung zur Aufarbeitung der SED-Diktatur"). Od 2001 pracownik naukowy Wydziału Badań Naukowych i Edukacji Publicznej tzw. Urzędu Gaucka ("Bundesbeauftragter für die Unterlagen des Staatssicherheitsdienstes der ehemaligen DDR"), który zawiaduje aktami byłej wschodnioniemieckiej służby bezpieczeństwa (Stasi). W jego ramach kierował projektami naukowymi, ściśle współpracując ponadto z Towarzystwem im. Roberta Havemanna w Berlinie, powołanym w 1990 r. celem dokumentowania dziejów opozycji demokratycznej w byłej NRD.
Żonaty z afrykanistką i literaturoznawczynią Susan Arndt, z którą ma czworo dzieci.

</doc>
<doc id="3647179" url="https://pl.wikipedia.org/wiki?curid=3647179" title="Zamach w Ankarze (17 lutego 2016)">
Zamach w Ankarze (17 lutego 2016)

Zamach w Ankarze – atak terrorystyczny, do którego doszło 17 lutego 2016 w stolicy Turcji, Ankarze. W zamachu zginęło 30 osób, a 61 zostało rannych.
Zamach.
Według policji do zamachu doszło, gdy zdetonowano pojazd, który zawierał materiały wybuchowe w czasie przejeżdżania autobusów z personelem wojskowym. Agencja Reuters jako sprawców zamachu wskazała Partię Pracujących Kurdystanu (PKK), a Kurdowie jako sprawców wskazali Państwo Islamskie. Po tym zdarzeniu ogłoszono trzydniową żałobę narodową.

</doc>
<doc id="3647181" url="https://pl.wikipedia.org/wiki?curid=3647181" title="Syntomium marusiki">
Syntomium marusiki

Syntomium marusiki – gatunek chrząszcza z rodziny kusakowatych.
Gatunek ten opisany został w 1992 roku przez Aleksandra Riabuchina. Jako miejsce typowe wskazał Snieżnają Dolinę na północ od Magadanu.
Chrząszcz ten ma ciało długości od 2,2 do 2,9 mm przy rozciągniętym odwłoku. Całe czułki ciemne, choć u wybarwionych okazów człony środkowe mogą być nieco jaśniejsze. Głowa i przedplecze punktowane drobniej, grubiej i bardziej nieregularnie niż u "S. japonicum". Edeagus ze środkowym płatem długim i wąskim, nieco krótszym od paramer, silnie zakrzywionym po grzbietowej stronie, jednolicie zwężonym ku zaokrąglenie ściętemu wierzchołkowi. W endophallusie poprzeczne przepaski silniej od siebie oddalone niż u "S. japonicum"; jego wewnętrzne struktury są słabiej widoczne, błoniaste.
Kusak znany tylko z rosyjskich: Kraju Chabarowskiego, obwodu magadańskiego i obwodu amurskiego.

</doc>
<doc id="3647182" url="https://pl.wikipedia.org/wiki?curid=3647182" title="Iwaniacki Potok">
Iwaniacki Potok

Iwaniacki Potok – potok, dopływ Starorobociańskiego Potoku. Wypływ w źródle na wysokości 1413 m na zachodnich stokach Iwaniackiej Przełęczy w Tatrach Zachodnich. Spływa w północno-zachodnim kierunku dnem Doliny Iwaniackiej, w dolnym biegu zmienia kierunek na zachodni i przepływa pomiędzy polaną Iwanówka i Starorobociańską Polaną. Na wysokości około 1090 m uchodzi do Starorobociańskiego Potoku jako jego prawy dopływ.
Rejon Doliny Iwaniackiej zbudowany jest ze skał węglanowych, w których występują zjawiska krasowe. Powodują one, że koryto Iwaniackiego Potoku w wielu miejscach jest suche, a woda przepływa podziemnymi przepływami. Wzdłuż potoku prowadzi znakowany szlak turystyczny na Iwaniacką Przełęcz. W kilku miejscach przekracza on jego koryto.

</doc>
<doc id="3647184" url="https://pl.wikipedia.org/wiki?curid=3647184" title="Zedyngyl">
Zedyngyl

Zedyngyl (gyyz. ዘድንግል, imię tronowe Atsnaf Seged; አፅናፍ, co znaczy "ten któremu kłaniają się szczyty", ur. ? - zm. 24 października 1604 r.) – cesarz Etiopii rządzący w latach 1603-1604.
Pochodzenie i rodzina.
Zedyngyl pochodził z dynastii salomońskiej. Był synem Lysany Krystosa, który był bratem cesarza Sertse Dyngyla. Kuzynem Zedyngyla był Susnyjos, jeden z jego późniejszych konkurentów do tronu. Nie jest pewne kim była żona Zedyngyla. Prawdopodobnie mogła nią być najstarsza córka Susnyjosa, ueizero Uangelauet, lub Uelde Sala z Ualakua. Wśród kobiet mogących wyjść za Zedyngyla mogła być także Merabate, późniejsza cesarzowa za rządów Susnyjosa, Sultana Mogassa.
Dojście do władzy.
Gdy w 1597 zmarł cesarz Sertse Dyngyl zaczęła się walka o władzę pomiędzy wnukiem cesarza Minasa, Zedyngylem, potomkiem cesarza Lybne Dyngyla i synem Fasila, Susnyjosem, oraz synem Sertse Dyngyla, Jakubem. Zgodnie z wolą zmarłego cesarza, jego następcą powinien zostać Zedyngyl, jednak tron przypadł Jakubowi popieranemu przez wpływowe możnowładztwo z wdową po cesarzu, ytiegie Marjam Syna na czele. Zedyngyl nie rezygnąjąc z walki o tron znalazł poparcie u możnowładców z Godżamu. W 1603 Jakub został zdetronizowany przez swojego regenta dedżazmacza Zesyllasje, który był jednocześnie kuzynem Zedyngyla i ustanowił go cesarzem w miejsce Jakuba. W zamierzeniu regenta Zedyngyl miał być jedynie marionetkowym władcą, co się jednak nie sprawdziło.
Polityka zagraniczna.
Zedyngyl kontynuował politykę rozpoczętą przez Jakuba. Polegała ona na zbliżeniu Etiopii z Europą za pośrednictwem hiszpańskich i portugalskich jezuitów. Zedyngyl był gotów przejść na katolicyzm pod warunkiem, że papież Klemens VII, oraz król Hiszpanii i Portugalii przyślą do Etiopii misjonarzy. Cesarz zaproponował Filipowi III Habsburgowi skoligacenie ich dynastii i wspólne plany odbicia wybrzeża Morza Czerwonego z rąk tureckich. Zedyngyl obiecał przyznać Hiszpanom Massauę. Po pokonaniu Turków do Etiopii miał należeć port Arkiko. Cesarz w ramach sojuszu poprosił Hiszpanów także o wsparcie wojskowe i rzemieślnicze. Na swoim dworze w Dankaz ugościł jezuitę Pedro Páeza, który przekonywał władcę Etiopii do zmiany religii na katolicyzm. Ambitne plany Zedyngyla w dziedzinie polityki zagranicznej nie powiodły się po pierwsze z powodu wewnętrznego oporu w samej Etiopii. Po drugie ciężko było wyobrazić sobie ówczesne potęgi kolonialne, czyli Portugalię i Hiszpanię jako państwa mogące traktować jakikolwiek kraj afrykański jako równorzędnego partnera. Wreszcie po trzecie Zedyngylowi nie starczyło czasu na wprowadzenie swojej wizji, nawet zakładając że ta mogłaby się powieść.
Polityka wewnętrzna.
W 1604 Zedyngyl stłumił rozruchy spowodowane wystąpieniem w Amhara Sajnt człowieka podającego się za Chrystusa. Później w tym samym roku wydał rozporządzenie, według którego wysokość podatku od nieruchomości miała zależeć od rzeczywistej wydajności ziemi rolnej, a nie od decyzji zarządzających tymi ziemiami możnowładców. Ta decyzja zraziła ich do cesarza. Dodatkowym elementem nieprzysparzającym mu popularności było sympatyzowanie z europejskimi misjonarzami. Zedyngyl znalazł się w nienawiści u przedstawicieli wyższych warstw społeczeństwa zarówno świeckiego, jak i duchownego. Po rozpowszechnieniu pogłosek, że głównodowodzący armii cesarskiej, dedżazmacz Layke Marjam przeszedł na katolicyzm, abuna Piotr obłożył Zedyngyla ekskomuniką. Jednocześnie dzedżazmacz Zesyllasje podburzał ludność przeciwko cesarzowi i przygotowywał bunt w prowincji Godżam. Gdy narosła fala niechęci wobec władcy, jego najważniejszymi sojusznikami pozostali europejscy żołnierze, oraz misjonarze.
Śmierć.
Dwudziestego czwartego października 1604 roku rozegrała się bitwa w miejscowości Barcza w prowincji Dembija. Elementem działającym niekorzystnie na morale cesarskiego wojska była ekskomunika rzucona przez abunę, dlatego żołnierze uciekali z pola walki. Do końca wierni cesarzowi było za to dwustu portugalskich muszkieterów, ale nie stanowili poważnej siły w starciu z buntownikami. Zedyngyl ostatecznie przegrał walkę i poniósł śmierć. Zmarłemu cesarzowi wyłupiono oczy, a jego ciało stratowano końskimi kopytami. Odcięto także palec, na którym Zedyngyl nosił diamentowy pierścień. Według Jamesa Bruce'a, szkockiego podróżnika przebywającego w Etiopii w drugiej połowie XVIII wieku, ciało Zedyngyla leżało niepogrzebane przez trzy dni na polu bitwy, dopóki pewni chłopi nie pochowali go Ciało cesarza zostało przeniesione dziesięć lat później do Klasztoru Daga Estifanos na wyspie Daga na jeziorze Tana.

</doc>
<doc id="3647186" url="https://pl.wikipedia.org/wiki?curid=3647186" title="Nanophthalmus meybohmi">
Nanophthalmus meybohmi

Nanophthalmus meybohmi – gatunek chrząszcza z rodziny kusakowatych.
Gatunek ten opisany został w 2012 roku przez Miroslava Stevanović. Jako miejsce typowe wskazał Krasnają Polanę.
Chrząszcz ten ma ciało długości od 1,28 do 1,32 mm, ubarwione brązowo z jaśniejszymi stopami i głaszczkami, ciemniejszymi żuwaczkami i żółtawym oszczeceniem. Głowa pozbawiona oczu. Przedplecze prawie półokrągłe, wypukłe, najszersze pośrodku, o dobrze zaznaczonych, mikropiłkowanych bocznych żeberkach. Pokrywy owalne, najszersze przed środkiem, każda z pojedynczym dołkiem, położonym przy nasadzie i bliżej tarczki niż barku. Zapiersie pośrodku z płytkim wgłębieniem owalnego kształtu. Przednie golenie silnie zakrzywione, zwężone w okolicy przedniej ⅓ i rozszerzone w części odsiebnej. Edeagus o szerokim środkowym płacie z wierzchołkiem prawie trapezowatym w widoku brzusznym.
Kusak znany tylko z rosyjskiego Kraju Krasnodarskiego w zachodnim Kaukazie.

</doc>
<doc id="3647194" url="https://pl.wikipedia.org/wiki?curid=3647194" title="Sibianor latens">
Sibianor latens

Sibianor latens – gatunek pająka z rodziny skakunowatych.
Gatunek ten został opisany w 1991 roku przez Dimitrija Łogunowa jako "Bianor latens". W 1992 roku ten sam autor wraz z Wandą Wesołowską przeniósł ten gatunek do rodzaju "Harmochirus". Wreszcie w 2001 roku umieszczony został przez Łogunowa w nowym rodzaju "Sibianor".
Samce tego pająka osiągają 1,47 mm długości i 1,1 mm szerokości prosomy oraz 1,5 mm długości i 1,07 mm szerokości opistosomy. U samic wymiary prosomy to 1,89 mm długości i 1,4 mm szerokości, a opistosomy 2,57 mm długości i 1,76 mm szerokości. Samce mają spłaszczony, silnie nabrzmiały w okolicy oczu, ciemnobrązowy karapaks z metalicznym połyskiem w rejonie oczu i kilkoma białymi łuskami za nimi. Ciemno ubarwione nogogłaszczki mają bulbus mniej lub więcej zaokrąglony z cienkim embolusem i pojedynczą, prostą apofizę tibialną. Szczękoczułki, warga dolna i sternum samca są brązowe. Opistosoma zaokrąglona, ciemnobrązowa. Samica ma ciemnobrązowy karapaks z czarną okolicą oczu, białe włoski po bokach prosomy i na nadustku, brązową wargę dolną i szczękoczułki, ciemnoszarą opistosomę, a sternum brązowe z białymi włoskami.
Skakun spotykany na trawie i w ściółce, w lasach i na terenach zalewowych.
Gatunek o rozsiedleniu południowosyberyjsko-mandżurskim. Zamieszkuje Rosję, od Tuwy po Kraj Nadmorski.

</doc>
<doc id="3647197" url="https://pl.wikipedia.org/wiki?curid=3647197" title="Ricardo Hoepers">
Ricardo Hoepers

Ricardo Hoepers (ur. 16 grudnia 1970 w Kurytybie) – brazylijski duchowny katolicki, biskup Rio Grande od 2016.
Życiorys.
31 stycznia 1999 otrzymał święcenia kapłańskie i został inkardynowany do archidiecezji kurytybskiej. Był m.in. wicerektorem części filozoficznej kurytybskiego seminarium, koordynatorem duszpasterstwa kapłanów, duszpasterzem osób niepełnosprawnych oraz proboszczem kurytybskiej parafii pw. św. Augustyna.
17 lutego 2016 papież Franciszek mianował go biskupem diecezji Rio Grande. Sakry udzielił mu 14 maja 2016 metropolita Kurytyby - arcybiskup José Antônio Peruzzo.

</doc>
<doc id="3647198" url="https://pl.wikipedia.org/wiki?curid=3647198" title="Pamiątka wszytkimi cnotami hojnie obdarzonemu Janowi Baptiście hrabi na Tęczynie">
Pamiątka wszytkimi cnotami hojnie obdarzonemu Janowi Baptiście hrabi na Tęczynie

Pamiątka wszytkimi cnotami hojnie obdarzonemu Janowi Baptiście hrabi na Tęczynie, bełskiemu wojewodzie i lubelskiemu staroście – utwór poetycki Jana Kochanowskiego poświęcony Janowi Baptyście Tęczyńskiemu.
Utwór opisuje losy Tęczyńskiego, który w 1561 został wysłany przez Zygmunta Augusta z poselstwem do Szwecji i Finlandii. Podczas pobytu na dworze szwedzkim zakochał się w królewnie Cecylii – córce króla Gustawa Wazy i siostrze Eryka – uzyskał zgodę na małżeństwo, po czym wrócił do Polski. W 1563 wybrał się ponownie do Szwecji po narzeczoną, został jednak pojmany na morzu przez Duńczyków i zmarł w więzieniu w Kopenhadze.
Wiersz w języku polskim, składający się z prawie trzystu wersów, powstał prawdopodobnie ok. 1564. Przynależność gatunkowa utworu nie jest jednoznaczna. Ma on cechy epicedium, czyli utworu żałobnego, zawiera też jednak elementy epickie, jak opis podróży morskiej, walki z żywiołem i starcia z nieprzyjacielem.

</doc>
<doc id="3647208" url="https://pl.wikipedia.org/wiki?curid=3647208" title="Kult prywatny">
Kult prywatny

Kult prywatny – w Kościele katolickim podstawowy warunek wszczęcia procesu prawnej weryfikacji, jaką jest „wyniesienie na ołtarze” przez beatyfikację i kanonizację.
Kult prywatny oddawany jest przez wiernych we własnym imieniu w stosunku do zmarłych w opinii świętości i męczenników, a jego przejawami są modlitwy o wstawiennictwo, tworzenie ukwieconych ołtarzy z wizerunkami i klęcznikami, księgi pamiątkowe oraz inne wyrazy hołdu, czci i uwielbienia, a także do wszystkich zmarłych i dusz przebywających w czyściu. Spontaniczna powszechność, publicznie demonstrowanego uznania ludu dla świętości życia, męczeństwa lub łask i cudów dokonanych za wstawiennictwem zmarłego otwiera drogę, której zwieńczeniem jest papieskie dopuszczenie do kultu publicznego. Kościół przez beatyfikację oficjalnie zezwala na kult publiczny w ograniczonym co do zasięgu i form zakresie, zaś kanonizacja rozciąga cześć dla zmarłego na wierzących we wszystkich zakątkach świata.
W Polsce aktem prawnym regulującym prawo wyznaniowe jest „Ustawa o stosunku Państwa do Kościoła Katolickiego w Rzeczypospolitej Polskiej”. Mimo iż nie reguluje ona kwestii kultu prywatnego to 53 art. ustawy zasadniczej zapewniający wolność sumienia i religii jako prawo jednostki gwarantuje jego realizację.

</doc>
<doc id="3647210" url="https://pl.wikipedia.org/wiki?curid=3647210" title="Piotr Jan Czapski">
Piotr Jan Czapski

Piotr Jan Czapski herbu Leliwa (ur. 3 czerwca 1685, zm. w listopadzie 1736) – wojewoda pomorski w latach 1726–1737, kasztelan chełmiński w latach 1717–1726, starosta radzyński, skarszewski i sobowidzki, starosta knyszyński.
Syn Sebastiana i Magdaleny Wilczyńskiej. Z drugiego małżeństwa zawartego ok. 1710 roku z Konstancją Gnińską miał czterech synów: Tomasza (1711–1784); Pawła Tadeusza (1721–1783), generała majora wojsk polskich; Antoniego, komornika krakowskiego; Jana, starostę sobowidzkiego, oraz dwie córki: Ewę Rozalię, wydaną za Adama Tadeusza Chodkiewicza, i Magdalenę, wydaną za mąż za Hieronima Floriana Radziwiłła.
Był członkiem konfederacji generalnej zawiązanej 27 kwietnia 1733 roku na sejmie konwokacyjnym.
3 sierpnia 1732 roku został odznaczony Orderem Orła Białego.

</doc>
<doc id="3647212" url="https://pl.wikipedia.org/wiki?curid=3647212" title="Siergiej Pesjakow">
Siergiej Pesjakow



</doc>
<doc id="3647217" url="https://pl.wikipedia.org/wiki?curid=3647217" title="Piotr Czapski">
Piotr Czapski



</doc>
<doc id="3647218" url="https://pl.wikipedia.org/wiki?curid=3647218" title="Adam Kazimierz Zieliński">
Adam Kazimierz Zieliński

Adam Kazimierz Zieliński (ur. 16 stycznia 1902 Monasterzyska koło Buczacza, zm. 28 grudnia 1991 Feijó pod Lizboną) – dyplomata, historyk.
Życiorys.
Uczestnik wojny polsko-radzieckiej 1919-1921. Absolwent prawa (doktorat) na Uniwersytecie Jana Kazimierza we Lwowie. Do 1939 pracował jako radca w Ministerstwie Komunikacji. We wrześniu 1939 przez Rumunię przedostał się do Francji. Po jej upadku w 1940 znalazł się w Lizbonie (polski chargé d’affaires). Po 1945 pozostał na emigracji. Pracował jako dziennikarz i tłumacz (był poliglotą). Zajmował się stosunkami polsko-ukraińskimi, polsko-portugalskimi. Prowadził poszukiwania archiwalne i biblioteczne, kolekcjonował stare mapy Rzeczypospolitej (kolekcję podarował Zamkowi Królewskiemu w Warszawie). Jego żoną była od 1973 Maria Danilewicz-Zielińska.

</doc>
<doc id="3647219" url="https://pl.wikipedia.org/wiki?curid=3647219" title="Sibianor nigriculus">
Sibianor nigriculus

Sibianor nigriculus – gatunek pająka z rodziny skakunowatych.
Gatunek ten został opisany w 1992 roku przez Dimitrija Łogunowa i Wandą Wesołowską jako "Harmochirus nigriculus". W 2001 roku umieszczony został przez Łogunowa w nowym rodzaju "Sibianor".
Samce tego pająka osiągają 1,42 mm długości i 1,1 mm szerokości prosomy oraz 1,71 mm długości i 1,19 mm szerokości opistosomy. U samic wymiary prosomy to 1,73 mm długości i 1,28 mm szerokości, a opistosomy 2,5 mm długości i 1,5 mm szerokości. Samce mają brązowawy karapaks z czarną okolicą oczu, brązowawe sternum, rudobrązowe szczękoczułki i wargę dolną i szarobrązową opistosomę z kądziołkami. Na stożku tegulum ma gruszkowate wgłębienie. Samice mają ciemnobrązowy karapaks z białymi włoskami, czarnym, siateczkowatym wzorem i czarnymi pierścieniami wokół oczu, szarą opistosomę ze słabo widocznym pasem podłużnym, ciemnobrązowe odnóża pierwszej i szarawobrązowe pozostałych par. Od "S. turkestanicus" różni się mniejszym zbiorniczkiem nasiennym i krótszym przewodem inseminacyjnym, natomiast od samicy "S. aurocinctus" jest słabo rozróżnialna.
Gatunek o rozsiedleniu mandżursko-japońskim. Rozprzestrzeniony od rosyjskiego obwodu amurskiego na zachodzie, po Japonię na wschodzie i Koreę Północną na południu.

</doc>
<doc id="3647221" url="https://pl.wikipedia.org/wiki?curid=3647221" title="Mechanizm Goldberga">
Mechanizm Goldberga



</doc>
<doc id="3647222" url="https://pl.wikipedia.org/wiki?curid=3647222" title="Puchar Mistrzów IFF 2014">
Puchar Mistrzów IFF 2014

Puchar Mistrzów IFF 2015 – 4. edycja turnieju o tytuł klubowego mistrza świata, który jest organizowany przez Międzynarodową Federację Unihokeja (IFF), trwał od 1 do 5 października 2014 roku w Szwajcarskim mieście Zurych. Zwycięzcą wśród mężczyzn został szwedzki klub IBF Falun po wysokiej wygranej 0:12 nad fińską drużyną Happee, wśród kobiet również zwyciężyły Szwedki z Djurgårdens IF IBF, po wygranej 10:2 nad Czeszkami z SC Vitkovice.
Uczestnicy.
Mężczyźni
Kobiety
"* - aktualni mistrzowie w swoim kraju"
"^ - zwycięzcy Pucharu EuroFloorball"
"† - gospodarze turnieju "
Mężczyźni.
Faza grupowa.
Grupa A.
     = awans do półfinałów 
Grupa B.
     = awans do półfinałów 
Kobiety.
Faza grupowa.
Grupa A.
     = awans do półfinałów 
Grupa B.
     = awans do półfinałów 
Zobacz też.
Puchar EuroFloorball 2014

</doc>
<doc id="3647224" url="https://pl.wikipedia.org/wiki?curid=3647224" title="Jolanta Podedworna">
Jolanta Podedworna

Jolanta Bogumiła Podedworna – polska inżynier, doktor habilitowana nauk technicznych. Specjalizuje się w biotechnologii ścieków i osadów ściekowych oraz technologii wody i ścieków. Profesor nadzwyczajny w Zakładzie Zaopatrzenia w Wodę i Odprowadzania Ścieków Wydziału Instalacji Budowlanych, Hydrotechniki i Inżynierii Środowiska Politechniki Warszawskiej. Prowadzi zajęcia m.in. z chemii środowiska.

</doc>
<doc id="3647225" url="https://pl.wikipedia.org/wiki?curid=3647225" title="Krzysztof Sokołowski (tłumacz)">
Krzysztof Sokołowski (tłumacz)

Krzysztof Sokołowski (ur. 1955 w Warszawie) – polski tłumacz, krytyk literacki i filmowy, działacz fandomu. Współtwórca magazynu fantastycznonaukowego Fenix (do 1995 szef działu prozy zagranicznej w piśmie).
Życiorys.
Urodził się w Warszawie w 1955 roku. W 1979 ukończył studia na wydziale Filologii Polskiej na Uniwersytecie Warszawskim, a w rok później w Instytucie Historii Sztuki tejże uczelni. Specjalizował się w teorii literatury i teorii sztuki. W latach 1980-1985 pracował w Muzeum Literatury im. Adama Mickiewicza w Warszawie, jako dziennikarz w piśmie Razem, oraz krótko w ITI. Od 1985 roku zawodowo zajmuje się tłumaczeniem literatury anglojęzycznej, głównie książek i opowiadań. Pisze także teksty krytyczne m.in. dla pism Radar, Nowa Fantastyka, Fenix. Regularnie współpracuje ze "SFinksem"&lt;ref name="EF/SFinks"&gt;&lt;/ref&gt; i, jako krytyk filmowy, "Czasem Fantastyki". Był jednym z wczesnych popularyzatorów twórczości Stephena Kinga w Polsce.
Wdowiec.

</doc>
<doc id="3647227" url="https://pl.wikipedia.org/wiki?curid=3647227" title="Letnie Mistrzostwa Kanady w Skokach Narciarskich 2015">
Letnie Mistrzostwa Kanady w Skokach Narciarskich 2015



</doc>
<doc id="3647229" url="https://pl.wikipedia.org/wiki?curid=3647229" title="Sibianor pullus">
Sibianor pullus

Sibianor pullus – gatunek pająka z rodziny skakunowatych.
Gatunek ten został opisany w 1906 roku przez Wilhelma Bösenberga i Embrika Stranda jako "Bianor pullus". W 2001 roku umieszczony został przez Dimitrija Łogunowa w nowym rodzaju "Sibianor".
Samce tego pająka osiągają 1,54 mm długości i 1,24 mm szerokości prosomy oraz 1,50 mm długości i 1,21 mm szerokości opistosomy. U samic wymiary prosomy to 1,63 mm długości i 1,4 mm szerokości, a opistosomy 1,88 mm długości i 1,45 mm szerokości. Karapaks rudobrązowy z białymi włoskami po bokach. Szczękoczułki, warga dolna i sternum rudobrązowe. Opistosoma z kądziołkami ciemnoszara. Młode samice żółtoszarawe z białymi odnóżami. Samiec ma na spodzie ud rządek łuseczkowatych włosków czarnej barwy i nogogłaszczki z długą, zakrzywioną apofizą goleniową. Epigyne samicy z dużym wgłębieniem pośrodku i małą kieszonką, której kształt jest inny niż u podobnego "S. kochiensis".
Gatunek o rozsiedleniu mandżursko-japońskim. Rozprzestrzeniony od rosyjskiego Kraju Chabarowskiego po Chiny, Koreę, Japonię i Tajwan.

</doc>
<doc id="3647230" url="https://pl.wikipedia.org/wiki?curid=3647230" title="William Fisher (szpieg)">
William Fisher (szpieg)

William (Willie) August Fisher, ps. Rudolf Abel (; ur. 11 lipca 1903 w Newcastle upon Tyne, zm. 15 listopada 1971 w Moskwie) – funkcjonariusz wywiadu ZSRR, w stopniu pułkownika KGB.
Życiorys.
Syn niemieckiego komunisty, dzieciństwo spędził w Anglii. W latach 1919-1921 studiował na University of London. 
W 1921 przeprowadził się z rodziną do ZSRR, pracował jako tłumacz w Komitecie Wykonawczym Kominternu. Od 1925 odbywał służbę w Armii Czerwonej, następnie pracował w Instytucie Naukowo-Badawczym Wojskowych Sił Powietrznych. Od 1927 pracownik INO OGPU. W latach 1931-1936 był "nielegałem" za granicą. W 1938, po ucieczce Aleksandra Orłowa zwolniony z NKWD, w 1941 przyjęty ponownie. Od 1941 był funkcjonariuszem kierowanego przez Pawła Sudopłatowa IV Specjalnego Zarządu NKWD (operacje dywersyjne na tyłach przeciwnika). Od 1945 był pracownikiem INO NKWD/MGB, od 1947 – KI (wywiad zagraniczny).
W latach 1948-1957 działał jako "szpieg-nielegał" w USA, kierował siatką wywiadowczą. Od 1950 mieszkał w Brooklynie jako fotograf i malarz. W 1957 został aresztowany przez FBI, podał się za Rudolfa Abla. W 1962 powrócił do ZSRR w wyniku wymiany na amerykańskiego pilota Gary'ego Powersa, pilota Centralnej Agencji Wywiadowczej zestrzelonego w samolocie szpiegowskim Lockheed U-2 nad Związkiem Radzieckim 1 maja 1960. 
Po powrocie do ZSRR pracował w aparacie centralnym I Zarządu Głównego KGB ZSRR (wywiad).
O aresztowaniu i wymianie Rudolfa Abla opowiada film "Most szpiegów".

</doc>
<doc id="3647239" url="https://pl.wikipedia.org/wiki?curid=3647239" title="Sigursteinn Gíslason">
Sigursteinn Gíslason

Sigursteinn Davíð Gíslason (ur. 25 czerwca 1968 w Akranes, 16 stycznia 2012 w Reykjavíku) – islandzki piłkarz występujący na pozycji obrońcy. Trener piłkarski.
Kariera klubowa.
Sigursteinn karierę rozpoczynał w 1987 roku w drużynie Reykjavíkur. W 1988 roku przeszedł do Akraness. Występował tam do roku 1998 i w tym czasie zdobył z zespołem pięć mistrzostw Islandii (1992, 1993, 1994, 1995, 1996), dwa Puchary Islandii (1993, 1996) oraz dwa Superpuchary Islandii (1993, 1994).
W 1999 roku Sigursteinn ponownie został graczem KR. Po sezonie 1999, w którym zdobył z zespołem mistrzostwo Islandii oraz Puchar Islandii, został wypożyczony do angielskiego Stoke City, grającego w Division Two. Przed rozpoczęciem sezonu 2000 na Islandii, wrócił do KR. W kolejnych latach wywalczył z nim trzy mistrzostwa Islandii (2000, 2002, 2003) oraz Superpuchar Islandii (2003).
W 2004 roku odszedł do Víkingur Reykjavík, gdzie po sezonie zakończył karierę.
Kariera reprezentacyjna.
W reprezentacji Islandii Sigursteinn zadebiutował 17 października 1993 w przegranym 1:3 towarzyskim meczu z Tunezją. W latach 1993-1999 w drużynie narodowej rozegrał łącznie 22 spotkania.

</doc>
<doc id="3647241" url="https://pl.wikipedia.org/wiki?curid=3647241" title="Więzienie na Zamarstynowie">
Więzienie na Zamarstynowie

Więzienie na Zamarstynowie – dawne więzienie we Lwowie w dzielnicy Zamarstynów.
W latach 30. XX wieku w okresie II Rzeczypospolitej powstało centralne więzienie wojskowe dla komendantur w Polsce południowo-wschodniej. Po wybuchu II wojny światowej 1939 lotnictwo, agresji ZSRR na Polskę i wkroczeniu do Lwowa Armia Czerwona zamieniła polski zakład karny na więzienie polityczne NKWD. Więzienie na Zamarstynowie było jednym z kilku miejsc we Lwowie, gdzie po wybuchu wojny niemiecko-sowieckiej w czerwcu 1941 roku NKWD dokonało masowego mordu więźniów politycznych. Między 25 a 28 czerwca zamordowano tam co najmniej tysiąc osób.

</doc>
<doc id="3647244" url="https://pl.wikipedia.org/wiki?curid=3647244" title="Bartłomiej Jurecki">
Bartłomiej Jurecki

Bartłomiej Jurecki – (ur. 9 maja 1985 w Zakopanem) polski fotograf.
Jest absolwentem Krakowskiej Szkoły Artystycznej i Państwowej Wyższej Szkoły Filmowej, Telewizyjnej i Teatralnej w Łodzi, gdzie uzyskał tytuł Magistra Fotografii. Jest laureatem konkursów: La Grande Photo International Photography Awards (3X), Grand Press Photo (3X), FEP European Professional Photographer of the Year (2X), BZ WBK Press Foto (7X), Leica Street Photo, International B&amp;W Photography Contest Monochrome Awards (4X), International Photography Awards (7X), National Geographic Polska (2X), Fotoreporter Roku 2015, SGL Local Press (3X), Dziennikarz Małopolski, National Geographic Traveler Photo Contest. Jest też finalistą konkursów: Kuwait Grand Photographer Contest (2X), Event Photographer Awards (3X), Prasowe Zdjęcie Roku (2X), Konkursu im. Erazma Ciołka (2X) i Konkursu im. Eugeniusza Lokajskiego organizowanych przez Stowarzyszenie Dziennikarzy Polskich. Na co dzień pracuje w Tygodniku Podhalańskim, agencji Getty Images Poland i wykłada (reportaż) w Krakowskiej Szkole Artystycznej.

</doc>
<doc id="3647249" url="https://pl.wikipedia.org/wiki?curid=3647249" title="Aron Szejnman">
Aron Szejnman

Aron Lwowicz Szejnman (ros. Аро́н Льво́вич Ше́йнман, ur. 5 stycznia 1886 w Suwałkach, zm. 22 maja 1944 w Wielkiej Brytanii) – ludowy komisarz handlu wewnętrznego ZSRR (1924-1925).
Życiorys.
Urodzony w rodzinie żydowskiej, w 1903 ukończył szkołę komercyjną i wstąpił do SDPRR, między 1908 a 1909 odbywał służbę w rosyjskiej armii. W 1917 członek Helsińskiego Komitetu SDPRR(b), przewodniczący Komitetu Wykonawczego Rady Helsińskiej, w 1918 komisarz finansów obwodu północnego i zastępca ludowego komisarza finansów RFSRR. Od lipca 1918 do lutego 1919 attaché finansowy RFSRR w Skandynawii, od lutego 1919 do marca 1920 członek Kolegium Ludowego Komisariatu Handlu Zagranicznego RFSRR, od marca do lipca 1920 zastępca ludowego komisarza ds. żywności RFSRR, od września 1920 do 25 lutego 1921 ambasador RFSRR w Gruzji. Jednocześnie od 1920 do października 1921 członek Kolegium Ludowego Komisariatu Finansów RFSRR, od 4 października 1921 do 6 lipca 1923 przewodniczący Zarządu Banku Państwowego ZSRR, od lutego 1922 zastępca ludowego komisarza handlu i przemysłu RFSRR i członek Kolegium Ludowego Komisariatu Handlu i Przemysłu RFSRR. Od 6 lipca 1923 do grudnia 1924 przewodniczący Zarządu Banku Państwowego ZSRR, od 17 grudnia 1924 do 18 listopada 1925 ludowy komisarz handlu wewnętrznego ZSRR, od listopada 1925 do stycznia 1926 zastępca ludowego komisarza handlu zagranicznego i wewnętrznego ZSRR. Od stycznia 1926 do 20 kwietnia 1929 ponownie przewodniczący Zarządu Banku Państwowego ZSRR i jednocześnie zastępca ludowego komisarza finansów ZSRR, od kwietnia 1929 przewodniczący Zarządu Spółki Akcyjnej "Amtorg" i do 27 października 1939 dyrektor Londyńskiego Oddziału "Inturista". Wezwany do ZSRR, odmówił powrotu i pozostał w Wielkiej Brytanii.
Był członkiem Centralnego Komitetu Wykonawczego (CIK) ZSRR III i IV kadencji.

</doc>
<doc id="3647250" url="https://pl.wikipedia.org/wiki?curid=3647250" title="Sibianor tantulus">
Sibianor tantulus

Sibianor tantulus – gatunek pająka z rodziny skakunowatych.
Gatunek ten został opisany w 1868 roku przez Eugène Simona jako "Attus tantulus". W 2001 roku umieszczony został przez Dimitrija Łogunowa w nowym rodzaju "Sibianor".
W obrębie rodzaju samice tego pająka wyróżniają się brakiem pierwszej pętli na przewodzie inseminacyjnym. Samce mają cieńszy embolus i inny kształt goleni nogogłaszczków w profilu niż "Sibianor japonicus".
Gatunek o rozsiedleniu transpalearktycznym, związany z lasami strefy umiarkowanej. Rozprzestrzeniony od Francji, przez Europę Środkową, środkowy Ural, Syberię Środkową po odwód magadański, Tuwę i centralną Mongolię.

</doc>
<doc id="3647273" url="https://pl.wikipedia.org/wiki?curid=3647273" title="Zachodni Manycz">
Zachodni Manycz



</doc>
<doc id="3647276" url="https://pl.wikipedia.org/wiki?curid=3647276" title="Carlos Alberto Breis Pereira">
Carlos Alberto Breis Pereira

Carlos Alberto Breis Pereira OFM (ur. 16 września 1965 w São Francisco do Sul) – brazylijski duchowny katolicki, biskup Juazeiro od 2016.
Życiorys.
31 stycznia 1999 otrzymał święcenia kapłańskie w zakonie franciszkanów. Jako członek prowincji "Santo Antônio" pełnił funkcje m.in. jej sekretarza ds. formacji i studiów, definitora, wikariusza i prowincjała.
17 lutego 2016 papież Franciszek mianował go biskupem koadiutorem diecezji Juazeiro. Sakry biskupiej udzielił mu 7 maja 2016 metropolita Olindy i Recife – arcybiskup Fernando Antônio Saburido. Rządy w diecezji objął 7 września 2016 po przejściu na emeryturę poprzednika.

</doc>
<doc id="3647280" url="https://pl.wikipedia.org/wiki?curid=3647280" title="Stanisław Kazimierz Woyna">
Stanisław Kazimierz Woyna

Stanisław Kazimierz Woyna herbu Trąby (zm. 11 lutego 1649 roku) – kuchmistrz wielki litewski w 1640 roku, ciwun gondyński w latach 1637-1649, dworzanin pokojowy Jego Królewskiej Mości, starosta połągowski.
Studiował na Uniwersytecie w Ingolstadt w 1617 roku i Uniwersytecie we Fryburgu w 1619 roku.
W 1648 roku podpisał elekcję Jana II Kazimierza Wazy z Księstwa Żmudzkiego.

</doc>
<doc id="3647281" url="https://pl.wikipedia.org/wiki?curid=3647281" title="UMLet">
UMLet

UMLet – otwarte, oparte na języku Java narzędzie służące do nauczania UML oraz szybkiego tworzenia diagramów w tym języku. To raczej narzędzie służące do rysowania niż modelowania, jako że nie zawiera żadnego słownika lub katalogu elementów modelowych przeznaczonych do ponownego użytku. UMLet jest rozpowszechniany na licencji GNU.
UMLet posiada prosty interfejs użytkownika, który używa kodów formatujących tekst w celu dekoracji podstawowych kształtów i dodania do nich adnotacji, tak więc nie zaśmieca użytkownikowi widoku mnóstwem ikon i list parametrów. To wymaga od użytkownika nauki nowego języka znaczników, ale nakład pracy jest niewielki a znaczniki oczywiste dla doświadczonego projektanta UML.
UMLet może eksportować diagramy do zdjęć (eps, jpg), formatów wektorowych (SVG) oraz formatów dokumentów (PDF). Można używać schowka do kopiowania i wklejania diagramów do innych aplikacji jako zdjęć. Wspierane jest także tworzenie własnych elementów UML.
Podstawowe elementy rysunku mogą być modyfikowane i używane jako szablony, co pozwala użytkownikom do modyfikowania aplikacji do własnych potrzeb. To wymaga zaprogramowania ich w języku Java.
Obsługiwane są najważniejsze typy diagramów UML: klas, przypadków użycia, sekwencji, stanów, wdrożenia, czynności.
Obsługa funkcji języka UML 2.0 nie jest jeszcze dostępna, chociaż można by ją osiągnąć poprzez niestandardowe rozwinięcia. Obsługuje takie koncepcje, jak UmlAsSketch Martina Fowlera. Jego cele projektowe są opisane w dokumencie „Flyweight UML Modelling Tool for Software Development”. Inna praca porównuje UMLet z .
Rodzimy format plików aplikacji to UXF, rozszerzenie XML przeznaczone do wymiany diagramów UML.
UMLet działa jako samodzielna aplikacja lub jako plugin do środowiska Eclipse, na systemach Windows, OS x i Linux.

</doc>
<doc id="3647289" url="https://pl.wikipedia.org/wiki?curid=3647289" title="Smużka jednobarwna">
Smużka jednobarwna

Smużka jednobarwna ("Sicista concolor") – gatunek gryzonia z rodziny smużek (Sminthidae), występujący w Azji Wschodniej i Południowej.
Zasięg występowania.
Smużka jednobarwna występuje w zależności od podgatunku:
Taksonomia.
Gatunek po raz pierwszy naukowo opisał w 1892 roku rosyjski zoolog Eugen Büchner nadając mu nazwę "Sminthus concolor". Holotyp pochodził z prowincji Gansu w Chinach, na północnych stokach gór Xining. 
Potrzebne są dalsze badania nad doniesieniami o występowaniu w północno-wschodnich prowincjach Heilongjiang i Jilin, aby ustalić relację tych populacji ze stwierdzoną w tym rejonie smużką długoogonową ("Sicista caudata"). Istnieje słabe wsparcie statystyczne dla pozycji bazalnej "S. tianshanica", po której następuje dywergencja "S. concolor"; jednakże, na podstawie morfologii żołędzi prącia, "S. concolor" powinien być gatunkiem bazalnym w obrębie rodzaju "Sicista", ponieważ jego morfotyp jest najbardziej prymitywny. Autorzy "Illustrated Checklist of the Mammals of the World" rozpoznają trzy podgatunki.
Morfologia.
Długość ciała (bez ogona) 51–76 mm, długość ogona 86–109 mm, długość ucha 11–14 mm, długość tylnej stopy 17–18 mm; masa ciała 5–8 g. 
Ekologia.
Jest to gatunek górski, spotykany od wysokości 2100 do 4000 m n.p.m. Zamieszkuje zarośla piętra subalpejskiego i piętra alpejskiego w Himalajach, oraz wilgotne trawiaste zbocza gór i pola tarasowe. Gryzoń ten prowadzi naziemny tryb życia, kopie nory, jest aktywny nocą. Żywi się owocami i nasionami. Wije kuliste gniazda z trawy, ukryte w szczelinach skalnych lub krzewach. Uważa się, że w ciągu roku samica rodzi jeden miot liczący od 3 do 6 młodych.
Populacja.
Smużka jednobarwna ma duży zasięg i nie są znane zagrożenia dla tego gatunku. Jest uznawana za gatunek najmniejszej troski. Indyjskie prawodawstwo uznaje ją za szkodnika.

</doc>
<doc id="3647293" url="https://pl.wikipedia.org/wiki?curid=3647293" title="Arsienij Niesmiełow">
Arsienij Niesmiełow

Arsienij Niesmiełow właśc. Arsienij Iwanowicz Mitropolski pseud. А. N-ow, А. N-łow, Arsienij Bibikow, Sienia Smiełow, Nikołaj Dozorow, N. Rachmanow, Anastigmat, Tiotia Rozga, Nie-pyli (ur. 20 czerwca 1889 w Moskwie, zm. 6 grudnia 1945 w Grodiekowie) – rosyjski poeta, pisarz i dziennikarz, działacz Wszechrosyjskiej Partii Faszystowskiej.
Życiorys.
Był synem urzędnika carskiego i pisarza Iwana Mitropolskiego. Kształcił się w II Moskiewskim Korpusie Kadetów, a następnie w Niżegorodskim Korpusie Kadetów, w którym ukończył naukę w 1908 roku.
20 sierpnia 1914 został zmobilizowany, walczył na froncie austro-węgierskim. Zdemobilizowany 1 kwietnia 1917, w randze porucznika. Po powrocie do Moskwy pracował jako urzędnik państwowy. W listopadzie 1917 brał udział w walkach z bolszewikami w Moskwie. Po wyjeździe z Moskwy dotarł do Omska, gdzie dołączył do oddziałów admirała Kołczaka. Otrzymał stanowisko adiutanta pułkownika Wasilija Katajewa.
Wiosną 1920 przebywał we Władywostoku, gdzie pracował jako dziennikarz i pisał wiersze i opowiadania. Używał pseudonimu Niesmiełow, na cześć poległego w bitwie przyjaciela. W maju 1924 wspólnie z grupą oficerów przeszedł pieszo granicę radziecko-chińską i dotarł do Harbinu. Pisał opowiadania, wiersze i felietony publikowane w prasie rosyjskojęzycznej ("Rubież", "Łucz Azii", "Rupor"). 
Należał do Wszechrosyjskiej Partii Faszystowskiej, na jej zlecenie przygotował zbiór artykułów "Только такие" (Tylko tacy), wydany pod pseudonimem N. Dozorow. W 1941 brał udział w kursach organizowanych przez japoński wywiad w Harbinie. Jego współpraca z Japończykami koncentrowała się na działalności propagandowej. Kontynuował swoją działalność do zajęcia Harbina przez Armię Czerwoną w 1945. W sierpniu 1945 został aresztowany i wywieziony do Związku Radzieckiego. Zmarł w wyniku zakażenia krwi w więzieniu w Grodiekowie (ob. osiedle typu miejskiego Pogranicznyj w rosyjskim Kraju Nadmorskim).

</doc>
<doc id="3647296" url="https://pl.wikipedia.org/wiki?curid=3647296" title="Jan Świtalski (krótkofalowiec)">
Jan Świtalski (krótkofalowiec)

Jan Świtalski (ur. 23 czerwca 1912 w Zagórzu, zm. 2 maja 1999 w Sanoku) – polski krótkofalowiec.
Życiorys.
Urodził się 23 czerwca 1912 w Zagórzu jako syn Apolinarego (piekarz we Lwowie i Zagórzu) i Marii z domu Ferenc (1892–1968). Przed 1914 przeprowadził się z rodziną do Lwowa.
Zdał egzamin dojrzałości w V Państwowym Gimnazjum im. Hetmana Stanisława Żółkiewskiego we Lwowie. Podjął studia na tamtejszym Wydziale Prawa i w Studium Dyplomatycznym Uniwersytetu Jana Kazimierza we Lwowie, które ukończył w 1937 z dyplomami magistra praw i magistra nauk dyplomatycznych. Podczas studiów w 1934 został członkiem Lwowskiego Klubu Krótkofalowców, w którym był sekretarzem. Po zdaniu egzaminu od marca/kwietnia 1937 dysponował licencją krótkofalowca (znak wywoławczy SP1MJ). W tym samym roku legitymował się liczbą ok. 3000 kontaktów radiowych z 80 państw świata.
Po wybuchu II wojny światowej 1939 podczas okupacji sowieckiej, od połowy 1941 w trakcie okupacji niemieckiej był zatrudniony w Instytucie prof. Rudolfa Weigla, pracując w dziale obsługi urządzeń elektrycznych powiązanych z produkcją szczepionek przeciw tyfusowi plamistemu. Wówczas dokonał montażu radiostacji na podstawie projektu kierownika działu w Instytucie, inż. Jana Ziembickiego, która posłużyła następnie Armii Krajowej do prowadzenia komunikacji. W kwietniu 1943 przyjął sugestię wstąpienia do Armii Krajowej, po czym został zaprzysiężony i służył jako radiotelegrafista Okręgu Lwów AK, używając znaku rozpoznawczego IKS2J na stacji nadawczej 6YL do końca wojny zajmował się odbieraniem i nadawaniem szyfrogramów w kontakcie z Londynem przez Brindisi we Włoszech. Do stycznia 1944 zajmował się testowaniem stacji nadawczo-odbiorczych. Od tego czasu z rozkazu dowództwa AK funkcjonował samodzielnie na radiostacji o większej mocy, działającej w różnych mieszkaniach lwowskich. Od lipca 1944 w przeddzień akcji „Burza” we Lwowie otrzymał rozkaz współdziałania z oddziałami leśnymi operującymi na wschód od miasta. Od tego czasu był dowódcą trzyosobowego patrolu, wyposażonego w przenośną radiostację, podlegającego „Antkowi”, po czym wykonywał meldunki. Został aresztowany przez NKWD w swoim mieszkaniu w lwowskiej dzielnicy Zamarstynów w nocy 13/14 marca 1945. Do maja 1945 był poddawany śledztwu w więzieniu przy ul. Łąckiego we Lwowie, po czym drogą lotniczą został przewieziony do Moskwy i osadzony w więzieniu Łubianka oraz Butyrki. Tam był poddawany śledztwu i nakłaniany do świadczenia przeciw AK na procesie szesnastu. Później został przewieziony drogą kolejową z powrotem do Lwowa, gdzie we wrześniu 1945 wyrokiem sowieckiego sądu wojskowego został skazany na karę 10 lat w obozie pracy. Wówczas skazani na pobyt w łagrze zostali także jego żona Urszula – 6 lat, oraz brat Stanisław – 7 lat. W listopadzie 1945 wszyscy troje zostali wywiezieni na obszar obwodu permskiego (Połowinka). Wykonywał prace w kamieniołomie, później dzięki wsparciu prof. dr. inż. Jana Węgierskiego został pomocnikiem geodety. W 1948 kary Jana i Urszuli Świtalskich zostały skrócone, wskutek czego w sierpniu tego roku mogli wrócić w rodzinne strony (brat pozostał w łagrze).
Pod koniec sierpnia 1948 powrócił w rodzinne strony, początkowo przebywał w Zagórzu, a potem zamieszkał w pobliskim Sanoku. Tam podjął pracę w radiowęźle jako technik dyżurny, od 1950 był kierownikiem punktu ZURiT. W latach 50. otrzymał licencję nasłuchową (SP-8-001), w 1956 licencję nadawcy (po wojnie używał znaku rozpoznawczego SP8MJ). W zorganizowanych w 1954 międzynarodowych zawodach zajął pierwsze miejsce jako nasłuchowiec, łącząc się z 160 państwami. Był jednym z pierwszych organizatorów kursów łączności na terenie województwa rzeszowskiego. W 1966 był współzałożycielem Bieszczadzkiego Klubu Krótkofalowców, działającego w budynku Powiatowego Domu Kultury w Sanoku, którego był wieloletnim prezesem. Przez 23 lata prowadził Biuro QSL, potwierdzające połączenia krótkofalarskie. Był menedżerem okręgu SP8. Został członkiem Polskiego Związku Krótkofalowców (był członkiem zarządu wojewódzkiego PZK), członkiem Centralnej Rady Radioklubów, Światowego Związku Łowców Dyplomów. Podczas wieloletniej działalności krótkofalarskiej po wojnie nawiązał kontakt radiowy z przedstawicielami z ok. 280 krajów świata na 6 kontynentach (do 1966 nawiązał ok. 17 000 łączności z 172 krajami, do 1973 nawiązał 33 500 łączności z obywatelami ponad 200 państw, do 1997 nawiązał ponad 80 000 łączności z ponad 280 krajami). Dwukrotnie zdobywał I miejsce w nieoficjalnych mistrzostwach świata „World-Wide DXContest” (w tym w 1967). W światowych zawodach zorganizowanych przez amerykański „Klub Łowców Dyplomów” (CHC) w 1966 zajął pierwsze miejsce wśród Polaków i trzecie wśród zawodników z Europy. W okresie PRL był bezpartyjny. Od kwietnia 1981 należał do koła miejskiego ZBoWiD w Sanoku. Był także członkiem Związku Inwalidów Wojennych Rzeczypospolitej Polskiej, Światowego Związku Żołnierzy Armii Krajowej i Związku Sybiraków.
W Sanoku zamieszkiwał przy ulicy 6 Marca (później ul. Józefa Piłsudskiego) 7. Zmarł 2 maja 1999. Został pochowany w grobowcu rodzinnym na Cmentarzu Centralnym w Sanoku 6 maja 1999. Wraz z nim zostały pochowane jego matka Maria i żona Urszula z domu Traczewska (1911–1993, dyplomowana pielęgniarka, kierująca szkoleniem praktycznym w Liceum Medycznym w Sanoku). Oboje mieli syna Tadeusza.

</doc>
<doc id="3647301" url="https://pl.wikipedia.org/wiki?curid=3647301" title="Jan Świtalski">
Jan Świtalski



</doc>
<doc id="3647305" url="https://pl.wikipedia.org/wiki?curid=3647305" title="Lárus Orri Sigurðsson">
Lárus Orri Sigurðsson

Lárus Orri Sigurðsson (ur. 4 czerwca 1973 w Akureyri) – islandzki piłkarz występujący na pozycji obrońcy. Trener piłkarski.
Kariera klubowa.
Lárus karierę rozpoczynał w 1989 roku w drużynie Þór Akureyri. Występował tam do roku 1994. Następnie przeszedł do angielskiego Stoke City z Divison One. W 1998 roku spadł z nim do Division Two. Przez pięć lat w barwach Stoke rozegrał 200 spotkań i zdobył 7 bramek.
W sierpniu 1999 roku za 350 tysięcy funtów został sprzedany do West Bromwich Albion, grającego w Division One. W 2002 roku awansował z nim do Premier League. W lidze tej zadebiutował 17 sierpnia 2002 w przegranym 0:1 meczu z Manchesterem United. W 2003 roku spadł z zespołem do Division One, ale w 2004 roku ponownie wywalczył z nim awans do Premier League.
W 2005 roku Lárus wrócił do Þór Akureyri, w którym zaczynał swoją karierę. W 2006 roku został jego grającym trenerem. W maju 2010 roku odszedł z klubu. Grał jeszcze w Akraness, a po sezonie 2010, zakończył karierę.
Kariera reprezentacyjna.
W reprezentacji Islandii Lárus zadebiutował 2 lipca 1995 w wygranym 2:0 towarzyskim meczu z Wyspami Owczymi. 13 maja 1998 w zremisowanym 1:1 towarzyskim pojedynku z Arabią Saudyjską strzelił pierwszego gola w kadrze. W latach 1995-2003 w drużynie narodowej rozegrał łącznie 42 spotkania i zdobył 2 bramki.

</doc>
<doc id="3647310" url="https://pl.wikipedia.org/wiki?curid=3647310" title="Smużka armeńska">
Smużka armeńska

Smużka armeńska ("Sicista armenica") – gatunek ssaka z rodziny smużek (Sminthidae), występujący endemicznie w Armenii.
Zasięg występowania.
Smużka armeńska występuje w północno-środkowej Armenii, znany jedynie z Gór Pambackich i góry Cachkuniac w dorzeczu rzeki Hrazdan; opublikowane zapisy z prowincji Sjunik nie zostały potwierdzone.
Taksonomia.
Gatunek po raz pierwszy naukowo opisała w 1988 roku rosyjskich zoologów nadając mu nazwę "Sicista armenica". Holotyp pochodził z 2200 m n.p.m., w strefie subalpejskiej, w górnym biegu rzeki Marmarik, w pobliżu Ankawan, w Górach Pambackich, w Małym Kaukazie, w północno-środkowa Armenii.
"S. armenica" należy do zachodnio-górskiej grupy gatunkowej. Chociaż takson ten jest endemiczny dla Małego Kaukazu, jest blisko spokrewniony z trzema gatunkami endemicznymi dla Wielkiego Kaukazu: "S. caucasica", "S. kluchorica" i "S. kazbegica". Takson ten rozpoznawany jest głównie na podstawie cech kariologicznych oraz morfologii plemników i żołędzi prącia. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 66,2 mm (n = 3), długość ogona 98,3–101,2 mm, długość ucha 9,4–10,3 mm, długość tylnej stopy 16,6–18,3 mm; masa ciała 6,4–6,7 g. 
Ekologia.
Jest to gatunek górski, spotykany od wysokości 2000 do 2200 m n.p.m. Żyje na subalpejskich łąkach porośniętych wysokimi trawami na górnej granicy lasów.
Populacja.
Smużka armeńska jest znana jedynie z pojedynczych okazów i ma mały zasięg występowania. Zagraża jej utrata środowiska związana z nadmiernym wypasem i wycinką wysokich traw; uważa się, że jej populacja maleje. Jest uznawana za gatunek zagrożony (od 1996 do 2008 roku Czerwona księga gatunków zagrożonych wymieniała ją jako gatunek krytycznie zagrożony). Przewiduje się, że stan jej środowiska poza obszarami ochrony przyrody będzie ulega stałemu pogarszaniu. Projekt objęcia ochroną obszaru występowania smużki armeńskiej nie został jeszcze rozpatrzony przez władze Armenii.

</doc>
<doc id="3647311" url="https://pl.wikipedia.org/wiki?curid=3647311" title="Sicista armenica">
Sicista armenica



</doc>
<doc id="3647312" url="https://pl.wikipedia.org/wiki?curid=3647312" title="Sicista concolor">
Sicista concolor



</doc>
<doc id="3647315" url="https://pl.wikipedia.org/wiki?curid=3647315" title="Bachwa Tiediejew">
Bachwa Tiediejew

Bachwa Otarowicz Tiediejew (ros. Бахва Отарович Тедеев, ur. 18 września 1969 w Cchinwali) – rosyjski piłkarz grający na pozycji środkowego pomocnika. W swojej karierze rozegrał 6 meczów i strzelił 1 gola w reprezentacji Rosji.
Kariera klubowa.
Swoją karierę piłkarską Tiediejew rozpoczął w klubie Dinamo Tbilisi. W 1988 roku awansował do pierwszego zespołu i wtedy też zadebiutował w jego barwach w Wysszej Lidze. W Dinamie występował przez rok.
W 1990 roku Tiediejew przeszedł do Spartaka Ordżonkidze. W sezonie 1990 wygrał z nim rozgrywki Pierwej Ligi. Od 1991 roku grał ze Spartakiem w Priemjer-Lidze. W sezonie 1992 wywalczył z nim wicemistrzostwo Rosji. W 1993 roku grał w Dynamie Moskwa, a w 1994 roku wrócił do Spartaka. W sezonie 1995 został z nim mistrzem Rosji, a w sezonie 1996 0 wicemistrzem. W 1998 roku był zawodnikiem Lokomotiwu Moskwa. W latach 1999-2001 grał w Ałaniji Władykaukaz, w której zakończył karierę.
Kariera reprezentacyjna.
W reprezentacji Rosji Tiediejew zadebiutował 13 lutego 1993 roku w wygranym 1:0 towarzyskim meczu ze Stanami Zjednoczonymi, rozegranym w Orlando. W kadrze narodowej od 1993 do 1994 roku wystąpił 6 razy i zdobył 1 gola.

</doc>
<doc id="3647318" url="https://pl.wikipedia.org/wiki?curid=3647318" title="W ZSRR seksu nie ma">
W ZSRR seksu nie ma

„W ZSRR seksu nie ma” () — skrzydlate słowa, których źródłem była wypowiedź jednej z uczestniczek telemostu Leningrad – Boston („Kobiety mówią z kobietami”), nagranego 28 czerwca i nadanego 17 lipca 1986 roku.
Historia powstania.
W 1986 roku redaktorzy telewizyjni Władimir Pozner i Phil Donahue zorganizowali jeden z pierwszych radziecko-amerykańskich telemostów, reżyserowanych przez Władimira Mukusiewa. W trakcie audycji jedna z amerykańskich uczestniczek zadała pytanie:
Radziecka uczestniczka mostu Ludmiła Nikołajewna Iwanowa (w tym czasie kierowniczka z hotelu „Leningrad” w Leningradzie i przedstawicielka organizacji społecznej „Komitet Kobiet Radzieckich”) odpowiedziała:
Publiczność rosyjska zareagowała śmiechem, a jakaś z obecnych kobiet dodała:
Do użytku weszła zniekształcona i wyrwana z kontekstu część zdania: „W ZSRR seksu nie ma”.
Sama Iwanowa w 2004 roku w wywiadzie dla gazety „Komsomolskaja prawda” zaprezentowała historię pochodzenia tej wypowiedzi inaczej niż to było faktycznie. Twierdziła, że sprawa dotyczyła wojny w Afganistanie i propozycji jednej z Amerykanek, aby w Związku Radzieckim kobiety przestały zajmować się seksem ze swoimi mężczyznami i wtedy nie będą oni szli walczyć, na co Iwanowa miała odpowiedzieć, że seksu w ZSRR nie ma, jest miłość. To, że Iwanowa dokończyła swoją wypowiedź słowami „U nas jest miłość”, potwierdził reżyser telemostu Władimir Mukusiew.
Wykorzystanie w kulturze.
Wyrażenie „W ZSRR seksu nie ma” jest powszechnie stosowane w rosyjskich źródłach dla egzemplifikacji pruderii i antyseksualnego charakteru radzieckiej kultury, tabu nakładanego na publiczne podejmowanie tematów związanych z seksem. Z drugiej strony oczywista absurdalność zdania pozwala na stosowanie go innych kontekstach, np. dla wykazania, że współczesne, czyli post-radzieckie opisy radzieckiej rzeczywistości są nieobiektywne i zmitologizowane.
Oficjalna propaganda w ZSRR oświadczała, że społeczeństwu socjalistycznemu obce jest głoszenie świętoszkostwa i ascetyzmu, nienaturalnego „umartwiania ciała”. W społeczeństwie radzieckim poglądy na seksualność, które były przeciwstawne do dewocji w tej dziedzinie, głosiła Aleksandra Kołłontaj, której często przypisuje się teoria szklanki wody.

</doc>
<doc id="3647320" url="https://pl.wikipedia.org/wiki?curid=3647320" title="Medal za Nienaganną służbę w policji">
Medal za Nienaganną służbę w policji

Medal za Nienaganną Służbę w Policji (ros. "Медаль «За беспорочную службу в полиции»") – rosyjskie odznaczenie cywilne.
Historia.
Odznaczenie zostało ustanowione ukazem cara Aleksandra II z dnia 17 grudnia 1876 roku dla wyróżnienia policjantów i funkcjonariuszy straży pożarnej, którzy wykonywali nienagannie swoje obowiązki. W dniu 20 grudnia 1878 ukazem został rozszerzony statut tego odznaczenia i zgodnie z nim objęto nim wszystkich pracowników placówek podległych policji i straży pożarnej tj. domów sierot, szpitali, szkół, domów starców. 
Po śmierci Aleksandra II, jego następca Mikołaj III od 1891 roku nadawał również ten medal na tych samych zasadach, z tym nadawane medale miały zmieniony rysunek na awersie odznaki. Podobnie kolejny cesarz Mikołaj II, od roku 1894 roku nadawał ten medal, lecz ze zmienionym awersem.
Zasady nadawania.
Odznaczenie było nadawane policjantom, członkom straży pożarnej, urzędnikom policyjnym, pracownikom placówek opiekuńczo-wychowawczych podległych policji, jeżeli przez okres co najmniej 5 lat nienagannie pełnili swoje obowiązki służbowe. Medal ten też nadawano tym osobą, jeżeli odsłużyli co najmniej 10 lat i odchodzili ze służby, a wcześniej takiego medalu nie otrzymali. 
Medal był nadawany od 1878 roku do 1917, nie jest znana liczba nadanych medali, wiadomo jednak, że za panowania Mikołaja II średnio co rok nadawano około 2000 takich medali.
Opis odznaki.
Odznaka medalu jest okrągły krążek o średnicy 33 mm, wykonany ze srebra.
Na awersie odznaczenia nadawanego w latach 1876 – 1881 w środkowej części znajdują się profil z prawej strony Aleksandra II bez insygniów cesarskich. Krawędź krążka jest w postaci wieńca z liści laurowych. 
Na rewersie medalu w środku jest napis "ЗА БЕЗПОРОЧНУЮ СЛУЖБУ ВЪ ПОЛИЦIИ" (pol. Za nienaganna służbę w policji). Krawędzie mają postać wieńca z liści laurowych.
Po 1881 roku na awersie medalu znajdował się profil z prawej strony Aleksandra III bez regali cesarskich, Pozostałe elementy i rewers medalu były identyczne z medalem z 1876 roku. Po koronacji Aleksandra III na cesarza w 1883 roku, awers medalu zmieniono i oprócz profilu Aleksandra wzdłuż krawędzi umieszczono napis "Б. М. АЛЕКСАНДРЪ III ИМПЕРАТОРЪ И САМОД. ВСЕРОСС." (pol. Z bożej łaski Aleksander III cesarz i samowładca Wszechrusi.), pozostałe elementy i rewers nie zostały zmienione.
Kolejny władca Mikołaj II, nadawał również ten medal od 1894 roku z tym, że kolejny raz zmieniono awers medalu, gdzie umieszczono profil z lewej strony Mikołaja II, bez regali cesarskich, a wzdłuż krawędzi umieszczono napis "Б. М. НИКОЛАЙ II ИМПЕРАТОРЪ И САМОДЕРЖЕЦЪ ВСЕРОСС." (pol. Z bożej łaski Mikołaj II cesarz i samowładca Wszechrusi). Pozostałe elementy i rewers odznaczenia pozostały takie same. 
Medal zawieszony był na wstążce orderowej Orderu św. Anny.

</doc>
<doc id="3647323" url="https://pl.wikipedia.org/wiki?curid=3647323" title="Felice Accrocca">
Felice Accrocca

Felice Accrocca (ur. 2 grudnia 1959 w Cori) – włoski duchowny katolicki, arcybiskup Benewentu od 2016.
Życiorys.
12 lipca 1986 otrzymał święcenia kapłańskie i został inkardynowany do diecezji Latina-Terracina-Sezze-Priverno. Pracował głównie jako duszpasterz kilku parafii w Latinie. Pełnił także funkcje m.in. moderatora kurii, sekretarza diecezjalnego synodu, dyrektora szkoły teologicznej, wikariusza biskupiego ds. duszpasterskich oraz duszpasterza seminarzystów. Wykładał także średniowieczną historię Kościoła na Papieskim Uniwersytecie Gregoriańskim.
18 lutego 2016 został mianowany przez papieża Franciszka arcybiskupem metropolitą Benewentu. Sakry udzielił mu 15 maja 2016 biskup Mariano Crociata.

</doc>
<doc id="3647325" url="https://pl.wikipedia.org/wiki?curid=3647325" title="Scream Queens">
Scream Queens



</doc>
<doc id="3647327" url="https://pl.wikipedia.org/wiki?curid=3647327" title="UXF">
UXF

W informatyce, UXF - to skrótowiec dla "UML eXchange Format (w wolnym tłumaczeniu Format Wymiany UML)", patrz Zunifikowany Język Modelowania.
UXF to oparty na XML format wymiany UML - standaryzowanego języka modelowania oprogramowania. UXF to strukturyzowany format opisany w 1998 roku i przeznaczony do kodowania, publikacji, dostępu i wymiany modeli UML.
Nowsze alternatywy to na przykład i ОMG's Diagram Definition.

</doc>
<doc id="3647328" url="https://pl.wikipedia.org/wiki?curid=3647328" title="Międzynarodowy Koszykarski Turniej Akropolu">
Międzynarodowy Koszykarski Turniej Akropolu

Międzynarodowy Koszykarski Turniej Akropolu (gr. Τουρνουά Ακρόπολις) – profesjonalny międzynarodowy turniej koszykarski stworzony w 1986 roku, rozgrywany corocznie w Grecji. W imprezie biorą udział reprezentacje narodowe rozmaitych krajów, reprezentacje akademickie oraz zespoły gwiazd. 
Turniej jest organizowany przez Hellenic Basketball Federation i sponsorowany przez Euro Bank. Nosi nazwę Akropolu ateńskiego.
Jest rozgrywany corocznie latem, z drobnymi wyjątkami od roku jego powstania. Nie rozegrano go w 2012 i 2014 roku, natomiast w 1991 roku odbyła się jego specjalna edycja pod nazwą FIBA Centennial Jubilee.
Reprezentacja Polski wystąpiła do tej pory (2016) dwukrotnie w turnieju (1998, 2003), zdobywając za każdym razem brązowy medal.
Turniej FIBA Centennial Jubilee.
W 1991 roku odbyła się specjalna edycja turnieju pod nazwą FIBA Centennial Jubilee, zorganizowana przez federacje FIBA Europa oraz Hellenic Basketball Federation w ramach obchodów 100-lecia istnienia koszykówki. Nie jest on zaliczony do pozostałych edycji turnieju, ponieważ nie został zorganizowany wyłącznie przez Grecką Federację Koszykówki. W imprezie wzięły udział reprezentacje Francji, Grecji, Włoch, Jugosławii, Hiszpanii oraz ZSRR.

</doc>
<doc id="3647329" url="https://pl.wikipedia.org/wiki?curid=3647329" title="Life in Pieces">
Life in Pieces



</doc>
<doc id="3647330" url="https://pl.wikipedia.org/wiki?curid=3647330" title="Acropolis International Basketball Tournament">
Acropolis International Basketball Tournament



</doc>
<doc id="3647333" url="https://pl.wikipedia.org/wiki?curid=3647333" title="Acropolis of Athens Basketball Tournament">
Acropolis of Athens Basketball Tournament



</doc>
<doc id="3647334" url="https://pl.wikipedia.org/wiki?curid=3647334" title="Acropolis Basketball Cup">
Acropolis Basketball Cup



</doc>
<doc id="3647335" url="https://pl.wikipedia.org/wiki?curid=3647335" title="Sibianor larae">
Sibianor larae

Sibianor larae – gatunek pająka z rodziny skakunowatych.
Gatunek ten został opisany w 2001 roku przez Dimitrija Logunowa. Wcześniej należące doń gatunki błędnie oznaczano jako "Bianor aurocinctus".
Samce tego pająka osiągają od 1,54 do 1,79 mm długości i od 1,16 do 1,44 mm szerokości prosomy oraz od 1,66 do 1,9 mm długości i 1,42 mm szerokości opistosomy. U samic wymiary prosomy to od 1,5 do 1,64 mm długości i od 1,11 do 1,31 mm szerokości, a opistosomy od 1,8 do 2,47 mm długości i od 1,31 do 1,74 mm szerokości. U obu płci opistosoma szara, szczękoczułki brązowe, a karapaks pomarańczowy do czerwonego z ciemnobrązowym rejonem oczu, czarnymi obwódkami wokół oczu i brzegową przepaską z białych łusek. Odnóża pierwszej pary z ciemnobrązowymi udami, rudymi rzepkami, czerwonymi goleniami, żółtymi przedstopiami i brązowawymi stopami. U samic pozostałe nogi żółte. U samca druga para z brązowawymi udami, pomarańczowymi rzepkami i goleniami oraz żółtymi przedstopiami i stopami. Pozostałe jego nogi żółte do pomarańczowych. Charakterystyczne dla samców są proporcje tegulum, zaś dla samic powiększenie i pogrubienie pierwszej pętli przewodu inseminacyjnego.
Gatunek o rozsiedleniu eurosyberyjskim. Rozprzestrzeniony od Skandynawii, Finlandii i Estonii, przez Ural i Syberię po Sachalin.

</doc>
<doc id="3647336" url="https://pl.wikipedia.org/wiki?curid=3647336" title="Izudin Dervić">
Izudin Dervić

Izudin Dervić (ur. 22 lutego 1963 w Banja Luce) – islandzki piłkarz pochodzenia bośniackiego występujący na pozycji obrońcy. Trener piłkarski.
Kariera klubowa.
Przed przybyciem na Islandię, Dervić występował w Olimpiji Lublana. Następnie grał w Selfoss, Hafnarfjarðar, a w 1992 roku trafił do Valura. W tym samym roku zdobył z nim Puchar Islandii. W 1993 roku przeszedł do zespołu Reykjavíkur. W następnych latach (1994, 1995) dwukrotnie wygrał z nim rozgrywki Pucharu Islandii.
W 1996 roku odszedł do Leifturu, gdzie występował przez dwa sezony. Potem grał jeszcze w klubach Þróttur, Valur, Barðaströnd oraz Haukar, który był jego ostatnim klubem w karierze.
Kariera reprezentacyjna.
W reprezentacji Islandii Dervić zadebiutował 2 czerwca 1993 w zremisowanym 1:1 meczu eliminacji Mistrzostw Świata 1994 z Rosją. W latach 1993-1995 w drużynie narodowej rozegrał łącznie 14 spotkań.

</doc>
<doc id="3647337" url="https://pl.wikipedia.org/wiki?curid=3647337" title="Postępowanie dyscyplinarne">
Postępowanie dyscyplinarne

Postępowanie dyscyplinarne – ustawowo uregulowany tryb postępowania w przypadku stwierdzenia naruszenia przez członka grupy zawodowej lub innej obowiązków, etyki służbowej lub zawodowej lub wynikającej np. ze statusu studenta, doktoranta lub nauczyciela akademickiego.
Odpowiedzialności dyscyplinarnej podlegają osoby wykonujące zawód lub należące do grup, od których wymaga się szczególnej staranności w wykonywaniu swoich obowiązków i szczególnej nieskazitelności charakteru. Występuje obok a nie zamiast postępowania karnego.
Postępowanie dyscyplinarne nie jest uregulowane w jednym akcie prawnym analogicznie do postępowania karnego w Kodeksie postępowania karnego, lecz jest regulowane oddzielnie w ustawach dotyczących poszczególnych grup zawodowych i innych.
Cechą wspólną prawie wszystkich rodzajów postępowań dyscyplinarnych jest to, że w sprawach nieuregulowanych przepisami dotyczącymi postępowania dyscyplinarnego w danej ustawie często stosuje się odwołania do przepisów Kodeksu postępowania karnego. Ponadto podobny jest również katalog kar dyscyplinarnych.
Postępowanie dyscyplinarne toczy się przed organami dyscyplinarnymi będącymi elementem samorządu zawodowego, władz uczelnianych bądź przed przełożonymi: komisją dyscyplinarną, sądem dyscyplinarnym lub przełożonym dyscyplinarnym.
Od prawomocnego orzeczenia dyscyplinarnego w drugiej instancji przysługuje, zależnie od danej ustawy, skarga do właściwego sądu administracyjnego lub kasacja do Sądu Najwyższego.
Grupy zawodowe i inne podlegające postępowaniu dyscyplinarnemu.
Wykonujący zawód regulowany i inni podlegają postępowaniu dyscyplinarnemu według zasad określonych we właściwych ustawach regulujących ich sytuację prawną. Są to m.in.:
Pozaustawowe postępowanie dyscyplinarne.
Poza ustawowo uregulowanym postępowaniem dyscyplinarnym występują również formy podobne, regulujące odpowiedzialność za naruszenie zasad przynależności do danej grupy. Od ustawowych regulacji różni je to, że skuteczność takiego postępowania jest ograniczona do struktur danej grupy np. brak możliwości odebrania prawa do wykonywania zawodu. Przykładem takiej formy jest postępowanie przed sądem koleżeńskim w stowarzyszeniach.

</doc>
<doc id="3647339" url="https://pl.wikipedia.org/wiki?curid=3647339" title="Radosław Kotarski">
Radosław Kotarski

Radosław Jerzy Kotarski (ur. 9 stycznia 1986 w Zielonej Górze) – polski dziennikarz, przedsiębiorca, twórca kanału "Polimaty" w serwisie YouTube, w którym prezentuje treści edukacyjne. Prowadzący i reżyser programu "Podróże z historią" tworzonego dla TVP2, współzałożyciel sieci partnerskiej LifeTube, właściciel wydawnictwa Altenberg.
Życiorys.
Ukończył V Liceum Ogólnokształcące im. Krzysztofa Kieślowskiego w Zielonej Górze. W latach 2005–2010 studiował prawo na Uniwersytecie Jagiellońskim. W latach 2011–2013 prowadził przedsiębiorstwo importujące towary z Chin, głównie materiały reklamowe: smycze i breloczki. W latach 2013–2014 studiował historię na Uniwersytecie Warszawskim.
Projekty telewizyjne.
W 2011 w Krakowie, prowadził popularnonaukowe wykłady pt. "Polimaty". Początkowo wykorzystywane w tym celu materiały wideo miały być formą promocji wykładów, lecz po emisji pierwszego odcinka stały się główną formą działalności. Kontynuacją takiej formy prowadzenia wykładów był założony kanał na YouTube pod tym samym tytułem. W 2013 współpracował z programem TVP2 "Pytanie na śniadanie", w którym popularyzował wiedzę oraz przeprowadzał eksperymenty naukowe. Od września 2013 był stałym ekspertem w dziedzinie historii w programie "Świat się kręci" w TVP1. Od lutego do maja 2014 był współprowadzącym teleturnieju "Tylko Ty!" emitowanego w TVP2.
W kwietniu 2014 ukazał się pełny sezon jego autorskiego programu popularnonaukowego "Tajemnice historii" emitowany w stacji Fokus TV. W 2015 roku TVP2 zaproponowała mu stworzenie autorskiego programu podróżniczo-historycznego. W październiku 2015 miał premierę pierwszy odcinek serii "Podróże z historią", która pokazuje wybrane historyczne obiekty w Polsce i opowiada o życiu ludzi w dawnych epokach. Pod koniec 2015 roku TVP2 zamówiła dodatkowe odcinki, a w lutym 2016 dyrekcja TVP2 podjęła decyzję o zamówieniu drugiej serii programu "Podróże z historią". We wrześniu 2016 premierę miała trzecia seria programu "Podróże z historią", 8 kwietnia 2017 – czwarta, a 9 września 2017 – piąta.
We wrześniu 2014 rozpoczął współpracę reklamową z Bankiem Millennium. Jest twarzą kampanii banku oraz tworzy krótkie filmy edukacyjne na temat finansów – "Millematy".
Projekty w sieci.
W sierpniu 2012 założył na kanale YouTube program internetowy "Polimaty". Jego pierwszy odcinek pt. "Dama z gronostajem" do 2019 doczekał się ponad 490 tys. odsłon. W odcinkach serii "Polimaty" porusza głównie zagadnienia związane z historią, językoznawstwem, biologią, psychologią, sztuką i medycyną. Kanał "Polimaty" został wyświetlony w serwisie YouTube ponad 73 mln razy i posiada ponad 600 tys. stałych subskrybentów. Od 17. odcinka wprowadził dodatkową serię "Polimaty Plus", w którym odpowiada na pytania widzów.
W 2013, wraz z Barbarą Sołtysińską, został współzałożycielem sieci partnerskiej LifeTube skupiającej twórców materiałów na YouTube.
W 2021 stworzył razem z Dawidem Podsiadło "Podsiadło Kotarski Podcast", w którym w humorystyczny sposób zahaczają o tematykę popkultury i aktualnych wydarzeń.
Życie prywatne.
Jest synem Jerzego Kotarskiego (ur. 1960), w latach 2014–2016 prezesa klubu Stelmet Zielona Góra i jego żony Krystyny (ur. 1962), nauczycielki.
Ma brata Andrzeja. Od 2014 żonaty z Nataszą, z którą współpracuje przy tworzeniu materiałów wideo. Ma syna, Borysa (ur. 2016).

</doc>
<doc id="3647340" url="https://pl.wikipedia.org/wiki?curid=3647340" title="Antoni Szypuła">
Antoni Szypuła

Antoni Szypuła (ur. 5 października 1928 w Sołonce, zm. 12 lutego 2003 w Sanoku) – polski duchowny rzymskokatolicki.
Życiorys.
Urodził się 5 października 1928 w Sołonce. Kształcił się w seminarium duchownym. Ukończył studia na Wydziale Teologicznym na Katolickim Uniwersytecie Lubelskim. Sakrament święceń kapłańskich otrzymał w 1973. Posługiwał jako wikariusz w parafiach, w tym w Medyni Głogowskiej oraz rodzinnej Sołonce, gdzie na początku lat 70. zainicjował budowę kościoła. Przez sześć lat pracował jako katecheta w Lesku. 1 września 1976 objął stanowisko proboszcza Parafii Narodzenia Najświętszej Maryi Panny w dzielnicy Dąbrówka miasta Sanoka i pełnił ją do 2002. Był budowniczym kościoła pod tym samym wezwaniem. Został autorem kroniki parafialnej. Był także twórcą kościoła filialnego w Czerteżu. Publikował prace z zakresu historii regionalnej kościoła.
Za swoje zasługi został odznaczony Medalem „Zasłużony Budowniczy Kościołów Diecezji Przemyskiej” i dyplomem nadania medalu zasługi przy wznoszeniu domów bożych przez bp. Ignacego Tokarczuka oraz 14 lipca 1983 został zaliczony w poczet Kapelanów Ojca Świętego aktem nominacyjnym Sekretariatu Stanu Stolicy Apostolskiej.
Zmarł 12 lutego 2003 i został pochowany na cmentarzu przy kościele Narodzenia Najświętszej Maryi Panny w Sanoku.
Jego dwaj bracia, w tym Apolinary, byli oficerami Wojska Polskiego przed 1939 oraz Armii Krajowej podczas II wojny światowej.
Upamiętnienie.
Na terenie Sanoka w dzielnicy Dąbrówka została nazwana ulica imieniem ks. Antoniego Szypuły.
W dziesiątą rocznicę śmierci księdza, 12 lutego 2013 w kościele Narodzenia Najświętszej Maryi Panny w Sanoku zostało ustanowione epitafium ks. Antoniego Szypuły. Inskrypcja głosi: "D.O.M. Księdzu Prałatowi Antoniemu Szypuła ur. 5 X 1928 Sołonka k. Rzeszowa, zm. 12 II 2003 Sanok. Proboszczowi parafii w latach 1976-2002. Budowniczemu kościoła parafialnego i filialnego w Czerteżu. W 10 rocznicę śmierci wdzięczni parafianie. Sanok 12.02.2013."

</doc>
<doc id="3647342" url="https://pl.wikipedia.org/wiki?curid=3647342" title="Ólafur Adolfsson">
Ólafur Adolfsson

Ólafur Adolfsson (ur. 18 października 1967) – islandzki piłkarz występujący na pozycji obrońcy.
Kariera klubowa.
Ólafur karierę rozpoczynał w zespole UMF Tindastóll. W 1991 roku przeszedł do Akraness. Występował tam do roku 1997 i w tym czasie zdobył z zespołem pięć mistrzostw Islandii (1992, 1993, 1994, 1995, 1996), dwa Puchary Islandii (1993, 1996) oraz dwa Superpuchary Islandii (1994, 1995). W 1998 roku wrócił do Tindastóll. Spędził tam jeden sezon. Potem ponownie grał w ÍA. Występował także w drużynach Hafnarfjarðar oraz Víkingur Reykjavík, gdzie w 2002 roku zakończył karierę.
Kariera reprezentacyjna.
W reprezentacji Islandii Ólafur zadebiutował 24 kwietnia 1994 w wygranym 2:1 towarzyskim meczu ze Stanami Zjednoczonymi. 14 sierpnia 1996 w wygranym 2:1 towarzyskim pojedynku z Maltą strzelił swojego jedynego gola w kadrze. W latach 1994-1997 w drużynie narodowej rozegrał 21 spotkań.

</doc>
<doc id="3647346" url="https://pl.wikipedia.org/wiki?curid=3647346" title="Młynarz (zawód)">
Młynarz (zawód)



</doc>
<doc id="3647348" url="https://pl.wikipedia.org/wiki?curid=3647348" title="Sibianor aurocinctus">
Sibianor aurocinctus

Sibianor aurocinctus – gatunek pająka z rodziny skakunowatych.
Gatunek ten został opisany w 1865 roku przez G. H. Emila Ohlerta jako "Heliophanus aurocinctus". W nowym rodzaju "Sibianor" umieszczony został w 2001 roku przez Dimitrija Łogunowa jako jego gatunek typowy.
Samce tego pająka osiągają 1,5 mm długości i 1,1 mm szerokości prosomy oraz 1,58 mm długości i 1,1 mm szerokości opistosomy. U samic wymiary prosomy to od 1,6 mm długości i od 1,26 mm szerokości, a opistosomy 2,25 mm długości i 1,53 mm szerokości. Ubarwienie podobne u obu płci. Na rdzawym, szagrynowanym karapaksie rzadkie, białe łuski i czarne okolice oczu. Opistosoma i kądziołki przędne szarobrązowe. Szczękoczułki, warga dolna i sternum żółtobrązowe. Przednie odnóża rdzawe z czerwonymi goleniami, pozostałe żółtobrązowe z ciemniejszymi udami. Samiec wyróżnia się kształtem tegulum i położeniem jego gałeczki. Samica słabo odróżnialna od "S. nigriculus".
Gatunek o subborealnym rozsiedleniu eurosyberyjskim. Rozprzestrzeniony od Anglii i Francji, przez Europę Środkową i Ural Południowy po Zabajkale na wschodzie. Znany również z Polski

</doc>
<doc id="3647352" url="https://pl.wikipedia.org/wiki?curid=3647352" title="Ksutos">
Ksutos

Ksutos (gr. ) – syn nimfy Orseis i Hellena, mitycznego protoplasty Greków. 
Hellen władał w okolicy gdzie osiedlili się po potopie Deukalion i Pyrra. Następcą jego był Eol. Pozostali synowie Hellena opuścili kraj i osiedlili się w innych krainach Grecji. Ksutos przybył do Attyki, gdzie poślubił córkę króla Erechteusa, Kreusę; synowie ich, Аchajos i Ion, mieli być protoplastami Achajów i Jonów.

</doc>
<doc id="3647360" url="https://pl.wikipedia.org/wiki?curid=3647360" title="Cerkiew św. Mikołaja w Moskwie (Moskworieczje-Saburowo)">
Cerkiew św. Mikołaja w Moskwie (Moskworieczje-Saburowo)

Cerkiew św. Mikołaja – prawosławna cerkiew w Moskwie, w rejonie Moskworieczje-Saburowo, w dawnej wsi Saburowo, w dekanacie św. Daniela Słupnika eparchii moskiewskiej miejskiej Rosyjskiego Kościoła Prawosławnego.
Historia.
Pierwsze cerkiew św. Mikołaja w dawnej wsi Saburowo została zbudowana w 1592 lub 1595 dzięki staraniom miejscowego chłopa Iłłariona Andriejewa. Była to budowla drewniana. W 1710 na jej miejscu wzniesiono niewielką cerkiew murowaną. Podczas inwazji francuskiej na Rosję w 1812 budowla została okradziona przez francuskich żołnierzy. Z jej wyposażenia przetrwał jedynie ikonostas i drewniana ikona św. Eliasza. W kolejnych latach cerkiew odrestaurowano. W 1822 do miejscowej parafii należało ok. 700 wiernych.
W 1861 XVIII-wieczna świątynia została rozebrana. Z fundacji kupieckiej rodziny Tarasowów na jej miejscu wzniesiono nową, murowaną świątynię z cegły (z dekoracyjnym detalem oraz fundamentami z białego kamienia), z obszernym przedsionkiem, dwiema niewielkimi cebulastymi kopułkami i trójkondygnacyjną dzwonnicą, na której zawieszono sześć dzwonów. Wewnątrz obiektu wykonano freski. W cerkwi znalazły się trzy ołtarze: główny św. Mikołaja oraz boczne św. Eliasza i Iwerskiej Ikony Matki Bożej.
Cerkiew nie została zamknięta po rewolucji październikowej, parafii skonfiskowano jedynie dom, w którym dotąd zamieszkiwało duchowieństwo. W 1939, pod pretekstem „względów obronnych”, obiekt odebrano Kościołowi prawosławnemu. Następnie rozebrane zostały trzy górne kondygnacje cerkiewnej dzwonnicy oraz obie kopuły. Już na początku lat 90. XX wieku rozebrano także boczny ołtarz św. Eliasza.
W 1991 Rosyjski Kościół Prawosławny odzyskał obiekt i było możliwe przywrócenie go do użytku liturgicznego, zaś trzy lata później odbudowano zniszczony ołtarz boczny.

</doc>
<doc id="3647376" url="https://pl.wikipedia.org/wiki?curid=3647376" title="Þorvaldur Örlygsson">
Þorvaldur Örlygsson

Þorvaldur Örlygsson (ur. 2 sierpnia 1966 w Odense) – islandzki piłkarz występujący na pozycji pomocnika. Trener klubu HK.
Kariera klubowa.
Þorvaldur karierę rozpoczynał w 1984 roku w zespole Akureyrar. Po sezonie 1988 został wypożyczony do niemieckiego TuS Paderborn-Neuhaus z Oberligi Westfalen. Przed sezonem 1989 wrócił jednak do KA. W grudniu 1989 roku za 175 tysięcy funtów został sprzedany do angielskiego Nottingham Forest z Division One. W 1991 roku przebywał na wypożyczeniu w islandzkim Fram. Potem wrócił do Nottingham, a od 1992 roku występował z nim w nowo utworzonej Premier League.
W 1993 roku Þorvaldur odszedł do Stoke City z Division One. Występował tam przez dwa lata, a potem przeniósł się do innego zespołu Division One, Oldham Athletic. W 1997 roku spadł z nim do Division Two. W 2000 roku wrócił do islandzkiego KA, gdzie został grającym trenerem. W 2003 roku zakończył karierę piłkarską i pozostał w klubie jako trener.
Kariera reprezentacyjna.
W reprezentacji Islandii Þorvaldur zadebiutował 28 października 1987 w przegranym 0:2 meczu eliminacji Mistrzostw Europy 1988 ze Związkiem Radzieckim. 25 września 1991 w wygranym 2:0 pojedynku eliminacji Mistrzostw Europy 1992 z Hiszpanią strzelił swojego pierwszego gola w kadrze. W latach 1987-1995 w drużynie narodowej rozegrał 34 spotkania i zdobył 7 bramek.

</doc>
<doc id="3647379" url="https://pl.wikipedia.org/wiki?curid=3647379" title="Mário Cardoso">
Mário Cardoso

Mário Manuel Cardoso de Araújo, lepiej znany jako Mário Cardoso (ur. 24 stycznia 1950 w Lizbonie) – portugalski aktor telewizyjny i filmowy, występujący w brazylijskich telenowelach, także aktor i reżyser dubbingu.
Życiorys.
Wczesne lata.
Ukończył psychologię na Universidade Gama Filho (UGF) w Rio de Janeiro i przez pewien czas pracował jako psycholog. 
Kariera.
Dorabiał jako model. W 1975 roku debiutował w telenoweli Rede Globo "Wspinaczka" ("Escalada"). Rok potem zagrał postać Henrique, brata Malwiny, która stara się kilkakrotnie pomóc Isaurze (Lucélia Santos) w telenoweli Rede Globo "Niewolnica Isaura" ("Escrava Isaura", 1976). Następnie występował w innych telenowelach, miniserialach i zajął się także dubbingiem.

</doc>
<doc id="3647380" url="https://pl.wikipedia.org/wiki?curid=3647380" title="Medal na Pamiątkę Poświęcenia Soboru Izaakowskiego">
Medal na Pamiątkę Poświęcenia Soboru Izaakowskiego

Medal na Pamiątkę Poświęcenia Soboru Izaakowskiego (ros. "Медаль «В память освящения Исаакиевского собора»") – rosyjskie odznaczenie cywilne.
Historia.
Odznaczenie zostało ustanowione ukazem cara Aleksandra II w 1858 roku z okazji poświęcenia Soboru Izaakowskiego w Sankt Petersburgu, który był budowany w latach 1819 – 1858, dla wyróżnienia budowniczych tego soboru, największego soboru w ówczesnej Rosji.
Medal miał trzy odmiany, różniące się materiałem z którego zostały wykonane: srebrna, złota i złota z brylantami, przy czym tych ostatnich było tylko kilka (znane są nazwiska jednej osoby, która otrzymała taki medal, był nim architekt August de Monferrand).
Zasady nadawania.
Odznaczenie było nadawane osobom, które zasłużyły się w trakcie budowy soboru w latach 1819 – 1858, byli to zarówno robotnicy, rzemieślnicy zatrudnieni przy budowie, jak również architekci, urzędnicy, którzy wykonywali czynności związane z jego budową. Medal nadawany był w trzech wersjach: srebrnej – dla szeregowych robotników, rzemieślników, niższych urzędników i majstrów, złote – dla wyższych urzędników, architektów, nadzorców budowy, a złoty z diamentami – dla najważniejszych urzędników dworu cesarskiego i głównych architektów, ten medal wręczał osobiście cesarz.
Medal został wybity w 100 egzemplarzach, z tego 50 było srebrnych i 50 złotych, także dodatkowo jeszcze kilka złotych z diamentami.
Opis odznaki.
Odznaką medalu jest okrągły krążek o średnicy 33 mm, wykonany ze srebra i złota.
Na awersie odznaczenia znajdują się profil z lewej strony Aleksandra II bez insygniów cesarskich. Wzdłuż krawędzi jest napis w języku rosyjskim "АЛЕКСАНДРЪ II ИМПЕРАТОР И САМОДЕРЖЕЦЪ ВСЕРОСС" (pol. Aleksander II cesarz i samowładca Wszechrusi), a pod profilem w dolnej części "БЛАГОДАРЮ" (pol. Dziękuję). Pod profilem cesarza jest napis "И. ЧУКМ. Р." (co jest skrótem od Иван Чукмасов резал – pol. Iwan Czykmasow grawerował) – który określa rytownika, który wykonał odznakę medalu.
Na rewersie medalu w środku części jest rysunek przedstawiający Sobór Izaakowski w Petersburgu, nad nim wzdłuż krawędzi napis "СОБОРЪ СВ. ИСААКИЯ ДАЛМАТСКОГО" (pol. Sobór św. Izaaka Dalmatyńskiego). Pod rysunkiem soboru znajduje się kolejny napis "ЗАЛОЖЕНЪ 1819 г. ОСВЯЩЕНЪ 1858 г." (pol. Rozpoczęty 1819 r. Poświęcony 1858 r.). 
Napisy zostały wykonane przy zastosowaniu liternictwa alfabetu najstarszej wersji cyrylicy, który nie był już używany.
Medal zawieszony był na wstążce orderowej Orderu św. Aleksandra Newskiego – medale srebrne i Orderu św. Andrzeja – medale złote i złote z diamentami.

</doc>
<doc id="3647383" url="https://pl.wikipedia.org/wiki?curid=3647383" title="Zespół Szkół Łączności im. Mikołaja Kopernika w Poznaniu">
Zespół Szkół Łączności im. Mikołaja Kopernika w Poznaniu

Zespół Szkół Łączności im. Mikołaja Kopernika w Poznaniu – zespół szkół obejmujący Technikum Łączności (z uwzględnieniem klas włączonego Gimnazjum nr 4, Branżową Szkołę I Stopnia nr 34 i Szkołę Policealną nr 34 dla Dorosłych).
Szkoła powstała w 1946 roku jako Państwowe Gimnazjum i Liceum Telekomunikacyjne. Początkowo jej siedzibą był obecny gmach Poczty Polskiej przy ul. gen. Kościuszki 77, natomiast od 1967 roku do dziś mieści się przy ul. Przełajowej 4. Od 1997 roku dyrektorem Zespołu Szkół Łączności jest mgr inż. Jerzy Małecki, a jego zastępcami – mgr Magdalena Jurczyk-Maciuszonek (wicedyrektor ds. wychowawczych), mgr Jacek Gołuch (wicedyrektor ds. dydaktycznych), mgr inż. Andrzej Grześkowiak (wicedyrektor ds. zawodowych), mgr Marek Rychlewski (kierownik laboratorium).
Od 20 listopada 1964 r. patronem szkoły jest Mikołaj Kopernik. Dzień patrona ZSŁ obchodzony jest 21 maja.
Charakterystyka szkoły.
Zespół Szkół Łączności od początku kształci swych wychowanków w zawodach związanych z telekomunikacją, informatyką i elektroniką. Współczesne specjalności, takie jak technik informatyk, technik elektronik, technik teleinformatyk, technik programista czy fototechnik pojawiły się stopniowo wraz z rozwojem technologicznym.
Technikum Łączności należy do najlepszych szkół średnich w kraju. W rankingu Perspektyw z roku 2016 Technikum Łączności utrzymało złotą tarczę stanowiącą o wykształceniu gwarantującym późniejszą edukację bądź pracę w zawodzie.
W 2014 roku szkoła zajęła we wspomnianym rankingu 12. miejscu w skali kraju oraz 2. miejsce w województwie wielkopolskim.
Gimnazjum włączone do Zespołu Szkół Łączności powstało w 1999 roku. Pierwszy rocznik liczył 64 uczniów. Opiekę nad gimnazjum pełniła wicedyrektor Maria Rybicka. Od początku w gimnazjum panowała dyscyplina dotycząca ubioru i identyfikatorów.
Zespół Szkół Łączności mieści się obecnie w budynku, którego budowa rozpoczęła się wmurowaniem kamienia węgielnego 10 października 1963 roku. W głównym gmachu znajduje się część administracyjna, sale lekcyjne oraz studio nagraniowe. W drugiej części natomiast mieszczą się pracownie zawodowe, Muzeum Unitry oraz Szkolne Centrum Edukacji Medialnej (biblioteka). Szkoła dysponuje salą konferencyjną oraz salą gimnastyczną.
Wszystkie sale lekcyjne posiadają sprzęt audiowizualny, a w wybranych salach zamontowane są także tablice interaktywne, przy pomocy których prowadzone są zajęcia wprowadzające innowacje technologiczne z użyciem tabletów.
Historia szkoły.
Budynek.
Budynek przy ul. Przełajowej 4, w którym obecnie znajduje się Zespół Szkół Łączności, był budowany w latach 1963–1967. Wcześniej Technikum mieściło się w budynku Poczty Polskiej przy ul. gen. Kościuszki 77. "Początki, niezwykle trudne, były typowe dla tego pionierskiego okresu. Zajęcia teoretyczne odbywały się w zaadaptowanych na ten cel pomieszczeniach biurowych gmachu D.O.P.iT. przy ul. Kościuszki 77. Zajęcia praktyczne obejmujące w pierwszym roku nauki program stolarstwa, kowalstwa, spawania i obróbki skrawaniem, odbywały się w przeznaczonym na ten cel baraku przy ul. Palacza".
Inne informacje.
Prócz działalności dydaktycznej szkoła realizuje wiele projektów o charakterze wychowawczym (m.in. „Szkoła wolna od przemocy i narkotyków”, „Bezpieczny Internet”), charytatywnym (np. „Świąteczny dar serca”, „Maraton pisania listów Amnesty International”), a także współpracuje z lokalnymi organizacjami i instytucjami, takimi jak: Komenda Wojewódzka Policji, Straż Miejska, Głos Wielkopolski, Rada Osiedla Winogrady i in.
W ZSŁ funkcjonuje Samorząd Uczniowski Gimnazjum oraz Samorząd Uczniowski Technikum. Obydwie instytucje są inicjatorami wielu akcji i imprez; w 2015 roku Samorząd Technikum zorganizował pierwszą Debatę Samorządów Uczniowskich.

</doc>
<doc id="3647384" url="https://pl.wikipedia.org/wiki?curid=3647384" title="Sibianor">
Sibianor

Sibianor – rodzaj pająka z rodziny skakunowatych.
Rodzaj ten został opisany w 2001 roku przez Dimitrija Łogunowa, który jego gatunkiem typowym wyznaczył "Heliophanus aurocinctus".
Należą tu małe pająki o ciele długości od 2,4 do 4,7 mm. Obie płcie zbudowane podobnie, jednak samiec ma na opistosomie podłużną tarczkę grzbietową i małą brzuszną, naprzeciwko kądziołków. Powierzchnia raczej wysokiego karapaksu jest szagrynowana (połączenie punktowania i siateczkowania) i często z rzadka pokryta białymi, przylegającymi, liściokształtnymi łuseczkami. Oczy ustawione są w trzech rządkach. Nadustek jest poziomy i niski. Szczęki mają kształt kanciasty, warga dolna prawie trójkątny, a sternum wydłużony, owalny, z prostą bądź prawie prostą przednią krawędzią. Pierwsza para odnóży jest dłuższa i większa od innych, jej uda są mniej lub więcej nabrzamiałe. Na udach, goleniach i rzepkach tej pary występują czarne, łuseczkowate szczecinki, przy czym u samic często grzbietowego rzędu tych szczecinek na goleniach. Nogogłaszczki samca z charakterystyczną gałeczkowatą strukturą na tegulum. Płytka płciowa samicy ślepo zakończoną kieszonką środkową. Otwór kopulacyjny ukryty poniżej walw przedsionkowych. Spermateki w ustawieniu dwukomorowym, a pierwotne i wtórne zbiorniczki zwykle zlane ze sobą.
Rodzaj znany z Palearktyki, Nearktyki i krainy afrotropikalnej. W Polsce występuje "S. aurocinctus".
Należą tu następujące gatunki:

</doc>
<doc id="3647385" url="https://pl.wikipedia.org/wiki?curid=3647385" title="Mielona papryka">
Mielona papryka



</doc>
<doc id="3647386" url="https://pl.wikipedia.org/wiki?curid=3647386" title="Papryka mielona">
Papryka mielona



</doc>
<doc id="3647387" url="https://pl.wikipedia.org/wiki?curid=3647387" title="Dulce García">
Dulce García

Dulce García (ur. 2 lipca 1965 w Puerto Padre, zm. we wrześniu 2019) – kubańska lekkoatletka specjalizująca się w rzucie oszczepem. Medalistka mistrzostw ibero-amerykańskich. Jej rekordem życiowym w rzucie oszczepem jest wynik 67,90m osiągnięty w 1986.

</doc>
<doc id="3647389" url="https://pl.wikipedia.org/wiki?curid=3647389" title="Hejnał Starogardu Gdańskiego">
Hejnał Starogardu Gdańskiego

Znany jako Królewskie Miasto Starogard Gdański ma swój hejnał już od 1993 r. Jest on odtwarzany z pokazanego na zdjęciu ratusza w centrum kwadratowego rynku.
Hejnał można usłyszeć codziennie w południe. Po półminutowej przerwie hejnał brzmi ponownie, ale ciszej, gdyż dobiega on z innego budynku - Urzędu Miasta przy ul. Gdańskiej 6.
Kompozytorem hejnału jest Zygmunt Karbowski. Hejnał ów został przyjęty uchwałą Rady Miasta w 1993 roku. Odtwarzany jest z ratusza, w którym zainstalowane jest odpowiednie urządzenie elektroniczne. Wybija ono dwunastoma taktami godzinę południową, a następnie wygrywa melodię starogardzkiego hejnału.

</doc>
<doc id="3647391" url="https://pl.wikipedia.org/wiki?curid=3647391" title="Michaił Matkowski">
Michaił Matkowski

Michaił Aleksiejewicz Matkowski ros. Михаил Алексеевич Матковский (ur. 1903 w Sankt Petersburgu, zm. 1968 we wsi Mago, w Kraju Chabarowskim) – rosyjski inżynier i polityk, działacz białej emigracji rosyjskiej, jeden z założycieli Rosyjskiej Partii Faszystowskiej.
Życiorys.
Był synem Aleksieja Filippowicza Matkowskiego, generała armii carskiej, który walczył przeciwko bolszewików i w czerwcu 1920 został przez nich rozstrzelany. W 1913 rozpoczął naukę w Petersburskim Korpusie Kadetów. Naukę kontynuował w szkole kadetów w Omsku, od 1919 w Tomsku, a w 1921 we Władywostoku. Po otrzymaniu informacji o śmierci ojca wraz z matką i dwoma braćmi wyemigrował do Harbinu. Tam też rozpoczął studia prawnicze, ale wkrótce je przerwał i podjął studia w miejscowym Instytucie Politechnicznym. Studia ukończył w 1929.
W Harbinie pracował jako nauczyciel w szkole technicznej, a następnie jako inżynier w przedsiębiorstwie budowlanym, pracował także przy budowie Kolei Wschodniochińskiej. W Harbinie związał się ze środowiskiem białej emigracji rosyjskiej, był asystentem gen. Lwa Wasiliewskiego. Należał do założycieli Rosyjskiej Partii Faszystowskiej.
W 1945, kiedy Harbin został zajęty przez Armię Czerwoną, Matkowski zdecydował się na współpracę z radzieckimi organami bezpieczeństwa. W 1946 zeznawał jako świadek w procesie tokijskim, w którym sądzono japońskich zbrodniarzy wojennych. W tym samym roku stanął przed sądem radzieckim i został skazany na 25 lat więzienia. W 1958 został zwolniony i zrehabilitowany. Zamieszkał w Chabarowsku, gdzie kontynuował współpracę z organami bezpieczeństwa. Pod koniec życia zamieszkał we wsi Mago, gdzie pracował w firmie Eksportles.
Życie prywatne.
Po raz pierwszy ożenił się w 1930 z Agrippiną Georgijewną Smirnową. W tym samym roku przyszła na świat jego córka Tatiana. Po śmierci pierwszej żony ożenił się z Zoją Kiriłłowną. Zmarł w 1968 z powodu raka wątroby.

</doc>
<doc id="3647393" url="https://pl.wikipedia.org/wiki?curid=3647393" title="1889 w muzyce">
1889 w muzyce



</doc>
<doc id="3647413" url="https://pl.wikipedia.org/wiki?curid=3647413" title="Edward Rużyłło">
Edward Rużyłło

Edward Emil Rużyłło (ur. 13 października 1909 w Kościaszynie, zm. 16 lutego 2009 w Warszawie) – polski lekarz internista i gastrolog, nauczyciel akademicki, profesor nauk medycznych, współtwórca systemu kształcenia podyplomowego lekarzy w Polsce.
Życiorys.
W 1929 został przyjęty do Szkoły Podchorążych Sanitarnych w Warszawie. Naukę w szkole podchorążych łączył ze studiami na Wydziale Lekarskim Uniwersytetu Warszawskiego. W okresie studiów brał czynny udział w tworzeniu i działalności Koła Medyków, skupiającej się przede wszystkim na akcji samopomocowej. 25 maja 1935 Prezydent RP mianował go na stopień podporucznika ze starszeństwem z 1 kwietnia 1935 i 2. lokatą w korpusie oficerów sanitarnych, a minister spraw wojskowych wcielił do Centrum Wyszkolenia Sanitarnego na staż szpitalny. Na stopień porucznika został mianowany ze starszeństwem z 19 marca 1938 i 6. lokatą w korpusie oficerów zdrowia, grupa lekarzy. W marcu 1939 był słuchaczem Akademii Wychowania Fizycznego Józefa Piłsudskiego w Warszawie.
W kampanii wrześniowej 1939 walczył, jako dowódca plutonu 13 kompanii sanitarnej 24 Dywizji Piechoty. Następnie z Węgier przedostał się do Francji i w końcu do Szkocji, gdzie dołączył do Polskich Siłach Zbrojnych i pracował m.in. w Polskim Wydziale Lekarskim Uniwersytetu w Edynburgu. Służył w 1 Samodzielnej Brygadzie Spadochronowej oraz w 1 Dywizji Pancernej.
Po wojnie wrócił do Polski. W 1946 podjął pracę w I Klinice, a następnie II Klinice Chorób Wewnętrznych w Szpitalu Dzieciątka Jezus w Warszawie. W 1951 uzyskał stopień doktora nauk medycznych i w 1954 stopień docenta. W 1963 otrzymał tytuł profesora nadzwyczajnego, a w 1980 tytuł profesora zwyczajnego. W 2000 otrzymał tytuł doktora honoris causa Albert Schweitzer World Academy of Medicine.
Od 1958 do emerytury w 1980, związany ze Studium Doskonalenia Lekarzy Akademii Medycznej w Warszawie, które w 1971 zostało przekształcone w Centrum Medyczne Kształcenia Podyplomowego. W okresie od 1962 do 1974 pełnił funkcję dyrektora tej placówki, kładąc wielkie zasługi na polu tworzenia nowoczesnego systemu kształcenia podyplomowego lekarzy w Polsce. W latach 1958–1970 kierownik II Kliniki Chorób Wewnętrznych, następnie w latach 1970–1980 kierownik Kliniki Gastroenterologii i Przemiany Materii Centrum Medycznego Kształcenia Podyplomowego.
W latach 1955–1963 pełnił funkcję konsultanta krajowego w zakresie chorób wewnętrznych. Ekspert Światowej Organizacji Zdrowia w zakresie szkolenia podyplomowego lekarzy. W okresie od 1980 do 1983 był doradcą Ministra Zdrowia Kuwejtu odpowiedzialnym za zorganizowanie systemu kształcenia podyplomowego lekarzy w tym kraju.
Członek wielu polskich towarzystw naukowych, w tym m.in. Towarzystwa Naukowego Warszawskiego, Polskiego Towarzystwa Reumatologicznego, Polskiego Towarzystwa Endokrynologicznego, Towarzystwa Internistów Polskich, a także członek honorowy Polskiego Towarzystwa Lekarskiego. Ponadto członek m.in. Rady Naukowej przy Ministrze Zdrowia i Opieki Społecznej oraz Senatu Akademii Medycznej w Warszawie. Członek wielu zagranicznych i międzynarodowych towarzystw naukowych.
Autor lub współautor ponad 230 prac oryginalnych. Autor podręcznika pt "Choroby naczyń obwodowych". Promotor 24 prac doktorskich.
Pochowany w Warszawie na Cmentarzu Wojskowym na Powązkach (kwatera A19-2-11/12).
Był żonaty z Aliną Zawadzką (1912–1999), lekarką, z którą miał dwóch synów: Witolda (ur. 1939) i Jerzego (ur. 1947).

</doc>
<doc id="3647426" url="https://pl.wikipedia.org/wiki?curid=3647426" title="Hlynur Stefánsson">
Hlynur Stefánsson

Hlynur Stefánsson (ur. 8 października 1964) – islandzki piłkarz występujący na pozycji obrońcy.
Kariera klubowa.
Hlynur karierę rozpoczynał w 1981 roku w zespole Vestmannaeyja. W tym samym roku zdobył z nim Puchar Islandii. W 1986 roku przeszedł do norweskiego trzecioligowca, Nidelv IL, ale w 1987 roku wrócił do ÍBV. Występował tam przez pięć sezonów. W 1992 roku przeszedł do szwedzkiego Örebro SK. W 1994 roku wywalczył z nim wicemistrzostwo Szwecji. W 1996 roku ponownie został graczem ÍBV. W 1997 roku zdobył z nim mistrzostwo Islandii i Puchar Ligi Islandzkiej, a w 1998 roku ponownie mistrzostwo Islandii, a także Puchar Islandii. W 2002 roku zakończył karierę.
Kariera reprezentacyjna.
W reprezentacji Islandii Hlynur zadebiutował 1 maja 1991 w przegranym 0:1 towarzyskim meczu z Walią. 17 kwietnia 1993 w zremisowanym 1:1 towarzyskim pojedynku ze Stanami Zjednoczonymi strzelił swojego jedynego gola w kadrze. W latach 1991-1996 w drużynie narodowej rozegrał 24 spotkania.

</doc>
<doc id="3647431" url="https://pl.wikipedia.org/wiki?curid=3647431" title="Szpryca">
Szpryca



</doc>
<doc id="3647432" url="https://pl.wikipedia.org/wiki?curid=3647432" title="Mogiłka (baśń)">
Mogiłka (baśń)

Mogiłka (niem. "Der Grabhügel") – baśń braci Grimm opublikowana w szóstym wydaniu ich zbioru "Baśni" z 1850 roku (tom 2, nr 195).
Treść.
Pewnego dnia bogaty gospodarz, wsłuchując się w głos swego serca, uświadomił sobie jak grzeszne i egoistyczne było jego życie. Ogarnął go strach o zbawienie duszy. Kiedy tego samego dnia przybył do niego ubogi sąsiad prosząc o pożyczkę, bogacz, który całe życie był skąpcem, ofiarował mu bogatą jałmużnę. Poprosił jednak sąsiada by po jego śmierci przez trzy noce pełnił straż przy jego grobie.
Kiedy parę dni później bogacz faktycznie umarł, sąsiad postanowił spełnić jego przedśmiertną prośbę, choć ogarniał go strach na myśl o spędzeniu trzech nocy na cmentarzu. Na szczęście spotkał byłego żołnierza, który nie znał strachu. Żołnierz zgodził mu się towarzyszyć. 
Dwie pierwsze noce przebiegały spokojnie. Jednak trzeciej nocy zjawił się diabeł, który przybył po duszę zmarłego. Zażądał od mężczyzn, by odstąpili od grobu, ale żołnierz stanowczo odmówił. Wówczas diabeł zaoferował im pieniądze. Żołnierz obiecał wówczas, że ustąpi jeśli diabeł wypełni jego but złotymi monetami. Kiedy diabeł poszedł po pieniądze, żołnierz odciął nożem podeszwę buta, tak że złoto, które potem diabeł wsypywał, wysypywało się na ziemię, a but pozostał pusty. Diabeł ponownie poszedł po większą ilość złota, ale historia się powtórzyła. Kiedy za trzecim razem diabeł przyszedł obładowany złotem okazało się, że już świta i zły duch zniknął ze strachu przed promieniami słońca.
Dusza zmarłego została ocalona, a sąsiad bogacza i żołnierz podzielili się pieniądzmi przyniesionymi przez diabła.

</doc>
<doc id="3647449" url="https://pl.wikipedia.org/wiki?curid=3647449" title="Haraldur Ingólfsson">
Haraldur Ingólfsson

Haraldur Ingólfsson (ur. 1 sierpnia 1970) – islandzki piłkarz występujący na pozycji pomocnika.
Kariera klubowa.
Haraldur karierę rozpoczynał w 1987 roku w zespole Akraness. Występował tam do roku 1997 i w tym czasie zdobył z zespołem pięć mistrzostw Islandii (1992, 1993, 1994, 1995, 1996), dwa Puchary Islandii (1993, 1996) oraz dwa Superpuchary Islandii (1994, 1995). Pomiędzy sezonami 1996 a 1997 przebywał na wypożyczeniu w szkockim Aberdeen. W 1998 roku przeszedł do szwedzkiego IF Elfsborg. Występował tam przez trzy sezony. Następnie grał w norweskim Raufoss IL oraz drużynie ÍA, gdzie w 2004 roku zakończył karierę.
Kariera reprezentacyjna.
W reprezentacji Islandii Haraldur zadebiutował 8 kwietnia 1990 w przegranym 1:4 towarzyskim meczu ze Stanami Zjednoczonymi. 8 września 1993 w wygranym 1:0 pojedynku eliminacji Mistrzostw Świata 1994 z Luksemburgiem strzelił swojego pierwszego gola w kadrze. W latach 1990-1996 w drużynie narodowej rozegrał 20 spotkań i zdobył 2 bramki.

</doc>
<doc id="3647456" url="https://pl.wikipedia.org/wiki?curid=3647456" title="Kościół Wniebowzięcia Najświętszej Maryi Panny w Rawie Mazowieckiej">
Kościół Wniebowzięcia Najświętszej Maryi Panny w Rawie Mazowieckiej

Kościół Wniebowzięcia Najświętszej Maryi Panny – rzymskokatolicki kościół parafialny należący do dekanatu Rawa Mazowiecka diecezji łowickiej. Do 1864 roku należał do augustianów, od 1938 roku należy do pasjonistów.
Historia i architektura.
Świątynia zbudowana została w 1790 roku i następnie była dwukrotnie odnawiana. Jest to budowla orientowana, murowana, jednonawowa, składająca się z prostokątnej nawy, nieco węższego od niej prezbiterium zamkniętego wielobocznie i kwadratowego ryzalitu przy fasadzie zachodniej z kruchtą w przyziemiu i niską nadbudówką. Do prezbiterium od strony północnej dobudowana jest zakrystia na planie prostokąta i kruchtą, nad którą jest umieszczone oratorium, otwarte oknem do prezbiterium, a połączone z klasztorem korytarzem podpartym przez spłaszczoną arkadę. Elewacje ozdobione są profilowanym belkowaniem, na narożnikach zachodniej elewacji nawy i ryzalitu znajdują się pilastry. Nawa i prezbiterium nakryte są sklepieniem kolebkowym z lunetami, opartym na gurtach, które w nawie są oparte na przyściennych filarach z dekoracją stiukową, z kolei w prezbiterium oparte są na konsolach. Chór muzyczny podparty jest trzema arkadami filarowymi. Do wyposażenia kościoła należą: ołtarz główny wzniesiony w stylu barokowym w drugiej połowie XVIII wieku, ozdobiony rzeźbami świętych, płaskorzeźbą Boga Ojca i obrazem Matki Bożej Pocieszenia umieszczonym w sukienkach z XVII wieku, oraz obrazem św. Grzegorza papieża powstałym na przełomie XVIII i XIX wieku, dwa ołtarze boczne w stylu późnorenesansowym powstałe w pierwszej połowie XVII wieku i ozdobione rzeźbami świętych biskupów i zakonników.

</doc>
<doc id="3647471" url="https://pl.wikipedia.org/wiki?curid=3647471" title="Artur Pagajew">
Artur Pagajew

Artur Sardionowicz Pagajew (ros. Артур Сардионович Пагаев, ur. 28 grudnia 1971 w Ordżonkidze) – rosyjski piłkarz grający na pozycji środkowego obrońcy. W swojej karierze rozegrał 2 mecze w reprezentacji Rosji.
Kariera klubowa.
Swoją karierę piłkarską Pagajew rozpoczął w klubie Spartak Ordżonkidze. W 1990 roku awansował do pierwszego zespołu i wtedy też zadebiutował w jego barwach w Wysszej Lidze. W sezonie 1990 wygrał z nim rozgrywki Pierwej Ligi. Od 1991 roku grał ze Spartakiem w rosyjskiej Priemjer-Lidze. W sezonie 1992 wywalczył z nim wicemistrzostwo Rosji. W sezonie 1995 został mistrzem Rosji, a w sezonie 1996 - wicemistrzem. W 2005 roku odszedł do grającego we Wtoroj diwizion klubu FK Soczi-04. Spędził w nim pół roku po czym wrócił do swojego pierwotnego klubu z Władykaukaz. W 2007 roku zakończył w nim swoją karierę.
Kariera reprezentacyjna.
W reprezentacji Rosji Pagajew zadebiutował 27 maja 1998 roku w przegranym 1:3 towarzyskim meczu z Polską, rozegranym w Chorzowie. W kadrze narodowej wystąpił 2 razy (dwukrotnie w 1998 roku).

</doc>
<doc id="3647472" url="https://pl.wikipedia.org/wiki?curid=3647472" title="Kościół Trójcy Świętej w Witebsku">
Kościół Trójcy Świętej w Witebsku

Kościół Najświętszej Trójcy w Witebsku (farny) – nieistniejący kościół Mariawitek znajdujący się na Zamku Dolnym w Witebsku.
Został wybudowany w 1749 roku, obok cerkwi Zwiastowania Bogurodzicy. Funkcjonował do 1. poł. XIX w. W 2. poł. XIX w. został przebudowany przez rosyjskie władze, a następnie wyburzony przez bolszewików w latach 50. XX wieku.
Historia.
Murowany kościół został zbudowany jako parafialny w 1749 roku, przy nim znajdowała się drewniana plebania. Później należał do zakonu Mariawitek. 
Po stłumieniu powstania listopadowego w latach 1842-1844 władze rosyjskie zamknęły kościół z powodu jego bliskiego położenia względem cerkwi Zwiastowania. Wkrótce świątynię przebudowano (rozebrano wieże).
W latach 1862-1903 w dawnym kościele mieściło się witebskie centralne archiwum akt dawnych, archiwum rady guberni oraz archiwum kancelarii generał-gubernatora. 
Kościół ucierpiał podczas II wojny światowej Pod koniec lat 50., na pocz. 60 XX wieku budynek zburzyły władze sowieckie.
Architektura.
Kościół był pomnikiem architektury baroku wileńskiego. Była to 2-wieżowa, trójnawowa bazylika. Fasada główna była podzielona pilastrami i gzymsami na trzy kondygnacje i pięć przęseł. Po obu stronach frontonu wznosiły się pięciokondygnacyjne wieże. 

</doc>
<doc id="3647473" url="https://pl.wikipedia.org/wiki?curid=3647473" title="Gunnlaugur Jónsson">
Gunnlaugur Jónsson

Gunnlaugur Jónsson (ur. 29 listopada 1974 w Akranes) – islandzki piłkarz występujący na pozycji obrońcy. Trener klubu Akraness.
Kariera klubowa.
Gunnlaugur karierę rozpoczynał w 1993 roku w zespole Akraness. Występował tam do roku 1997 i w tym czasie zdobył z zespołem cztery mistrzostwa Islandii (1993, 1994, 1995, 1996), dwa Puchary Islandii (1993, 1996) oraz dwa Superpuchary Islandii (1994, 1995). Pod koniec 1997 roku przeszedł do szkockiego Motherwell. Następnie grał w norweskim Kongsvinger IL oraz szwedzkim Örebro SK, a w 1999 roku wrócił do ÍA. W 2000 roku zdobył z nim Puchar Islandii. Pomiędzy sezonami 2000 a 2001 Gunnlaugur przebywał na wypożyczeniu w niemieckim KFC Uerdingen 05 (Regionalliga Nord). Następnie wrócił do ÍA. W kolejnych latach zdobył z nim mistrzostwo Islandii (2001), a także Puchar Islandii (2003) oraz Superpuchar Islandii (2003).
W 2006 roku odszedł do zespołu Reykjavíkur. W 2008 roku wygrał z nim rozgrywki Pucharu Islandii. W 2009 roku przeszedł do Selfoss, gdzie grał jako grający trener, a po sezonie zakończył karierę piłkarską.
Kariera reprezentacyjna.
W reprezentacji Islandii Gunnlaugur zadebiutował 27 lipca 1997 w wygranym 1:0 towarzyskim meczu z Wyspami Owczymi. W latach 1997-2002 w drużynie narodowej rozegrał 12 spotkań.

</doc>
<doc id="3647485" url="https://pl.wikipedia.org/wiki?curid=3647485" title="B 1909 Odense">
B 1909 Odense



</doc>
<doc id="3647495" url="https://pl.wikipedia.org/wiki?curid=3647495" title="Bory Krajeńskie">
Bory Krajeńskie

Bory Krajeńskie – kompleks leśny obejmujący lasy Pojezierza Zachodniopomorskiego i Pojezierza Południowopomorskiego z mikroregionami: Pojezierze Wałeckie, Dolina Gwdy i Pojezierze Krajeńskie. Administracyjnie są to województwa: wielkopolskie i zachodniopomorskie. Większość terenów leśnych należy do Lasów Państwowych i leży w nadleśnictwach: Jastrowie, Lipka, Okonek, Płytnica, Zdrojowa Góra i Złotów.
Powierzchnia.
Obszar borów ma powierzchnię ogólną około 68.000 ha, tym 28.000 ha terenów leśnych (około 60% liściastych). Jest to obszar położony na granicy zasięgu występowania buka. Tereny te pokrywają się w dużym stopniu z obszarem Krajeńskiego Parku Krajobrazowego.
Charakterystyka.
Cechami charakterystycznymi dla tutejszej przyrody jest występowanie licznych torfowisk i obszarów małej retencji. Najważniejsze cechy charakterystyczne obszaru to:
Ochrona przyrody.
Na terenie borów krajeńskich zlokalizowane są następujące formy ochrony przyrody:

</doc>
<doc id="3647504" url="https://pl.wikipedia.org/wiki?curid=3647504" title="2S31 Wena">
2S31 Wena

2S31 Wena – rosyjski 120 mm moździerz samobieżny zbudowany na podwoziu transportera opancerzonego BMP-3. Opracowany na początku lat dziewięćdziesiątych przez zakłady Motowiłikha.
Jest on przeznaczony do wsparcia wojsk piechoty, do niszczenia głównie celów powierzchniowych (siły żywej oraz lekkich wozów bojowych) jak i fortyfikacji wroga ogniem pośrednim jak i ogniem na wprost. 2S31 Wena jest uzupełnieniem rosyjskich armato-moździerzy samobieżnych (pozostałe to 2S9 Nona i 2S23 Nona-SWK). Wena wprowadzona została do uzbrojenia armii rosyjskiej w 1996 roku. Zakup pojazdów Wena rozważały m.in. Kuwejt, Zjednoczone Emiraty Arabskie, Cypr i Korea Południowa.
Opis konstrukcji.
Kadłub i podwozie zapożyczone z wozu BMP-3 wykonane jest ze spawanych blach aluminowych i zapewnia 4-osobowej obsłudze działa (kierowca/mechanik, ładowniczy, działonowy i dowódca) ochronę przed odłamkami pocisków artyleryjskich i moździerzowych oraz przed ogniem broni strzeleckiej do kalibru 12,7 mm i armatniej do 30 mm (w czołowych strefach opancerzenia).
Ochronę przed skutkami broni masowego rażenia zapewnia system filtrowentylacji powietrza oraz hermetyczny kadłub. Bezpieczeństwo jednocześnie zwiększa standardowo montowany system aktywnej samoobrony opracowany przez biuro konstukcyjne KBM w Kołomnie. W jego skład wchodzą: czujniki wykrywania opromieniowania laserem i 12 wyrzutni amunicji dymotwórczej i termalnej. System ten reaguje na opromieniowanie wiązką laserową pojazdu z wrogiego dalmierza, po czym skutecznie maskuje wóz.
W 2S31 Wena można wyróżnić trzy przedziały: kierowania z przodu kadłuba, bojowy w środku przykryty nową, obrotową wieżą oraz ostatni - napędowy. Kierowca, swoje stanowisko ma centralnie w osi wozu w przedziale kierowania. Swoje miejsce zajmuje przez właz, a do obserwacji wykorzystuje komplet pryzmatycznych peryskopów. Pozostali członkowie załogi, działonowy, dowódca i ładowniczy, swoje stanowiska zajmują w wieży poprzez dwa oddzielne włazy umieszczone w stropie wieży.
Pojazd wyposażóny został w cyfrowy, zautomatyzowany układ kierowania ogniem, w którego skład wchodzi: układ stabilizacji działa w dwóch płaszczyznach, przelicznik balistyczny, bezwładnościowy system nawigacji oraz komputer pokładowy. Wena została również wyposażona w nowoczesne optoelektroniczne urządzenia celowniczo/obserwacyjne (zastosowane również na zmodernizowanym wozie BMP-3 Ryś), m.in. dalmierz laserowy, noktowizyjne wzmacniacze światła szczątkowego oraz dzienne celowniki teleskopowe. Przyrządy te umożliwiają wysoką precyzję ognia na wprost jak również ognia stromotorowego.
Zasadniczym uzbrojeniem Weny jest zmodyfikowany moździerz 2A60 kalibru 120 mm o bruzdowanym przewodzie z wydłużoną w stosunku do jego poprzednich odmian lufą. Z moździerza można prowadzić ogień pośredni  jak i też ogień bezpośredni. Zakres naprowadzania uzbrojenia w płaszczyźnie pionowej wynosi od -4 do +80 stopni. Moździerz jest ładowany od strony wlotu, ręcznie, przez ładowniczego. Szybkostrzelność wynosi 8-10 strz/min. Zapas amunicji przechowywanej w większości w kadłubie wynosi 70 sztuk. Amunicja uzupełniana jest przez luki w ścianie bocznej kadłuba i wieży. Do moździerza wykorzystywana jest seria specjalnie przystosowanych do 2S31 pocisków odłamkowo-burzących, kumulacyjnych, oświetlających oraz pocisków ze stopniem rakietowym. Kompatybilne są równiez naboje stosowane dotychczas na wozach 2S9 i 2S23. Nowością jest pocisk z fazą rakietową, Kitołow-2M, który naprowadzany jest na cel opromieniowany wiązką laserową dalmierza bądź innego źródła laserowego. Pocisk ten ma maksymalną donośność 13,4 km. Podczas prób balistycznych na poligonach 2S31 Wena siłą ognia dorównała nawet armato-haubicom kalibru 122 i 152,4 mm, przy ulepszonej precyzji strzelania.
Podwozie gąsienicowe BMP-3, poza kilkoma modyfikacjami przedziału bojowego i przemieszczeniem do tyłu jednostki napędowej pozostało nie zmienione. 2S31 Wena przeszkody wodne pokonuje pływając. W wodzie napęd zapewniają pędniki strugowodne.
Wena jest obecnie produkowana małymi seriami dla armii rosyjskiej, gdzie uzupełnia badź zastępuje starsze moździerze samobieżne typu 2S9 Nona.
Linki zewnętrzne.
2S31 Wena Dane techniczne - zdjęcia - wideo .

</doc>
<doc id="3647507" url="https://pl.wikipedia.org/wiki?curid=3647507" title="Wiaczesław Baczkała">
Wiaczesław Baczkała

Wiaczesław Baczkała (ur. 27 lipca 1994) – izraelski siatkarz, grający na pozycji środkowego, reprezentant Izraela. W sezonie 2015/2016 występował w PlusLidze, w drużynie MKS Będzin. 
Sukcesy klubowe.
Puchar Izraela:
Mistrzostwo Izraela:
Puchar Challenge:

</doc>
<doc id="3647513" url="https://pl.wikipedia.org/wiki?curid=3647513" title="B 1913 Odense">
B 1913 Odense



</doc>
<doc id="3647514" url="https://pl.wikipedia.org/wiki?curid=3647514" title="B 1893 Kopenhaga">
B 1893 Kopenhaga



</doc>
<doc id="3647516" url="https://pl.wikipedia.org/wiki?curid=3647516" title="B 1903 Kopenhaga">
B 1903 Kopenhaga



</doc>
<doc id="3647520" url="https://pl.wikipedia.org/wiki?curid=3647520" title="Monika Żubrowska-Sudoł">
Monika Żubrowska-Sudoł

Monika Żubrowska-Sudoł – polska inżynier, doktor habilitowany nauk technicznych. Specjalizuje się w inżynierii środowiska. Adiunkt na Wydziale Instalacji Budowlanych, Hydrotechniki i Inżynierii Środowiska Politechniki Warszawskiej.
Życiorys.
Doktoryzowała się w 2003 na podstawie pracy pt. "Efektywność usuwania związków węgla, azotu i fosforu w reaktorze porcjowym ze złożem zawieszonym" (promotorem pracy był prof. Zbigniew Heidrich). Habilitowała się w 2014 na podstawie oceny dorobku naukowego i rozprawy "Mechaniczna dezintegracja osadów ściekowych jako metoda pozyskiwania związków organicznych dla intensyfikacji procesu denitryfikacji". Pracuje jako adiunkt w Zakładzie Zaopatrzenia w Wodę i Odprowadzania Ścieków Wydziału Instalacji Budowlanych, Hydrotechniki i Inżynierii Środowiska Politechniki Warszawskiej. Prowadzi zajęcia z reaktorów biologicznych w oczyszczaniu ścieków.
Artykuły publikowała m.in. w takich czasopismach jak: "Water Science &amp; Technology", "Polish Journal of Environmental Studies" oraz "Gaz, Woda i Technika Sanitarna".

</doc>
<doc id="3647523" url="https://pl.wikipedia.org/wiki?curid=3647523" title="Uważaj na wilkołaka">
Uważaj na wilkołaka

 Uważaj na wilkołaka (org. "Never Cry Werewolf") – kanadyjski horror z 2008 roku.
Opis fabuły.
W sąsiedztwie domu Hansettów pojawia się nowy lokator, Jared Martin (Peter Stebbings). Nastolatka Loren (Nina Dobrev) podejrzewa że jest on wilkołakiem mordującym ludzi, rozpoczyna własne śledztwo.

</doc>
<doc id="3647534" url="https://pl.wikipedia.org/wiki?curid=3647534" title="Jewgienij Charłaczow">
Jewgienij Charłaczow

Jewgienij Walerjewicz Charłaczow (ros. Евгений Валерьевич Харлачёв, ur. 20 stycznia 1974 w Togliatti) – rosyjski piłkarz grający na pozycji lewego pomocnika. W swojej karierze rozegrał 6 meczów w reprezentacji Rosji.
Kariera klubowa.
Swoją karierę piłkarską Charłaczow rozpoczął w klubie Torpedo Togliatti. W 1992 roku został piłkarzem klubu Krylja Sowietow Samara i wtedy też zadebiutował w jego barwach w Priemjer-Lidze. W zespole Krylji Sowietow spędził dwa sezony.
W 1994 roku Charłaczow przeszedł do Lokomotiwu Moskwa. W sezonie 1995 wywalczył z nim wicemistrzostwo Rosji. W sezonach 1996 i 1997 dwukrotnie z rzędu zdobył z Lokomotiwem Puchar Rosji. W latach 1999-2001 wywalczył trzy wicemistrzostwa kraju, a w 2000 i 2001 roku dodatkowo sięgnął po rosyjski puchar.
W 2001 roku Charłaczow odszedł z Lokomotiwu do Dynama Moskwa. Grał w nim do końca 2003 roku. W 2004 roku przeszedł do Saturna Ramienskoje. W drugiej połowie 2004 grał w Bałtice Kaliningrad. Karierę zakończył w 2005 roku jako gracz Łady Togliatti.
Kariera reprezentacyjna.
W reprezentacji Rosji Charłaczow zadebiutował 28 sierpnia 1996 roku w zremisowanym 2:2 towarzyskim meczu z Rosją, rozegranym w Moskwie. Od 1996 do 1998 roku rozegrał w kadrze narodowej 6 meczów.

</doc>
<doc id="3647536" url="https://pl.wikipedia.org/wiki?curid=3647536" title="Alexander Gruber">
Alexander Gruber

Alexander Gruber – niemiecki bobsleista, złoty medalista mistrzostw świata.
Kariera.
Największy sukces w karierze Alexander Gruber osiągnął w 1935 roku, kiedy wspólnie z Hannsem Kilianem, Hermannem von Valtą i Sebastianem Huberem zwyciężył w czwórkach podczas mistrzostw świata w Sankt Moritz. Był to jednak jego jedyny medal wywalczony na międzynarodowej imprezie tej rangi. Nigdy nie wystąpił na igrzyskach olimpijskich.

</doc>
<doc id="3647539" url="https://pl.wikipedia.org/wiki?curid=3647539" title="Mikkel Duelund">
Mikkel Duelund

Mikkel Duelund (ur. 29 czerwca 1997 w Aarhus) – duński piłkarz grający na pozycji pomocnika w NEC Nijmegen, do którego jest wypożyczony z Dynama Kijów.
Kariera klubowa.
Piłkę nożną zaczął trenować w wieku 2 lat w Virup IF. Następnie reprezentował kluby Vejlby Risskov Idrætsklub i Hjortshøj Egå Idrætsforening. W wieku 8 lat trafił do Skovbakken IK, a w wieku 11 lat został zawodnikiem Aarhus GF. W wieku 14 lat przeszedł do FC Midtjylland. W pierwszym zespole tego klubu zadebiutował 28 października 2014 w wygranym 5:1 meczu trzeciej rundy Pucharu Danii z Aarhus Fremad, jednakże profesjonalny kontrakt z pierwszą drużyną podpisał w styczniu 2015. W Superligaen zadebiutował 21 marca 2015 w meczu z Hobro IK. W sezonie 2014/2015 zdobył wraz z klubem mistrzostwo Danii. W sierpniu 2018 przeszedł do Dynama Kijów. W 2021 został wypożyczony do NEC Nijmegen.
Kariera reprezentacyjna.
Grał w młodzieżowych reprezentacjach Danii od U-16 do U-21.

</doc>
<doc id="3647540" url="https://pl.wikipedia.org/wiki?curid=3647540" title="Friðrik Friðriksson">
Friðrik Friðriksson

Friðrik Þór Friðriksson (ur. 6 października 1964) – islandzki piłkarz występujący na pozycji bramkarza. Mąż alpejki Nanny Leifsdóttir oraz ojciec piłkarki Fanndís Friðriksdóttir.
Kariera klubowa.
Friðrik karierę rozpoczynał w 1982 w zespole Fram. W 1984 odszedł do Breiðablik UBK, ale w 1985 roku wrócił do Framu. W tym samym roku zdobył z nim Puchar Islandii oraz Superpuchar Islandii, w 1986 mistrzostwo Islandii oraz ponownie Superpuchar Islandii, a w 1987 po raz drugi Puchar Islandii.
W 1988 przeszedł do duńskiego trzecioligowca Boldklubben 1909. W tym samym roku awansował z nim do drugiej ligi. W 1990 odszedł do drużyny Þór Akureyri. Potem grał jeszcze w Vestmannaeyja, z którym zdobył dwa mistrzostwa Islandii (1997, 1998) oraz Puchar Islandii (1998). W 1998 zakończył karierę.
Kariera reprezentacyjna.
W reprezentacji Islandii Friðrik zadebiutował 2 sierpnia 1982 w wygranym 4:0 towarzyskim meczu z Wyspami Owczymi. W latach 1982–1995 w drużynie narodowej rozegrał 26 spotkań.

</doc>
<doc id="3647543" url="https://pl.wikipedia.org/wiki?curid=3647543" title="Hermann von Valta">
Hermann von Valta

Hermann von Valta (ur. 27 sierpnia 1900 w Monachium, zm. 27 listopada 1968 w Garmisch-Partenkirchen) – niemiecki bobsleista, dwukrotny medalista mistrzostw świata.
Kariera.
Pierwszy sukces w karierze osiągnął w 1934 roku, kiedy reprezentacja III Rzeszy w składzie: Hanns Kilian, Fritz Schwartz, Hermann von Valta i Sebastian Huber wywalczyła złoty medal w czwórkach podczas mistrzostw świata w Garmisch-Partenkirchen. W tej samej konkurencji, wspólnie z Kilianem, Huberem i Alexandrem Gruberem zwyciężył również na rozgrywanych rok później mistrzostwach świata w Sankt Moritz. W 1936 roku wziął udział w igrzyskach olimpijskich w Garmisch-Partenkirchen, zajmując piąte miejsce w dwójkach oraz siódme w czwórkach.

</doc>
<doc id="3647544" url="https://pl.wikipedia.org/wiki?curid=3647544" title="Dmitrij Połoz">
Dmitrij Połoz

Dmitrij Dmitrijewicz Połoz (ros. Дмитрий Дмитриевич Полоз, ur. 12 lipca 1991 w Stawropolu) – rosyjski piłkarz grający na pozycji lewego pomocnika. Od 2020 roku jest zawodnikiem FK Rostów.
Kariera klubowa.
Swoją karierę piłkarską rozpoczął w klubie Dinamo Stawropol. Następnie został zawodnikiem klubu Lokomotiw Moskwa. W 2008 roku zaczął grać w czwartoligowych rezerwach tego klubu. Na koniec sezonu 2008 awansował z nimi do Wtoroj diwizion (trzeci poziom rozgrywkowy). W rezerwach Lokomotiwu grał do 2011 roku.
W 2012 roku został zawodnikiem FK Rostów grającego w Priemjer-Lidze. Swój debiut w Priemjer-Lidze zaliczył 17 marca 2012 w przegranym 0:1 wyjazdowym meczu z Terekiem Grozny, gdy w 73. minucie zmienił Litwina Edgarasa Česnauskisa. W sezonie 2012/2013 stał się podstawowym zawodnikiem Rostowa. 7 grudnia 2012 w domowym meczu z FK Krasnodar (2:3) strzelił swojego pierwszego gola w Priemjer-Lidze. W maju 2014 roku wystąpił w wygranym przez Rostów po serii rzutów karnych finale Pucharu Rosji z Krasnodarem (po 120 minutach był wynik 0:0). W sezonie 2016/2017 awansował wraz z zespołem do fazy grupowej Ligi Mistrzów, gdzie był najlepszym strzelcem zespołu zdobywając trzy bramki (dwie bramki zdobył również w meczach III rundy kwalifikacji oraz rundy play-off).
28 czerwca 2017 roku, po wygaśnięciu umowy z Rostowem podpisał kontrakt z drużyną Zenit Petersburg. W sezonie 2018/2019 był wypożyczony do Rubinu Kazań. Z kolei w sezonie 2019/2020 grał w PFK Soczi. W 2020 wrócił do Rostowa.
Kariera reprezentacyjna.
W reprezentacji Rosji zadebiutował 3 września 2014 roku w wygranym 4:0 towarzyskim meczu z Azerbejdżanem, rozegranym w Chimki. Na pierwsze trafienie w reprezentacji czekał prawie 3 lata, gdy 5 czerwca 2017 roku ustalił wynik towarzyskiego spotkania przeciwko reprezentacji Węgier.

</doc>
<doc id="3647548" url="https://pl.wikipedia.org/wiki?curid=3647548" title="Euro Hockey Tour 2015/2016">
Euro Hockey Tour 2015/2016

Euro Hockey Tour 2015/2016 jako 20. edycja turnieju Euro Hockey Tour. 
Rozgrywki rozpoczęły się 5 listopada 2015 turniejem Karjala Cup, a zakończy się w maju 2016.
Turnieje.
Karjala Cup.
Mecze turnieju o Puchar Karjala odbyły się od 5 do 8 listopada 2015 roku. Turniej zorganizowano w fińskich Helsinkach, zaś jeden mecz odbył się w szwedzkim Örnsköldsviku (rozegrano tam spotkanie pomiędzy Szwecją i Czechami).
Channel One Cup.
Mecze turnieju o Puchar Pierwszego Programu odbyły się od 17 do 20 grudnia 2015 roku. Turniej zorganizowano w Rosji, zaś jeden mecz odbył się w stolicy Czech Pradze (rozegrano tam spotkanie pomiędzy Czechami i Finlandią).
Serie dwumeczy Euro Hockey Tour.
W 2016 roku rozgrywane są serie dwumeczów pomiędzy poszczególnymi reprezentacjami.

</doc>
<doc id="3647550" url="https://pl.wikipedia.org/wiki?curid=3647550" title="Noldi Gartmann">
Noldi Gartmann



</doc>
<doc id="3647551" url="https://pl.wikipedia.org/wiki?curid=3647551" title="Josef Beerli">
Josef Beerli



</doc>
<doc id="3647553" url="https://pl.wikipedia.org/wiki?curid=3647553" title="Siergiej Antipkin">
Siergiej Antipkin

Siergiej Antipkin (ros. Сергей Антипкин, ur. 28 marca 1986 w Moskwie) – rosyjski siatkarz, grający na pozycji rozgrywającego.
Debiut w kadrze zaliczył 12 czerwca 2013 roku w wygranym meczu Ligi Światowej z Iranem. Był zawodnikiem reprezentacji Rosji podczas Ligi Światowej 2014 (5. miejsce) i 2015 (9. miejsce).
Sukcesy klubowe.
Mistrzostwo Rosji:
Puchar Rosji:
Sukcesy reprezentacyjne.
Letnia Uniwersjada:
Igrzyska Europejskie:

</doc>
<doc id="3647558" url="https://pl.wikipedia.org/wiki?curid=3647558" title="Komsomolśk">
Komsomolśk



</doc>
<doc id="3647561" url="https://pl.wikipedia.org/wiki?curid=3647561" title="Dave Guest">
Dave Guest

David „Dave” Guest (ur. 1 lutego 1978 w Bristolu) – brytyjski kulturysta i były sztangista. Wielokrotny mistrz Wielkiej Brytanii w podnoszeniu ciężarów, mistrz świata w kulturystyce.
Życiorys.
Urodził się w Bristolu. Ma za sobą karierę sztangisty. W zawodach sportowych startował od czternastego roku życia. W latach 1994–2002 ośmiokrotnie zwyciężał brytyjskie mistrzostwa w podnoszeniu ciężarów. Jako sztangista reprezentował Anglię w Igrzyskach Wspólnoty Narodów. Około trzydziestego roku życia porzucił ten sport, uznając, że wywiera negatywny wpływ na stawy. Zajął się kulturystyką.
Za źródło inspiracji podaje sylwetkę Doriana Yatesa. Przynależy do federacji The National Amateur Body-Builders’ Association (NABBA). W 2009 czterokrotnie obejmował pierwsze miejsce na podium w turniejach kulturystycznych: podczas Mistrzostw Zachodniej Wielkiej Brytanii oraz Mistrzostw Anglii, w obu przypadkach w kategoriach Class 2 (Medium-Tall) oraz ogólnej. Wiosną 2010 w Southport wziął udział w Mistrzostwach Wielkiej Brytanii. Zdobył dwa złote medale – w kategoriach Class 2 i ogólnej – a także uzyskał tytuł Mr. Great Britain. Jeszcze tego roku startował w prestiżowych rozgrywkach Mr. Universe; wywalczył srebro w kategorii Class 2. W 2011 został mistrzem Anglii oraz mistrzem świata kategorii Class 2.
W sezonie zmagań sportowych, rozwijając sylwetkę, trenuje po dwa razy każdego dnia: półtorej godziny rano i dwie godziny wieczorem. Jego waga sięga w tym okresie stu piętnastu kilogramów.
Zaręczony z Kellie Ponsford. Mieszka w Long Ashton. Jest bliskim przyjacielem i partnerem treningowym kulturysty z Bristolu, Daniela Barry’ego. Prowadzi firmę budowlaną.

</doc>
<doc id="3647562" url="https://pl.wikipedia.org/wiki?curid=3647562" title="Fritz Schwarz">
Fritz Schwarz

Fritz Schwarz (ur. 14 sierpnia 1899) – niemiecki bobsleista, dwukrotny medalista mistrzostw świata.
Kariera.
Największy sukces w karierze osiągnął w 1934 roku, kiedy reprezentacja III Rzeszy w składzie: Hanns Kilian, Fritz Schwartz, Hermann von Valta i Sebastian Huber wywalczyła złoty medal w czwórkach podczas mistrzostwach świata w Garmisch-Partenkirchen. W tym samym roku zdobył także srebrny medal w dwójkach, w których startował w parze z Hermannem von Mummem. W 1936 roku wziął udział w igrzyskach olimpijskich w Garmisch-Partenkirchen, zajmując siódme miejsce w czwórkach.

</doc>
<doc id="3647568" url="https://pl.wikipedia.org/wiki?curid=3647568" title="Jerzy Gottfried">
Jerzy Gottfried

Jerzy Gottfried (ur. 29 grudnia 1922 we Lwowie, zm. 24 października 2017 w Katowicach) – polski architekt, przedstawiciel modernizmu, urbanista, prezes Stowarzyszenia Architektów Polskich Oddział w Katowicach w latach 1953–1955, 1955–1957, 1965–1967, jeden z najwybitniejszych architektów doby modernizmu w Polsce. Działacz społeczny.
Życiorys.
Jerzy Gottfried urodził się we Lwowie, od roku 1928 mieszkał w Rybniku, następnie, w latach 1934–1939, w Świętochłowicach, Mikołowie i Chorzowie, od 1940 roku w Warszawie. Był członkiem organizacji harcerskich i Sodalicji Mariańskiej. W czasie II wojny światowej działał w konspiracji. W ramach Grup Katolickich organizował samokształcenie młodzieży, od 1942 żołnierz AK (pułk „Baszta”). Brał udział w powstaniu warszawskim, wtedy to podczas walk na Mokotowie został ranny, był internowany w obozie w Pruszkowie.
W latach 1940-1943 uczęszczał do Miejskiej Szkoły Budowlanej w Warszawie. W ramach tajnego nauczania ukończył 1 rok Wydziału Architektury Politechniki Warszawskiej i 1 rok Wydziału Medycyny na Wydziale Lekarskim Uniwersytetu Poznańskiego. Po II wojnie światowej kontynuował naukę na Wydziale Architektury przy Akademii Górniczo-Hutniczej w Krakowie (1945–1949).
W latach 1949–1990 był głównym projektantem i kierownikiem pracowni w Biurze Projektów Budownictwa Ogólnego „Miastoprojekt” w Katowicach oraz (1982–1989) głównym projektantem w Pracowni Sztuk Plastycznych i Pracowni Usług Architektonicznych w Katowicach. W okresie od 1949 do 1958 współpracował z Aleksandrem Frantą i Henrykiem Buszką. Najciekawsze samodzielne realizacje Jerzego Gottrieda przypadają na lata 60.XX wieku. Zaliczane są do nich między innymi hale, w których projektant zastosował wiszące samosprężone dachy wsparte na przestrzennych kozłach, spięte łukami obrzeżnymi, których zadaniem było utrzymanie właściwego napięcia siatki (przekrycia budowli).
Pochowany na cmentarzu przy ulicy Szpitalnej w Świętochłowicach.
Wybrane dzieła.
1949–1958 wspólnie z Henrykiem Buszko i Aleksandrem Frantą (zespół projektowy „Zielone Konie”):
Samodzielnie 1958–2000:

</doc>
<doc id="3647584" url="https://pl.wikipedia.org/wiki?curid=3647584" title="Aleksander Antoni Horodyski">
Aleksander Antoni Horodyski

Aleksander Antoni Horodyski ps. „Hermes” (ur. 1922) – polski żołnierz, prawnik.
Życiorys.
Pochodził ze Lwowa, gdzie ukończył gimnazjum. Po wybuchu II wojny światowej i nastaniu okupacji niemieckiej zaangażował się w działalność konspiracyjną na ziemi hrubieszowskiej. Był żołnierzem partyzantki. Brał udział w powstaniu warszawskim 1944 w szeregach batalionu Golski. Po upadku powstania trafił do Stalagu X B.
Ukończył studia prawnicze. Pracował jako specjalista od wyceny dokumentacji projektowej. Od 2002 do 2010 był wiceprezesem zarządu Spółdzielni Budowlano-Mieszkaniowej Pracowników Kultury w Warszawie.

</doc>
<doc id="3647589" url="https://pl.wikipedia.org/wiki?curid=3647589" title="Fala ciągła">
Fala ciągła



</doc>
<doc id="3647593" url="https://pl.wikipedia.org/wiki?curid=3647593" title="Roman Bragin">
Roman Bragin

Roman Bragin (ros. Роман Брагин, ur. 17 kwietnia 1987 w Moskwie) – rosyjski siatkarz, grający na pozycji libero. 
Sukcesy klubowe.
Puchar Rosji:
Liga Mistrzów:
Mistrzostwo Rosji:
Superpuchar Rosji:
Puchar CEV:
Klubowe Mistrzostwa Świata:
Sukcesy reprezentacyjne.
Igrzyska Europejskie:

</doc>
<doc id="3647595" url="https://pl.wikipedia.org/wiki?curid=3647595" title="Kościół św. Michała Archanioła i klasztor Dominikanów w Witebsku">
Kościół św. Michała Archanioła i klasztor Dominikanów w Witebsku

Kościół św. Michała Archanioła i klasztor Dominikanów w Witebsku – nieistniejący kościół i klasztor Dominikanów znajdujący się przy ul. Zamkowej w Witebsku. Funkcjonował od XVII do 1. poł. XIX w. Zajmował obszar o powierzchni 4950 m2 powierzchni
na lewym brzegu Dźwiny.
Kompleks składał się z murowanego kościoła, drewnianego 1-kondygnacyjnego korpusu klasztornego o murowanym podmurowaniu oraz zabudowań gospodarczych.
Historia.
Klasztor założył podkomorzy Adam Kisiel (z Brusiłowa) w 1682 roku (lub wcześniej w 1642 r.) W 1771 roku (według innych źródeł w 1731) rozpoczęto budowę murowanego kościoła, którą ukończono dopiero w XIX wieku w znacznie uproszczonym wariancie (wynika tak z rysunków wykonanych podczas zamknięcia klasztoru). W 1811 roku koło kościoła wybudowano nowy korpus klasztorny.
Po stłumieniu powstania listopadowego, w 1832 roku władze rosyjskie zlikwidowały klasztor. W tym samym roku budynek kościoła został przekazany batalionowi witebskiego garnizonu. Po 1868 roku kościół uległ spaleniu i został rozebrany. Budynki klasztorne obecnie nie istnieją (prawdopodobnie zachowały się fundamenty). 
Architektura.
Kościół był zabytkiem architektury baroku. Była to trójnawowa bazylika zbudowana na planie prostokąta z półkolistym prezbiterium i symetrycznie położonymi zakrystiami po bokach. 

</doc>
<doc id="3647597" url="https://pl.wikipedia.org/wiki?curid=3647597" title="Emil Hinterfeld">
Emil Hinterfeld

Emil Hinterfeld – niemiecki bobsleista, złoty medalista mistrzostw świata.
Kariera.
Największy sukces w karierze osiągnął w 1931 roku, kiedy reprezentacja Rzeszy Niemieckiej w składzie: Werner Zahn, Robert Schmidt, Franz Bock i Emil Hinterfeld zwyciężyła w czwórkach podczas mistrzostw świata w Sankt Moritz. Był to jednak jego jedyny medal wywalczony na międzynarodowej imprezie tej rangi. Nigdy nie wystąpił na igrzyskach olimpijskich.

</doc>
<doc id="3647598" url="https://pl.wikipedia.org/wiki?curid=3647598" title="Kamil Zubelewicz">
Kamil Zubelewicz

Kamil Zubelewicz (ur. 15 grudnia 1978 w Warszawie) – polski ekonomista, członek Rady Polityki Pieniężnej w kadencji 2016–2022.
Życiorys.
Absolwent Szkoły Podstawowej nr 309 i XLIX Liceum Ogólnokształcące im. Johanna Wolfganga Goethego w Warszawie (1996). Był laureatem olimpiady historycznej w roku szkolnym 1995/1996 oraz stypendystą Krajowego Funduszu na rzecz Dzieci (od VII klasy szkoły podstawowej do IV klasy liceum). Ukończył międzynarodowe stosunki gospodarcze i polityczne w Szkole Głównej Handlowej w Warszawie, a także studia na Wydziale Prawa i Administracji Uniwersytetu Warszawskiego. Stopień naukowy doktora nauk ekonomicznych uzyskał w 2007 na podstawie rozprawy pt. "Fundusze publiczne w Polsce w okresie transformacji" na Wydziale Nauk Ekonomicznych UW.
W latach 2008–2014 był adiunktem w Instytucie Studiów Politycznych PAN. Od 2003 związany z Collegium Civitas, od 2015 jako prorektor ds. dydaktycznych. Udzielał się zawodowo jako współpracownik Centrum im. Adama Smitha oraz ekspert Instytutu Jagiellońskiego. Stypendysta McKinsey &amp; Company oraz Fundacji im. Lesława A. Pagi.
17 lutego 2016 prezydent RP powołał go w skład Rady Polityki Pieniężnej na sześcioletnią kadencję.

</doc>
<doc id="3647599" url="https://pl.wikipedia.org/wiki?curid=3647599" title="Franz Bock">
Franz Bock

Franz Bock – niemiecki bobsleista, złoty medalista mistrzostw świata.
Kariera.
Największy sukces w karierze osiągnął w 1931 roku, kiedy reprezentacja Rzeszy Niemieckiej w składzie: Werner Zahn, Robert Schmidt, Franz Bock i Emil Hinterfeld zwyciężyła w czwórkach podczas mistrzostw świata w Sankt Moritz. Był to jednak jego jedyny medal wywalczony na międzynarodowej imprezie tej rangi. Nigdy nie wystąpił na igrzyskach olimpijskich.

</doc>
<doc id="3647601" url="https://pl.wikipedia.org/wiki?curid=3647601" title="Robert Schmidt (bobsleista)">
Robert Schmidt (bobsleista)

Robert Schmidt – niemiecki bobsleista, złoty medalista mistrzostw świata.
Kariera.
Największy sukces w karierze osiągnął w 1931 roku, kiedy reprezentacja Rzeszy Niemieckiej w składzie: Werner Zahn, Robert Schmidt, Franz Bock i Emil Hinterfeld zwyciężyła w czwórkach podczas mistrzostw świata w Sankt Moritz. Był to jednak jego jedyny medal wywalczony na międzynarodowej imprezie tej rangi. Nigdy nie wystąpił na igrzyskach olimpijskich.

</doc>
<doc id="3647602" url="https://pl.wikipedia.org/wiki?curid=3647602" title="Werner Zahn">
Werner Zahn

Werner Zahn – niemiecki bobsleista, złoty medalista mistrzostw świata.
Kariera.
Największy sukces w karierze osiągnął w 1931 roku, kiedy reprezentacja Rzeszy Niemieckiej w składzie: Werner Zahn, Robert Schmidt, Franz Bock i Emil Hinterfeld zwyciężyła w czwórkach podczas mistrzostw świata w Sankt Moritz. Był to jednak jego jedyny medal wywalczony na międzynarodowej imprezie tej rangi. Nigdy nie wystąpił na igrzyskach olimpijskich.

</doc>
<doc id="3647603" url="https://pl.wikipedia.org/wiki?curid=3647603" title="Ornaczański Potok">
Ornaczański Potok

Ornaczański Potok – potok, dopływ Pyszniańskiego Potoku. Cała jego zlewnia znajduje się w Ornaczańskim Żlebie na wschodnich stokach Ornaku w Tatrach Zachodnich. Wypływa na wysokości 1607 m i spływa w północno-wschodnim kierunku dnem Ornaczańskiego Żlebu. Na wysokości 1112 m, przy Wielkiej Polanie Ornaczańskiej uchodzi do Pyszniańskiego Potoku jako jego lewy dopływ.
Tylko na niektórych odcinkach potok płynie na powierzchni, na znacznej części swojej długości ginie pod powierzchnią. Nazwę potoku i opis podaje "Wielka encyklopedia tatrzańska". Jest to niewielki potok, na mapach zwykle nie ma on nazwy.
Powierzchnia zlewni wynosi 1,268 km², długość potoku 1,56 km, a średni spadek 31,2%.

</doc>
<doc id="3647605" url="https://pl.wikipedia.org/wiki?curid=3647605" title="Leonardo Leyva Martinez">
Leonardo Leyva Martinez

Leonardo Leyva Martinez (ur. 23 marca 1990 w Hawanie) – kubański siatkarz, grający na pozycji atakującego, był reprezentantem Kuby.
Sukcesy klubowe.
Mistrzostwo Portoryko:
Mistrzostwo Korei Południowej:
Mistrzostwo Chin:
Sukcesy reprezentacyjne.
Mistrzostwa Świata Juniorów:

</doc>
<doc id="3647613" url="https://pl.wikipedia.org/wiki?curid=3647613" title="Cerkiew Narodzenia Matki Bożej w Moskwie (Daniłowskij)">
Cerkiew Narodzenia Matki Bożej w Moskwie (Daniłowskij)

Cerkiew Narodzenia Matki Bożej – prawosławna cerkiew parafialna w Moskwie, w rejonie Daniłowskim, w dekanacie św. Daniela Słupnika eparchii moskiewskiej miejskiej Rosyjskiego Kościoła Prawosławnego.
Historia.
Pierwsza cerkiew na tym miejscu została zbudowana ok. 1370. Pierwotnie była to świątynia służąca mnichom ze wspólnoty założonej przez Teodora, ucznia mnicha Sergiusza z Radoneża, oraz odwiedzającym ich świeckim wiernym. W 1379 klasztor ten, nazwany Simonowskim, przeniósł się na inne miejsce, położone nieco na północ w stosunku do dotychczasowej lokalizacji. Cerkiew Narodzenia Matki Bożej pozostała jednak czynna. W świątyni tej po bitwie na Kulikowym Polu pochowano mnichów ławry Troicko-Siergijewskiej Aleksandra Pierieswieta i Andrzeja Oslabii, którzy z błogosławieństwa Sergiusza z Radoneża wzięli w niej udział, walcząc po stronie wojsk Dymitra Dońskiego.
W latach 1509–1510 na miejscu starszej cerkwi wzniesiono nową jednokopułową świątynię według projektu Aloisia Nowego. W XVIII w. świątynię tę rozbudowano o drewnianą dzwonnicę i obszerny przedsionek. W XIX w. oba te elementy zastąpiono murowanymi; po przebudowach z oryginalnej cerkwi Aloisia Nowego pozostały jedynie dolne partie ścian – od nowszych oddziela je fryz. Odpowiednio w 1849 i 1855 w świątyni urządzono dwa nowe ołtarze boczne – św. Mikołaja i św. Sergiusza z Radoneża.
Po rewolucji październikowej świątynia została zamknięta. Rozebrano wieńczącą ją kopułę oraz cerkiewną dzwonnicę. Budynek stał się częścią kompleksu fabryki „Dinamo”. Nagrobki Pierieswieta i Oslabii zostały sprzedane na złom. W 1980 postanowiono przekazać cerkiew muzeum i urządzić w nim wystawę poświęconą bitwie na Kulikowym Polu, ostatecznie jednak obiekt został udostępniony dla wiernych dopiero w 1989, a i po tej dacie był częściowo użytkowany przez fabrykę. Rozebraną dzwonnicę odrestaurowano w 2006. Całe pierwotne wyposażenie budowli zostało zniszczone.

</doc>
<doc id="3647619" url="https://pl.wikipedia.org/wiki?curid=3647619" title="Bitwa pod Cheroneą (146 p.n.e.)">
Bitwa pod Cheroneą (146 p.n.e.)

Bitwa pod Cheroneą – starcie zbrojne pomiędzy korpusem arkadyjskim i armią rzymską w 146 p.n.e. w trakcie wojny rzymsko-achajskiej.
Przebieg.
Po rozpoczęciu działań zbrojnych przeciwko Rzymianom, wojska achajskie pod dowództwem Kritolaosa stawiły czoła przeciwnikowi pod Skarfeją, gdzie zostały rozbite przez liczniejsze wojska rzymskie. Wypełniając swoje zobowiązania sojusznicze, do sił Kritolaosa zmierzały wówczas posiłki arkadyjskie w sile 1 000 żołnierzy. Po drodze korpus dotarł do miasta Elateja, gdzie się na krótko zatrzymał. Tam dotarła do Arkadyjczyków wiadomość o klęsce sił achajskich. W obawie przez zemstą Rzymian, mieszkańcy zmusili przybyłych żołnierzy do opuszczenia miasta.
Pozbawieni wszelkiej osłony Arkadyjczycy rozpoczęli pospieszny odwrót na południe. Rzymskie oddziały Metallusa dogoniły cofający się korpus pod Cheroneją, ok. 20 km na południe od miasta, które Grecy musieli opuścić. Przewaga rzymskich legionistów była przytłaczająca (25:1). Korpus arkadyjski został szybko rozgromiony, a droga na Peloponez stanęła dla wojsk Metallusa otworem.

</doc>
<doc id="3647621" url="https://pl.wikipedia.org/wiki?curid=3647621" title="Puchar Adecco">
Puchar Adecco

Puchar Adecco (oficjalna nazwa: Pokal Adecco) – profesjonalny turniej koszykarski, organizowany corocznie od 2009 roku w Słowenii. Głównym sponsorem turnieju jest firma Adecco. Biorą w nim udział reprezentacje narodowe.

</doc>
<doc id="3647624" url="https://pl.wikipedia.org/wiki?curid=3647624" title="Adecco Cup">
Adecco Cup



</doc>
<doc id="3647625" url="https://pl.wikipedia.org/wiki?curid=3647625" title="Pokal Adecco">
Pokal Adecco



</doc>
<doc id="3647627" url="https://pl.wikipedia.org/wiki?curid=3647627" title="Adecco Ex-Yu Cup">
Adecco Ex-Yu Cup



</doc>
<doc id="3647638" url="https://pl.wikipedia.org/wiki?curid=3647638" title="Wielkie Jamy">
Wielkie Jamy

Wielkie Jamy – ściana podcinająca od północy grań główną Tatr Zachodnich na odcinku od Siwego Zwornika przez Gaborową Przełęcz po Krzywy Żleb w Starorobociańskim Wierchu. Ściana ta stanowi południowe ograniczenie Doliny Starorobociańskiej. Jest skalisto-trawiasta, zbudowana ze skał metamorficznych – granitoidów migmatycznych. Ma wysokość około 400 m. U jej podnóży znajduje się wielkie piarżysko o nazwie Zagony.

</doc>
<doc id="3647639" url="https://pl.wikipedia.org/wiki?curid=3647639" title="Jules Le Lievre">
Jules Le Lievre

Jules Le Lievre (ur. 17 sierpnia 1933 w Akaroa, zm. 17 stycznia 2016 w Christchurch) – nowozelandzki rugbysta, reprezentant kraju, następnie trener i działacz sportowy.
Karierę sportową rozpoczynał w trzeciej linii młyna, po czym przeszedł do jego pierwszej linii, gdzie grał po obu stronach . Związany był kolejno z lokalnymi klubami Marist i Culverden, a na poziomie regionalnym w dwunastu sezonach zaliczył 107 występów w barwach Canterbury, w tym przeciwko British and Irish Lions oraz Springboks.
Przez sześć lat reprezentował wówczas Wyspę Południową, a w 1959 roku po raz pierwszy uczestniczył w sprawdzianach kadry narodowej. Dla "All Blacks" po raz pierwszy zagrał w roku 1962 podczas "tournée" po Australii, w tym samym roku zadebiutował też w testmeczu. Na przełomie lat 1963/64 wziął udział w "tournée" po półkuli północnej, a w sprawdzianach kadry uczestniczył do roku 1965. Łącznie w latach 1962–1964 dla nowozelandzkiej reprezentacji rozegrał 25 spotkań, w tym jeden testmecz, rywalizując o miejsce w składzie z takimi zawodnikami jak Colin Meads, Kel Tremain, Wilson Whineray, Ian Clarke czy Ken Gray.
Po zakończeniu kariery zawodniczej nie stracił kontaktu ze sportem, przez kilkanaście lat był bowiem trenerem i selekcjonerem w klubie Culverden oraz podzwiązkach Hurunui i Canterbury, a także działaczem.

</doc>
<doc id="3647666" url="https://pl.wikipedia.org/wiki?curid=3647666" title="Orseis">
Orseis

W mitologii greckiej, Orseis (/ɔːrsiːɪy/; gr: Ὀρσηΐς) była wodną nimfą (Najadą) źródła w Tesalii i mityczną matką Greków.
Nie wiadomo, czy jej ojcem był Okeanos czy bóg rzeki Peneios. Istnieje nawet ewentualność, że była córką Zeusa i Forkidy Dejno. Według „Biblioteki”, Orseis poślubiła Hellena, syna Deukaliona i Pyrry. Ich synowie Doros, Ksutos i Eol, według Hezjoda wraz z synami Pandory, stali się założycielami pierwszych plemion greckich.

</doc>
<doc id="3647670" url="https://pl.wikipedia.org/wiki?curid=3647670" title="KWP Kraków">
KWP Kraków



</doc>
<doc id="3647689" url="https://pl.wikipedia.org/wiki?curid=3647689" title="Doros (syn Hellena)">
Doros (syn Hellena)

Doros (gr. ) – bohater mitologii greckiej, od którego wzięli nazwę Dorowie, jedno z plemion greckich. Z imieniem tym łączą się dwa różne mity: według pierwszego, Doros, syn Hellena i Orseis, był wnukiem Deukaliona i Pyrry. Według tej wersji Doros i jego potomkowie przenieśli się z Tesalii, ich pierwszej siedziby, w okolice Olimpu i Ossy, przeszedłszy następnie przez okolice Pindosu, doszli do Ojty, aby w końcu osiedlić się na Peloponezie. Według innej wersji Doros jest synem Apollona i Ftyi, bratem Laodokosa i Polypojtesa, którzy zginęli z ręki Ajtolosa, który miał im zabrać królestwo Etolii na północ od Zatoki Korynckiej.

</doc>
<doc id="3647698" url="https://pl.wikipedia.org/wiki?curid=3647698" title="Sezon 2015/2016 w hokeju na lodzie">
Sezon 2015/2016 w hokeju na lodzie

Sezon 2015/2016 w hokeju na lodzie to zestawienie rozgrywek reprezentacyjnych oraz klubowych w tej dyscyplinie sportu. W haśle zostały podane podia zawodów mistrzowskich, ligowych, pucharowych oraz turniejów towarzyskich.

</doc>
<doc id="3647699" url="https://pl.wikipedia.org/wiki?curid=3647699" title="St Peter's (Guernsey)">
St Peter's (Guernsey)



</doc>
<doc id="3647701" url="https://pl.wikipedia.org/wiki?curid=3647701" title="Wyżni Chochołowski Potok">
Wyżni Chochołowski Potok

Wyżni Chochołowski Potok – górny bieg Chochołowskiego Potoku do ujścia Jarząbczego Potoku. Wypływa na wysokości nieco poniżej 1500 m kilkoma źródłami poniżej progu kotła lodowcowego Dziurawe w górnej części Doliny Chochołowskiej Wyżniej. Źródła te posiadają dużą wydajność. Zasilany jest także niewielkimi ciekami spływającymi ze źródeł skalnych spod Rakonia i Długiego Upłazu. Koryto potoku wyżłobione jest w materiale akumulacyjnym i tylko jego końcowy odcinek przed ujściem Jarząbczego Potoku znajduje się w podłożu ze skał krystalicznych. Szerokość koryta nie przekracza 2 m, spadek wynosi 20%. Występujące w wielu miejscach podcięcia linii brzegowej świadczą o burzliwym przepływie wód. Średni przepływ wody w potoku wynosi około 150 l/s. Powierzchnia zlewni wynosi 1,40 km².
Potok spływa w kierunku północno-wschodnim i na wysokości około 1180 m łączy się z Jarząbczym Potokiem, tworząc Chochołowski Potok. Następuje to na wysokości około 1150 m.

</doc>
<doc id="3647703" url="https://pl.wikipedia.org/wiki?curid=3647703" title="Rafał Szymura">
Rafał Szymura

Rafał Szymura (ur. 29 sierpnia 1995 w Rybniku) – polski siatkarz, grający na pozycji przyjmującego. 
W latach 2012–2014 był zawodnikiem Szkoły Mistrzostwa Sportowego w Spale. Reprezentant Polski w kategoriach młodzieżowych, brązowy medalista mistrzostw świata kadetów.
Jego młodszy brat Kamil, również jest siatkarzem.
Sukcesy klubowe.
młodzieżowe.
Mistrzostwo Młodej Ligi:
seniorskie.
Mistrzostwo Polski:
Puchar Polski:
Superpuchar Polski:
Sukcesy reprezentacyjne.
Mistrzostwa Europy Kadetów:
Mistrzostwa Świata Kadetów:
Mistrzostwa Europy Juniorów:
Puchar Świata:
Liga Narodów:

</doc>
<doc id="3647706" url="https://pl.wikipedia.org/wiki?curid=3647706" title="Jewgienij Charłacziow">
Jewgienij Charłacziow



</doc>
<doc id="3647709" url="https://pl.wikipedia.org/wiki?curid=3647709" title="Marksizm kulturowy">
Marksizm kulturowy



</doc>
<doc id="3647710" url="https://pl.wikipedia.org/wiki?curid=3647710" title="Lew Ochotin">
Lew Ochotin

Lew Pawłowicz Ochotin ros. Лев Павлович Охотин (ur. 1911 w Czycie, zm. 1948 w Kraju Chabarowskim) – rosyjski prawnik i polityk faszystowski, działacz Rosyjskiej Partii Faszystowskiej, w latach 1936-1943 członek Rady Naczelnej RPF.
Życiorys.
Był synem porucznika carskiej marynarki Pawła Ochotina i Nadieżdy. Po śmierci ojca, jego matka wyszła ponownie za mąż, a w 1920 cała rodzina wyemigrowała do Mandżurii. Lew Ochotin studiował w Instytucie Pedagogicznym w Harbinie. Tam też spotkał Konstantina Rodzajewskiego, który wprowadził go do ruchu faszystowskiego. Początkowo prowadził kancelarię partyjną i zajmował się rekrutacją nowych członków. W 1936 objął stanowisko szefa wydziału organizacyjnego Rosyjskiej Partii Faszystowskiej, a w latach 1937-1943 należał do Rady Najwyższej partii.
Aresztowanie i proces.
7 września 1945 Ochotin został aresztowany przez funkcjonariuszy radzieckiego kontrwywiadu wojskowego (Smiersz). 26 sierpnia 1946 razem z Konstantinem Rodzajewskim i pięcioma innymi działaczami białej emigracji zasiadł na ławie oskarżonych. Obradom sądu wojskowego przewodniczył Wasilij Ulrich. Ochotin został oskarżony o uprawianie propagandy antyradzieckiej, a także o prowadzenie działalności sabotażowej i terrorystycznej na szkodę Związku Radzieckiego. 30 sierpnia 1946 Sąd uznał Ochotina winnym zarzucanych mu czynów i skazał na 15 lat obozu pracy. Pracował przy wyrębie lasu w Kraju Chabarowskim, zmarł w obozie w 1948.
26 marca 1998 sprawą rehabilitacji Ochotina zajmował się Sąd Najwyższy Federacji Rosyjskiej. Uznał on zarzuty o uprawianie antyradzieckiej propagandy za nieuzasadnione, ale podtrzymał resztę zarzutów przeciwko Ochotinowi.

</doc>
<doc id="3647711" url="https://pl.wikipedia.org/wiki?curid=3647711" title="Petralona (jaskinia)">
Petralona (jaskinia)

Petralona (gr. Σπήλαιο Πετραλώνων, "Spileo Petralonon"), także Kokines Petres (gr. Σπήλαιο των κόκκινες πέτρες, "Spileo ton kokines petres") – jaskinia położona niedaleko Salonik na Półwyspie Chalcydyckim w Grecji. Stanowisko archeologiczne.
Położona w pochodzącym z okresu jury wapiennym masywie jaskinia została odkryta przypadkowo w 1959 roku przez szukającego źródła wody miejscowego pasterza Filiposa Chadzaridisa. Pierwsze prace wykopaliskowe przeprowadził w 1960 roku Joanis Petrochilos, kontynuował je w latach 1968 i 1974–1975 Aris Pulianos. Bogaty depozyt paleontologiczny odkryty w jaskini zawiera szczątki wielu gatunków kopalnych zwierząt, m.in. lwów jaskiniowych, hien jaskiniowych, niedźwiedzi jaskiniowych, koni, jeleni, nosorożców włochatych, a także ptaków, nietoperzy i gryzoni. W jaskini znajduje się bogata szata naciekowa, kilka korytarzy i krasowo-zawaliskowa komora z wielkimi blokami skalnymi. Jaskinia pozostawała niedostępna od końca plejstocenu, kiedy to w wyniku osunięcia się skał doszło do zawalenia wejścia.
W 1960 roku w jaskini odkryto ludzką czaszkę, uwięzioną pod naciekiem jaskiniowym. Anatomicznie prezentuje ona stadium pośrednie między "Homo erectus" a neandertalczykiem. Ze względu na uwięzienie pod naciekiem nie da się jednoznacznie określić wieku materiału kostnego. Aris Pulianos pierwotnie datował czaszkę na ok. 700 tys. lat temu. Późniejsze badania przeprowadzone metodą elektronowego rezonansu spinowego oraz metodą uranowo-torową dały wynik ok. 200 tys. lat BP.

</doc>
<doc id="3647713" url="https://pl.wikipedia.org/wiki?curid=3647713" title="Kompania Saperów KOP „Wilno”">
Kompania Saperów KOP „Wilno”



</doc>
<doc id="3647714" url="https://pl.wikipedia.org/wiki?curid=3647714" title="Leonid Kniazjew">
Leonid Kniazjew



</doc>
<doc id="3647716" url="https://pl.wikipedia.org/wiki?curid=3647716" title="Diecezja Simdega">
Diecezja Simdega

Diecezja Simdega – diecezja rzymskokatolicka w Indiach. Została utworzona w 1993 z terenu archidiecezji Ranchi.

</doc>
<doc id="3647717" url="https://pl.wikipedia.org/wiki?curid=3647717" title="Dolinczański Potok (dopływ Chochołowskiego Potoku)">
Dolinczański Potok (dopływ Chochołowskiego Potoku)

Dolinczański Potok – potok, dopływ Chochołowskiego Potoku. Cała jego zlewnia obejmuje Dolinczański Żleb w Tatrach Zachodnich. Jest to żleb na wschodnich stokach Grzesia wznoszącego się nad Polaną Chochołowską. Dolinczański Potok wypływa poniżej Łuczniańskiej Przełęczy ze szczelinowego, skalnego źródła znajdującego się na wysokości 1515 m. Koryto potoku jest wyżłobione w skałach krystalicznych i zawalone skalnym rumoszem. Potok spływa w kierunku północno-wschodnim dnem Dolinczańskiego Żlebu i w lesie, około 330 m na południe od drogi prowadzącej Polaną Chochołowską uchodzi do Chochołowskiego Potoku jako jego lewy dopływ. Następuje to na wysokości około 1120 m.
Jest to niewielki potok. Powierzchnia zlewni wynosi 3,374 km², długość potoku 1,44 km, a średni spadek 28%. Potok przecina obrzeża utworzonego przez siebie stożka piargowego. Prawdopodobnie w stożku tym następuje ucieczka części jego wód. Znajdują się w nim bowiem dwa źródła, prawdopodobnie zasilane wodą z potoku (przynajmniej częściowo).
Koryto potoku przecina, tuż powyżej jego ujścia, zielony szlak turystyczny z Polany Chochołowskiej.

</doc>
<doc id="3647718" url="https://pl.wikipedia.org/wiki?curid=3647718" title="Diecezja Belgaum">
Diecezja Belgaum

Diecezja Belgaum – diecezja rzymskokatolicka w Indiach. Została utworzona w 1953 z terenu archidiecezji Goa i Daman i diecezji Poona.

</doc>
<doc id="3647723" url="https://pl.wikipedia.org/wiki?curid=3647723" title="Diecezja Bellary">
Diecezja Bellary

Diecezja Bellary – diecezja rzymskokatolicka w Indiach. Została utworzona w 1928 jako misja sui iuris z terenu archidiecezji Madras i diecezji Hajdarabad. Diecezja od 1949.

</doc>
<doc id="3647726" url="https://pl.wikipedia.org/wiki?curid=3647726" title="Mistrzostwa Świata w Kinballu 2013">
Mistrzostwa Świata w Kinballu 2013

Mistrzostwa Świata w Kinballu 2013 – odbyły się w dniach 30 października-3 listopada 2013 roku, w Hall du Paire w belgijskim Pepinster. W mistrzostwach w obu kategoriach wygrały reprezentacje Kanady przed Japonią.
Punktacja.
Za zwycięstwo w meczu drużyna dostawała 10 punktów, za drugie miejsce 6 punktów, a za trzecie 2 punkty. Do tego dodawany był bonus za grę fair play w wysokości pięciu punktów (za każde przewinienie jeden punkt mniej) oraz po jednym punkcie za każdy wygrany okres gry, czyli za zwycięstwo bez przewinień drużyna dostawała 18 punktów.

</doc>
<doc id="3647727" url="https://pl.wikipedia.org/wiki?curid=3647727" title="Herb guberni piotrkowskiej">
Herb guberni piotrkowskiej

Herb guberni piotrkowskiej (ros.: "Герб Петроковской губернии") – zatwierdzony przez cesarza Aleksandra II 25 lutego 1869 roku herb guberni piotrkowskiej utworzonej w 1867 roku. Herb stanowiły trzy czarne wrzeciona na srebrnej francuskiej tarczy zwieńczonej imperatorską złotą koroną. Herb otaczały dwie złote gałązki dębowe splecione błękitną wstęgą orderu świętego Andrzeja.

</doc>
<doc id="3647728" url="https://pl.wikipedia.org/wiki?curid=3647728" title="Kompania Saperów KOP „Polesie&quot;">
Kompania Saperów KOP „Polesie&quot;



</doc>
<doc id="3647731" url="https://pl.wikipedia.org/wiki?curid=3647731" title="Kompania Saperów KOP „Polesie”">
Kompania Saperów KOP „Polesie”



</doc>
<doc id="3647732" url="https://pl.wikipedia.org/wiki?curid=3647732" title="Pavel Badea">
Pavel Badea

Pavel Badea (ur. 10 czerwca 1967 w Krajowie) – rumuński piłkarz występujący na pozycji pomocnika, reprezentant Rumunii w latach 1990–1992, polityk, przedsiębiorca oraz działacz sportowy.
Kariera klubowa.
Wychowanek klubu CS Universitatea Krajowa z rodzinnego miasta Krajowa. W sezonie 1983/84 włączono go do kadry pierwszego zespołu. 5 maja 1984 zadebiutował w Divizia A w wygranym 4:0 meczu z CS Târgoviște. Wkrótce po tym został na rok oddelegowany do Luceafărulu Bukareszt (Liga III), będącego de facto ośrodkiem szkoleniowym dla uzdolnionych młodych zawodników oraz zapleczem reprezentacji juniorskich. Po powrocie do CS Universitatea rozpoczął regularne występy. We wrześniu 1985 roku zadebiutował w rozgrywkach europejskich pucharów w przegranym 0:2 spotkaniu przeciwko AS Monaco FC w Pucharze Zdobywców Pucharów 1985/86. W styczniu 1991 roku wraz z pozostałymi piłkarzami wnioskował o przekształcenie sekcji piłki nożnej ze stowarzyszenia w spółkę kapitałową, co też nastąpiło. W sezonie 1990/91 wywalczył mistrzostwo Rumunii oraz krajowy puchar. Po zakończeniu rozgrywek sekcja piłkarska klubu została w niejasnych okolicznościach rozwiązana. Badea wskutek tego przeniósł się wraz z większością graczy i sztabu szkoleniowego do nowo powstałego FC Universitatea Krajowa, gdzie spędził sezon 1991/92.
W latach 1992–1995 był zawodnikiem FC Lausanne-Sport, w barwach którego zaliczył 100 spotkań w szwajcarskiej ekstraklasie. W rundzie wiosennej sezonu 1995/96 występował ponownie w FC Universitatea, gdzie zanotował 19 meczów i strzelił 4 gole. W latach 1996–1998 grał w południowokoreańskim klubie Suwon Samsung Bluewings, trenowanym przez Kim Ho. W sezonie 1996 dotarł do finału Pucharu Korei Południowej (porażka z Pohang Atoms w serii rzutów karnych) i zdobył wicemistrzostwo kraju, przegrywając w decydującym play-off z Ulsan Hyundai FC (1:0, 1:3). Został również wybrany do najlepszej jedenastki rozgrywek. W sezonie 1997/98 dotarł z Samsung Bluewings do finału Azjatyckiego Pucharu Zdobywców Pucharów, w którym jego zespół uległ 0:1 An-Nassr FC. Latem 1998 roku odszedł z klubu, figurując mimo to jako zdobywca mistrzostwa Korei Południowej za sezon ligowy 1998.
W lipcu 1998 roku Badea związał się kontraktem z Bellmare Hiratsuka. 25 lipca tegoż roku zadebiutował w J1 League w przegranym 1:4 domowym meczu z Yokohama F. Marinos. Łącznie przez rok rozegrał dla tego zespołu 20 ligowych spotkań, w których strzelił 4 bramki. Latem 1999 roku został graczem Kashiwa Reysol, z którym zdobył Puchar Ligi Japońskiej. W styczniu 2000 roku przeszedł do Avispa Fukuoka. W sezonie 2001 spadł z tym klubem do J2 League, przez co nie zdecydował się przedłużyć wygasającej umowy. Po nieudanych próbach znalezienia pracodawcy w Japonii powrócił do Rumunii i podpisał półroczny kontrakt z Extensiv Craiova (Liga II). W latach 2002–2004 grał w FC Universitatea Krajowa, pełniąc funkcję kapitana zespołu jak również działacza. Po sezonie 2003/04 oficjalnie zakończył karierę zawodniczą.
Kariera reprezentacyjna.
29 sierpnia 1990 zadebiutował w reprezentacji Rumunii w towarzyskim meczu z ZSRR, wygranym 2:1. Ogółem w latach 1990–1992 rozegrał w drużynie narodowej 9 spotkań i zdobył 2 bramki w spotkaniach przeciwko San Marino (1990) oraz Łotwie (1992).
Kariera trenerska.
Od października do grudnia 2003 roku jako grający trener tymczasowo prowadził FC Universitatea Krajowa w 7 spotkaniach ligowych, w których osiągnął 3 wygrane, 3 remisy i 1 porażkę. We wrześniu 2004 roku objął tymczasowo posadę szkoleniowca po Mircei Rednicu. Prowadził zespół do marca 2005 roku, notując 2 zwycięstwa, 1 remis oraz 6 przegranych.
Działalność sportowa.
W latach 2002–2004 Badea, będąc wciąż oficjalnie w kadrze zespołu, pełnił funkcję dyrektora sportowego i wiceprezydenta FC Universitatea Krajowa. Od lutego 2004 roku do marca 2005 roku prezydent klubu, w latach 2006–2012 członek rady dyrektorów. W maju 2012 roku FC Universitatea została wykluczona ze struktur FRF. W 2013 roku, przy wsparciu władz Krajowy, Badea odtworzył sekcję piłkarską CS Universitatea Krajowa, uzyskując licencję na grę w Liga II. Przez 6 miesięcy pełnił funkcję prezydenta klubu, po czym zasiadł w radzie dyrektorów. Reprezentując klub na drodze sądowej wywalczył od FC Universitatea prawo do korzystania z nazwy, barw oraz herbu.
Działalność polityczna.
W 2008 roku Badea zaangażował się w działalność polityczną oraz biznesową na rynku nieruchomości. W latach 2008–2016 zasiadał w radzie miejskiej Krajowy jako członek Partii Narodowo-Liberalnej. W 2011 roku ubiegał się o kandydaturę na urząd burmistrza Krajowy z ramienia koalicji wyborczej Unia Socjalno-Liberalna. W listopadzie 2015 roku przedstawiono go jako kandydata na urząd burmistrza z ramienia PNL. W trakcie kampanii wyborczej oskarżono go o defraudację operacyjnych funduszy europejskich i pogwałcenie planu zagospodarowania przestrzennego podczas budowy biurowca w centrum Krajowy. W wyborach zajął 2. pozycję z 13,18% głosów, przegrywając z Lią Olguțą Vasilescu (60,92%).
Życie prywatne i wykształcenie.
Pochodzi ze wsi Popânzălești w okręgu Dolj. Kształcił się w Krajowie i Bukareszcie, gdzie zdał egzamin maturalny. Studiował na Akademii Nauk Ekonomicznych w Krajowie. W 2004 roku uzyskał doktorat z nauk ekonomicznych na Wolnym Międzynarodowym Uniwersytecie Mołdawii (ULIM) w Kiszyniowie. W 2008 roku uzyskał w Krajowie tytuł magistra na kierunku zarządzanie w sporcie. Od 1993 roku żonaty z Mihaelą Eugenią (ur. 1973), z d. Cernăianu-Stoianovici, z którą ma dwóch synów: Iuliana Alexadru (ur. 1994) i Pavla Siviana (ur. 2006).

</doc>
<doc id="3647733" url="https://pl.wikipedia.org/wiki?curid=3647733" title="Loris Zanotti">
Loris Zanotti

Loris Zanotti (ur. 13 września 1962) – sanmaryński piłkarz występujący na pozycji pomocnika, 8-krotny reprezentant San Marino.
Kariera klubowa.
W trakcie gry dla reprezentacji San Marino (1990-1993) był zawodnikiem klubów SS Juvenes oraz AC San Marino.
Kariera reprezentacyjna.
14 listopada 1990 roku zadebiutował w reprezentacji San Marino w przegranym 0:4 meczu przeciwko Szwajcarii. Było to pierwsze w historii oficjalne spotkanie rozegrane przez San Marino. Podczas eliminacji Mistrzostw Świata 1994 dwukrotnie wystąpił w meczach przeciwko Polsce (0:1 i 0:3). Ogółem w latach 1990-1993 8-krotnie wystąpił w reprezentacji, nie zdobył żadnej bramki.

</doc>
<doc id="3647735" url="https://pl.wikipedia.org/wiki?curid=3647735" title="Lana Ghoghoberidze">
Lana Ghoghoberidze

Lana Ghoghoberidze (gruz. ლანა ღოღობერიძე; ros. Лана Левановна Гогоберидзе, "Łana Lewanowna Gogoberidze"; ur. 13 października 1928 w Tyflisie) – gruzińska i radziecka reżyserka filmowa oraz scenarzystka.
Życiorys.
Ukończyła studia na wydziale reżyserskim WGIK w klasie Siergieja Gierasimowa oraz filozofię na uniwersytecie w Tbilisi. Tłumaczka utworów Walta Whitmana oraz autorka książek o nim. Ponadto pisze scenariusze filmowe.

</doc>
<doc id="3647736" url="https://pl.wikipedia.org/wiki?curid=3647736" title="Constantin Stănici">
Constantin Stănici

Constantin Stănici (ur. 17 września 1969 w Bukareszcie) – rumuński piłkarz występujący na pozycji pomocnika, reprezentant Rumunii.
Kariera klubowa.
Grę w piłkę nożną rozpoczął w akademii klubu Sportul Studenţesc Bukareszt z rodzinnego Bukaresztu. W sezonie 1985/86 włączono go do kadry pierwszej drużyny. 28 maja 1986 zadebiutował w Divizii A w zremisowanym 2:2 spotkaniu przeciwko Victorii Bukareszt. We wrześniu 1986 roku zaliczył pierwszy występ w europejskich pucharach w meczu z Omonią Nikozja (1:0) w Pucharze UEFA 1986/87. W sezonie 1987/88 stał się podstawowym zawodnikiem zespołu. Pod koniec 1989 roku podpisał kontrakt z FC Dinamo Bukareszt, jednak z powodu wybuchu antykomunistycznej rewolucji w Rumunii umowę unieważniono. W latach 1986–1996 rozegrał on ogółem dla Sportulu Studenţesc 228 ligowych spotkań i zdobył 34 gole. Uznawany jest za jednego z najbardziej zasłużonych i rozpoznawalnych piłkarzy w historii klubu.
Latem 1996 roku został zawodnikiem węgierskiego klubu Budapesti VSC Dreher. Zadebiutował w meczu eliminacji Pucharu UEFA 1996/97 przeciwko Barry Town FC, wygranym 3:1. 10 sierpnia 1996 zanotował pierwszy występ w Nemzeti Bajnokság I w zremisowanym 1:1 spotkaniu z Csepel SC. 17 sierpnia zdobył z rzutu karnego swoją pierwszą bramkę w węgierskiej ekstraklasie w meczu przeciwko Stadler FC (4:1). Dotarł z Budapesti VSC do finału Pucharu Węgier 1996/97, w którym jego zespół uległ w dwumeczu 0:6 i 0:2 MTK Budapest FC. Po sezonie 1996/97, w którym zaliczył 21 występów i strzelił 5 goli, odszedł z klubu i przez niespełna rok pozostawał bez pracodawcy. W maju 1998 roku został graczem amerykańskiego Minnesota Thunder, rywalizującego w USISL A-League (II poziom rozgrywkowy). W sezonie zasadniczym 1998 zajął z tym zespołem 2. miejsce w grupie Central Divison. W dalszej fazie rozgrywek dotarł z Thunder do finału play-off o mistrzostwo ligi, przegranego 1:3 z Rochester Rhinos. Przed rozpoczęciem sezonu 1999, w celu utrzymania formy sportowej, grał w piłkę nożną sześcioosobową w zespole Kansas City Attack (National Professional Soccer League). W sezonie 1999 A-League pełnił rolę rezerwowego i w trakcie rozgrywek rozwiązał swój kontrakt z Minnesota Thunder.
Jesienią 1999 roku powrócił do Rumunii i w listopadzie tegoż roku odbył testy w FC Brașov, prowadzonym przez Ioana Andone. Wkrótce po tym podpisał umowę z FC Drobeta-Turnu Severin (Divizia B). W kwietniu 2000 roku, wraz z 16 innymi zawodnikami, oskarżył zarząd o nakłanianie piłkarzy do przegrania meczu przeciwko Chimice Târnăveni. FRF po rozpoznaniu sprawy ukarała kluby obustronnymi walkowerami za oba ligowe spotkania i odjęła FC Drobeta-Turnu Severin 6 punktów. Po sezonie 1999/00 Stănici opuścił zespół. W maju 2001 roku podpisał umowę z Knattspyrnufélagið Valur. 11 czerwca 2001 zadebiutował w Úrvalsdeild w przegranym 0:2 meczu z Íþróttabandalag Akraness. W tym samym miesiącu władze klubu z powodu słabej formy sportowej rozwiązały jego kontrakt. Łącznie w barwach Valura zaliczył 2 występy w lidze islandzkiej oraz 1 w krajowym pucharze. W latach 2001–2004 zawiesił grę w piłkę nożną na profesjonalnym poziomie. Jesienią 2004 roku rozegrał 1 ligowe spotkanie w barwach Unirei Urziceni (Divizia B), po czym definitywnie zakończył karierę zawodniczą. W sezonie 2004/05 przez krótki okres pełnił funkcję szkoleniowca Unirei.
Kariera reprezentacyjna.
Stănici w drugiej połowie lat. 80. występował w juniorskich reprezentacjach Rumunii w różnych kategoriach wiekowych. W latach 1987–1991 grał w kadrze Rumunii U-21, dla której rozegrał 16 spotkań i zdobył 6 bramek.
Rozegrał 1 mecz w seniorskiej reprezentacji Rumunii. 5 grudnia 1990 roku wystąpił w wygranym 6:0 meczu przeciwko San Marino w ramach eliminacji Mistrzostw Europy 1992, kiedy to w 64. minucie zastąpił na boisku Ioana Lupescu. W latach 1990–1991 zaliczył 3 nieoficjalne spotkania towarzyskie przeciwko Chorwacji, Węgrom oraz Zjednoczonym Emiratom Arabskim.
Życie prywatne.
Jest żonaty, ma dwóch synów: Răzvana (ur. 1990) i Flaviusa (1992). Na stałe mieszka z rodziną w Blaine w Stanach Zjednoczonych. Jest stryjem Andreia Stăniciego, byłego piłkarza akademii Sportulu Studenţesc Bukareszt i rezerw FC Dinamo Bukareszt. W 2015 roku został on skazany na karę 4 lat pozbawienia wolności za gwałt, po odbyciu której nie wznowił kariery piłkarskiej.

</doc>
<doc id="3647740" url="https://pl.wikipedia.org/wiki?curid=3647740" title="Samwieł Gasparow">
Samwieł Gasparow

Samwieł Władimirowicz Gasparow (ros. Самвел Владимирович Гаспа́ров; ur. 1938 w Tbilisi, zm. 26 maja 2020 w Moskwie) – gruziński i radziecki reżyser filmowy.
Ukończył WGIK. Realizuje przygodowe filmy rewolucyjno-historyczne.
Zmarł jako jedna z ofiar epidemii COVID-19.

</doc>
<doc id="3647741" url="https://pl.wikipedia.org/wiki?curid=3647741" title="Jefim Czeriepanow">
Jefim Czeriepanow

Jefim Aeksiejewicz Czeriepanow (ros. Ефим Алексеевич Черепанов; ur. 1774, zm. 1842) – rosyjski wynalazca. Ojciec Mirona J. Czeriepanowa. Chłopi pańszczyźniani, uwolnieni za swoje wynalazki. Wraz z synem skonstruował pierwszy w Rosji parowóz z poziomym układem cylindrów i kotle płomienicowym. Polepszyli również proces wytopu miedzi i surówki i m.in. wydobycia metali szlachetnych. Pierwszy rosyjski parowóz został zbudowany przez nich w 1834. Osiągał prędkość jedynie 15 km/h.

</doc>
<doc id="3647743" url="https://pl.wikipedia.org/wiki?curid=3647743" title="Bartosz Bućko">
Bartosz Bućko

Bartosz Bućko (ur. 6 stycznia 1995 w Bielsku-Białej) – polski siatkarz, grający na pozycji atakującego i przyjmującego.
W 2022 roku urodził mu się syn. On i jego rodzina znajdowali w epicentrum trzęsienia ziemi, które nawiedziło południową część Turcji 6 lutego 2023 roku.
Sukcesy klubowe.
młodzieżowe.
Młoda Liga:
seniorskie.
Puchar Challenge:
I liga:
Sukcesy reprezentacyjne.
Mistrzostwa Europy Kadetów:
Mistrzostwa Świata Kadetów:
Mistrzostwa Europy Juniorów:

</doc>
<doc id="3647759" url="https://pl.wikipedia.org/wiki?curid=3647759" title="Całuj Mnie">
Całuj Mnie



</doc>
<doc id="3647760" url="https://pl.wikipedia.org/wiki?curid=3647760" title="Jurij Jegorow">
Jurij Jegorow

Jurij Pawłowicz Jegorow (ros. Юрий Павлович Егоров; ur. 1920 w Soczi, zm. 1982 w Moskwie) – radziecki reżyser filmowy oraz scenarzysta.
Życiorys.
Ukończył studia na wydziale reżyserskim WGIK w klasie Siergieja Gierasimowa. Debiutował jako współreżyser filmu "Przygoda w tajdze". Był szefem Pierwszego Zespołu Twórczego Wytwórni Filmów Dziecięcych i Młodzieżowych im. M. Gorkiego.

</doc>
<doc id="3647764" url="https://pl.wikipedia.org/wiki?curid=3647764" title="Song Number 1">
Song Number 1

Song #1 – utwór rosyjskiego girls bandu Serebro, napisany przez Maksima Fadiejewa i Daniiła Babiczewa, nagrany i wydany w formie singla w 2007 roku oraz umieszczony na debiutanckiej płycie studyjnej zespołu zatytułowanej "OpiumRoz" z 2009 roku.
W 2007 roku utwór reprezentował Rosję podczas 51. Konkursu Piosenki Eurowizji organizowanego w Helsinkach. 12 maja został zaprezentowany przez ówczesne wokalistki zespołu – Jelenę Tiemnikową, Marinę Lizorkinę i Olgę Sieriabkinę – podczas koncertu finałowego widowiska jako piętnasty w kolejności. Zajął ostatecznie trzecie miejsce, zdobywając łącznie 207 punktów, w tym m.in. maksymalne noty 12 punktów od Armenii, Białorusi i Estonii.
Oprócz anglojęzycznej wersji piosenki, zespół nagrał utwór także w języku rosyjskim jako „Piesnia #1” ("Pjesnja nomer adjin"). Girls band nagrał także drugą, niecenzuralną wersję piosenki w języku angielskim.
Lista utworów.
CD single

</doc>
<doc id="3647767" url="https://pl.wikipedia.org/wiki?curid=3647767" title="Wiktor Golikow">
Wiktor Golikow

Wiktor Andriejewicz Golikow (ros. Виктор Андреевич Голиков, ur. 1914, zm. 1997) – radziecki działacz partyjny.
Życiorys.
W 1935 ukończył Rostowski Instytut Pedagogiczny, 1935-1940 był wykładowcą, od 1939 należał do WKP(b), od 1940 był funkcjonariuszem Komsomołu i partii. W 1945 ukończył Wyższą Szkołę Partyjną przy KC KPZR, 1955-1956 był pomocnikiem I sekretarza KC KPK, 1956-1960 pomocnikiem sekretarza KC KPZR, a 1960-1963 pomocnikiem przewodniczącego Prezydium Rady Najwyższej ZSRR Leonida Breżniewa. Następnie pomocnik Breżniewa jako sekretarza, 1964-1966 I sekretarza KC KPZR, a 1966-1982 sekretarza generalnego KC KPZR, 1982-1983 konsultant Grupy Konsultantów przy Sekretariacie KC KPZR, 1981-1986 zastępca członka KC KPZR, od 1983 na emeryturze. Deputowany do Rady Najwyższej ZSRR 10 kadencji.

</doc>
<doc id="3647772" url="https://pl.wikipedia.org/wiki?curid=3647772" title="Zielone Konie (zespół projektowy)">
Zielone Konie (zespół projektowy)

Zielone Konie – zespół projektowy działający w latach 1949–1958 w strukturach „Miastoprojektu” w Katowicach, w skład którego wchodzili architekci: Henryk Buszko, Aleksander Franta i Jerzy Gottfried.
Historia.
Jerzy Gottfried, Henryk Buszko i Aleksander Franta poznali się studiując na Wydziale Architektury Akademii Górniczo-Hutniczej w Krakowie (1945-1949). W 1949 jako zespół wzięli udział w konkursie na budynek „Orbisu” w Warszawie zdobywając jedną z czterech równorzędnych nagród. Po tym sukcesie Jerzy Gottfried zaproponował swoim kolegom przeprowadzkę do Katowic i wspólną działalność zawodową. Powstały w ten sposób zespół wchodził w skład katowickiego oddziału Centralnego Biura Projektów Architektonicznych i Budowlanych (późniejszy „Miastoprojekt”). W roku 1956 architekci podjęli próbę utworzenia samodzielnej pracowni projektowej tym samym wyłączenia się ze struktur państwowego biura projektów, jakim był „Miastoprojekt”. Wniosek został rozpatrzony negatywnie.
„Zielone Konie” działały wspólnie do 1958 roku, kiedy to w „Miastoprojekcie” nastąpiły zmiany związane z utworzeniem nowej pracowni (Pracownia Projektów Budownictwa Ogólnego), do której przeszli Henryk Buszko i Aleksander Franta. Jerzy Gottfried rozpoczął samodzielną działalność.
Geneza nazwy.
Nazwa związana jest z ogłoszonym w 1954 roku konkursem na projekt otoczenia budowanego wówczas Pałacu Kultury i Nauki w Warszawie. Zaproszeni do udziału w konkursie Jerzy Gottfried, Henryk Buszko i Aleksander Franta wykonali projekt konkursowy w stylistyce modernistycznej. Próbując jednak nawiązać do narzucanego projektantom stylu socrealistycznego zaproponowali w swoim projekcie umieszczenie pokrytych śniedzią rzeźb koni przed hotelem „Polonia”. Cały projekt został skrytykowany przez ideologów socrealizmu, przy czym Jan Minorski, ówczesny redaktor czasopisma „Architektura” użył słów:
 Od tej pory architekci nazywani byli „Zielonymi Końmi”.

</doc>
<doc id="3647773" url="https://pl.wikipedia.org/wiki?curid=3647773" title="Cerkiew Wniebowstąpienia Pańskiego w Moskwie (Kołomieńskie)">
Cerkiew Wniebowstąpienia Pańskiego w Moskwie (Kołomieńskie)

Cerkiew Wniebowstąpienia Pańskiego – prawosławna cerkiew w Moskwie, na terenie dawnej rezydencji wielkich książąt moskiewskich, a następnie carów w Kołomieńskie; w dekanacie św. Daniela Słupnika eparchii moskiewskiej miejskiej Rosyjskiego Kościoła Prawosławnego. 
Wyświęcona w 1532. Zabytek wpisany na listę Światowego Dziedzictwa UNESCO.
Historia.
Rezydencję władców Moskwy wzniósł we wsi Kołomieńskie Iwan III Srogi. Cerkiew Wniebowstąpienia Pańskiego z pewnością powstała z fundacji Wasyla III. Nie wiadomo, kiedy dokładnie rozpoczęto jej budowę. Cerkiewna tradycja łączy wzniesienie obiektu z narodzinami następcy tronu – Iwana; po jego przyjściu na świat Wasyl III wzniósł w Moskwie wiele świątyń prawosławnych. Być może jednak koncepcja budowy cerkwi pojawiła się już wcześniej, gdy Wasyl III rozwiódł się z Salomonidą Saburową i poślubił Helenę Glińską w 1526. Krok ten spotkał się z dezaprobatą znacznej części duchowieństwa i hierarchii cerkiewnej i budowa efektownej świątyni mogłaby być formą zadośćuczynienia. W takim wypadku prace nad wzniesieniem obiektu odwlekły się, gdyż władca poszukiwał odpowiedniego miejsca pod jego budowę i oczekiwał na przyjazd włoskiego architekta. Według jeszcze innej koncepcji świątynia powstała jako wotum za zwycięstwo nad Tatarami krymskimi. Cerkiew została ukończona w 1532, a poświęcił ją biskup kołomieński Wassian (Toporkow). W pobliżu świątyni w XVI w. wzniesiono również dzwonnicę, w której urządzono niewielką cerkiew św. Jerzego.
Niezależnie od intencji, z jakimi była wznoszona, cerkiew odgrywała również symboliczną rolę w projekcie uczynienia Moskwy Trzecim Rzymem i Nową Jerozolimą, centrum prawdziwego chrześcijaństwa. Wzgórze, na którym znajduje się Kołomieńskie, w nowej symbolice przestrzeni stolicy Rosji odgrywało rolę Góry Oliwnej. Architektura cerkwi miała zatem obrazować Wniebowstąpienie Pańskie, a zarazem powtórne przyjście Chrystusa, symbolizować potęgę Rusi – świętej ziemi wybranej przez Boga. Do ukończenia prac nad dzwonnicą Iwana Wielkiego cerkiew Wniebowstąpienia Pańskiego była najwyższą budowlą w Moskwie (jej wysokość przekracza 60 m).
Nierozstrzygniętą kwestią pozostaje autorstwo projektu cerkwi. Większość badaczy uważa, że plan świątyni jest dziełem włoskiego architekta zwanego na Rusi Piotrem Małym. Mniejsza grupa autorów jest zdania, że cerkiew zaprojektował artysta ruski. Cerkiew Wniebowstąpienia Pańskiego jest pierwszą na ziemiach ruskich kamienną świątynią krytą dachem namiotowym. Taki kształt dachu nawiązywał do dawnej symboliki namiotu, wznoszącego się nad miejscem świętym, wypełnionym łaską bożą. Taka forma dachu świątyni zbudowanej przy rezydencji władców wskazywała na szczególne obdarzanie tą łaską nie tylko wiernych gromadzących się w budynku, ale i rodziny panującej, całej Moskwy i całego państwa. 
Cerkiew Wniebowstąpienia Pańskiego była świątynią domową, przeznaczoną wyłącznie dla rodziny panującej. Była połączona z pałacem wielkich książąt, a następnie carów, krytą galerią. Pełniła również funkcje obronne – z niej sygnalizowano niebezpieczeństwo dla Moskwy od strony południowej. Za panowania Michała Romanowa w Kołomieńskie zbudowano jeszcze jedną cerkiew przeznaczoną dla rodziny władcy – cerkiew Kazańskiej Ikony Matki Bożej.
Kołomieńskie straciło znaczenie jako rezydencja carska po przeniesieniu stolicy do Petersburga. Cerkiew Wniebowstąpienia Pańskiego pozostawała celem pielgrzymek. W 1917 właśnie w tej świątyni znaleziono ikonę Matki Bożej „Władająca”, która zyskała następnie sławę cudotwórczej.
Po rewolucji październikowej cerkiew Wniebowstąpienia Pańskiego została zamknięta, podobnie jak wszystkie świątynie w Kołomienskim z wyjątkiem cerkwi Kazańskiej Ikony Matki Bożej. W dawnej rezydencji carskiej w Kołomienskim powstał kołchoz „Ogorodnyj gigant”, a następnie muzeum. Świątynia Wniebowstąpienia Pańskiego nadal jest własnością muzeum, posiadając równocześnie od 1994 status patriarszego metochionu (podworja). 
W 1996 zabytek został wpisany na listę Światowego Dziedzictwa UNESCO.

</doc>
<doc id="3647776" url="https://pl.wikipedia.org/wiki?curid=3647776" title="Walerij Mińko">
Walerij Mińko

Walerij Wikientjewicz Mińko (ros. Валерий Викентьевич Минько, ur. 8 sierpnia 1971 w Barnauł) – rosyjski piłkarz grający na pozycji prawego lub środkowego obrońcy. W swojej karierze rozegrał 4 mecze w reprezentacji Rosji.
Kariera klubowa.
Swoją karierę piłkarską Mińko rozpoczął w klubie Dinamo Barnauł. W 1988 roku awansował do pierwszej drużyny i wtedy też zadebiutował w niej we Wtorej Lidze. W 1989 roku przeszedł do CSKA Moskwa. W sezonie 1989 awansował z CSKA z Pierwej Ligi do Wysszej Ligi. W sezonie 1991 wywalczył z CSKA tytuł mistrza Związku Radzieckiego oraz zdobył Puchar Związku Radzieckiego. W sezonie 1998 został z CSKA mistrzem Rosji. W CSKA grał do końca sezonu 2001. W 2002 roku przeszedł do Kubania Krasnodar, w którym grał przez rok w Pierwszej Dywizji. W 2002 roku zakończył karierę.
Kariera reprezentacyjna.
W 1991 roku Mińko zajął z reprezentacją Związku Radzieckiego U-20 3. miejsce na Młodzieżowych Mistrzostwach Świata 1991.
W reprezentacji Rosji Mińko zadebiutował 9 października 1996 roku w zremisowanym 1:1 meczu eliminacji do MŚ 1998 z Izraelem, rozegranym w Ramat Gan. Od 1996 do 1998 roku rozegrał w kadrze narodowej 4 mecze.

</doc>
<doc id="3647777" url="https://pl.wikipedia.org/wiki?curid=3647777" title="Sobór Zaśnięcia Najświętszej Maryi Panny w Witebsku">
Sobór Zaśnięcia Najświętszej Maryi Panny w Witebsku

Cerkiew Zaśnięcia Najświętszej Maryi Panny i klasztor Bazylianów, sobór (biał. "Царква Ўспення Прасвятой Багародзіцы і манастыр бызыльян у Віцебску", "Успенскі сабор") – cerkiew w Witebsku, pomnik architektury wileńskiego baroku. Przy budowie za wzór wzięto kościół San Carlo al Corso w Rzymie. Budynek zaprojektował Józef Fontana. Znajduje się na wzgórzu Zaśnięcia. Został zbudowany jako unicka cerkiew w latach 1715–1743, następnie służył parafii prawosławnej, zniszczony przez bolszewików i odbudowany na początku XXI wieku. Jest to jedna z największych cerkwi na Białorusi. 
Historia.
Pierwsze informacje o cerkwi i klasztorze, które istniały na Wzgórzu Wniebowzięcia pojawiają się w 1406. Po zabójstwie unickiego arcybiskupa Jozafata Kuncewicza świątynia została zburzona w 1630 r. W 1682 na polecenie Antoniego Sielawy zbudowano nową drewnianą świątynię, którą miał ufundować podkomorzy witebski J. Kisiel. W tym samym roku został założony klasztor Bazylianów. Podczas wojny północnej w 1708 rosyjski car Piotr I rozkazał podpalić miasto z czterech stron, co było zemstą za to, że mieszkańcy miasta potajemnie wysłali 7000 talarów królowi Stanisławowi Leszczyńskiemu, jako pomoc w objęciu tronu szwedzkiego przez Karola XII.
W latach 1715–1743 z fundacji Mirona Hałłuzy wybudowano murowaną cerkiew Przeczystej Bogurodzicy według projektu Józefa Fontany w stylu późnego baroku z trzypiętrowym korpusem klasztornym. Przy klasztorze funkcjonowała szkoła świecka i studia filozoficzne dla mnichów, gdzie uczono logiki, fizyki i innych nauk. Postanowieniem imperatora Pawła I 18 lipca 1799 cerkiew została przekazana prawosławnym. W 1804 nad prezbiterium wybudowano masywną kopułę oraz przebudowano barokową fasadę. W 1861 do budynku dawnego klasztoru przeniesiono z Połocka Seminarium Duchowne. 
W 1913 Imperatorska Komisja Archeologiczna dała pozwolenie na restaurację świątyni, uznając ją za cenny pomnik kultury i historii. 
Po rewolucji październikowej w 1917 r. budynek został 5 lipca 1926 r. skonfiskowany na podstawie postanowienia Rady Komisarzy Ludowych BSRR. Pomimo licznych represji wobec wierzących i kapłanów do 1936 r. potajemnie odbywały się tutaj nabożeństwa. Na początku wielkiego terroru w 1937 r. świątynię ostatecznie zamknięto, a następnie wysadzono w powietrze przez brygadę saperów dowodzoną przez Petra Hryhorenko, później znanego dysydenta. Dokonano tego w ramach przebudowy centrum miasta, którą przerwał wybuch II wojny światowej. Dopiero w 1949 r. na miejscu cerkwi wybudowano fabrykę. W latach 70. XX w. warsztaty przeniesiono na obrzeża miasta, a budynki popadały w ruinę. Ich pozostałości zburzono latem 1998 r. 26 września 1998 Patriarcha Moskwy i Wszechrusi Aleksy II położył pierwszy kamień i kapsułę z pamiątkowym dyplomem w miejscu odbudowy Soboru Zaśnięcia. W czerwcu 2000 rozpoczęto prace budowlane, które zakończono w 2010. 
30 września 2011 sobór został uroczyście poświęcony przez egzarchę Białorusi, metropolitę mińskiego i słuckiego Filareta. Wśród obecnych archirejów (biskupów) był metropolita nowogrodzki i staroruski Lew, syn witebskiego duchownego.
Świątynia należy do dekanatu witebskiego św. Mikołaja eparchii witebskiej i orszańskiej Egzarchatu Białoruskiego Patriarchatu Moskiewskiego.
Miejsce martyrologii.
W latach 20. XX w. w pobliżu świątyni znajdowała się siedziba oddziału NKWD, w podziemiach której w latach 30. i 40. XX w. rozstrzelano tysiące ludzi. Ofiary pochowano przede wszystkim w zamkniętej strefie położonej pomiędzy wsiami Warony i Palai. Podczas wykopalisk archeologicznych poprzedzających odbudowę cerkwi w piwnicach budynku znaleziono szczątki około 400 osób. Badania potwierdziły, że ciała zamordowanych pochowano tu przed wybuchem wojny. Do tej pory nie ustalono, czy są to ofiary NKWD, które zostały rozstrzelane latem 1941 r. podczas ewakuacji znajdującego się w pobliżu więzienia. Według oficjalnej wersji morderstwa miały miejsce podczas okupacji niemieckiej i zostały dokonane przez SD, które od 1941 r. wykorzystywało budynek byłego więzienia. 
2 listopada 2003 r. z okazji dnia pamięci przodków Dziady działacze BFL ustawili na wzgórzu Zaśnięcia dwa krzyże upamiętniające ofiary NKWD. Ludzie przynieśli i ustawili krzyże na zbiorowych mogiłach, które znajdowały się w tym miejscu. Później w cerkwi umieszczono jeszcze jeden krzyż upamiętniający ofiary. Ponieważ marsz odbywał się bez zezwolenia władz, został zatrzymany przez milicję, wielu uczestników zostało aresztowanych, a krzyże usunięte. Uroczystości upamiętniające ofiary stalinizmu odbywają się przy krzyżu ku czci św. Eufrozyny Połockiej, znajdującego się w pobliżu cerkwi. 
Dopóki państwo białoruskie nie popiera badania losów ofiar, dopóty nie ma możliwości ich wyjaśnienia. 

</doc>
<doc id="3647784" url="https://pl.wikipedia.org/wiki?curid=3647784" title="Andrzej Bielecki">
Andrzej Bielecki

Andrzej Bielecki (ur. 18 lutego 1961) – polski matematyk, informatyk i cybernetyk (specjalności: systemy sztucznej inteligencji, teoria układów dynamicznych, biomatematyka, cybernetyka), doktor habilitowany i profesor nadzwyczajny, wykładowca akademicki na Akademii Górniczo-Hutniczej im. S. Staszica.
Kariera naukowa.
W 1985 roku ukończył studia na wydziale Matematyki i Fizyki Uniwersytetu Jagiellońskiego na kierunku Fizyka. W 1992 roku ukończył studia matematyczne na Uniwersytecie Jagiellońskim, a w roku 1998 obronił dysertację „Gradientowe układy dynamiczne i proces nauki warstwowych sieci neuronowych“ i uzyskał stopień doktora nauk matematycznych w zakresie matematyki na Uniwersytecie Jagiellońskim. Na tej samej uczelni uzyskał w 2009 roku stopień doktora habilitowanego nauk matematycznych ze specjalności „teoria układów dynamicznych i zastosowania matematyki“.
Pracował jako samodzielny fizyk w Instytucie Fizyki UJ w latach 1985-86, specjalista w Uczelnianym Ośrodku Elektronicznej Techniki Obliczeniowej Akademii Rolniczej w Krakowie (1987-1990), w Instytucie Informatyki UJ (1990-1991 jako specjalista, 1991-2000 na stanowisku asystenckim, 2000-2009 na stanowisku adiunkta, 2009-2010 na stanowisku starszego wykładowcy, 2010-2012 na stanowisku adiunkta habilitowanego, od 1 marca 2012 do 30 września 2012 na stanowisku profesora nadzwyczajnego). W 1993 roku odbył tygodniowy staż naukowy na Politechnice w Atenach w ramach programu "SOCRATES". Następnie w ramach tego samego programu i na tej samej uczelni odbył dwa staże: 5-miesięczny w 1994 roku oraz 7-tygodniowy w 1995 roku. W 1999 roku był zatrudniony jako adiunkt na Uniwersytecie Illinois w Chicago.
Od 2012 roku jest profesorem nadzwyczajnym Akademii Górniczo-Hutniczej im. S. Staszica w Krakowie w Katedrze Informatyki Stosowanej na Wydziale Elektrotechniki, Automatyki, Informatyki i Inżynierii Biomedycznej. Równocześnie kontynuuje współpracę z Uniwersytetem Jagiellońskim – zarówno w aspekcie dydaktycznym, jak też naukowym. Jest współzałożycielem i członkiem Instytutu Karola Wojtyły – fundacji naukowej, której celem jest krzewienie myśli Karola Wojtyły.
Naukowo zajmuje się teorią układów dynamicznych, zarówno w aspekcie teoretycznym jak i aplikacyjnym, podstawami teoretycznymi systemów sztucznej inteligencji oraz ich zastosowaniami w medycynie, robotyce i energetyce, biomatematyką – matematyczne modele transmisji sygnału w synapsie oraz cybernetyką ekonomiczną i biocybernetyką.
Andrzej Bielecki jest autorem 89 publikacji, w tym 25 na liście filadelfijskiej.

</doc>
<doc id="3647785" url="https://pl.wikipedia.org/wiki?curid=3647785" title="Lost and Forgotten">
Lost and Forgotten

Lost and Forgotten – utwór rosyjskiego zespołu Piotra Nalicza &amp; Friends, napisany przez samego artystę, nagrany i wydany w formie singla w 2010 roku oraz umieszczony na trzeciej płycie studyjnej zespołu zatytułowanej "Overseas" z 2011 roku.
W 2010 roku utwór reprezentował Rosję podczas 55. Konkursu Piosenki Eurowizji organizowanego w Helsinkach, wygrywając 7 marca finał krajowych eliminacji po zdobyciu łącznie 20,9% poparcia telewidzów i jurorów. 25 maja numer został zaprezentowany przez muzyków zespołu podczas pierwszego koncertu finałowego widowiska jako drugi w kolejności i z siódmego miejsca awansował do sobotniego finału. Został w nim zaprezentowany z 20. numerem startowym i zajął ostatecznie jedenaste miejsce, zdobywając łącznie 90 punktów, w tym m.in. maksymalną notę 12 punktów od Białorusi.

</doc>
<doc id="3647787" url="https://pl.wikipedia.org/wiki?curid=3647787" title="Dąb Mazowiecki Bartek">
Dąb Mazowiecki Bartek

Dąb Mazowiecki Bartek – pomnikowy dąb szypułkowy, rosnący na terenie miejscowości Emów, w gminie Wiązowna, w powiecie otwockim.
Charakterystyka.
To drzewo mające obwód 587 cm i wysokość 25 m (w 2011 roku). Pień jest niewysoki i masywny, ponadto skręcony wokół własnej osi i pokryty licznymi mchami oraz porostami. Mazowiecki Bartek ma stosunkowo szeroką koronę, o wymiarach 26,5 x 20 m. Nazwa nawiązuje do słynnego Bartka z gminy Zagnańsk, ale obwód opisywanego okazu jest o prawie 4 m mniejszy, niż większego i starszego drzewa z województwa świętokrzyskiego.
Stan zdrowotny wiekowego dębu jest zadowalający, choć widoczny jest ubytek kominowy. Dodatkowo Mazowiecki Bartek posiada szeroką ranę, być może od uderzenia pioruna. Drzewo jest prawdopodobnie całkowicie wypróchniałe wewnątrz pnia. 
Wiek tego dębu ocenia się na około 300 lat.
Lokalizacja.
Mazowiecki Bartek rośnie w rezerwacie Świder, obejmującym częściowo doliny rzek: Świdra i jego dopływu, Mieni. Opodal dębu występuje wiele chronionych roślin i zwierząt, między innymi 25 gatunków ryb, wydr czy dzięciołów. Do drzewa prowadzi ścieżka wzdłuż Mieni.

</doc>
<doc id="3647788" url="https://pl.wikipedia.org/wiki?curid=3647788" title="Topola Kromnowska">
Topola Kromnowska

Topola Kromnowska – pomnikowa topola czarna, jedna z największych w Polsce. Drzewo rośnie opodal wału na rzece Wiśle, w Kromnowie (powiat sochaczewski), w otulinie Kampinoskiego Parku Narodowego.
Charakterystyka.
To potężne drzewo, posiadające pień o obwodzie 821 cm (na rok 2014) oraz 37,5 m wysokości. Jest to jedna z najwyższych znanych w Polsce topól czarnych oraz jedna z najgrubszych. Prawdopodobnie drzewo powstało ze zrostu dwóch pni, ponieważ rozdziela się już na wysokości kilku metrów na dwa wielkie konary. Korona Topoli Kromnowskiej ma szerokość 30 × 27,5 m. Wiek drzewa ocenia się na ponad 200 lat.

</doc>
<doc id="3647790" url="https://pl.wikipedia.org/wiki?curid=3647790" title="The Lucha Dragons">
The Lucha Dragons

The Lucha Dragons – nieaktywny tag-team w wrestlingu, który występował w federacji WWE. Jego członkami byli Kalisto i Sin Cara. Wcześniej występowali w rosterze rozwojowym federacji − NXT. Są byłymi posiadaczami pasów NXT Tag Team Championship.
Historia.
NXT (2014–2015).
24 lipca 2014, na odcinku "NXT", Kalisto ogłosił, że on i jego dotychczasowy partner tag-teamowy, El Local, rozeszli się i wyjawił, że jego nowym partnerem będzie Sin Cara. Kalisto i Sin Cara wygrali turniej o miano pretendentów do NXT Tag Team Championship, a 11 września na wygrali tytuły w walce z The Ascension. Zwyciężyli też w walce rewanżowej, z pomocą Hidea Itamiego. Rozpoczęli rywalizację z The Vaudevillains, której punktem kulminacyjnym była obrona pasów przez Lucha Dragons na . 15 stycznia 2015 The Lucha Dragons przegrali tytuły na rzecz Murphy'ego i Blake'a, jak i walkę rewanżową na . Po tym wydarzeniu The Lucha Dragons pojawiali się na NXT coraz rzadziej, 11 marca przegrali walkę o miana pretendenckie z Enzo Amorem i Colinem Cassadym. W międzyczasie pojawiali się też na "Main Event", wygrywali walki m.in. z The Ascension. Powrócili do "NXT", by wziąć udział w turnieju , jednak odpadli w pierwszej rundzie po przegranej z późniejszymi zwycięzcami turnieju, Finnem Bálorem i Samoa Joem.
Główny roster (2015–2016).
The Lucha Dragons zadebiutowali w głównym rosterze WWE 30 marca 2015 na odcinku "Raw", dzień po WrestleManii 31. Połączyli siły z grupą The New Day i pokonali drużynę złożoną z The Ascension, Cesaro i Tysona Kidda w 8-Man Tag Team Matchu. 20 kwietnia przegrali starcie z The New Day o miano pretendentów do WWE Tag Team Championship. Wzięli udział w pierwszym w historii WWE Tag Team Championship Elimination Chamber Matchu, przeciwko The Ascension, Los Matadores, Prime Time Players, Tysonowi Kiddowi i Cesarowi oraz zwycięskim The New Day. 30 lipca, wraz z Los Matadores, wygrali 8-Man Tag Team Match przeciwko The Ascension i The New Day. Otrzymali okazję zdobycia tytułów na SummerSlam 2015, jednak to The New Day udało się obronić pasy mistrzowskie. 4 września na "Superstars" połączyli siły z Neville’em, by pokonać Stardusta i The Ascension (Cosmic Wasteland), a na Night of Champions, ponownie w drużynie z Neville’em, zmierzyli się z Cosmic Wasteland, lecz tym razem nie udało im się wygrać. Kolejne starcie pomiędzy tymi dwoma drużynami zakończyło się zwycięstwem Lucha Dragons i Nevilla. Na Survivor Series, wraz z The Usos i Rybackiem wygrali Traditional Survivor Series Elimination Match przeciwko The New Day, Sheamusowi i Kingowi Barrettowi. Na walczyli w Triple Threat Matchu z The Usos i The New Day, w którym tytuły obroniło The New Day. Pasów nie udało im się zdobyć również 22 grudnia na specjalnym odcinku "SmackDown".
Podczas, gdy Sin Cara leczył kontuzję barku, Kalisto pokonał mistrza Stanów Zjednoczonych Alberta Del Rio w walce, której stawką nie był pas. Na następnym "Raw", 11 stycznia 2016, Kalisto ponownie pokonał Del Rio i tym razem zdobył tytuł. Mistrzostwo stracił trzy dni później na rzecz Del Rio, lecz odzyskał pas na Royal Rumble.
Sin Cara powrócił 8 lutego na "Raw", tej samej nocy The Lucha Dragons przegrało walkę z Alberto Del Rio i Rusevem. Po kolejnej wygranej walce w drużynie z Neville’em na "SmackDown", Lucha Dragons i Neville przegrali walkę na "Raw" z członkami The League of Nations – Sheamusem, Rusevem i Kingiem Barrettem. Na "Raw", 22 lutego przegrali Six-Man Tag Team Match przeciwko The New Day, a tydzień później walkę z Sheamusem i Rusevem. Na WrestleManii 32, Kalisto obronił swój United States Championship w walce z Rybackiem podczas pre-show gali, zaś Sin Cara wziął udział w 7-osobowym Ladder matchu o Intercontinental Championship, lecz nie zdołał wygrać walki. Po gali, The Lucha Dragons wzięli udział w turnieju o miano pretendenckie do WWE Tag Team Championship, lecz odpadli z niego już w pierwszej rundzie. Kalisto ponownie pokonał Rybacka na gali Payback, lecz miesiąc później, na Extreme Rules, utracił tytuł mistrzowski na rzecz Ruseva. Miesiąc później, na Money in the Bank, The Lucha Dragons wygrali walkę z The Dudley Boyz. Była to ostatnia wspólna walka Sin Cary i Kalisto – 19 lipca, w wyniku draftu, członkowie tag teamu zostali rozdzieleni; Kalisto trafił do brandu SmackDown, zaś Sin Cara do brandu Raw.

</doc>
<doc id="3647795" url="https://pl.wikipedia.org/wiki?curid=3647795" title="Topola Maryna">
Topola Maryna

Topola Maryna – pomnikowa topola biała znajdująca się w gminie Karczew w województwie mazowieckim, jedna z największych w kraju.
Charakterystyka.
To potężne drzewo po pojedynczym pniu, o obwodzie 878 cm i wysokości 38 m (na rok 2021) . Pień jest regularny i walcowaty, a korona ma szerokość 23 x 22 m i jest kształtu kopulastego. Pierwsze konary odchodzą na wysokości kilku metrów od pnia głównego. 
Maryna to druga najgrubsza znana topola biała w Polsce. Wiek drzewa szacuje się na ponad 160 lat.
W 2021 roku Topola Maryna przeszła kompleksowe zabiegi pielęgnacyjne. Koronę poddano lekkiej redukcji obwodowej. Pomiędzy konarami zainstalowano 8 wiązań statycznych stalowych. Rany i ubytki poddano chirurgii. Oczyszczono teren wokół drzewa.
Lokalizacja.
Pomnikowy okaz rośnie w pobliżu nasypu kolejowego i miejscowości Glinki, opodal Wisły. Okazała korona drzewa jest widoczna z daleka.

</doc>
<doc id="3647807" url="https://pl.wikipedia.org/wiki?curid=3647807" title="Karjala Cup 2015">
Karjala Cup 2015

21. edycja turnieju Karjala Cup została rozegrana w dniach 5-8 listopada 2015 roku. Wzięło w nim udział cztery reprezentacje: Czech, Szwecji, Finlandii i Rosji. Każdy zespół rozegrał po trzy spotkania, łącznie odbyło się sześć meczów. Pięć spotkań rozegrano w hali Hartwall Arena w Helsinkach, jeden mecz odbył się w szwedzkim Örnsköldsvik w hali Fjällräven Center. Turniej był pierwszym, zaliczanym do klasyfikacji Euro Hockey Tour w sezonie 2015/2016.
Zwycięzcą turnieju po raz czwarty została reprezentacja Szwecji.
Wyróżnienia indywidualne.
Najlepsi zawodnicy na każdej pozycji wybrani przez dyrektoriat turnieju:

</doc>
<doc id="3647810" url="https://pl.wikipedia.org/wiki?curid=3647810" title="Jelizawieta Gołubiewa">
Jelizawieta Gołubiewa

Jelizawieta Siergiejewna Gołubiewa z d. Kazielina (ros. Елизавета Сергеевна Голубева z d. Казелина; ur. 19 września 1996 w Kołomnej) – rosyjska łyżwiarka szybka. Jej brat Michaił Kazielin również jest panczenistą.
W Mistrzostwach Świata juniorek w 2014 i w 2015 roku Kazielina zdobyła łącznie 6 brązowych medali.
W 2016 roku zdobyła brązowy medal Mistrzostw Świata na Dystansach w biegu drużynowym.

</doc>
<doc id="3647819" url="https://pl.wikipedia.org/wiki?curid=3647819" title="Mozart i Salieri (opera)">
Mozart i Salieri (opera)

Mozart i Salieri () – jednoaktowa opera, w dwóch odsłonach, skomponowana przez należącego do Potężnej Gromadki rosyjskiego kompozytora Nikołaja Rimskiego-Korsakowa, do której jako libretto sam kompozytor zaadaptował w niemal niezmienionej postaci tekst sztuki Aleksandra Puszkina o tym samym tytule ("Mozart i Salieri") i stąd określana też jako sceny dramatyczne Puszkina.
Jej prapremiera miała miejsce 7 grudnia 1898 w Moskwie, a wystawił ją Teatr Sołodownikowa (zespół Opery Prywatnej Sawwy Mamontowa).
Treść opery nawiązuje do jednej z tzw. miejskich legend dotyczących okoliczności śmierci Wolfganga A. Mozarta, według której to legendy kompozytora miał otruć lepiej sytuowany, ale zazdrosny o talent Mozarta, jego rywal Antonio Salieri.
Nikołaj Rimski-Korsakow zdecydował się na ten temat z „małych tragedii” Aleksandra Puszkina, by powrócić do muzycznych środków wyrazu, jakimi posługiwał się u progu swojej muzycznej drogi, co kompozytor odnotował w swoich "Kronikach". Dzieło poświęcił Aleksandrowi Dargomyżskiemu, którego "Kamienny gość" także bazował na tekstach Puszkina, co więcej jego temat nawiązywał do opery Wolfganga A. Mozarta Don Giovanni.
Osoby.
Partie fortepianowe przypisane w spektaklu do roli Wolfganga A. Mozarta podczas prapremiery wykonywał młody wówczas rosyjski kompozytor Siergiej Rachmaninow.
Treść.
Odsłona pierwsza
Antonio Salieri oczekuje na przybycie Mozarta. Czuje jednak gorycz. To niesprawiedliwe, że nawet jego ciężka praca nie dała mu przez lata takiej lekkości komponowania, jaką salzburczyk otrzymał jakby za darmo chyba z woli samego Boga. Wkrótce zjawia się i oczekiwany gość, ale nie sam. Mozartowi towarzyszy niewidomy skrzypek grający wyjątkowo fałszywie arię Zerliny "Batti, batti o bel Masetto" z opery "Don Giovanni". Autora dzieła śmieszy nawet ta sytuacja, Salieri natomiast jest mocno skonsternowany, wytyka także Mozartowi, że jest to profanacja porównywalna z bezczeszczeniem dzieł Rafaela. Młodszy z kompozytorów, żeby uspokoić swojego kolegę po fachu, improwizuje natychmiast muzykę, w której jednak pobrzmiewa przeczucie już bliskiej śmierci. Włocha to wcale nie uspokaja, wręcz przeciwnie – skoro Mozart jest w stanie komponować w taki sposób, to po cóż traci czas na włóczenie się po gospodach i jak mogą go bawić rozrywki przeznaczone dla plebsu? Widać młody kompozytor choć sztukę zna jak nikt inny, to jej nie rozumie, nie jest więc godzien, by ją dalej uprawiać. Następne ich spotkanie odbędzie się Pod Złotym Lwem. Salieri jednak wie swoje, jeśli teraz on nie zatrzyma Mozarta, jakie szczyty tamten osiągnie jeszcze w swych dziełach i kto będzie mógł skomponować jeszcze coś ważnego po nim? Postanawia więc przygotować truciznę.
Odsłona druga
Muzycy spotykają się Pod Złotym Lwem, ale Mozarta coraz mocniej prześladują mroczne wizje. Zamawiający u niego "Requiem" mężczyzna ubrany na czarno jawi mu się jako zwiastun jego własnej śmierci z mszą napisaną na taką okoliczność dla samego siebie. Niby pocieszając kolegę, niepostrzeżenie starszy z kompozytorów wlewa przygotowaną truciznę do kielicha Mozarta, a ten niczego nieświadom, po jej wypiciu zaczyna przy fortepianie grać początek swojej żałobnej mszy. Drugi z kompozytorów płacze, nie mogąc powstrzymać swojego ogromnego wzburzenia, co grający odbiera jednak jako objaw wzruszenia ponownie wywołanego przez muzykę. Czując się nagle niedobrze, Mozart chce iść do domu położyć się i odpocząć, żegna się więc z Antoniem Salierim – na zawsze... Uczucia ulgi, ale również i niepewności mieszają się w człowieku, który przed chwilą dopuścił się zbrodni, zbrodni na największym geniuszu, któremu przypadło żyć w jego czasach.
O operze.
Opera powstała w duchu Potężnej Gromadki. Rimski-Korsakow często zmieniał swoją koncepcję i pierwsze szkice niewiele przypominają ostateczną postać dzieła. Początkowo powstały partie wokalne, zaś akompaniament dopracowywał kompozytor do samego końca. Cytaty muzyczne z samego Mozarta brzmią sugestywnie na tle muzyki Rimskiego-Korsakowa, którą Piotr Kamiński w "Tysiąc i jednej operze" określa jako „zgrzebną”. Biorąc pod uwagę możliwości głosowe Fiodora Szalapina, kompozytor postawił bardzo duże wymagania również wszystkim kolejnym wykonawcom roli Antonia Salieriego. Natomiast jeżeli chodzi o postać Wolfganga A. Mozarta przydatna, choć niekonieczna, jest umiejętność gry na fortepianie w przypadku tenora śpiewającego rolę, co zdarza się czasami podczas wystawień. Szkafier, pierwszy wykonawca tej roli, chociaż mniej znany obecnie od jego kolegi i choć na fortepianie grał wówczas Rachmaninow, był jedną z podstaw grupy Mamontowa i także cechował się rzadką sceniczną inteligencją.

</doc>
<doc id="3647822" url="https://pl.wikipedia.org/wiki?curid=3647822" title="Clas-Brede Bråthen">
Clas-Brede Bråthen



</doc>
<doc id="3647834" url="https://pl.wikipedia.org/wiki?curid=3647834" title="Baiba Bendika">
Baiba Bendika

Baiba Bendika (ur. 27 czerwca 1991 w Kiesiu) – łotewska biathlonistka.
Kariera.
Po raz pierwszy na arenie międzynarodowej Baiba Bendika pojawiła się 7 grudnia 2009 roku, podczas zawodów Mistrzostw Świata w biathlonie letnim w niemieckiej miejscowości Oberhof, gdzie uplasowała się na pozycji 28. w sprincie.
W Pucharze Świata zadebiutowała 3 grudnia 2011 roku w Östersund, gdzie uplasowała się na 93 pozycji w sprincie. Pierwsze pucharowe punkty wywalczyła podczas PŚ w Canmore 5 lutego 2016, gdzie uplasowała się na 5 pozycji w sprincie.

</doc>
<doc id="3647837" url="https://pl.wikipedia.org/wiki?curid=3647837" title="Emmanuel Mané-Katz">
Emmanuel Mané-Katz

Emmanuel Mané-Katz (hebr.:מאנה כץ, ukr. Кац Мань Лейзерович) (ur. (5) 17 kwietnia 1894 w Krzemieńczuku, Ukraina, zm. 8 września 1962 w Tel Awiwie lub w Hajfie, Izrael) – żydowski malarz, z pochodzenia Litwak z Ukrainy.
Życiorys.
Urodził się w rodzinie ortodoksyjnych Żydów jako Manu (Emanuel) Lejzerowycz Kac, jego ojciec był kupcem oraz grabarzem w miejscowej synagodze. W dzieciństwie otrzymał tradycyjne żydowskie wykształcenie, uczył się w chederze, a rodzice chcieli aby został rabinem. Ponieważ wykazywał talent malarski wyjechał do Wilna, gdzie uczył się w Szkole Rysunku Iwana Trutniewa. We wrześniu 1910 przeniósł się do Kijowa i kontynuował naukę u Mykoły Muraszki, gdzie dał się poznać jako zdolny i pilny uczeń. Ponieważ możliwości finansowe jego rodziców okazały się niewystarczające, czesne dyrektorowi Iwanowi Selezniowowi wpłaciła społeczność żydowska, która przeprowadziła w tym celu zbiórkę pieniędzy. W 1913 ukończył trzecią klasę i opuścił szkołę, dzięki wsparciu finansowemu działacza społecznego Grigorija Gurewicza wyjechał do Paryża, gdzie rozpoczął studia École des Beaux-Arts pod kierunkiem prof. Fernanda Cormona. W stolicy Francji zaprzyjaźnił się z Pablem Picassem, a także spotkał poznanych w Wilnie Chaima Soutine’a oraz Marca Chagalla, zaczął wówczas używać pseudonimu Mané-Katz. Po wybuchu I wojny światowej chciał wstąpić do Legii Cudzoziemskiej, ale nie został wcielony z powodu niskiego wzrostu. Wyjechał wówczas do Petersburga, gdzie pobierał naukę u Mścisława Doburzinskiego i działał w żydowskich organizacjach artystycznych. W 1916 debiutował wystawiając swoje prace w Moskwie podczas wystawy artystów żydowskich. Po wybuchu wojny domowej w Rosji wyjechał na Ukrainę, zamieszkał w Charkowie, gdzie w latach 1918–1919 wykładał w Instytucie Artystycznym (Akademia Sztuk Pięknych) oraz działał w stowarzyszeniu sztuki awangardowej. W 1921 wyjechał do Berlina, ale po roku ponownie znalazł się w Paryżu i podjął decyzję o pozostaniu tam na stałe. Od 1923 jego prace były prezentowane na wystawach indywidualnych, a jego twórczość zaczęło łączyć z tzw. Żydowską Szkołą Paryską. W 1927 jego prace uczestniczyły w zorganizowanej na Ukrainie wystawie z okazji dziesiątej rocznicy rewolucji październikowej. Rok później po raz pierwszy wyjechał do Mandatu Palestyny, pobyt tam wywarł na nim tak duże wrażenie, iż oświadczył, że jego prawdziwym domem jest Paryż, ale jego dusza należy do Ziemi Izraela. Od tego czasu każdego roku tam podróżował czerpiąc natchnienie, we Francji stał się częścią międzynarodowej École de Paris i był jej jednym z najwybitniejszych przedstawicieli. Po wybuchu II wojny światowej wstąpił do armii francuskiej, dostał się do niewoli, skąd udało mu się uciec. Przedostał się do Stanów Zjednoczonych, od 1940 przez pięć lat mieszkał w Nowym Jorku, a następnie po zakończeniu wojny powrócił do Paryża i ponownie poświęcił się twórczości. W 1958 poważnie chory zawarł porozumienie z burmistrzem Hajfy Abbą Chuszim i zamieszkał w Izraelu, gdzie w pobliżu Góry Karmel przygotowano dla niego pracownię oraz miejsce umożliwiające prezentację jego zbiorów artystycznych. Emmanuel Mane-Katz zmarł w Hajfie (według innych źródeł w Tel-Awiwie) w 1962.
Twórczość.
Mane-Katz był jednym z czołowych przedstawicieli École de Paris, podczas pierwszego pobytu w Paryżu wykształcił swój indywidualny styl twórczości. Początkowo malował klasycznie używając wąskiej palety barw, tworząc obrazy o mrocznej scenerii. Z czasem stosował jaśniejsze kolory, a głównym tematem prac stało się codzienne życie w małych żydowskich miasteczkach wschodniej Europy, które pamiętał z dzieciństwa. Z czasem wprowadził symbolikę chasydzką, a jego obrazy zapełniły się postaciami rabinów, kupców, studentów jesziwy, żebraków, muzykantów oraz scenami rodzajowymi przedstawiającymi żydowskie życie religijne. Duży wpływ wywarło na nim malarstwo André Deraina oraz fowiści, a od 1928 do tematyki wprowadził sceny z Izraela, w 1931 jego obraz „Ściana płaczu” otrzymał złoty medal na zorganizowanej w Paryżu Wystawie Światowej. Mniej znaną twórczością Mane-Katza było rzeźbiarstwo, tworzył w brązie figury charakteryzujące się bogatą fakturą i żywym ruchem. W 1953 podarował osiem swoich prac Muzeum Glitzensteina w Safedzie, które wystawia twórczość najważniejszych izraelskich artystów. W 1958 zamieszkał w Hajfie, do swojej pracowni przewiózł z Francji większą część swoich prac oraz posiadaną kolekcję sztuki żydowskiej. Mane-Katz zmarł w 1962, wówczas władze postanowiły w oparciu o jego majątek stworzyć muzeum prezentujące dorobek artystyczny i zgromadzona kolekcję judaików. Placówkę uruchomiono w 1977, na ekspozycję składa się kilkaset prac artysty oraz kolekcję przedmiotów obrzędowych i użytkowych związanych z codziennym życiem europejskich Żydów.
Obrazy Mané-Katz poza muzeum w Hajfie znajdują się w zbiorach Muzeum Glitzensteina w Safedzie, Muzeum Żydowskim Gaon w Wilnie, Metropolitan Museum of Art w Nowym Jorku i w Muzeum Ogrodu Luksemburskiego w Paryżu.

</doc>
<doc id="3647843" url="https://pl.wikipedia.org/wiki?curid=3647843" title="Party for Everybody">
Party for Everybody

Party for Everybody – utwór rosyjskiej formacji Buranowskije Babuszki, napisany przez Wiktora Drobysza, Timofieja Leontjewa, Olgę Tuktariową i Mary Susan Applegate, nagrany i wydany w formie singla w 2012 roku.
W 2012 roku utwór reprezentował Rosję podczas 57. Konkursu Piosenki Eurowizji organizowanego w Baku, wygrywając 7 marca finał krajowych eliminacji po zdobyciu łącznie 38,51% poparcia telewidzów i jurorów. 22 maja numer został zaprezentowany przez wokalistki formacji – Natalję Pugaczową, Jekatierinę Szklajewą, Walentinę Piatczenko, Galinę Koniewą, Granię Bajsarową i Olgę Tuktariewą – podczas pierwszego koncertu finałowego widowiska jako czternasty w kolejności i z pierwszego miejsca awansował do sobotniego finału. Został w nim zaprezentowany z szóstym numerem startowym i zajął ostatecznie drugie miejsce, przegrywając jedynie z propozycją „Euphoria” Loreen reprezentującej Szwecję. Utwór zdobył w finale łącznie 259 punktów, w tym m.in. maksymalną notę 12 punktów od Białorusi.
Piosenka zawiera tekst w języku angielskim (refren) i udmurckim (zwrotki), zostając tym samym pierwszą eurowizyjną propozycję wykonaną w tym języku.
Lista utworów.
Winyl

</doc>
<doc id="3647856" url="https://pl.wikipedia.org/wiki?curid=3647856" title="John Henry Comstock">
John Henry Comstock

John Henry Comstock (ur. 24 lutego 1849 w Janesville (Wisconsin), zm. 20 marca 1931) – amerykański entomolog i arachnolog. Jego prace stanowiły podstawę do sklasyfikowania motyli, ciem i czerwców.
Życie.
W 1874 ukończył studia na Uniwersytecie Cornella. Studiował również na Uniwersytecie Yale i Uniwersytecie Lipskim. W 1878 poślubił Annę Botsford, zajmującą się grawerstwem w drewnie, która ilustrowała wiele z jego artykułów. Został profesorem Uniwersytetu Cornella.
Doznał wylewu 5 sierpnia 1926 roku i żył z niepełnosprawnością, aż do śmierci.
Twórczość.
Najbardziej rozpoznawanym dziełem Comstocka jest stworzony przez niego, wraz z Jamesem Needhamem, system użyłkowania skrzydeł owadów.
Publikował też liczne artykuły, w tym:

</doc>
<doc id="3647857" url="https://pl.wikipedia.org/wiki?curid=3647857" title="Oka Gorodowikow">
Oka Gorodowikow

Oka Iwanowicz Gorodowikow (ros. Ока́ Ива́нович Городовико́в; ur. w Mokrej Elmucie w okręgu salskim w obwodzie rostowskim, zm. 26 lutego 1960 w Moskwie) – radziecki generał pułkownik, Bohater Związku Radzieckiego (1958).
Życiorys.
Urodzony w biednej chłopskiej rodzinie kałmuckiej. Od dzieciństwa pracował, m.in. jako pastuch, robotnik rolny i pracownik kopalni. W 1903 został powołany do rosyjskiej armii, był m.in. dowódcą plutonu, 1907 zdemobilizowany, pracował na jarmarku, później został koniuchem i pomocnikiem kupca, pod koniec 1915 ponownie powołany do armii. Uczestniczył w I wojnie światowej, walczył w 43 Dońskim Pułku Kozackim, 1916 został ciężko ranny, od końca 1917 dowodził szwadronem oddziału czerwonej partyzantki. Brał udział w wojnie domowej w Rosji, w lutym 1918 wstąpił do Armii Czerwonej, a w 1919 do RKP(b), od lutego 1918 dowodził plutonem konnym, a od kwietnia 1918 szwadronem. W październiku-listopadzie 1918 pomocnik dowódcy 20 pułku kawalerii 1 Brygady Kawalerii, później pomocnik dowódcy brygady kawalerii, od grudnia 1918 do lutego 1919 dowódca brygady kawalerii na Froncie Carycyńskim, od lutego do czerwca 1919 dowódca 19 pułku kawalerii 4 Dywizji Kawalerii. Od czerwca 1919 do kwietnia 1920 dowódca 4 Dywizji Kawalerii, a od kwietnia do listopada 1920 6 Dywizji Kawalerii 1 Armii Konnej, w lipcu-sierpniu 1920 dowódca 2 Armii Konnej.
Uczestnik walk z białymi nad Donem, walk z armią Denikina, obrony Carycyna, walk na Froncie Zachodnim z Wojskiem Polskim, walk na Froncie Południowym z armią gen. Wrangla, walk z oddziałami Nestora Machno na Ukrainie i oddziałami powstańczymi na Kubaniu w 1921. Podczas walk był czterokrotnie ranny i raz kontuzjowany.
W 1927 ukończył kursy wyższej kadry dowódczej przy Akademii Wojskowej Armii Czerwonej im. Frunzego, 1930 kursy przy Akademii Wojskowo-Politycznej im. Tołmaczewa, a 1932 Akademię Wojskową im. Frunzego. Od maja 1924 do września 1925 inspektor kawalerii Północno-Kaukaskiego Okręgu Wojskowego, potem dowódca 1 Korpusu Konnego Czerwonego Kozactwa, od czerwca 1932 do grudnia 1934 pomocnik, następnie zastępca dowódcy wojsk Środkowoazjatyckiego Okręgu Wojskowego. Od 20 listopada 1935 komkor, 8 lutego 1939 awansowany na komandarma 2 rangi, 4 czerwca 1940 otrzymał stopień generała-pułkownika.
W lipcu 1941 był przedstawicielem Stawki Najwyższego Naczelnego Dowództwa na Froncie Północno-Zachodnim, potem był p.o. dowódcy 8 Armii, dowodził grupą kawaleryjską 3 dywizji na Froncie Zachodnim. Uczestniczył w bitwie pod Stalingradem, w latach 1943–1947 był zastępcą dowódcy kawalerii Armii Czerwonej/Armii Radzieckiej, następnie zakończył służbę wojskową. Był deputowanym do Rady Najwyższej ZSRR 1. kadencji. Pochowany na Cmentarzu Nowodziewiczym.
Jego imieniem nazwano ulice w Lipiecku, Wołgogradzie, Rostowie nad Donem, Doniecku, Charkowie i Mariupolu.
Odznaczenia.
I medale.

</doc>
<doc id="3647858" url="https://pl.wikipedia.org/wiki?curid=3647858" title="Dekorator">
Dekorator



</doc>
<doc id="3647880" url="https://pl.wikipedia.org/wiki?curid=3647880" title="Mount Jefferson">
Mount Jefferson

Mount Jefferson – stratowulkan w USA, w stanie Oregon, położony 80 km na północny zachód od Bend Jest to drugi pod względem wysokości szczyt stanu Oregon. Nazwę górze nadali uczestnicy Ekspedycji Lewisa i Clarka, którzy w czasie podróży rzeką Kolumbia w 1806 roku jako pierwsi opisali górę. Uczcili oni w ten sposób inicjatora ekspedycji, trzeciego prezydenta Stanów Zjednoczonych, Thomasa Jeffersona.
Mount Jefferson uznawany jest za wygasły wulkan, ponieważ ostatni okres dużej aktywności miał miejsce w okresie 40-50 tys. lat temu, natomiast ostatni wybuch w czasie którego powstał obecny wierzchołek miał miejsce w epoce lodowej, przed 20-30 tys. lat. W tym okresie u podstawy było co najmniej 35 otworów przez które wypłynęła lawa.

</doc>
<doc id="3647882" url="https://pl.wikipedia.org/wiki?curid=3647882" title="Basan Gorodowikow">
Basan Gorodowikow

Basan Gorodowikow (ros. Баса́н Бадьминович Городовико́в, ur. w Mokrej Elmucie w Obwodzie Wojska Dońskiego, zm. 17 sierpnia 1983 w Moskwie) – radziecki generał porucznik, Bohater Związku Radzieckiego (1945).
Życiorys.
Urodzony w kałmuckiej rodzinie chłopskiej. Skończył 8 klas szkoły, od września 1927 służył w Armii Czerwonej, w 1930 ukończył szkołę kawalerii w Krasnodarze.
Od stycznia do czerwca 1930 był dowódcą plutonu 76 pułku kawalerii 12 Dywizji Kawalerii Północno-Kaukaskiego Okręgu Wojskowego, uczestniczył w likwidacji zbrojnego powstania antykomunistycznego w Karaczajewskim Obwodzie Autonomicznym, od czerwca 1932 był dowódcą plutonu i dowódcą szwadronu 30 pułku kawalerii 5 Stawropolskiej Dywizji Kawalerii w Nowoczerkasku, 1932-1935 służył w Ukraińskim Okręgu Wojskowym w Żytomierzu. Od 1936 kapitan, od 1938 major. W 1938 ukończył Akademię Wojskową im. Frunzego i został dowódcą 87 pułku kawalerii 8 Dywizji Kawalerii Samodzielnej Dalekowschodniej Armii Czerwonego Sztandaru w Kraju Nadmorskim, od września 1940 do kwietnia 1941 studiował w Wojskowej Akademii Kadry Dowódczej Wojskowych Sił Powietrznych Armii Czerwonej, następnie w szkole wojskowej w Sierpuchowie. Od 1939 należał do WKP(b), od 30 czerwca 1941 był dowódcą 71 pułku kawalerii 48 Dywizji Kawalerii Charkowskiego Okręgu Wojskowego, z którą we wrześniu 1941 przybył na Krym i która w październiku 1941 została rozbita przez Wehrmacht; wówczas Gorodowikow sformował pod Ałusztą oddział partyzancki i został jego dowódcą (miał wówczas stopień podpułkownika), później był dowódcą 1 rejonu partyzanckiego w Krymskiej ASRR. W czerwcu 1942 z powodu ciężkiej choroby został wywieziony z Krymu samolotem, w sierpniu 1942 został zastępcą dowódcy 251 Dywizji Piechoty 20 Armii Frontu Zachodniego, od 9 sierpnia 1942 do 25 lipca 1943 był dowódcą 251 Dywizji Piechoty Frontu Zachodniego w stopniu pułkownika, od 2 sierpnia 1943 do 5 czerwca 1944 dowódca 85 Gwardyjskiej Dywizji Piechoty Frontu Zachodniego/2 Frontu Nadbałtyckiego, 16 października 1943 awansowany na generała majora.
Od 10 czerwca do 1 grudnia 1944 był dowódcą 184 Dywizji Piechoty 5 Armii 3 Frontu Białoruskiego, 12 lipca 1944 na czele dywizji brał udział w zajmowaniu miasta Troki, a 17 sierpnia 1944 w forsowaniu Niemna, 2 grudnia 1944 został ranny. Od 19 lutego do 3 września 1945 dowodził 184 Dywizją 1 Frontu Dalekowschodniego, uczestniczył w działaniach wojennych w Mandżurii, 1947 ukończył wyższe kursy akademickie przy Wyższej Akademii Wojskowej im. Woroszyłowa, od kwietnia 1947 dowodził 12 Gwardyjską Dywizji Zmechanizowanej Białoruskiego Okręgu Wojskowego. Od stycznia 1950 był zastępcą dowódcy 87 Korpusu Piechoty Dalekowschodniego Okręgu Wojskowego, 1955 ukończył Wyższą Akademię Wojskową im. Woroszyłowa, od grudnia 1955 był I zastępcą dowódcy 8 Gwardyjskiej Armii Grupy Wojsk Radzieckich w Niemczech, 25 maja 1959 został generałem porucznikiem, od września 1960 do stycznia 1961 zajmował stanowisko zastępcy dowódcy Karpackiego Okręgu Wojskowego, następnie zakończył służbę w armii.
Od stycznia do sierpnia 1961 II sekretarz Kałmuckiego Komitetu Obwodowego KPZR, od sierpnia 1961 do 20 grudnia 1978 I sekretarz Kałmuckiego Komitetu Obwodowego KPZR, od 31 października 1961 do 29 marca 1966 członek Centralnej Komisji Rewizyjnej KPZR, od 8 kwietnia 1966 do 23 lutego 1981 zastępca członka KC KPZR, od grudnia 1978 na emeryturze. Pochowany na Cmentarzu Nowodziewiczym.
Odznaczenia.
medale ZSRR oraz ordery zagraniczne.

</doc>
<doc id="3647883" url="https://pl.wikipedia.org/wiki?curid=3647883" title="Aleksandr Żurawlow">
Aleksandr Żurawlow

Aleksandr Aleksandrowicz Żurawlow Александр Александрович Журавлёв (ur. w 1943 na Podlasiu, zm. 28 grudnia 2009 w Petersburgu) – rosyjski bursztynnik i konserwator zabytków z bursztynu, kolekcjoner.
Matka Żurawlowa była Polką. Absolwent Akademii Rzeźby im. Muchiny w Leningradzie i Leningradzkiego Instytutu Technologicznego. W 1981 r. został mianowany dyrektorem zespołu, który przeprowadził rekonstrukcję bursztynowej komnaty, był też kierownikiem artystycznym tego zespołu, a obie funkcje pełnił do 1997 r. Restaurował też zabytki bursztynowe dla skarbca-muzeum w moskiewskim Kremlu oraz dla Ermitażu. Zmarł w następstwie obrażeń odniesionych w trakcie bandyckiego napadu na niego.
Dzieła:

</doc>
<doc id="3647884" url="https://pl.wikipedia.org/wiki?curid=3647884" title="Inokulum">
Inokulum

Inokulum, materiał inokulacyjny – pojęcie o dwóch znaczeniach:

</doc>
<doc id="3647888" url="https://pl.wikipedia.org/wiki?curid=3647888" title="Inoculum">
Inoculum



</doc>
<doc id="3647890" url="https://pl.wikipedia.org/wiki?curid=3647890" title="Oręże">
Oręże



</doc>
<doc id="3647891" url="https://pl.wikipedia.org/wiki?curid=3647891" title="Xavier Woods">
Xavier Woods

Austin Watson (ur. 4 września 1986 w Columbus w Georgii) – amerykański wrestler występujący w federacji WWE w brandzie SmackDown pod pseudonimem ringowym Xavier Woods. Należy on do ugrupowania The New Day wraz z Big E i Kofim Kingstonem, z którymi jest byłym dwukrotnym posiadaczem WWE Raw Tag Team Championship i posiada rekord najdłużej panującego mistrza tag team w historii WWE.
Przed dołączeniem do WWE pracował w Total Nonstop Action Wrestling (TNA) jako Consequences Creed, w którym był jednokrotnym World Tag Team Championem z Jayem Lethalem jako Lethal Consequences. Pracował również w NWA Anarchy i innych federacjach niezależnych jako Austin Creed.
Wczesne życie.
Watson urodził się w Columbus, Georgii. Ukończył on Sprayberry High School w 2004. Później tego roku zaczął studiować psychologię i filozofię w Furman University. Zdobył tytuł magistra w psychologii i Bachelor’s degree w filozofii.
Kariera profesjonalnego wrestlera.
Początek kariery i NWA Anarchy (2005–2007).
Podczas gdy uczęszczał on do Furman University, Watson zaczął treningi by stać się profesjonalnym wrestlerem, gdzie w 2005 stał się częścią promocji Rob Adonis' Ultimate Christian Wrestling. Mieszkając w Greenville, zaczął on rozwijać swój gimmick jako Austin Creed, który bazował na charakterze Apollo Creeda z serii filmów "Rocky".
Będąc w NWA Anarchy, Creed był częścią tag teamu nazwanego Awesome Attraction wraz z Haydenem Youngiem. Para miała najdłuższe panowanie w historii promocji po pokonaniu Justice Served (Jasona Justice'a i Mike’a Free) 7 kwietnia 2007. W 2006, Creed zdobył tytuł NWA's Most Popular Wrestler poprzez głosy fanów.
12 lipca 2007, Creed pokonał Murder-One'a stając się pierwszym DSW Heavyweight Championem po tym jak promocja odłączyła się od World Wrestling Entertainment (WWE).
Total Nonstop Action Wrestling.
X Division (2007–2008).
Creed pojawił się na gali pay-per-view TNA Bound For Glory, będąc w drużynie z Ronem Killingsem jako zastępca Adama „Pacmana” Jonesa. Creed zawalczył pod pseudonimem Rasheed Lucius „Consequences” Creed. Jego zrzeszenie z Ronem Killingsem poskutkowało utworzeniem Truth and Consqeuences, którego nazwa było kombinacjami pseudonimów „The Truth” Killingsa i „Consequences” Creeda.
21 października 2007 zostało poinformowane, że Creed podpisał kontrakt z TNA. Informacja o tym została ujawniona, kiedy to Creed pojawił się w radio show "Trash Talking Radio" 23 października z Tommym Cairo i Sabianem, a także na show NWA Anarchy, gdzie Creed zaprezentował kontrakt TNA. Po Bound For Glory, Creed nie był widziany w programach TNA przez miesiące po tym jak Killings poprosił o rozwiązanie swojego kontraktu i opuścił federację.
10 lutego 2008, Creed zawalczył w dark matchu przed Against All Odds, gdzie w drużynie z Sonjay Duttem pokonał The Rock 'n Rave Infection. 13 marca na "Impact!" przedstawiona została winieta z napisami „prepare to face the consequences” (tł. „przygotujcie się na konsekwencje”), pokazująca trenującego Creeda i ogłaszającego jego powrót na Lockdown 13 kwietnia. Następnego tygodnia, data powrotu została zmieniona na 10 kwietnia. Owego dnia na "Impact!", Creed powrócił i pokonał Jimmy’ego Rave'a z The Rock 'n Rave Infection, kwalifikując się do Xscape matchu na Lockdown. Podczas walki, Creed wyeliminował Shark Boya, lecz potem został wyeliminowany przez Curry Mana. Creed zawalczył w pierwszym TerrorDome matchu na Sacrifice, który został wygrany przez Kaza.
Na Hard Justice, Creed zawalczył z Peteyem Williamsem o X Division Championship, lecz przegrał po interwencji Sheika Abdula Bashira. 4 września 2008 na odcinku "Impact!" wygrał walkę z Bashirem stając się 1. pretendentem do tytułu w walce z Williamsem na No Surrender. Ostatecznie, walka została zamieniona w triple threat match po tym jak Bashir zaatakował Creeda i Bashir wygrał walkę, zdobywając tytuł X Division.
Lethal Consequences (2008-2010).
30 października 2008 na odcinku "Impact!", Creed wraz z Samoa Joe, AJ Stylesem, Jayem Lethalem, Peteyem Williamsem, Erikiem Youngiem, ODB i The Motor City Machineguns uformowali ugrupowanie młodszych wrestlerów, znanych jako The Frontline, aby przeciwstawić się The Main Event Mafii.
8 stycznia 2009, jego przyjaciel z Frontline, Lethal, wybrał Creeda do wykorzystania jego walizki Feast or Fired, przez co para zdobyła World Tag Team Championship od Beer Money, Inc. (Roberta Roode'a i Jamesa Storma). Creed i Lethal zostali nazwani Lethal Consequences, jako kombinacja ich pseudonimów. Beer Money, Inc. odzyskało tytuły w three-way matchu trzy dni później na Genesis. Przez następne miesiące, Creed i Lethal łączyli siły z Motor City Machinegunt i próbowali zdjąć maskę Suicide’owi. 1 października 2009 na "Impact!", Creed i Lethal byli częścią 5-osobowego ladder matchu o przyszłą walkę o tytuł X Division. Podczas walki, Amazing Red, który wygrał walkę, wykonał hurricanrana driver, który spowodował wymioty u Creeda po tym jak uderzył głową o matę.
Watson został zwolniony z TNA 29 marca 2010.
New Japan Pro-Wrestling (2010).
4 kwietnia, New Japan Pro-Wrestling ogłosiło, że Watson, pod pseudonimem Consequences Creed, będzie członkiem pierwszego turnieju Super J Tag Tournament. 8 maja, Creed i jego partner Kōta Ibushi zostali wyeliminowani z turnieju w pierwszej rundzie po tym, jak pokonali ich Gedo i KUSHIDA. Creed powrócił do New Japan 28 czerwca 2010, będąc w drużynie z IWGP Heavyweight Championem Togim Makabe i Tomoaki Honmą w turnieju J Sports Crown Openweight 6 Man Tag Tournament. Po pokonaniu Tamona Hondy, Kentaro Shigi i Makoto Hashi w pierwszej rundzie, trio zostało wyeliminowane później przez Shinsuke Nakamurę, Masato Tanakę i Tomohiro Ishii.
10 lipca, Creed pokonał Briana Milonasa, U-Gene’a i Tommaso Ciampę wygrywając 2010 Super 8 Tournament.
World Wrestling Entertainment / WWE.
Występy w rozwojówkach (2010–2013).
22 lipca 2010 zostało ogłoszone, że Watson podpisał kontrakt rozwojowy z World Wrestling Entertainment (WWE). Watson, używając swojego prawdziwego nazwiska, zadebiutował we Florida Championship Wrestling 29 lipca w tag team matchu, gdzie on i Percy Watson zostali pokonani przez Brodusa Claya i Donny’ego Marlowa. Po jego debiucie został dodany do oficjalnej strony FCW jako Xavier Woods. W październiku, Woods zaczął pojawiać się w tag teamie z Wesem Brisco i wzięli udział w tag team turmoil matchu 14 października, gdzie zostali pokonani przez trzy inne drużyny. 4 listopada, Woods i Brisco pokonali Johnny’ego Curtisa i Derricka Batemana, stając się posiadaczami FCW Florida Tag Team Championship. 1 grudnia, Woods i Brisco zwakowali Tag Team Championship po tym jak Brisco odniósł kontuzję. Kiedy Brisco musiał zmagać się z kontuzją, Woods był w tag teamie z Marcusem Owensem i zawalczył z Damienem Sandowem i Titusem O’Neilem o zwakowany Florida Tag Team Championship, lecz przegrali. Tuż po tym, Woods zaczął walczyć w pojedynczych walkach przez 2011 i 2012, nie zyskując żadnego większego sukcesu.
Po tym jak WWE przemieniło FCW w NXT, Woods zadebiutował w telewizji 31 października 2012 na odcinku "NXT", przegrywając z Leo Krugerem. Zdobywając później zwycięstwa nad El Localem i Jakem Carterem, Woods zaczął używać gimmicku fana popkultury lat 90, gdzie ujawnił między innymi, że jest w rzeczywistości fanem "Mighty Morphin Power Rangers", "Dragon Ball Z" i innych rzeczy związanymi z tamtą dekadą, wdrażając ową tematykę do swoich walk. Przestał używać tego gimmicku, kiedy to został przywołany do głównego rosteru WWE.
Drużyna z R-Truthem (2013–2014).
18 listopada 2013 na odcinku "Raw", Woods zadebiutował w głównym rosterze kiedy to wystąpił w tag team matchu wraz z byłym tag-team partnerem z TNA, R-Truthem, gdzie pokonali 3MB (Drewa McIntyre'a i Jindera Mahala). W następnym tygodniu na "Raw", Woods pokonał Heatha Slatera w jego pierwszym singles matchu w głównym rosterze, a towarzyszyli mu R-Truth i The Funkadactyls (Cameron i Naomi). 29 listopada na "SmackDown", Woods zaczął feud z Brodusem Clay'em po ym jak Clay zdenerwował się, że Woods używa jego motywu muzycznego i wykorzystuje The Funkadactyls jako menadżerki. Później tej nocy, Woods odniósł pierwszą porażkę, kiedy to on i R-Truth przegrali z Tons of Funk (Clayem i Tensaiem). 2 grudnia na "Raw", Woods i R-Truth pokonali Tons of Funk w rewanżu. 9 grudnia na "Raw", Woods zawalczył z Clayem, gdzie przegrał. Następnie 11 grudnia na "Main Event", Woods i R-Truth pokonali Tons of Funk i zakończyli ich rywalizację. 8 stycznia 2014 na "Main Event", Woods i Truth zawalczyli z The Real Americans (Cesaro i Jackiem Swaggerem), lecz przegrali. Na WrestleManii XXX, Woods wziął udział w André the Giant Memorial Battle Royalu, który wygrał Cesaro. Woods i R-Truth sporadycznie brali udział w walkach przez pierwszy kwartał 2014. Po WrestleManii zaczęli feud z debiutanckim Rusevem i zostali pokonani przez niego w handicap matchu. Po kolejnej przegranej z Rusevem na Extreme Rules, Woods i Truth zostali odseparowani i zaczęli występować osobno. 5 maja na "Raw", Woods wziął udział w 20-osobowym battle royalu o United States Championship, który wygrał Sheamus. 16 czerwca na "Raw", Woods wziął udział w battle royalu kwalifikującym do ladder matchu o WWE World Heavyweight Championship, który został wygrany przez Romana Reingsa. Na Battleground, Woods wziął udział w 19-osobowym battle royalu o zwakowany Intercontinental Championship, lecz wygrał go The Miz.
The New Day (od 2014).
21 lipca 2014 na odcinku "Raw" po tym, jak Big E i Kofi Kingston odnieśli kolejną porażkę jako drużyna, Woods wszedł do ringu i zaczął do nich przemawiać. Powiedział, że nie mogą już więcej „całować dzieci i przybijać piątek z fanami”, dodając, że jest to „ich czas” i zaoferował usługi menedżerskie. Duo zaakceptowało ofertę i następnego dnia na "Main Event", Woods doprowadził do zwycięstwa Big E i Kingstona nad Heathem Slaterem i Titusem O’Neilem. 29 lipca na "Main Event", Woods był komentatorem i jego partnerzy obserwowali walkę posiadaczy WWE Tag Team Championship, The Usos. Woods również dołączył do stołka komentatorskiego z Richem Brennanem 28 sierpnia 2015 na odcinku "WWE Superstars". Grupa Woodsa została odseparowana 8 sierpnia na "SmackDown", gdzie Big E i Kingston zawalczyli w swoich single'owych walkach bez wspomnienia przez komentatorów o istniejącym sojuszu. Pomimo zniknięcia z telewizji WWE, Big E, Kingston i Woods kontynuowali pojawianie się wspólnie na house showach. 26 września na "SmackDown", Woods wziął udział w battle royalu o bycie 1. pretendentem do Intercontinental Championship, lecz wygrał go Cesaro.
3 listopada na "Raw", WWE zaczęło wypuszczać winiety promujące Woodsa, Big E i Kingstona jako „The New Day”, będąc zaprezentowanym jako niesamowicie pozytywni afroamerykańscy wrestlerzy. The New Day zadebiutowało w ringu 28 listopada na "SmackDown", wygrywając z Titusem O’Neilem, Heathem Slaterem i Curtisem Axelem. Na WrestleManii 31, Woods wziął udział w Andre the Giant Memorial Battle Royalu, lecz został wyeliminowany przez zwycięzcę, Big Showa. 6 kwietnia 2015 na "Raw", New Day zaczęło przechodzić na stronę antagonistów, kiedy to podczas walk zaczęli nielegalnie pomagać sobie i uzyskiwać zwycięstwa. Od tego momentu podczas walk, Woods zaczął kłócić się z publiką przy mikrofonie i prowokować rywali. Na Extreme Rules, Big E i Kingston pokonali Tysona Kidda i Cesaro, zdobywając WWE Tag Team Championship po raz pierwszy. Woods stał się również mistrzem przy pomocy zasady "Freebird Rule", dzięki której dwóch z trzech dowolnych członków grupy może bronić pasów. Kingston i Big E obronili tytuły w rewanżach na "SmackDown" i na Payback, gdzie Woods zainterweniował w obu walkach. Na Elimination Chamber, New Day obroniły tytuły w pierwszym w historii tag team Elimination Chamber matchu, gdzie trzej członkowie mogli wziąć udział w walce. Na Money in the Bank, Woods i Big E stracili tytuły na rzecz The Prime Time Players (Titusa O’Neila i Darrena Younga). Big E i Kingston przegrali rewanż z mistrzami na Battleground, lecz zdołali odzyskać tytuły na SummerSlam, pokonując Prime Time Players, Los Matadores i The Lucha Dragons w tag team fatal 4-way matchu. Następnej nocy na "Raw" po tym, jak Big E i Kingston pokonali Lucha Dragons, zostali oni zaatakowani przez powracających Dudley Boyz, co zakończyło się wykonaniem "Dudley Death Dropu (3D)" na Woodsie przez stół. 14 września na "Raw", New Day pokonało Prime Time Players w walce o tytuły, po czym przegrali przez dyskwalifikację z Dudley Boyz na Night of Champions, utrzymując tytuły przy sobie. 28 września na "Raw", Woods odpowiedział na United States Championship Open Challenge Johna Ceny, gdzie Cena obronił tytuł przez dyskwalifikację po ataku Kingstona i Big E. The Dudley Boyz pomogło Cenie przepędzić New Day, co doprowadziło do six-man tag team matchu pomiędzy New Day i Ceną oraz Dudley Boyz, gdzie New Day wygrało, gdy Kingston przypiął D-Vona. Na WWE Live from Madison Square Garden, Woods spowodował kolejną dyskwalifikację swojej drużyny, ponownie utrzymując tytuły, lecz w rewanżu zostało mu wykonane "3D" przez stół. Na Hell in a Cell, Kingston przypiął Bubba Raya w ich ostatniej walce o tytuły, kończąc rywalizację.
Na gali obronili tytuły w Triple Threat Tag Team matchu przeciwko Lucha Dragons i The Usos. W styczniu rozpoczęli rywalizację z Chrisem Jericho. Jericho pomógł The Usos zdobyć miana pretendenckie do pasów mistrzowskich The New Day, lecz na Royal Rumble to mistrzowie tag-team wyszli zwycięsko z pojedynku. Rozpoczęli rywalizację z The League of Nations (Sheamus, King Barrett, Rusev, Alberto Del Rio), co zapoczątkowało proces face turnu grupy. Na gali Roadblock obronili tytuły w walce z Sheamusem i Barrettem, a dzień później pokonali Alberto Del Rio i Ruseva. Po walce trio zostało zaatakowane przez członków League of Nations. Zapieczętowało to face turn The New Day. Grupa przyjęła wyzwanie League of Nations na walkę na WrestleManii 32. Starcie przegrali, lecz zdołali pokonać przeciwników następnego dnia na odcinku "Raw", kończąc rywalizację.
W kwietniu The New Day ogłosiło turniej o miano pretendenckie do posiadanych przez nich tytułów. Na gali Payback odbył się finał turnieju; zawalczyli w nim The Vaudevillains oraz Enzo Amore i Colin Cassady. Pojedynek zakończył się no-contestem. The Vaudevillains otrzymali szansę walki o WWE Tag Team Championship na gali Extreme Rules, lecz The New Day zdołało obronić tytuły. The New Day wygrało Fatal 4-Way Tag Team match o WWE Tag Team Championship na Money in the Bank, po czym rozpoczęło rywalizację z powracającą frakcją The Wyatt Family. Po ostrej wymianie zdań i ciosów ogłoszono, że dwie drużyny zmierzą się ze sobą na gali Battleground. W lipcu, w wyniku WWE Draftu, The New Day stało się częścią brandu Raw. 22 lipca, The New Day stali się najdłużej panującymi WWE Tag Team Championami, przebijając poprzedni rekord 331 dni ustanowiony przez Paula Londona i Briana Kendricka. Po tym jak "SmackDown" otrzymało WWE SmackDown Tag Team Championship, nazwy tytułów zmieniono analogicznie na WWE Raw Tag Team Championship. Na gali SummerSlam odnieśli zwycięstwo przez dyskwalifikację w walce z Lukiem Gallowsem i Karlem Andersonem po interwencji ze strony powracającego z kontuzji Big E. Na gali Clash of Champions, The New Day obroniło tytuły ponownie pokonując Gallowsa i Andersona. 31 października na tygodniówce "Raw", The New Day ogłosiło siebie jako kapitanów drużyny tag-teamowej "Raw" w 10-on-10 Survivor Series Elimination tag team matchu na gali Survivor Series. Drużyna została szybko wyeliminowana z pojedynku przez The Usos.
12 grudnia na odcinku "Raw" po skutecznej obronie tytułów w dwóch Triple Threat matchach (najpierw przeciwko Sheamusowi i Cesaro oraz Gallowsowi i Andersonowi, a potem przeciwko Kevinowi Owensowi i Chrisowi Jericho oraz Sethowi Rollinsowi i Romanowi Reignsowi), New Day pobiło rekord Demolition w najdłuższym panowaniu jako mistrzowie tag team w historii WWE. Demolition posiadało rekord posiadając tytuły World Tag Team Championship. Na gali z 18 grudnia, New Day ostatecznie straciło tytuły na rzecz Sheamusa i Cesaro, kończąc ich panowanie przy ilości 483 dni. Na przestrzeni pierwszego kwartału roku nie występowali w większych scenariuszach. Zostali ogłoszeni prowadzącymi WrestleManii 33, na której nie zawalczyli. 3 kwietnia podczas tygodniówki "Raw" przegrali z debiutującymi The Revival (Dashem Wilderem i Scottem Dawsonem). 11 kwietnia podczas obywającego się Superstar Shake-up, The New Day zostało przeniesione do rosteru SmackDown.
Życie osobiste.
Woods obecnie pracuje, by otrzymać doktorat z psychologii wychowawczej w Capella University.
Życie Watsona, Raymonda Leppana i Matta Polinsky’ego zostało przybliżone fanom w programie "" na ESPN utytułowanym „Behind the Curtain”. Odcinek został wyemitowany 5 maja 2015.
Watson jest wielkim fanem gier video. Posiada on tatuaż Hylian Royal Crest z serii "The Legend of Zelda" na lewym przedramieniu. W 2015, Watson otworzył kanał na YouTube nazwany "UpUpDownDown", do którego zaprasza pracowników WWE, graczy z innych kanałów oraz przyjaciół do wspólnego grania. Posiada on również kanał na Twitchu, występując jako "AustinCreed".
Po tym jak Dolph Ziggler wezwał do ujawnienia wszystkich „Bronies” we wrześniu 2014, Watson ujawnił się jako fan serialu w marcu przyszłego roku.
W 2017 podłożył głos do postaci Vincenta Mensaha w grze "2064: Read Only Memories" wydanej na PlayStation 4.

</doc>
<doc id="3647892" url="https://pl.wikipedia.org/wiki?curid=3647892" title="Austin Creed">
Austin Creed



</doc>
<doc id="3647893" url="https://pl.wikipedia.org/wiki?curid=3647893" title="Austin Watson">
Austin Watson



</doc>
<doc id="3647894" url="https://pl.wikipedia.org/wiki?curid=3647894" title="Consequences Creed">
Consequences Creed



</doc>
<doc id="3647896" url="https://pl.wikipedia.org/wiki?curid=3647896" title="Dolinczański Potok (dopływ Pyszniańskiego Potoku)">
Dolinczański Potok (dopływ Pyszniańskiego Potoku)

Dolinczański Potok – potok, prawy dopływ Pyszniańskiego Potoku.
Zlewnia potoku obejmuje Dolinkę – boczne odgałęzienie Doliny Pyszniańskiej w Tatrach Zachodnich, pomiędzy Dolinczańskim Grzbietem i Jaferowym Grzbietem, położona jest obszarze ochrony ścisłej „Pyszna, Tomanowa, Pisana”. Dolinczański Potok wypływa z kilku źródeł, najwyższe z nich znajduje się na wysokości 1408 m. Spływa w kierunku północno-zachodnim dnem Dolinki i uchodzi do Pyszniańskiego Potoku na wysokości około 1120 m.
Długość potoku wynosi ok. 1,3 km.

</doc>
<doc id="3647897" url="https://pl.wikipedia.org/wiki?curid=3647897" title="Motarzyno (gromada)">
Motarzyno (gromada)

Motarzyno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Motarzyno z siedzibą GRN w Motarzynie utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Motarzyno, Kotowo, Gałąźnia Wielka i Gałąźnia Mała ze zniesionej gminy Motarzyno w tymże powiecie. Dla gromady ustalono 14 członków gromadzkiej rady narodowej.
31 grudnia 1959 gromadę włączono do powiatu bytowskiego w tymże województwie, gdzie została zniesiona, a jej obszar włączony do gromady Budowo w tymże powiecie.

</doc>
<doc id="3647898" url="https://pl.wikipedia.org/wiki?curid=3647898" title="Stara Dąbrowa (gromada w powiecie słupskim)">
Stara Dąbrowa (gromada w powiecie słupskim)

Stara Dąbrowa – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Stara Dąbrowa z siedzibą GRN w Starej Dąbrowie utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Stara Dąbrowa, Damaradz, Nowa Dąbrowa, Karznica, Łebień i Strzyżyno ze zniesionej gminy Stara Dąbrowa w tymże powiecie. Dla gromady ustalono 14 członków gromadzkiej rady narodowej.
31 grudnia 1959 do gromady Stara Dąbrowa włączono wieś Wieliszewo z gromady Łupawa w tymże powiecie.
31 grudnia 1968 z gromady Stara Dąbrowa wyłączono wsie Wieliszewo, Nowa Dąbrowa, Karznica i Rębowo, włączając je do gromady Łupawa w tymże powiecie, po czym gromadę Stara Dąbrowa zniesiono, a jej (pozostały) obszar włączono do gromady Damnica tamże.

</doc>
<doc id="3647899" url="https://pl.wikipedia.org/wiki?curid=3647899" title="Wytowno (gromada)">
Wytowno (gromada)

Wytowno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Wytowno z siedzibą GRN w Wytownie utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Wytowno, Przewłoka i Machowinko ze zniesionej gminy Wytowno w tymże powiecie. Dla gromady ustalono 9 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromady Objazda w tymże powiecie.

</doc>
<doc id="3647900" url="https://pl.wikipedia.org/wiki?curid=3647900" title="Damno (gromada)">
Damno (gromada)

Damno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Damno z siedzibą GRN w Damnie utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Damno, Wiatrowo, Wielka Wieś, Dąbrówka i Bobrowniki ze zniesionej gminy Damnica w tymże powiecie. Dla gromady ustalono 14 członków gromadzkiej rady narodowej.
31 grudnia 1959 z gromady Damno wyłączono wieś Wielka Wieś, włączając ją do gromady Główczyce w tymże powiecie, po czym gromadę Damno zniesiono, a jej (pozostały) obszar włączono do gromady Damnica tamże.

</doc>
<doc id="3647901" url="https://pl.wikipedia.org/wiki?curid=3647901" title="Głobino (gromada)">
Głobino (gromada)

Głobino – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Głobino z siedzibą GRN w Głobinie utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Głobino, Płaszewko, Krępa, Stanięcino, Warblewo i Wieszyno ze zniesionej gminy Ryczewo w tymże powiecie. Dla gromady ustalono 14 członków gromadzkiej rady narodowej.
Gromadę zniesiono 31 grudnia 1961, a jej obszar włączono do nowo utworzonej gromady Słupsk w tymże powiecie.

</doc>
<doc id="3647902" url="https://pl.wikipedia.org/wiki?curid=3647902" title="Kończewo (gromada)">
Kończewo (gromada)

Kończewo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kończewo z siedzibą GRN w Kończewie utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Kończewo, Sierakowo Słupskie, Kuleszewo i Zagórki ze zniesionej gminy Kobylnica w tymże powiecie. Dla gromady ustalono 10 członków gromadzkiej rady narodowej.
31 grudnia 1959 z gromady Kończewo wyłączono wsie Kuleszewo i Zagórki, włączając ją do gromady Wrząca w tymże powiecie, po czym gromadę Kończewo zniesiono, a jej (pozostały) obszar włączono do gromady Kobylnica tamże.

</doc>
<doc id="3647903" url="https://pl.wikipedia.org/wiki?curid=3647903" title="Podole Małe (gromada)">
Podole Małe (gromada)

Podole Małe – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Podole Małe z siedzibą GRN w Podolu Małym utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Podole Małe, Dobieszewo, Łabiszewo, Dobra, Gogolewo, Gogolewko, Świechowo i Żarkowo ze zniesionej gminy Łupawa w tymże powiecie. Dla gromady ustalono 15 członków gromadzkiej rady narodowej.
31 grudnia 1959 z gromady Podole Małe wyłączono wsie Dobra, Gogolewo i Gogolewko, włączając je do gromady Łupawa w tymże powiecie, po czym gromadę Podole Małe zniesiono, a jej (pozostały) obszar włączono do gromady Dębnica Kaszubska tamże.

</doc>
<doc id="3647904" url="https://pl.wikipedia.org/wiki?curid=3647904" title="Skórowo (gromada)">
Skórowo (gromada)

Skórowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Skórowo z siedzibą GRN w Skórowie utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Skórowo, Niećkowo i Czerwieniec ze zniesionej gminy Potęgowo w tymże powiecie. Dla gromady ustalono 9 członków gromadzkiej rady narodowej.
Gromadę zniesiono 1 stycznia 1958, a jej obszar włączono do gromady Potęgowo w tymże powiecie.

</doc>
<doc id="3647905" url="https://pl.wikipedia.org/wiki?curid=3647905" title="Swołowo (gromada)">
Swołowo (gromada)

Swołowo – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Swołowo z siedzibą GRN w Swołowie utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Swołowo, Krzemienica i Gać Leśna ze zniesionej gminy Bruskowo Wielkie w tymże powiecie. Dla gromady ustalono 9 członków gromadzkiej rady narodowej.
1 stycznia 1958 z gromady Swołowo wyłączono wsie Gać i Gać Leśna, włączając je do gromady Sycewice w tymże powiecie, po czym gromadę Swołowo zniesiono, a jej (pozostały) obszar włączono do gromady Bruskowo Wielkie tamże.

</doc>
<doc id="3647906" url="https://pl.wikipedia.org/wiki?curid=3647906" title="Litworowy Potok (dopływ Chochołowskiego Potoku)">
Litworowy Potok (dopływ Chochołowskiego Potoku)

Litworowy Potok – potok, lewy dopływ Chochołowskiego Potoku.
Zlewnia potoku obejmuje Litworowy Żleb w polskich Tatrach Zachodnich. Jest to żleb opadający z Długiego Upłazu do dna Doliny Chochołowskiej. Litworowy Potok wypływa z dwóch źródeł znajdujących się w dwóch ramionach żlebu. Są to źródła szczelinowe z dobrze wykształconymi niszami źródliskowymi. Wyższe z nich znajduje się na wysokości około 1470 m. Potok spływa w kierunku północno-wschodnim dnem Litworowego Żlebu. Jego koryto wyżłobione jest w skałach krystalicznych i miejscami zawalone rumoszem skalnym. W lesie uchodzi do Chochołowskiego Potoku na wysokości 1166 m.
Powierzchnia zlewni wynosi 1,74 km², długość potoku 0,99 km, a średni spadek 31,2%. Średni przepływ wynosi kilkanaście l/s.
Koryto potoku przecina, tuż powyżej jego ujścia, zielony szlak turystyczny z Polany Chochołowskiej.

</doc>
<doc id="3647907" url="https://pl.wikipedia.org/wiki?curid=3647907" title="Zaleskie (gromada)">
Zaleskie (gromada)

Zaleskie – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Zaleskie z siedzibą GRN w Zaleskich utworzono – jako jedną z 8759 gromad na obszarze Polski – w powiecie słupskim w woj. koszalińskim na mocy uchwały nr 43/54 WRN w Koszalinie z dnia 5 października 1954. W skład jednostki weszły obszary dotychczasowych gromad Zaleskie, Możdżanowo i Starkowo ze zniesionej gminy Duninowo w tymże powiecie. Dla gromady ustalono 12 członków gromadzkiej rady narodowej.
Gromadę zniesiono 31 grudnia 1959, a jej obszar włączono do gromady Duninowo w tymże powiecie.

</doc>
<doc id="3647908" url="https://pl.wikipedia.org/wiki?curid=3647908" title="Litworowy Potok">
Litworowy Potok



</doc>
<doc id="3647910" url="https://pl.wikipedia.org/wiki?curid=3647910" title="Koryciańska Siklawa">
Koryciańska Siklawa

Koryciańska Siklawa – potok, lewy dopływ Chochołowskiego Potoku.
Zlewnia potoku obejmuje Wielkie Koryciska – boczne odgałęzienie Doliny Chochołowskiej. Najwyżej położone źródła znajdują się na wysokości około 1150 m w stokach grzbietu łączącego Tyrałową Czubę z Koryciańską Czubą. Potok spływa we wschodnim kierunku dnem doliny Wielkie Koryciska i uchodzi do Chochołowskiego Potoku na wysokości ok. 960 m. Od ujścia Koryciańskiej Siklawy Chochołowski Potok zmienia nazwę na Siwą Wodę (choć według niektórych map zmiana nazwy następuje niżej).
Koryciańska Siklawa jest niewielkim potokiem. Ma długość ok. 1,2 km. Powierzchnia zlewni wynosi 1,036 km².

</doc>
<doc id="3647912" url="https://pl.wikipedia.org/wiki?curid=3647912" title="Żowtnewe (obwód tarnopolski)">
Żowtnewe (obwód tarnopolski)



</doc>
<doc id="3647914" url="https://pl.wikipedia.org/wiki?curid=3647914" title="Siergiej Nabokow (polityk)">
Siergiej Nabokow (polityk)

Siergiej Dmitrijewicz Nabokow (ur. w Sankt Petersburgu, zm. 21 grudnia 1940 w Bukareszcie) – działacz państwowy Imperium Rosyjskiego, prokurator, gubernator w guberniach: kurlandzkiej i kurskiej; po zwycięstwie bolszewików na emigracji w Grecji.
Życiorys.
Siergiej Dmitrijewicz Nabokow urodził się w Sankt Petersburgu. Wywodził się z rodziny arystokratycznej. Z wyróżnieniem ukończył Cesarską Szkołę Prawoznawstwa. Pracował jako prokurator w warszawskiej Izbie Sądowej.
Od roku gubernator kurlandzki, zastąpił awansowanego Leonida Kniaziewa. Nabokow cieszył się dużym poważaniem ze strony niemieckiego rycerstwa, miał opinię inteligentnego i energicznego oraz posługiwał się bardzo dobrze językiem niemieckim. Negatywnie natomiast postrzegali Nabokowa Łotysze i miejscowi Rosjanie. Deputowany Janis Goldmanis na obradach IV Dumy Państwowej postawił wobec Nabokowa tak ostre zarzuty, że Ministerstwo Spraw Wewnętrznych Imperium Rosyjskiego zdecydowało się zbadać sprawę. Wysłany w tym celu w listopadzie 1914 roku Nikołaj Charłamow stwierdził fałszywość stawianych przez Goldmanisa oskarżeń, co doprowadziło do zakończenia śledztwa. Nie przeszkodziło to Łotyszowi w dalszych atakach na gubernatora. Nabokow stracił stanowisko ze względu na swą przedwczesną ucieczkę z Mitawy w czasie I wojny światowej – opuścił stolicę guberni 19 kwietnia 1915 roku około godziny 20. Z funkcji odwołany został 23 maja 1915 roku.
Od 26 maja do 17 sierpnia sprawował urząd gubernatora kurskiego. Następnie był przedstawicielem przy Armii Specjalnej. Po rewolucji październikowej pracował przy transporcie drewna w Rostowie nad Donem. Przed końcem wojny domowej udał się na emigrację do Aten. W 1919 roku rozpoczął pracę jako handlarz papierosami. Działał w Związku Rosyjskich Prawosławnych Chrześcijan w Grecji – od 1921 roku jako zastępca sekretarza. Umarł 21 grudnia 1940 roku w Bukareszcie.
Relacje rodzinne.
Syn ministra sprawiedliwości Dmitrija Nikołajewicza Nabokowa i niemieckiej baronówny Marii z domu von Korff.
Brat dyplomaty Konstantina Dmitrijewicza Nabokowa i polityka Władymira Dmitrijewicza Nabokowa; stryj pisarza Vladimira Nabokova. Ożenił się z Darią Nikołajewną Tuczkową (1871–1955). Mieli dwie córki i syna, byli to kolejno:

</doc>
<doc id="3647916" url="https://pl.wikipedia.org/wiki?curid=3647916" title="Anastasija Abramowa">
Anastasija Abramowa

Anastasija Abramowa (; ur. w 1902, zm. w 1985) – radziecka balerina, Zasłużony Artysta Rosyjskiej Federacyjnej Socjalistycznej Republiki Radzieckiej.
Życiorys.
W 1917 ukończyłа Moskiewską Szkołę Choreografii, w latach 1918-1948 tańczyłа w Teatrze Wielkim w Moskwie. występowała w programach koncertowych Kasjana Golejzowskiego.
Wyróżnienia.
Zasłużony Artysta Rosyjskiej Federacyjnej Socjalistycznej Republiki Radzieckiej (1947).

</doc>
<doc id="3647917" url="https://pl.wikipedia.org/wiki?curid=3647917" title="Lech Wałęsa – idea i historia. Biografia polityczna legendarnego przywódcy &quot;Solidarności&quot; do 1988 roku">
Lech Wałęsa – idea i historia. Biografia polityczna legendarnego przywódcy &quot;Solidarności&quot; do 1988 roku



</doc>
<doc id="3647920" url="https://pl.wikipedia.org/wiki?curid=3647920" title="Czyste laboratorium">
Czyste laboratorium



</doc>
<doc id="3647921" url="https://pl.wikipedia.org/wiki?curid=3647921" title="Proporzec albo hołd pruski">
Proporzec albo hołd pruski

Proporzec albo hołd pruski – utwór poetycki Jana Kochanowskiego nawiązujący do hołdu lennego złożonego przez Albrechta Fryderyka Hohenzollerna królowi Zygmuntowi Augustowi w 1569.
Historia.
Utwór ten powstał po 19 lipca 1569, czyli po dacie hołdu, zaś wydany został osobno w 1587. Istnieje przypuszczenie, że ukazał się po raz pierwszy już w roku 1569, jednak wydania tego nie odnaleziono. Poemat opiewa potęgę Rzeczypospolitej, sprawującej zwierzchność nad Prusami. Wzywa też do jedności w chwili, gdy ważą się losy unii polsko-litewskiej. Poemat został napisany w większości trzynastozgłoskowcem.

</doc>
<doc id="3647922" url="https://pl.wikipedia.org/wiki?curid=3647922" title="Mendoza dersuuzalai">
Mendoza dersuuzalai

Mendoza dersuuzalai – gatunek pająka z rodziny skakunowatych.
Gatunek ten został opisany w 1992 roku przez Dimitrija Łogunowa i Wandą Wesołowską jako "Marpissa dersuuzalai". W 1999 roku umieszczony został przez Łogunowa w rodzaju "Mendoza".
Samce tego pająka osiągają od 2,53 do 2,88 mm długości i od 1,8 do 2,05 mm szerokości prosomy oraz od 2,88 do 3,45 mm długości i od 1,45 do 1,7 mm szerokości opistosomy. U samic wymiary prosomy to od 2,85 do 3,02 mm długości i od 1,95 do 2,3 mm szerokości, a opistosomy od 2,85 do 3,02 mm długości i od 1,95 do 2,3 mm szerokości. Ciemnobrązowy karapaks samca z czarno szagrynowanym rejonem oczu, pięcioma kropkami białych włosków za tym rejonem i wąską, białą przepaską wzdłuż brzegów bocznych. U samca szczękoczułki, sternum i, z wyjątkiem jasnych brzegów, warga dolna ciemnobrązowe. Przednia krawędź jego szczękoczułków z jednym, a tylna z dwoma ząbkami. Opistosoma samca czarna ze złocistym połyskiem, czterema parami białych kropek otoczonych polem matowym na wierzchu i dwoma podłużnymi, jasnymi paskami na spodzie. Nogogłaszczki samca ze szczypcokształtną apofizą goleniową, dodatkowym wyrostkiem na tylnej krawędzi cymbium, wydłużonym bulbusem i podwojonym embolusem. Samice mają brązowy karapaks z czarną okolicą oczu i pomarańczowymi lub żółtymi brzegami, rzadziej cały karapks czarny. Powierzchnia karapaksu białawoszaro owłosiona. Szczękoczułki samic żółte lub brązowe, sternum żółte z ciemniejszymi brzegami, odnóża żółte, niekiedy z brązową pierwszą parą. Wierzch opistosomy brązowy ze złotym połyskiem i pasem białych włosków pośrodku, spód zaś jasny z trzema ciemnymi pasami podłużnymi. Płytka płciowa samicy mała, wyposażona w dwa otwory kopulacyjne, a spermateka wielokomorowa.
Gatunek znany z dalekowschodniej Rosji, z obwodu amurskiego i Kraju Chabarowskiego.

</doc>
<doc id="3647923" url="https://pl.wikipedia.org/wiki?curid=3647923" title="Sad But True">
Sad But True



</doc>
<doc id="3647935" url="https://pl.wikipedia.org/wiki?curid=3647935" title="Licytacja (skat)">
Licytacja (skat)

Licytacja, inaczej rajcowanie (od niem. "reizen", licytować) – faza gry w skata, prowadząca do wyłonienia rozgrywającego (solisty) i do dokonania przez niego wyboru rozgrywki.
Przebieg licytacji.
Do licytacji zawsze pierwsi podchodzą gracze siedzący „na przodku” (po lewej stronie rozdającego) i „na środku” (po prawej stronie rozdającego). Licytację zaczyna gracz "na środku" zadając graczowi „na przodku” pytanie o wartość gry, jaką ten mógłby w tym rozdaniu uzyskać. Pytania o wartości gry zawsze zaczynają się od najniższej: 18, a kończą na 264 i ponadto zawsze są zadawane w określonej, rosnącej kolejności. Gracz „na przodku” na pytanie może odpowiedzieć twierdząco lub spasować jeśli uzna, że zapytana wartość gry przekracza jego możliwości. Do pasu ma prawo również gracz „na środku”. Kiedy któryś z nich spasuje, odtąd pytania o wartości gier zadaje drugiemu graczowi rozdający (gracz „na zadku”), przy czym i on posiada prawo do pasu. Solistą zostaje ten gracz, który nie spasuje. Jeśli na samym początku licytacji spasują gracze "na środku" i "na zadku", wówczas gracz "na przodku" albo deklaruje rozgrywanie, albo pasuje; w tym drugim wypadku następuje ponowne rozdanie (zgodnie z zasadami oficjalnymi) lub specjalny rodzaj gry – ramsz.
Wyliczanie wartości gry w grach kolor i grand.
W grach grand i kolor wartość gry liczy się poprzez pomnożenie poziomu gry (sumy punktów obliczeniowych) przez stałą wartość gry:
Po jednym punkcie obliczeniowym solista otrzymuje za:
Wartość danej gry oblicza się według następującego wzoru:
"rodzaj gry × (punkt za grę + punkty za szczyty + punkty dodatkowe)"
W każdej grze suma punktów wynosi minimum 2 (gra + z/bez 1 szczytu). Ich maksymalna liczba zależna jest od tego, czy gra się w kolor (max. 18), czy w grand (max. 11). Punkt za grę i punkty za szczyty są jedynymi stałymi punktami w grach kolor i grand. 
Przykładowo: solista mający W♣ i W♠&lt;/span style="color:green"&gt; postanawia grać w kiery z ręki i zdobywa 90 oczek (sznajdera). Solista uzyskał po jednym punkcie za grę, za grę z ręki, za sznajdera, a także dwa punkty za szczyty - łącznie 5 punktów. Wartość jego gry wynosi zatem 50 (5 punktów razy 10 - wartość kierów). 
Szczyty.
Szczyty (inaczej matadory) są nieprzerwanym sekwensem kart atutowych poczynając od najstarszej - waleta trefl (w kartach polskich niżnika żołędnego). Solista w zależności od tego, czy w swoich kartach posiada W♣, czy nie, może grać odpowiednio "z "x" szczytami" albo "bez "x" szczytów".
W grze grand atutami są jedynie walety, których hierarchia przedstawia się od najstarszego następująco: W♣ (niżnik żołędny) - - - . Oznacza to, że w tej grze jest możliwa gra maksymalnie z 4 szczytami albo bez 4 szczytów.
W grze w kolor do atutów dochodzi jeszcze 7 kart z wybranego przez solistę koloru. W tej sytuacji solista może grać maksymalnie z 11 szczytami albo bez 11 szczytów np. mając cztery walety i asa atutowego gra z pięcioma szczytami, a jeśli ma się asa atutowego, ale nie ma żadnego waleta, to gra bez czterech szczytów. Hierarchia wygląda następująco: walety - A atu - 10 atu - K atu - D (wyżnik) atu - 9 atu - 8 atu - 7 atu. Choć w ręku można mieć tylko dziesięć kart, to przy liczeniu szczytów w obu grach zaliczają się jeszcze atuty z dwóch kart odłożonych przez rozgrywającego przed pierwszym zagraniem. 
Mogą więc wystąpić następujące sytuacje (dla gry grand tylko od 1 do 4, dla koloru wszystkie):
Za grę z/bez "x" szczytów soliście przysługuje "x" punktów obliczeniowych (w grandzie max. 4, w grze w kolor max. 11). Punkty za szczyty są jedynymi stałymi punktami obliczeniowymi prócz punktu za grę.
Wyliczanie wartości gry w grze null.
W grze null są możliwe cztery typy rozgrywki, z których każdy ma stałą wartość:
Tabela odzywek i wyników gry.
W skacie wszystkie pytania o wartości są zadawane po kolei. Poniżej przedstawiono zestawienie wszystkich wartości gier w skacie oraz wskazano, co dana odzywka może oznaczać.
W przypadku przegranej solisty, to jest niezrobienia gry, którą zalicytował lub takiej, którą był w stanie zrobić z kartami z ręki i odłożonymi, należy od jego dotychczasowego wyniku odjąć dwukrotność wartości gry w danym rozdaniu.
W skacie sportowym stosowana jest punktacja Seegera-Fabiana będąca uzupełnieniem punktacji standardowej. W niej za każdą wygraną lub przegraną grę solista odpowiednio dodaje lub odejmuje sobie dodatkowo 50 punktów. Jeśli solista przegrał, wówczas każdy z przeciwników otrzymuje 40 punktów (30 w grze czteroosobowej).

</doc>
<doc id="3647941" url="https://pl.wikipedia.org/wiki?curid=3647941" title="Mendoza nobilis">
Mendoza nobilis

Mendoza nobilis – gatunek pająka z rodziny skakunowatych.
Gatunek ten został opisany w 1861 roku przez Adolpha Eduarda Grube'a jako "Attus nobilis". W 1999 roku umieszczony został przez Dimitrija Łogunowa w rodzaju "Mendoza".
Samce tego pająka osiągają 3,13 mm długości i od 2,2 mm szerokości prosomy oraz od 3,9 mm długości i 1,8 mm szerokości opistosomy. U samic wymiary prosomy to 3,03 mm długości i 2,03 mm szerokości, a opistosomy 5,25 mm długości i 2,25 mm szerokości. Samiec ma ciało ciemnobrązowe z czarną okolicą oczu, kropkami białych włosków na karapaksie i wierzchu opsitosomy, dwoma jasnymi liniami podłużnymi na spodzie opistosomy, żółtawymi stopami pierwszej pary nóg i żółtymi pozostałymi parami. Apofizy goleniowe na nogogłaszczkach bez ząbków, czym różni się samiec od "M. pulchra". Samice mają brązowy karapaks z czarną okolicą oczu i pomarańczowymi brzegami, żółte szczęki i kądziołki przędne, brązowe szczękoczułki i wargę dolną, żółtawobrązowe sternum oraz żółtawą opsitosomę z dwoma ciemnymi, szerokimi przepaskami podłużnymi na wierzchu i trzema cienkimi liniami barwy brązowej na spodzie. Rzeoki, golenie i przedstopia pierwszej pary nóg są u samic brązowawe, reszta odnóży żółta. W tylnej części ich płytki płciowej znajduje się małe wgłębienie, podzielone częściowo środkową listewką.
Gatunek wschodniopalearktyczny, znany z Rosji, Chin i Korei.

</doc>
<doc id="3647942" url="https://pl.wikipedia.org/wiki?curid=3647942" title="Róg Lehela">
Róg Lehela

Róg Lehela albo Róg Léla, róg jednego z wodzów (Lehela, zwanego też Lélem) uczestniczących w łupieżczych wyprawach Madziarów w X wieku, potomka księcia Arpada. Według jednej z legend wódz Lehel dostał się do niewoli podczas bitwy na Lechowym Polu. Gdy potem doprowadzono go przed oblicze „cesarza Konrada”, tak mocno uderzył go w czoło swoim rogiem, że cesarz umarł. W Muzeum Jasyjskim w Jászberény przechowuje róg z kości słoniowej, który zgodnie z tradycją jest uważany za róg Lehela.
Róg Lehela w kronikach.
Już Anonymus w swoim, powstałym ok. 1200 roku dziele Gesta Hungarorum, wspomina o rogu Lehela: "„Syn Tasa, Lél, zadął w swój róg, syn Bogáta, Bulcsú uniósł chorągiew i w pierwszym szeregu wojska ruszyli do boju z Grekami”", (wyprawa wodza Salána przeciwko wodzowi Árpádowi). W związku ze śmiercią Lehela, Anonymus wie tyle, że "„Lél i Bulcsú dostali się do niewoli i zakończyli swe żywoty na szubienicy nad rzeką Inn”" (śmierć Léla i Bulcsú).
Już w kronice Marka z Kaltu, a potem w kronice Jánosa Thurócziego (XIV i XV wiek), zgodnie z przywołaną legendą Lehela, w pojmaniu i straceniu Lehela i Bulcsú, róg Lehela gra ważną rolę: "„Cesarz rzekł im tak: «Wybierzcie sobie taką śmierć, jakiej chcecie!» Lehel odrzekł tak: «Przynieście tu mój róg, w którego najpierw zadmę, a potem ci odpowiem». Przynieśli mu róg, a ten zbliżając się do cesarza i szykując się do zadęcia, mocno uderzył cesarza w czoło, zabijając go jednym ciosem. I tak mu rzekł: «Przede mną pójdziesz i będziesz mi służył na tamtym świecie». Bo takie wierzenie u Scytów, że kogo za życia zabiją, ci będą im służyć na tamtym świecie. Niezwłocznie ich pochwycono i powieszono na szubienicy w Ratyzbonie”".
Jeden z inicjałów w Kronice Ilustrowanej Marka z Kaltu ukazuje legendarnego wodza Lehela z długim, prostym rodzajem trąby o wąskiej menzurze, wykonanym z metalu, a może z drewna.
Prawdziwość treści legendy już w XIII wieku podaje w wątpliwość Szymon z Kezy: „"Niektórzy baśniowo twierdzą, że zostali straceni inaczej, że kiedy zostali postawieni przed cesarzem, jeden z nich mógłby uderzeniem swego rogu zabić cesarza, ale pewnym jest, że ta bajka przeczy wiarygodności, a kto w coś takiego wierzy, zdradza słabość umysłu, ponieważ przestępców doprowadzano przed oblicze księcia ze skrępowanymi rękami"”'.
W węgierskiej legendzie o Lehelu (mylnie) wymieniona postać „cesarza Konrada”, prawdopodobnie wskazuje na Konrada Czerwonego (922–955), zięcia cesarza Ottona I, który stracił życie, walcząc z Madziarami.
„Róg Lehela” w Muzeum Jasyjskim.
Pod nazwą „rogu Lehela” przechowywany jest w Muzeum Jasyjskim w Jászberény róg z kości słoniowej. Instrument muzyczny jest przypuszczalnie pochodzenia bizantyjskiego i pochodzi z X–XI wieku. Ma długość 43 cm, a na jego obrzeżu brakuje małego kawałeczka. Nigdy nie trafił do ziemi, zawsze był strzeżony i traktowany jako przedmiot kultu, dlatego też można przypuszczać, że jest pamiątką z czasów powstawania państwa węgierskiego.
Róg z Jászberény po raz pierwszy wspomniany został w 1642 roku jako własność miasta, ale jego wcześniejsze losy nie są znane. Do końca XVIII wieku nazywano go „rogiem jasyjskim”. Używano w Jászberény jako insygnium naczelnika Jasów oraz jako rogu do picia przy uroczystych okazjach. Rogu nie łączono jeszcze wtedy z imieniem wodza Lehela, a nawet w opactwie benedyktyńskim w Melku jako „róg Lehela” przechowywano wielki róg wołu.
Po raz pierwszy róg z Jászberény utożsamił z rogiem Lehela Ferenc Molnár, naczelnik Jasów i Kumanów w swoim zeszycie z 1788 roku. Stwierdził w nim, że róg wyszczerbił się wtedy, gdy wódz zabił jego uderzeniem „cesarza Konrada”. Z kolei według Antala Décsyego, prawnika i historyka, róg był naczyniem ofiarnym jednego z bóstw moabickich i przez Bizancjum, dzięki cesarzowej Teodorze, trafił do jednego z kościołów na Morawach, a stamtąd, wskutek najazdu Kumanów, do Jászberény. Décsy ujrzał moabickie ceremonie na obrazach wyrzeźbionych na rogu. 
Legendę, że na rogu potrafił zagrać tylko Lehel, obalił Gyula Káldy, dyrygent i kompozytor, który zagrał na nim potężny sygnał alarmowy. Na instrumencie zagrał również w latach 50. XX wieku Ferenc Kádár, pastor z Dévaványa, sporządzając przy tym nagranie dźwiękowe.
W górnym rzędzie rogu artysta wyrzeźbił sceny przedstawiające polowanie na jelenia, walkę z lwami, starcie centaurów i pojedynek ludzi. Na każdym z dwóch niższych pasów można zobaczyć bizantyjskiego orła cesarskiego z gryfem, jak również artystów cyrkowych, osoby grające w piłkę i siedzącego harfistę wraz z instrumentem.
Rogi, podobne do tego z Jászberény, były prawdopodobnie używane do picia trunków. Rogi, według kronik, należą do najstarszych przedmiotów użytkowych ludu węgierskiego. Róg, nie tylko u Madziarów, ale również u innych dawnych ludów koczowniczych, był oznaką godności. Zasadniczo wykonywano je z naturalnych rogów, ale nierzadko z cenniejszego materiału, kości słoniowej i ozdabiano bogatymi rzeźbieniami. W różnych muzeach europejskich znajduje się około 40 rogów podobnego wykonania i pochodzenia, zwanych olifantami. 
Używanie wykonanych z rogów zwierzęcych, podobnych do rogu instrumentów sygnałowych w średniowiecznej Europie było dokumentowane już od VI wieku. Najstarsze wyobrażenie takiego instrumentu znajduje się na rzeźbie z kości słoniowej na ambonie akwizgrańskiej katedry, a następnie w pochodzącym z połowy VIII wieku Psałterzu z Cantorbery (późniejsze Canterbury). Takie, wykonane z kości słoniowej, cenniejsze egzemplarze, tzw. "olifanty", wyrabiano głównie w Bizancjum, ale wydaje się, że w pierwszym rzędzie na rynek zachodnioeuropejski. Według jednej z teorii instrumenty te pierwotnie pochodziły z Azji, a Bizancjum tylko pośredniczyło w handlu, ale żaden dowód tego nie potwierdza.

</doc>
<doc id="3647950" url="https://pl.wikipedia.org/wiki?curid=3647950" title="Oogonia">
Oogonia



</doc>
<doc id="3647957" url="https://pl.wikipedia.org/wiki?curid=3647957" title="Mendoza pulchra">
Mendoza pulchra

Mendoza pulchra – gatunek pająka z rodziny skakunowatych.
Gatunek ten został opisany w 1976 roku przez Jerzego Prószyńskiego jako "Marpissa pulchra". W 1999 roku umieszczony został przez Logunowa w rodzaju "Mendoza".
Samce tego pająka osiągają 2,53 mm długości i od 1,7 mm szerokości prosomy oraz 3,45 mm długości i 1,4 mm szerokości opistosomy. U samic wymiary prosomy to od 2,88 do 3 mm długości i od 1,95 do 2,05 mm szerokości, a opistosomy 5,3 mm długości i 2,15 mm szerokości. Samiec ma na ciemnobrązowym karapaksie dwie białe kropki położone za czarną okolicą oczną, ciemnobrązowe szczękoczułki i sternum, ciemnobrązowe odnóża z żółtawymi stopami, brązowe z żółtymi brzegami szczęki i wargę dolną oraz brązową ze złocistym połyskiem opistosomę, na której wierzchu znajdują się cztery pary kropek z białych włosków. Apofizy goleniowe na nogogłaszczkach z małym ząbkiem przed szczytem. Brązowy z czarnym polem ocznym karapaks samicy pokrywają białe włoski. Opistosoma samicy z wierzchu szara z podłużnym, szerokim białym pasem i czterema parami czarnych kropek, po bokach żółta, pod spodem z szeroką, podłużną przepaską brązową i dwiema żółtymi liniami cienkimi. Odnóża pierwszej pary u samicy brązowe z żółtymi stopami i przedstopiami, pozostałych par żółte z brązowawymi częściami stóp.
Gatunek wschodniopalearktyczny, znany z Japonii, Rosji, Chin i Korei.

</doc>
<doc id="3647969" url="https://pl.wikipedia.org/wiki?curid=3647969" title="Mendoza zebra">
Mendoza zebra

Mendoza zebra – gatunek pająka z rodziny skakunowatych.
Gatunek ten został opisany w 1992 roku przez Dimitrija Łogunowa i Wandę Wesołowską jako "Marpissa zebra". W 1999 roku umieszczony został przez Łogunowa w rodzaju "Mendoza".
Holotypowy samiec tego pająka ma prosomę długości 1,98 mm i szerokości 1,35 mm, a opistosomę długości 2,53 mm i szerokości 1,02 mm. Z wyjątkiem czarnej okolicy oczu, karapaks żółty, pokryty brązowym, siateczkowatym wzorem. Szczękoczułki, szczęki i sternum żółte, warga dolna zaś brązowa z jaśniejszym brzegiem. Wierzch opistosomy żółty z czterema poprzecznymi przepaskami barwy brązowej i wąską linią środkową w przedniej ⅓, spód zaś jasnożółty z trzema podłużnymi pasami ciemnymi. Odnóża żółte z podłużnymi liniami i wydłużonymi, brązowymi kropkami na goleniach oraz ciemnymi stopami i przedstopiami pierwszej pary. Nogogłaszczki z żółtym cymbium.
Gatunek znany z dalekowschodniej Rosji, z obwodu amurskiego i Kraju Chabarowskiego.

</doc>
<doc id="3647977" url="https://pl.wikipedia.org/wiki?curid=3647977" title="Martin Suma">
Martin Suma



</doc>
<doc id="3647978" url="https://pl.wikipedia.org/wiki?curid=3647978" title="Andrzej Aleksander Radzimiński">
Andrzej Aleksander Radzimiński

Andrzej Aleksander Radzimiński herbu Lis (zm. przed 12 lutego 1657 roku) – podkomorzy żmudzki w 1644 roku, ciwun szawdowski w 1643 roku, podsędek żmudzki w latach 1643-1644, stolnik żmudzki w latach 1625-1643, dworzanin Jego Królewskiej Mości.
W 1648 roku podpisał elekcję Jana II Kazimierza Wazy z Księstwa Żmudzkiego.

</doc>
<doc id="3647986" url="https://pl.wikipedia.org/wiki?curid=3647986" title="Spermatogonium">
Spermatogonium

Spermatogonium (l.mn. spermatogonia), męska komórka prapłciowa – diploidalna komórka macierzysta plemników, która powstaje w czasie embriogenezy z gonocytów (pierwotnych komórek płciowych) i wyściela kanaliki nasienne jąder. Podlega spermatogenezie podczas dojrzewania płciowego, w wyniku której z niektórych z nich powstaną, na drodze mitozy, spermatocyty.
W zależności od pełnionych funkcji, spermatogonia można podzielić na trzy typy:
Żeńskim odpowienikiem spermatogonium jest oogonium.

</doc>
<doc id="3647988" url="https://pl.wikipedia.org/wiki?curid=3647988" title="Myrmarachne lugubris">
Myrmarachne lugubris

Myrmarachne lugubris – gatunek pająka z rodziny skakunowatych.
Gatunek ten został opisany w 1895 roku przez Władysława Kulczyńskiego jako "Salictus lugubris". W 1901 roku umieszczony został przez E. Simona w rodzaju "Myrmarachne".
Samce tego pająka osiągają 2,75 mm długości i 1,33 mm szerokości, a samice 2,95 mm długości i 1,43 mm szerokości prosomy. Pająk upodobniony do mrówki. Wyglądem zbliżony do mrówczynki, z którą bywa mylony. Karapaks zwężony za oczami, brązowawoczarny. Bardzo długie i smukłe szczękoczułki żółtawobrązowe. Warga dolna i szczęki brązowe z żółtymi brzegami, sternum zaś ciemnobrązowe. Opistosoma ciemnoszara. U obu płci przednie stopy brązowe, a biodra nóg trzeciej i czwartej pary brązowawe. Samiec wyróżnia się od samca mrówczyniki bezzębnym kłem szczękoczułków, kępką włosków na cymbium i oboma "scutae" brązowawymi.
Gatunek spotykany na roślinach zielnych w lasach liściastych z osiką, brzozą i dębem. Rozsiedlony wschodniopalearktycznie. Znany z Rosji, Korei i Chin.

</doc>
<doc id="3647991" url="https://pl.wikipedia.org/wiki?curid=3647991" title="Stanisław Vogel (hokeista)">
Stanisław Vogel (hokeista)

Stanisław Vogel (ur. 18 lipca 1954, zm. 16 maja 2011 w Londynie) – polski hokeista.
Życiorys.
Wychowanek Podhala Nowy Targ. Został zawodnikiem Stali Sanok przed sezonem II ligi 1974/1975. W sezonie 1975/1976 wraz z drużyną Stali odniósł historyczny sukces w roku 30-lecia historii klubu, wygrywając II ligę Grupę Południową i uzyskując awans do I ligi, najwyższej polskiej klasy rozgrywkowej. Przerwał karierę po sezonie 1982/1983.
Stanisław Vogel zmarł 16 maja 2011 w Londynie. Został pochowany 28 maja 2011 na cmentarzu przy kościele Narodzenia Najświętszej Maryi Panny w dzielnicy Dąbrówka miasta Sanoka.
Jego brat Tadeusz (zm. 2019) także został hokeistą i również występował w Stali Sanok..

</doc>
