<doc id="3662277" url="https://pl.wikipedia.org/wiki?curid=3662277" title="Leimatuʻa">
Leimatuʻa

Leimatuʻa – miejscowość na Tonga, na wyspie Vavaʻu. Według danych oficjalnych na dzień 30 listopada 2011 roku liczyła 1105 mieszkańców.

</doc>
<doc id="3662278" url="https://pl.wikipedia.org/wiki?curid=3662278" title="Areszt Śledczy w Toruniu">
Areszt Śledczy w Toruniu

Areszt Śledczy w Toruniu tzw. „Okrąglak” – zakład penitencjarny w Toruniu, przeznaczony dla mężczyzn tymczasowo aresztowanych, skazanych młodocianych, odbywających karę po raz pierwszy oraz recydywistów penitencjarnych.
Lokalizacja.
Areszt Śledczy położony jest w Zespole Staromiejskim w bliskim sąsiedztwie kościoła NMP, Collegium Maius oraz Planetarium. Siedzibą Aresztu jest zabytkowa czteropiętrowa neogotycka rotunda, ze względów architektonicznych jedyny taki obiekt w kraju.
Historia.
Początki Aresztu Śledczego w Toruniu sięgają roku 1853, kiedy to władze pruskie podjęły decyzję o budowie nowego więzienia w mieście. Jego budowę rozpoczęto w 1864 roku, a zakończono w 1866 roku. Lokalizacja tego aresztu nie jest przypadkowa, powstał on w bliskim sąsiedztwie istniejącego już gmachu sądu (dziś Sąd Okręgowy). W czasie II Rzeczypospolitej spełniał on funkcję więzienia karno-śledczego (w 1935 roku odnotowano rekordową liczbę: 600 osadzonych), zaś w okresie II wojny światowej był on małym zakładem karnym. Torturowano i przesłuchiwano wówczas schwytanych agentów alianckich oraz ludność cywilną i członków ruchu oporu. Przetrzymywano uciekinierów z "Festung Posen" („twierdzy Poznań”) – grupę przymusowych robotników, którzy uciekli z poznańskiej cytadeli. Po II wojnie światowej „Okrąglak” ponownie pełnił funkcję aresztu, w którym do roku 1957 osadzano także kobiety. W latach 1989–1993 w toruńskim areszcie przeprowadzono generalny remont, poprzedzony pracami archeologicznymi, na czas którego zawieszono funkcjonowanie placówki. W wyniku prowadzonych wówczas prac zmniejszono cele, w których urządzono kąciki sanitarne, drewniane podłogi zastąpiono betonowymi, dobudowano wiele dodatkowych krat i bram, wyposażając je w zabezpieczenia elektromagnetyczne, nadbudowano także mur ochronny. Przeprowadzono również remont elewacji budynku. Obecnie toruński areszt przeznaczony jest dla 151 mężczyzn.
Areszt Śledczy figuruje w gminnej ewidencji zabytków (nr 2885).
Struktury organizacyjne.
Kadra.
W Areszcie Śledczym służbę pełni 76 funkcjonariuszy, w tym 13 kobiet oraz 11 pracowników cywilnych.
Przeznaczenie.
Areszt Śledczy przeznaczony jest dla tymczasowo aresztowanych mężczyzn, pozostających w dyspozycji pięciu jednostek:
Współpraca.
Areszt Śledczy ramach resocjalizacji i readaptacji społecznej skazanych współpracuje m.in. z:
Architektura.
Budynek powstał w stylu neogotyckim i przetrwał do czasów współczesnych w niezmienionej formie architektonicznej.
W filmie.
Areszt Śledczy jest wykorzystywany jako sceneria licznych przedsięwzięć artystycznych. W 2007 roku realizowano w nim zdjęcia do filmu „Jeszcze nie wieczór” w reżyserii Jacka Bławuta, a w 2012 – film w reżyserii Marcina Gładycha „Panoptico”. W podziemiach budynku administracji znajdują się pozostałości wchodzącej niegdyś w skład murów miejskich i pochodzącej z 2 poł. XIII w. Baszty Koci Ogon.

</doc>
<doc id="3662281" url="https://pl.wikipedia.org/wiki?curid=3662281" title="Poputczik">
Poputczik

Poputczik (rus. попутчик; pol. "towarzysz podróży", ang. "fellow traveller") – pojęcie stworzone przez Anatolija Łunaczarskiego i rozpowszechnione w znaczeniu pejoratywnym przez Lwa Trockiego, służące do określenia rosyjskich pisarzy inteligenckich z lat 20., którzy poparli rewolucję październikową. Do poputczików, szczególnie krytykowanych przez Rosyjskie Stowarzyszenie Pisarzy Proletariackich, którego krytycy zarzucali im obcość klasową, zaliczano głównie konstruktywistów, imażynistów oraz twórców z ugrupowań artystycznych takich jak Pieriewał, Sierapionowy Bratja i LEF.

</doc>
<doc id="3662282" url="https://pl.wikipedia.org/wiki?curid=3662282" title="Hala Sołtysia Wyżnia">
Hala Sołtysia Wyżnia



</doc>
<doc id="3662283" url="https://pl.wikipedia.org/wiki?curid=3662283" title="Sołtysia Płaśń">
Sołtysia Płaśń



</doc>
<doc id="3662285" url="https://pl.wikipedia.org/wiki?curid=3662285" title="Tokomololo">
Tokomololo

Tokomololo – miejscowość na Tonga, na wyspie Tongatapu. Według danych oficjalnych na dzień 30 listopada 2011 roku liczyła 1 216 mieszkańców.

</doc>
<doc id="3662288" url="https://pl.wikipedia.org/wiki?curid=3662288" title="Bonapartia">
Bonapartia

Bonapartia – rodzaj ptaka z rodziny bilbili (Pycnonotidae).
Występowanie.
Rodzaj obejmuje gatunki występujące endemicznie na Sumatrze.
Morfologia.
Długość ciała 16–18 cm.
Systematyka.
Etymologia.
Jules Laurent Lucien, później Charles Lucien Jules Laurent, drugi książę Canino i Musignano i książę Bonaparte (1803–1857), francuski ornitolog.
Podział systematyczny.
Do rodzaju należą następujące gatunki:

</doc>
<doc id="3662289" url="https://pl.wikipedia.org/wiki?curid=3662289" title="Kościół Świętego Jana Chrzciciela w Wajgowie">
Kościół Świętego Jana Chrzciciela w Wajgowie

Kościół św. Jana Chrzciciela w Wajgowie – kościół w Wajgowie (Litwa) (okręg szawelski, rejon kielmski).
Ufundowany przez Józefa Arnulfa Giedroycia, zbudowany został w 1804. W 1877 miała miejsce przebudowa kościoła.
Budynek drewniany, trójnawowy, zbudowany na planie prostokąta. Prezbiterium zamknięte pięciobocznie. Fasada kościoła jest prosta, zwieńczona trójkątnym frontonem. W przedniej części dachu wzniesiono niewielką ośmiokątną wieżyczkę.
W wnętrzu kościoła znajdują się 3 ołtarze w stylu barokowo-klasycystycznym.
Obok kościoła stoi dzwonnica, zbudowana z drewna w 1841. Wejście na teren kościelny prowadzi przez neogotycką, trójarkadową bramę z czerwonej cegły.

</doc>
<doc id="3662290" url="https://pl.wikipedia.org/wiki?curid=3662290" title="Nukunuku">
Nukunuku

Nukunuku – miejscowość na Tonga, na wyspie Tongatapu. Według danych oficjalnych na dzień 30 listopada 2011 roku liczyła 1781 mieszkańców.

</doc>
<doc id="3662292" url="https://pl.wikipedia.org/wiki?curid=3662292" title="Fuaʻamotu">
Fuaʻamotu

Fuaʻamotu – miejscowość na Tonga, na wyspie Tongatapu. Według danych oficjalnych na dzień 30 listopada 2011 roku liczyła 1 722 mieszkańców.

</doc>
<doc id="3662293" url="https://pl.wikipedia.org/wiki?curid=3662293" title="Bonapartia leucogrammica">
Bonapartia leucogrammica



</doc>
<doc id="3662294" url="https://pl.wikipedia.org/wiki?curid=3662294" title="Mélanie Meillard">
Mélanie Meillard

Mélanie Meillard (ur. 23 września 1998 w Neuchâtel) – szwajcarska narciarka alpejska, brązowa medalistka mistrzostw świata juniorów i dwukrotna medalistka igrzysk olimpijskich młodzieży.
Kariera.
Po raz pierwszy na arenie międzynarodowej Mélanie Meillard pojawiła się 26 listopada 2014 roku w Davos, gdzie w zawodach FIS Race zajęła czwarte w supergigancie. W styczniu 2015 roku wystartowała na mistrzostwach świata juniorów w Hafjell, gdzie jej najlepszym wynikiem było szóste miejsce w tej samej konkurencji. Parę dni wcześniej wystąpiła na olimpijskim festiwalu młodzieży Europy w Malbun, gdzie zdobyła brązowy medal w gigancie. W lutym 2016 roku wystartowała igrzyskach olimpijskich młodzieży w Lillehammer, gdzie zdobyła złoty medal w gigancie oraz srebrny w superkombinacji, przegrywając tylko ze swą rodaczką, Aline Danioth. W marcu tego samego roku zdobyła brązowy medal w gigancie podczas mistrzostw świata juniorów w Soczi, gdzie wyprzedziła ją inna Szwajcarka - Jasmina Suter oraz Riikka Honkanen z Finlandii. W zawodach Pucharu Świata zadebiutowała 13 grudnia 2015 roku w Åre, gdzie nie ukończyła pierwszego przejazdu w slalomie. Pierwsze pucharowe punkty wywalczyła 22 października 2016 roku w Sölden, zajmując 18. miejsce w gigancie. W 2017 roku wystąpiła na mistrzostwach świata w Sankt Moritz, zajmując między innymi trzynaste miejsce w gigancie.
Jej brat, Loïc, także został narciarzem alpejskim.

</doc>
<doc id="3662295" url="https://pl.wikipedia.org/wiki?curid=3662295" title="Hofoa">
Hofoa

Hofoa – miejscowość na Tonga, na wyspie Tongatapu. Według danych oficjalnych na dzień 30 listopada 2011 roku liczyła 977 mieszkańców.

</doc>
<doc id="3662296" url="https://pl.wikipedia.org/wiki?curid=3662296" title="Popua">
Popua

Popua – miejscowość na Tonga, na wyspie Tongatapu. Według danych oficjalnych na dzień 30 listopada 2011 roku liczyła 1936 mieszkańców.

</doc>
<doc id="3662298" url="https://pl.wikipedia.org/wiki?curid=3662298" title="Tatakamotonga">
Tatakamotonga

Tatakamotonga – miejscowość na Tonga, na wyspie Tongatapu. Według danych oficjalnych na dzień 30 listopada 2011 roku liczyła 1763 mieszkańców.

</doc>
<doc id="3662299" url="https://pl.wikipedia.org/wiki?curid=3662299" title="Aline Danioth">
Aline Danioth

Aline Danioth (ur. 12 marca 1998 w Andermatt) – szwajcarska narciarka alpejska, mistrzyni świata oraz wielokrotna medalistka mistrzostw świata juniorów i igrzysk olimpijskich młodzieży.
Kariera.
Po raz pierwszy na arenie międzynarodowej Aline Danioth pojawiła się 26 listopada 2014 roku w Davos, gdzie w zawodach FIS Race zajęła 38. miejsce w supergigancie. W styczniu 2015 roku wystartowała na mistrzostwach świata juniorów w Hafjell, gdzie jej najlepszym wynikiem było siódme miejsce w slalomie. Parę dni wcześniej wystąpiła na olimpijskim festiwalu młodzieży Europy w Malbun, gdzie zdobyła brązowy medal w tej samej konkurencji. W lutym 2016 roku wystartowała igrzyskach olimpijskich młodzieży w Lillehammer, gdzie zdobyła cztery medale. Danioth zwyciężyła tam w superkombinacji i slalomie, a w supergigancie i gigancie była trzecia. W marcu tego samego roku zdobyła złoty medal w superkombinacji podczas mistrzostw świata juniorów w Soczi. Na mistrzostwach świata juniorów w Davos zwyciężyła w superkombinacji i zawodach drużynowych, a w slalomie zajęła trzecie miejsce.
W zawodach Pucharu Świata zadebiutowała 20 grudnia 2015 roku w Courchevel, gdzie nie zakwalifikowała się do drugiego przejazdu w gigancie. Pierwsze pucharowe punkty zdobyła 28 grudnia 2017 roku w Lienzu, zajmując 19. miejsce w slalomie.
W 2019 roku wspólnie z Wendy Holdener, Danielem Yule i Ramonem Zenhäusernem zdobyła złoty medal w zawodach drużynowych podczas mistrzostw świata w Åre.
Osiągnięcia.
Puchar Świata.
Miejsca na podium w zawodach.
Danioth nie stawała na podium zawodów PŚ.

</doc>
<doc id="3662300" url="https://pl.wikipedia.org/wiki?curid=3662300" title="Alfonso Tamay">
Alfonso Tamay

Alfonso Arístides Tamay Sánchez (ur. 13 maja 1993 w Cancún) – meksykański piłkarz występujący na pozycji skrzydłowego lub ofensywnego pomocnika, od 2023 roku zawodnik Cancún.
Kariera klubowa.
Tamay jest wychowankiem klubu Tigres UANL z miasta Monterrey, w którego akademii juniorskiej był jednym z wyróżniających się graczy. W wiosennym sezonie Clausura 2011 został królem strzelców ligi meksykańskiej do lat siedemnastu (z siedemnastoma golami na koncie), jednak z powodu wielkiej konkurencji nie potrafił się przebić do pierwszej drużyny, występując wyłącznie w ligach młodzieżowych oraz czwartoligowych i trzecioligowych rezerwach Tigres (odpowiednio Tigres SD i Cachorros UANL). W lipcu 2013 udał się na wypożyczenie do drugoligowej ekipy Correcaminos UAT z siedzibą w Ciudad Victoria, gdzie spędził pół roku jako głęboki rezerwowy, nie odnosząc większych sukcesów i bezskutecznie walcząc o awans do najwyższej klasy rozgrywkowej.
Wiosną 2014 Tamay został wypożyczony do zespołu Puebla FC. Tam 5 stycznia 2014 w zremisowanym 2:2 spotkaniu z Pumas UNAM zadebiutował w Liga MX, zaś w jesiennym sezonie Apertura 2014 dotarł do finału krajowego pucharu – Copa MX. Pół roku później, w sezonie Clausura 2015, triumfował natomiast z Pueblą w pucharze Meksyku, a w tym samym roku wywalczył również superpuchar kraju – Supercopa MX. Premierowego gola w pierwszej lidze strzelił 9 maja 2015 w zremisowanej 2:2 konfrontacji z Santosem Laguna, a ogółem barwy Puebli reprezentował przez dwa lata, niemal wyłącznie w roli rezerwowego. W styczniu 2016, również na zasadzie wypożyczenia, zasilił drugoligowy klub Cafetaleros de Tapachula.
Kariera reprezentacyjna.
W 2014 roku Tamay został powołany przez szkoleniowca Raúla Gutiérreza do reprezentacji Meksyku U-23 na Igrzyska Ameryki Środkowej i Karaibów w Veracruz. Podczas tych rozgrywek wystąpił w trzech z pięciu możliwych spotkań, z czego w dwóch w wyjściowym składzie, zaś jego kadra, pełniąca wówczas rolę gospodarzy, zdobyła ostatecznie złoty medal na męskim turnieju piłkarskim po pokonaniu w finale Wenezueli (4:1). W 2015 roku znalazł się w składzie na prestiżowy towarzyski Turniej w Tulonie, podczas którego rozegrał wszystkie dwa z czterech meczów, zaś Meksykanie zajęli trzecie miejsce w grupie, nie kwalifikując się do fazy pucharowej. Miesiąc później wziął udział w Igrzyskach Panamerykańskich w Toronto, gdzie pełnił rolę jednego z ważniejszych zawodników zespołu – rozegrał cztery z pięciu meczów (z czego dwa w pierwszej jedenastce). Jego zespół dotarł ostatecznie do finału, w którym przegrał z Urugwajem (0:1) i tym samym zdobył srebrny medal igrzysk. W październiku 2015 został powołany przez Gutiérreza na północnoamerykański turniej kwalifikacyjny do Igrzysk Olimpijskich 2016, podczas którego był jednak głębokim rezerwowym i zanotował tylko jeden występ, natomiast Meksykanie triumfowali wówczas w eliminacjach po pokonaniu w finale Hondurasu (2:0).

</doc>
<doc id="3662302" url="https://pl.wikipedia.org/wiki?curid=3662302" title="Anastasia Pivovarova">
Anastasia Pivovarova



</doc>
<doc id="3662303" url="https://pl.wikipedia.org/wiki?curid=3662303" title="Bar (rzeka we Francji)">
Bar (rzeka we Francji)



</doc>
<doc id="3662306" url="https://pl.wikipedia.org/wiki?curid=3662306" title="Almirante Brown Buenos Aires">
Almirante Brown Buenos Aires



</doc>
<doc id="3662307" url="https://pl.wikipedia.org/wiki?curid=3662307" title="Adekwatność funkcjonalna warunków pracy">
Adekwatność funkcjonalna warunków pracy

Adekwatność funkcjonalna warunków pracy (in. przystosowanie, odpowiedniość, zgodność; ang. "human-environment fit") – zjawisko obecne w dziedzinie psychologii, jaką jest psychologia pracy i organizacji. Jest to stopień przystosowania warunków pracy do możliwości człowieka. Inaczej można nazwać to adekwatnością obiektywnych i subiektywnych warunków pracy. Brak tego przystosowania wpływa negatywnie na komfort pracy. Uznaje się, że brak adekwatności funkcjonalnej nie wywodzi się z winy pracownika (jego lenistwa, braku kompetencji), ale z nietrafnej oceny warunków pracy niezależnych od pracownika. Te warunki są mu dane z góry, w chwili gdy obejmuje określone stanowisko.
Na skutek zmian zachodzących zarówno w człowieku, jak i w otoczeniu, adekwatność funkcjonalna jest nieprzerwanie naruszana – dlatego też nigdy nie można mówić o jej stabilności. Wspomniane zmiany stabilności zachodzą z różnych przyczyn i w różnym tempie. Niektóre z nich są na tyle powolne, że w danym przedziale czasu mogą zostać uznane za nieważne.
Aspekty funkcjonalne adekwatności.
Wyżej wymienione zasoby regulujące aktywność zadaniową człowieka w środowisku pracy nie są jednostkowe. Przeciwnie – można mówić o ich wzajemnym warunkowaniu i dopełnianiu.
Charakter stabilny i zmienny adekwatności funkcjonalnej.
Za wskaźnik stabilności można uznać prawidłowy poziom wydajności pracy, który utrzymuje się przez dłuższy czas. Istotnym czynnikiem jest również poczucie bezpieczeństwa pracowników oraz to, czy rzeczywiście bezpiecznie się zachowują. Warto też wspomnieć o subiektywnym poczuciu komfortu oraz wewnętrznym przekonaniu pracowników, że stabilizacja stanu adekwatności nie prowadzi do hamowania ich rozwoju i nie ma dezorganizującego wpływu na ich sytuację poza miejscem, w którym pracują np. na ich życie rodzinne. Na tle adekwatności funkcjonalnej mającej dynamiczny charakter (liczy się tu zmiana, ruch) można rozpatrywać zdarzenia niespodziewane, zakłócające przebieg procesu, np. awaria, nagła utrata przytomności współpracownika, sygnał zagrożenia, gromadzenie robót pod koniec zmiany roboczej. Wtedy zwykła sytuacja przekształca się nagle w sytuację trudną – wymagania stawiane przez otoczenie wzrastają w sposób gwałtowny i nierzadko przerastają możliwości człowieka.
Nagłe przechodzenie z sytuacji, w której mamy do czynienia z adekwatnością funkcjonalną, do sytuacji naruszenia równowagi, czyli do nieadekwatności pomiędzy ludzkimi cechami a obiektywnymi warunkami pracy, zwykle doprowadza do sytuacji zagrażającej.
Znaczenie adekwatności funkcjonalnej.
Adekwatność funkcjonalna warunków pracy jest ściśle związana z ochroną przed przeciążeniem organizmu. Jej istotnym aspektem jest zapewnianie właściwej odnowy siły roboczej. Kolejną zaletą adekwatności funkcjonalnej jest fakt, że dzięki niej pracownik wykonujący zadania wymagające wysiłku fizycznego i umysłowego nie odczuwa dyskomfortu wynikającego z nadmiernej lub niewystarczającej stymulacji.
Znaczenie badania przyczyn adekwatności funkcjonalnej dla psychologii.
W związku z tym, że w wielu organizacjach warunki pracy z czasem ulegają pogorszeniu, brakuje dobrych maszyn oraz środków na ich konserwację. Z drugiej strony, pracownicy obserwują duży rozwój technologii. Trudno jest w takiej chwili dopasować umiejętności już nabyte przez pracowników do wiedzy na temat funkcjonowania nowych technologii oraz umiejętności korzystania z nowych zasobów.
Ważnym aspektem są koszty psychologiczne, jakie ponoszą pracownicy w wyniku braku adekwatności (np. z powodu pogarszania się warunków pracy, wprowadzania nowych technologii niedostosowanych do umiejętności pracowników). Aby pracownik potrafił poradzić sobie z brakiem adekwatności funkcjonalnej i umiał powrócić do stanu równowagi, potrzebna jest zdolność radzenia sobie z sytuacjami trudnymi. Jest to dodatkowy wkład pracownika w wysiłek, za który nie otrzyma wynagrodzenia.

</doc>
<doc id="3662308" url="https://pl.wikipedia.org/wiki?curid=3662308" title="Veitongo">
Veitongo

Veitongo – miejscowość na Tonga, na wyspie Tongatapu. Według danych oficjalnych na dzień 30 listopada 2011 roku liczyła 1294 mieszkańców.

</doc>
<doc id="3662310" url="https://pl.wikipedia.org/wiki?curid=3662310" title="Elisabeth Willibald">
Elisabeth Willibald

Elisabeth Willibald (ur. 12 marca 1996) – niemiecka narciarka alpejska, złota medalistka mistrzostw świata juniorów.
Kariera.
Po raz pierwszy na arenie międzynarodowej Elisabeth Willibald pojawiła się 24 listopada 2011 roku w Kaunertal, gdzie w zawodach juniorskich nie ukończyła pierwszego przejazdu slalomu. W 2013 roku wystartowała na olimpijskim festiwalu młodzieży Europy w Braszowie, gdzie zajęła dziewiąte miejsce w slalomie i osiemnaste w gigancie. Na rozgrywanych trzy lata później mistrzostwach świata juniorów w Soczi wywalczyła złoty medal w slalomie. W zawodach Pucharu Świata zadebiutowała 13 stycznia 2015 roku we Flachau, gdzie nie ukończyła pierwszego przejazdu w slalomie. Pierwsze pucharowe punkty wywalczyła nieco ponad rok później 15 stycznia 2016 roku w tej samej miejscowości, kończąc slalom na piętnastej pozycji.
Osiągnięcia.
Puchar Świata.
Miejsca na podium w zawodach.
Willibald nie stawała na podium zawodów PŚ.

</doc>
<doc id="3662311" url="https://pl.wikipedia.org/wiki?curid=3662311" title="Władimir Sidorow">
Władimir Sidorow

Władimir Wasiljewicz Sidorow (ros. Владимир Васильевич Сидоров, ur. 11 czerwca 1924 w Kijowie, zm. 2 stycznia 2000 w Moskwie) – radziecki admirał.
Życiorys.
Urodzony w rodzinie rosyjskiej. Od 1942 służył w Marynarce Wojennej ZSRR, brał udział w wojnie z Niemcami, a następnie ofensywie dalekowschodniej przeciwko Japonii. W 1946 ukończył wyższą szkołę wojskowo-morską, również od 1946 zajmował stanowiska dowódcze i sztabowe. Od 1949 w WKP(b). Absolwent Akademii Wojskowo-Morskiej (1963), w latach 1967–1975 szef sztabu Floty Pacyficznej. W latach 1975–1978 I zastępca dowódcy, kolejno w latach 1978-1981 dowódca Floty Bałtyckiej, od 1979 admirał. Między 1981 a 1986 dowódca Floty Pacyficznej. Od 3 marca 1981 do 2 lipca 1990 zastępca członka KC KPZR, w latach 1986–1991 zastępca dowódcy Marynarki Wojennej ZSRR ds. Tyłów. Deputowany do Rady Najwyższej ZSRR X i XI kadencji (1979–1989). Pochowany na Cmentarzu Trojekurowskim.

</doc>
<doc id="3662314" url="https://pl.wikipedia.org/wiki?curid=3662314" title="Aleksandr Sidorenko">
Aleksandr Sidorenko



</doc>
<doc id="3662315" url="https://pl.wikipedia.org/wiki?curid=3662315" title="Pirazyna">
Pirazyna

Pirazyna, 1,4-diazyna – heteroaromatyczny organiczny związek chemiczny.
Otrzymywanie.
Pirazyna może zostać otrzymana metodą opisaną przez Wilhelma Staedela i Leopolda Rügheimera w 1876 roku, w której 2-chloroacetofenon reaguje z amoniakiem, a produkt tej reakcji jest następnie utleniany. Podobną metodą jest synteza Gutknechta.
Zastosowanie.
Pochodne pirazyny znajdują zastosowanie m.in. w medycynie. Przykładami takich związków są bortezomib o działaniu cytostatycznym bądź pirazynamid będący lekiem przeciwgruźliczym. Niektóre pochodne pirazyny występują naturalnie, np. tetrametylopirazyna występująca w "Ligusticum striatum", bylinie z rodziny selerowatych, która może przyczyniać się do zmniejszania ilości rodników w organizmie.

</doc>
<doc id="3662317" url="https://pl.wikipedia.org/wiki?curid=3662317" title="Koroniec błękitny">
Koroniec błękitny

Koroniec błękitny ("Goura scheepmakeri") – gatunek dużego ptaka z rodziny gołębiowatych (Columbidae). Występuje endemicznie na Nowej Gwinei. Narażony na wyginięcie.
Taksonomia.
Po raz pierwszy formalnie gatunek opisał Otto Finsch w 1876 na łamach „Proceedings of the Zoological Society of London”. Holotyp pochodził prawdopodobnie z południowej części Nowej Gwinei, miejsca leżącego naprzeciwko wyspy Yule. Autor nadał nowemu gatunkowi nazwę "Goura scheepmakeri". Nazwa ta jest obecnie (2022) akceptowana przez Międzynarodowy Komitet Ornitologiczny. Uznaje on ten gatunek za monotypowy. Za podgatunek korońca błękitnego uznawano korońca rdzawoskrzydłego ("G. sclaterii"), ale został on wydzielony jako osobny gatunek na podstawie różnic w upierzeniu oraz badań filogenetycznych.
Morfologia.
Długość ciała wynosi 71–79 cm; masa ciała 2000–2235 g. Długość skrzydła to 370–380 mm.
Dalszy opis dotyczy ptaków podgatunku "G. s. sclaterii". Czoło, wierzch i tył głowy szaroniebieskie. Pióra na wierzchu i z tyłu głowy mocno wydłużone. Tworzą spłaszczony czub. Pióra kantarka i wokół oka czarne, w tył przechodzą w intensywny, niebieskoszary kolor. Tył szyi pokrywają niebieskoszare pióra, które stopniowo w tył wpadają w kolor ciemnołupkowy, obejmujący barkówki i górną część grzbietu. Każde z łupkowych piór ma przed końcem popielaty pasek, co nadaje całemu obszarowi łuskowany wygląd. Pokrywy skrzydłowe mniejsze mają głęboką, niebieskoszarą barwę. Mają kasztanowe obrzeżenia, które stopniowo stają się większe, aż do utworzenia kasztanowej plamy. Pokrywy skrzydłowe większe mają kontrastującą z resztą skrzydła, kremowobiałą barwę; każde z tych piór wieńczy fioletowa kropka umieszczona na zewnętrznej chorągiewce (mniejsza kropka znajduje się na chorągiewce wewnętrznej). Lotki ciemne, szaroniebieskie. Szaroniebieski grzbiet stopniowo ku kuprowi wpada w czerń. Gardło, broda i pokrywy uszne niebieskoszare, stopniowo pióra zmieniają barwę na ciemniejszą. Przód szyi i pierś porastają pióra o kolorze fioletowokasztanowym. Brzuch szaroniebieski lub czarny, podobnie jak i pokrywy podogonowe. Tęczówka krwistoczerwona, naga skóra wokół oka czarnoszara. Dziób czarniawy lub łupkowy, z szarą woskówką i jasnym zakończeniem. U osobników podgatunku nominatywnego występuje dłuższy czub, z wierzchu ciała brak popielatych pasków na piórach, a na pokrywach skrzydłowych mniejszych brak jest kasztanowych elementów (mogą wystąpić czarne). Fioletowokasztanowy kolor na piersi obejmuje również brzuch, gdzie nabiera jednak jaśniejszego i bardziej matowego odcienia.
Zasięg występowania.
Koroniec błękitny zamieszkuje południowo-wschodnią Nową Gwineę – od Orangerie Bay na północny zachód do rzeki Purari.
Ekologia i zachowanie.
Środowiskiem życia korońców błękitnych są lasy deszczowe o zwartej roślinności, suchsze, bardziej otwarte lasy, lasy galeriowe, w tym na obszarach sezonowo zalewanych. Preferują nizinne lasy na aluwiach, do wysokości 500 m n.p.m., lokalnie do 800 m n.p.m. Ptaki tego gatunku są towarzyskie, zwykle pojawiają się w grupach 3–7 osobników, w czasach historycznych do 30 osobników. Korońce błękitne żerują na ziemi, gdzie poszukują opadłych owoców i nasion; w wolu jednego ptaka znaleziono resztki kraba. Gorętszą część dnia spędzają ukryte w roślinności. Spłoszony koroniec błękitny woli uciekać piechotą, jeśli odleci, uczyni to głośno; po tym, jak siądzie na gałęzi zaczyna (podobnie jak inne gołębie z rodzaju "Goura") nerwowo ruszać ogonem.
Lęgi.
Stwierdzano rozród od końca września do początku listopada, jednak okres lęgowy jest niewątpliwie dłuższy. Gniazdo stanowi zwartą, schludną konstrukcję z gałęzi, martwych łodyg i liści palm. Ptak umieszcza ją od 4 do 15 m nad ziemią na dużej gałęzi. W zniesieniu jedno białe jajo. Ptaki w niewoli rozmnażają się po około 15 miesiącach życia.
Status i zagrożenia.
IUCN uznaje korońca błękitnego za gatunek narażony na wyginięcie (VU, "Vulnerable"). Zagrożeniem jest głównie wycinka lasów Nowej Gwinei, m.in. pod plantacje olejowców gwinejskich. Drogi utworzone celem dojazdu do miejsca wycinki mogą ułatwić poruszanie się myśliwych. Korońce błękitne zostały w dużej części zasięgu całkowicie wytępione na skutek polowań, głównie dla mięsa i – w mniejszym stopniu – dla piór. Ptaka tego jest jednak trudno ustrzelić łucznikom, strzelby są zaś stosunkowo trudno dostępne na Nowej Gwinei. Spłoszony ptak odlatuje na odległość około 40 m i przysiaduje wysoko wśród drzew, przez co myśliwi posługujący się łukiem również mają trudności w trafieniu ptaka.

</doc>
<doc id="3662319" url="https://pl.wikipedia.org/wiki?curid=3662319" title="Aleksandr Sizow">
Aleksandr Sizow

Aleksandr Aleksandrowicz Sizow (ros. Алекса́ндр Алекса́ндрович Сизо́в, ur. 10 kwietnia 1913 w Archangielsku, zm. 26 grudnia 1972 w Leningradzie) – radziecki polityk, Bohater Pracy Socjalistycznej (1965).
Życiorys.
W 1932 ukończył technikum budowlane i został skierowany do Republiki Komi, na rzekę Peczorę, później pracował na budowach w Archangielsku i przy budowie fabryki samochodów w Gorkim (obecnie Niżny Nowogród), wiosną 1942 ewakuowany do Barnaułu. Od lipca 1942 żołnierz Armii Czerwonej, dowódca plutonu kompanii saperów 74 Samodzielnej Brygady Piechoty 6 Stalińskiego Ochotniczego Korpusu Sybiraków Frontu Kalinińskiego, od grudnia 1942 w WKP(b), od sierpnia 1943 do sierpnia 1944 dowódca plutonu 97 Samodzielnego Batalionu Saperów 56 Dywizji Piechoty Gwardii 19 Stalińskiego Syberyjskiego Korpusu Piechoty Gwardii w stopniu młodszego porucznika. W sierpniu 1944 organizator partyjny 97 Samodzielnego Batalionu Saperów 56 Dywizji Piechoty Gwardii 19 Stalińskiego Syberyjskiego Korpusu Piechoty Gwardii 2 Frontu Nadbałtyckiego, w 1946 zdemobilizowany z armii w stopniu kapitana. Pracował w truście budowlanym w Leningradzie kolejno jako szef odcinka, szef działu produkcyjno-technicznego, główny inżynier budowy nr 1, w latach 1953-1955 główny inżynier budowy nr 3, następnie w latach 1955-1960 zarządca budowy nr 19, kolejno między 1960 a 1962 główny inżynier trustu "Gławleningradstroj". Od 1962 do sierpnia 1966 szef trustu "Gławleningradstroj", członek Związku Architektów ZSRR, od 6 sierpnia 1966 do końca życia przewodniczący Komitetu Wykonawczego Leningradzkiej Rady Miejskiej, od 9 kwietnia 1971 do śmierci zastępca członka KC KPZR. Deputowany do Rady Najwyższej ZSRR VIII kadencji. W 1974 jedną z magistrali w Leningradzie nazwano Prospektem Sizowa, a w czerwcu 2013 na domu przy Prospekcie Sizowa odsłonięto tablicę pamiątkową poświęconą A. Sizowowi.
Odznaczenia.
I medale.

</doc>
<doc id="3662320" url="https://pl.wikipedia.org/wiki?curid=3662320" title="Mobius Entertainment">
Mobius Entertainment



</doc>
<doc id="3662321" url="https://pl.wikipedia.org/wiki?curid=3662321" title="Nina Patalon">
Nina Patalon

Nina Patalon (ur. 20 stycznia 1986 w Działdowie) – polska piłkarka grająca na pozycji pomocniczki, trenerka, od marca 2021 selekcjonerka reprezentacji Polski.
Kariera piłkarska.
Kariera klubowa.
Karierę piłkarską rozpoczęła w 2002 w Medyku Konin, w którym występowała następnie przez wiele lat, zaliczając w międzyczasie epizod w barwach Czarnych Sosnowiec. W 2011 z powodu kontuzji zakończyła sportową karierę.
W 2013 znalazła się jeszcze w zespole Delfina Ślesin, a w sezonie 2014/15 – AZS UAM Poznań.
Kariera międzynarodowa.
W latach 2004–2006 broniła polskich barw juniorskiej drużyny narodowej. W 2009 znalazła się w składzie reprezentacji Polski na Letnią Uniwersjadę 2009 w Belgradzie.
Kariera trenerska.
Po zakończeniu kariery zawodniczej Patalon poświęciła się pracy szkoleniowej. W 2010 ukończyła studia na Akademii Wychowania Fizycznego w Poznaniu, gdzie uzyskała licencję trenera II klasy.
Od 2010 prowadziła dziewczyny z rocznika 1996 w Medyku Konin, a w styczniu 2011 razem z Anną Gawrońską stanęła na czele pierwszej drużyny Medyka. Również od 2011 pomagała trenować jako asystentka dziewczęcą reprezentację Polski do lat 15. W maju 2014 została mianowana selekcjonerem reprezentacji Polski do lat 17, z którą w 2018 awansowała do finałów mistrzostw kontynentu. Dla polskiego zespołu był to drugi w historii awans do tych rozgrywek. W samym turnieju biało-czerwone po remisach z Anglią (2:2) i Włochami (0:0) oraz porażce z Hiszpanią (0:5) zajęły siódme miejsce, nie wychodząc z grupy. W 2019 Patalon przejęła kierowanie drużyną państwową do lat 19.
W marcu 2021 zastąpiła tymczasowo zdymisjonowanego Miłosza Stępińskiego na stanowisku selekcjonera reprezentacji A. Jest pierwszą w historii kobietą sprawującą tę funkcję. Zadebiutowała 13 kwietnia 2021 roku w towarzyskim meczu ze Szwecją (2:4). 29 kwietnia 2021 została selekcjonerką na pełny etat.
Jest także koordynatorką szkolenia piłki nożnej kobiet w PZPN i jedyną w Polsce kobietą z licencją UEFA Pro.

</doc>
<doc id="3662322" url="https://pl.wikipedia.org/wiki?curid=3662322" title="Saša Brezovnik">
Saša Brezovnik

Saša Brezovnik (ur. 4 maja 1995) – słoweńska narciarka alpejska, dwukrotna medalistka mistrzostw świata juniorów.
Kariera.
Po raz pierwszy na arenie międzynarodowej Saša Brezovnik pojawiła się 25 listopada 2010 roku w Livigno, gdzie w zawodach juniorskich zajęła ósme miejsce w slalomie. W styczniu 2012 roku wystartowała na igrzyskach olimpijskich młodzieży w Innsbrucku, zajmując między innymi dziewiąte miejsce w slalomie i dziesiąte w gigancie. Rok później wystartowała na olimpijskim festiwalu młodzieży Europy w Braszowie, zdobywając brązowy medal w slalomie. W 2014 roku wzięła udział w mistrzostwach świata juniorów w Jasnej, gdzie jej najlepszym wynikiem było 21. miejsce w slalomie. Jeszcze dwukrotnie startowała na imprezach tego cyklu, najlepszy indywidualny wynik osiągając podczas mistrzostw świata juniorów w Soczi w 2016 roku, gdzie zajęła trzecie miejsce w superkombinacji, a w zawodach drużynowych zdobyła złoty medal.
W zawodach Pucharu Świata zadebiutowała 2 lutego 2014 roku w Kranjskiej Gorze, gdzie nie ukończyła pierwszego przejazdu slalomu. Jak dotąd nie zdobyła pucharowych punktów. Nie startowała też na mistrzostwach świata ani igrzyskach olimpijskich.
Osiągnięcia.
Puchar Świata.
Miejsca na podium w zawodach.
Brezovnik nie stawała na podium zawodów PŚ.

</doc>
<doc id="3662323" url="https://pl.wikipedia.org/wiki?curid=3662323" title="Rockstar Canada">
Rockstar Canada



</doc>
<doc id="3662325" url="https://pl.wikipedia.org/wiki?curid=3662325" title="Bungie Software Products Corporation">
Bungie Software Products Corporation



</doc>
<doc id="3662326" url="https://pl.wikipedia.org/wiki?curid=3662326" title="Japan Capsule Computers">
Japan Capsule Computers



</doc>
<doc id="3662329" url="https://pl.wikipedia.org/wiki?curid=3662329" title="Kurs Alfa">
Kurs Alfa



</doc>
<doc id="3662331" url="https://pl.wikipedia.org/wiki?curid=3662331" title="Anna Łabno">
Anna Łabno

Anna Łabno – polska prawnik, konstytucjonalistka, profesor nauk prawnych (2015), nauczyciel akademicki Wydziału Prawa i Administracji Uniwersytetu Śląskiego w Katowicach.
Życiorys.
Jest córką Zbigniewa Łabno. W 1977 ukończyła studia prawnicze na Wydziale Prawa i Administracji Uniwersytetu Śląskiego w Katowicach. W 1985 uzyskała tam stopień naukowy doktora nauk prawnych na podstawie napisanej pod kierunkiem Eugeniusza Zwierzchowskiego rozprawy pt. "Od rządów autorytarnych do demokracji parlamentarnej. Rewolucja portugalska 1974–1976". W 1997 otrzymała na tym samym wydziale stopień doktora habilitowanego nauk prawnych na podstawie dorobku naukowego oraz pracy pt. "Iberyjska droga do demokracji. Studium prawnokonstytucyjne". 30 grudnia 2015 prezydent RP Andrzej Duda nadał jej tytuł naukowy profesora nauk prawnych.
Pełniła funkcję prorektora Uniwersytetu Śląskiego. Była wiceprezesem Polskiego Towarzystwa Prawa Konstytucyjnego. Została profesorem nadzwyczajnym Uniwersytetu Śląskiego, kierownikiem Katedry Prawa Konstytucyjnego WPiA UŚl.
30 marca 2016 została powołana przez marszałka Sejmu Marka Kuchcińskiego w skład Zespołu Ekspertów do Spraw problematyki Trybunału Konstytucyjnego, który otrzymał za zadanie podjęcie kwestii powodujących zaistniały w 2015 kryzys wokół TK (zespół złożył raport 1 sierpnia 2016).
Premier Beata Szydło powołała ją w skład Rady Legislacyjnej.
W czerwcu 2017 wspólnie z Bogusławem Banaszakiem i Bogumiłem Szmulikiem opracowała na zlecenie partii Prawo i Sprawiedliwość ankietę w sprawie nowej konstytucji skierowaną do polskich prawników-konstytucjonalistów. Na ponad 102 rozesłane ankiety poza autorami odpowiedziało 11 osób.
Podczas trwania kryzysu wokół Sądu Najwyższego w Polsce stała na stanowisku, iż ustawy uchwalane przez Prawo i Sprawiedliwość są zgodne z konstytucją RP.
Posługiwała się także nazwiskiem "Łabno-Jabłońska" (np. w publikacjach: "Iberyjska droga do demokracji", "Zgromadzenie Republiki Portugalii").

</doc>
<doc id="3662332" url="https://pl.wikipedia.org/wiki?curid=3662332" title="Magdalena Cisek">
Magdalena Cisek

Magdalena Cisek (ur. 30 sierpnia 1990) – polska lekkoatletka, płotkarka i sprinterka.
Kariera.
Medalistka mistrzostw Polski juniorów i ogólnopolskiej olimpiady młodzieży w biegu na 400 metrów przez płotki. Młodzieżowa mistrzyni kraju w sztafecie 4 × 400 metrów (2010).
Brązowa medalistka mistrzostw Polski seniorów (2010) w sztafecie 4 × 400 metrów.

</doc>
<doc id="3662334" url="https://pl.wikipedia.org/wiki?curid=3662334" title="Marian Kotleba">
Marian Kotleba

Marian Kotleba (ur. 7 kwietnia 1977 w Bańskiej Bystrzycy) – słowacki polityk, parlamentarzysta, przewodniczący Partii Ludowej Nasza Słowacja i w latach 2013–2017 przewodniczący kraju bańskobystrzyckiego.
Życiorys.
Ukończył szkołę średnią w Bańskiej Bystrzycy, następnie studia nauczycielskie na Uniwersytecie Mateja Bela w Bańskiej Bystrzycy. Na tej samej uczelni został również absolwentem ekonomii. Pracował jako nauczyciel informatyki w szkole średniej. Po protestach rodziców związanych z głoszonymi przez niego radykalnymi poglądami został przeniesiony na stanowisko administratora szkolnej sieci komputerowej.
Był założycielem ugrupowania Slovenská pospolitosť, które zostało administracyjnie rozwiązane. W 2010 przejął kierownictwo w niewielkim pozaparlamentarnym ugrupowaniu, które przekształcił w Partię Ludową Nasza Słowacja.
Głoszone przez niego poglądy określane są jako ekstremistyczne. Polityk wspiera i odwołuje się do tradycji Jozefa Tiso i kierowanej przez niego faszystowskiej Pierwszej Republiki Słowackiej. Opowiada się przeciwko Unii Europejskiej i NATO, organizował liczne manifestacje skierowane przeciwko zamieszkującym Słowację Romom. W 2009 został zatrzymany pod zarzutem propagowania faszyzmu. Przez europejskie media (m.in. BBC i „The Economist”) jest uznawany za neonazistę.
W 2009 ubiegał się bez powodzenia o urząd przewodniczącego kraju bańskobystrzyckiego, otrzymując około 10% głosów. Również w kolejnych latach jego ugrupowanie nie odnosiło sukcesów wyborczych. W 2013 Marian Kotleba w drugiej turze głosowania został jednak wybrany na przewodniczącego kraju bańskobystrzyckiego, pokonując Vladimíra Maňkę. Nie utrzymał tego stanowiska w 2017.
W wyborach w 2016 kierowana przez niego ĽSNS uzyskała 8% głosów i 14 mandatów poselskich w Radzie Narodowej, z których jeden przypadł Marianowi Kotlebie. W 2019 kandydował w wyborach prezydenckich, zajmując 4. miejsce w I turze z wynikiem 10,4% głosów. W 2020 z powodzeniem ubiegał się natomiast o poselską reelekcję.
W październiku 2020 został nieprawomocnie uznany winnym szerzenia nazizmu i skazany na karę 4 lat i 4 miesięcy pozbawienia wolności. W kwietniu 2021 Sąd Najwyższy przyjął łagodniejszą kwalifikację prawną czynu, obniżając karę do 6 miesięcy pozbawienia wolności z warunkowym zawieszeniem na okres 1 roku i 6 miesięcy próby; w wyniku prawomocnego skazania Marian Kotleba utracił mandat poselski

</doc>
<doc id="3662336" url="https://pl.wikipedia.org/wiki?curid=3662336" title="Cristian Campestrini">
Cristian Campestrini

Cristian Daniel Campestrini (ur. 16 czerwca 1980 w San Nicolás de los Arroyos) – argentyński piłkarz pochodzenia włoskiego występujący na pozycji bramkarza, obecnie zawodnik meksykańskiej Puebli.
Kariera klubowa.
Campestrini jest wychowankiem klubu Rosario Central, do którego seniorskiej drużyny został włączony jako dwudziestolatek przez szkoleniowca Edgardo Bauzę. W argentyńskiej Primera División zadebiutował 10 czerwca 2001 w przegranym 1:3 spotkaniu z Belgrano; był to jednak jego jedyny występ podczas dwóch lat spędzonych w zespole, gdyż pozostawał wyłącznie rezerwowym dla Laureano Tomboliniego. W lipcu 2002 odszedł do trzecioligowego Argentino de Rosario, gdzie bronił z powodzeniem przez rok, po czym przeniósł się do występującego w drugiej lidze zespołu Ferro Carril Oeste ze stołecznego Buenos Aires. Tam nie potrafił sobie wywalczyć miejsca między słupkami, wobec czego po upływie roku został zawodnikiem trzecioligowego Club Atlético Tigre. Od razu został kluczowym punktem ekipy, na koniec sezonu 2004/2005 awansując z nią na zaplecze najwyższej klasy rozgrywkowej, gdzie spędził w barwach Tigre jeszcze rok, tracąc jednak miejsce w składzie.
Latem 2006 Campestrini zasilił trzecioligowy Club Almirante Brown ze stolicy, z którym w sezonie 2006/2007 awansował do drugiej ligi. Mimo świetnych występów nie zdołał jednak uchronić Almirante przed spadkiem z powrotem na trzeci poziom rozgrywek już po roku. Sam przeniósł się jednak do grającego w pierwszej lidze Arsenalu de Sarandí, gdzie od razu wygrał rywalizację z Mario Cuencą i wywalczył sobie niepodważalną pozycję w bramce. W 2008 roku zajął ze swoją drużyną drugie miejsce w superpucharze Ameryki Południowej – Recopa Sudamericana, w ciągu kolejnych kilku lat zostając czołowym bramkarzem ligi argentyńskiej. W wiosennym sezonie Clausura 2012 zdobył z ekipą prowadzoną przez Gustavo Alfaro pierwsze zarówno w swojej karierze, jak i w historii klubu mistrzostwo Argentyny, a także wywalczył superpuchar kraju – Supercopa Argentina. W 2013 roku triumfował za to z Arsenalem w pucharze Argentyny – Copa Argentina oraz zajął drugie miejsce w rozgrywkach superpucharu. Ogółem barwy Arsenalu reprezentował przez sześć lat, przez większość czasu będąc kapitanem zespołu i jest uznawany za jedną z klubowych legend.
W sierpniu 2014 Campestrini podpisał umowę z greckim Asterasem Tripolis, jednak z powodu problemów proceduralnych do transferu ostatecznie nie doszło. Wskutek nieudanych przenosin golkiper przez pół roku pozostawał bez klubu, po czym przeszedł do paragwajskiego giganta – zespołu Club Olimpia z siedzibą w stołecznym Asunción. W paragwajskiej Primera División zadebiutował 1 lutego 2015 w przegranej 0:1 konfrontacji z Rubio Ñú, a w sumie w Olimpii grał jako podstawowy bramkarz, lecz bez poważniejszych osiągnięć przez pół roku. Bezpośrednio po tym wyjechał do Meksyku, zostając zawodnikiem tamtejszego klubu Puebla FC. W tamtejszej Liga MX zadebiutował 26 lipca 2015 w wygranym 4:2 meczu z Américą, a jeszcze w tym samym roku wywalczył z Pueblą superpuchar Meksyku – Supercopa MX.
Kariera reprezentacyjna.
W seniorskiej reprezentacji Argentyny Campestrini zadebiutował za kadencji selekcjonera Diego Maradony, 20 maja 2009 w wygranym 3:1 meczu towarzyskim z Panamą, rozegranym w krajowym składzie. W styczniu 2010 wystąpił jeszcze w sparingu z Kostaryką (3:2) i był bliski powołania na Mistrzostwa Świata w RPA, jednak ostatecznie rolę trzeciego bramkarza na mundialu otrzymał Diego Pozo. Swój bilans reprezentacyjny Campestrini zamknął na dwóch rozegranych meczach.
Statystyki kariery.
Klubowe.
Legenda:

</doc>
<doc id="3662337" url="https://pl.wikipedia.org/wiki?curid=3662337" title="Cristian Daniel Campestrini">
Cristian Daniel Campestrini



</doc>
<doc id="3662338" url="https://pl.wikipedia.org/wiki?curid=3662338" title="Iwan Sinicyn">
Iwan Sinicyn

Iwan Flegontowicz Sinicyn (ros. Иван Флегонтович Синицын, ur. 6 lipca 1911 we wsi Nowo-Zakatnowo w guberni kostromskiej, zm. 26 czerwca 1988 w Moskwie) – radziecki przemysłowiec, działacz gospodarczy i polityk.
Życiorys.
Do 1932 uczył się w technikum, w latach 1932-1926 był majstrem, technologiem i starszym technologiem Wydziału Pracy i Jakości Gorkowskiej Fabryki Samochodów, kolejno w latach 1936-1944 kolejno szefem wydziału, szefem warsztatu, głównym mechanikiem i głównym inżynierem fabryki "Krasnaja Etna" w Gorkim. Absolwent Wydziału Wieczorowego Gorkowskiego Instytut Industrialnego (1937), od 1940 w WKP(b), 1944-1946 dyrektor fabryki "Krasnaja Etna" w Gorkim, między 1946 a 1950 dyrektor Uralskiej Fabryki Samochodów. Od 1950 do maja 1957 dyrektor Stalingradzkiej Fabryki Traktorów, od 29 maja 1957 do 25 grudnia 1962 przewodniczący Sownarchozu Stalingradzkiego/Wołgogradzkiego Ekonomicznego Rejonu Administracyjnego, od 25 grudnia 1962 do 2 października 1965 przewodniczący Sownarchozu Dolnowołżańskiego Rejonu Ekonomicznego. Od 2 października 1965 do 10 października 1980 minister budowy traktorów i maszyn rolniczych ZSRR, od 8 kwietnia 1966 do 26 lutego 1981 zastępca członka KC KPZR, od października 1980 na emeryturze. Deputowany do Rady Najwyższej ZSRR od IV do X kadencji. Odznaczony Orderem Lenina, Orderem Rewolucji Październikowej i wieloma innymi orderami. Pochowany na Cmentarzu Kuncewskim w Moskwie.

</doc>
<doc id="3662340" url="https://pl.wikipedia.org/wiki?curid=3662340" title="Aljaž Dvornik">
Aljaž Dvornik

Aljaž Dvornik (ur. 7 sierpnia 1995) – słoweński narciarz alpejski, złoty medalista mistrzostw świata juniorów.
Kariera.
Po raz pierwszy na arenie międzynarodowej Aljaž Dvornik pojawił się 25 listopada 2010 roku w Livigno, gdzie w zawodach juniorskich zajął 38. miejsce w slalomie. W 2013 roku wystartował na olimpijskim festiwalu młodzieży Europy w Braszowie, gdzie zdobył srebrny medal w tej samej konkurencji. Rok później wystąpił na mistrzostwach świata juniorów w Jasnej, gdzie jego najlepszym wynikiem było 32. miejsce w superkombinacji. Jeszcze dwukrotnie startował na imprezach tego cyklu, najlepszy wynik osiągając podczas mistrzostw świata juniorów w Soczi w 2016 roku, gdzie wraz z drużyną zdobył złoty medal. Na tej samej imprezie był też między innymi dziesiąty w gigancie. W Pucharze Świata zadebiutował 9 marca 2014 roku w Kranjskiej Gorze, gdzie nie zakwalifikował się do drugiego przejazdu slalomu. Jak dotąd nie zdobył pucharowych punktów.
Osiągnięcia.
Puchar Świata.
Miejsca na podium.
Dvornik nie stawał na podium zawodów PŚ.

</doc>
<doc id="3662343" url="https://pl.wikipedia.org/wiki?curid=3662343" title="Joannikios Komnen">
Joannikios Komnen

Joannikios Komnen (gr. Ιωαννίκιος Κομνηνός, zm. 1238) – książę trapezuncki.
Życiorys.
Był najstarszym synem cesarza Trapezuntu Jana I Komnena (1235-1338). Jego ojciec zmarł w 1238 w wyniku wypadku podczas popularnej na terenach bizantyńskich gry, będącej poprzednikiem współczesnego polo. Władcą po nim został brat, Manuel I (1238-1263), który wysyłał Joannikiosa do klasztoru. Okoliczności przejęcia władzy nie są jasne. Z niektórych źródeł można domyślać się pośrednio, że Joannikios sprawował bardzo krótko władzę i abdykował, po czym udał się do klasztoru.

</doc>
<doc id="3662346" url="https://pl.wikipedia.org/wiki?curid=3662346" title="Izoprenalina">
Izoprenalina

Izoprenalina () – wielofunkcyjny organiczny związek chemiczny z grupy katecholamin. Lek o działaniu sympatykomimetycznym, działający najsilniej ze wszystkich katecholamin na receptory adrenergiczne.
Mechanizm działania.
Izoprenalina jest nieselektywnym β-mimetykiem o powinowactwie do receptorów β1 oraz β2 oraz o braku powinowactwa do recetorów α. Ma najsilniejszy wpływ na receptory Β ze wszystkich katecholamin, działa 2–10 razy silniej w porównaniu do adrenaliny i 100 razy silniej w porównaniu do noradrenaliny. Wpływa rozkurczająco na oskrzela, przyśpiesza akcję serca, zwiększa objętość wyrzutową serca oraz rzut serca, rozszerza naczynia żylne, zmniejsza opór w krążeniu dużym i krążeniu płucnym, powoduje wzrost ciśnienia tętniczego skurczowego i spadek rozkurczowego, hamuje czynność skurczową macicy, działa rozkurczająco na tkankę mięśniową gładką przewodu pokarmowego.
Metabolizm.
Izoprenalina jest sprzęgana z kwasem siarkowym przede wszystkim w ścianie jelita i mniejszym stopniu w wątrobie, metabolizowana przez COMT oraz wydalana w postaci niezmienionej z moczem.
Zastosowanie.
W 2015 roku żaden produkt leczniczy zawierający izoprenalinę nie był dopuszczony do obrotu w Polsce.
Działania niepożądane.
Izoprenalina może powodować następujące działania niepożądane:

</doc>
<doc id="3662352" url="https://pl.wikipedia.org/wiki?curid=3662352" title="Fioletek">
Fioletek

Fioletek ("Klais guimeti") – gatunek małego ptaka z rodziny kolibrowatych (Trochilidae). Występuje w Ameryce Centralnej i północno-zachodniej części Ameryki Południowej. Nie jest zagrożony wyginięciem.
Taksonomia.
Po raz pierwszy gatunek opisał Jules Bourcier. Opis ukazał się w 1843 na łamach "Revue Zoologique par La Société Cuvierienne". Holotyp pochodził z Caracas (Wenezuela). Autor zamieścił opis upierzenia ptaków obu płci i przydzielił im nazwę "Trochilus Guimeti". Obecnie (2021) Międzynarodowy Komitet Ornitologiczny (IOC) umieszcza fioletka w monotypowym rodzaju "Klais". Wyróżnia 3 podgatunki. Osobniki podgatunku nominatywnego występują sympatrycznie z osobnikami podgatunku "K. g. pallidiventris" w południowo-wschodnim Ekwadorze. Epitet gatunkowy "guimeti" nawiązuje do nazwiska chemika z Lyonu, Guimeta, który wynalazł niebieski barwnik, również nazwany jego imieniem (chodzi tu o sztucznie pozyskiwaną ultamarynę).
Podgatunki i zasięg występowania.
IOC wyróżnia następujące podgatunki:
Morfologia.
Długość ciała wynosi 7,5–8,5 cm; znana masa ciała samca 2,9 g, samicy 2,7–2,9 g. Wymiary szczegółowe: długość skrzydła samców 45–52,5 mm, samic 44–48,5 mm; długość ogona samca 25,5–31 mm, samicy – 23–27 mm; długość dzioba samców 12–13,5 mm, samic – 11,5–14 mm. 
U samca wierzch głowy porastają pióra fioletowe lub fioletowoniebieskie z metalicznym połyskiem, stopniowo w tył pióra stają się bardziej niebieskie, miejscami zielonawe. Pozostała część wierzchu ciała jest brązowozielona, metalicznie opalizująca. Pokrywy nadogonowe są bardziej zielone lub niebieskozielone. Środkowa para sterówek brązowozielona lub niebieskozielona, ze srebrzystym, metalicznym połyskiem. Reszta sterówek ma podobną barwę w pierwszej połowie, końcowa połowa matowoszara lub popielata z jasnym, szarobrązowym zakończeniem. Gardło, broda i policzek fioletowe lub fioletowoniebieskie. Pozostała część spodu ciała szarobrązowa, pokryta kropkami lub cętkami o metalicznej, zielonej lub brązowozielonej barwie. Dziób czarny, matowy. Tęczówka ciemnobrązowa. Nogi szarobrązowe. U ptaków obu płci dobrym znakiem rozpoznawczym w terenie jest biała plamka tuż za okiem. Samica upierzeniem wierzchu ciała przypomina samca. Na wierzchu głowy ma jednak pióra niebieskie, a nie fioletowe; niekiedy nawet zielonawe. Spód ciała jasnoszary, na boku ciała występują również pióra metalicznozielone lub brązowozielone.
Ekologia i zachowanie.
Fioletki zamieszkują wysokie, wilgotne lasy i ich obrzeża, wysokie zadrzewienia wtórne, plantacje drzew, zacienione ogrody. Żywią się nektarem kwiatowym, np. drzew z rodzaju "Inga", "Warscewiczia", "Hamelia", "Hampea", "Vismia", mniejszych "Stachytarpheta". Alexander Skutch odnotował, że w jego ogrodzie rosły niewystępujące naturalnie w Ameryce kordyliny krzewiaste ("Cordyline fruticosa"), które były chętnie odwiedzane przez fioletki. Ponadto zauważył, że kolibry te żerują niekiedy w towarzystwie przedstawicieli takich gatunków, jak szmaragdzik brązowosterny ("Amazilia tzacatl"), karliczek ("Microchera albocoronata"), kolcosterek zielony ("Discosura conversii"), widłogonek modrobrzuchy ("Thalurania colombica"), pustelnik rdzawy ("Phaethornis longuemareus") oraz uszatek brązowy ("Colibri delphinae").
Lęgi.
W Kostaryce okres lęgowy trwa głównie podczas pory suchej, od stycznia do maja. W dolinie El General (Kostaryka) samice zaczynają budować gniazdo przeważnie w styczniu lub w lutym, okazjonalnie pod koniec grudnia. Gniazda budowane są w zadrzewieniu, często nad strumieniem. 13 gniazd widzianych przez Alexandra Skutcha mieściło się na wysokości 1,5–4,5 m nad gruntem. Gniazdo to niewielka konstrukcja o kształcie grubościennego kubeczka, którego zewnętrzną warstwę tworzy głównie mech, zaś wyściółkę – puch roślinny, zazwyczaj płowy w kolorze. Skutch zaobserwował, że w tych gniazdach, w których znajdowały się jaja lub pisklęta, ich liczba zawsze wynosiła dwa. W jednym z gniazd samica złożyła jaja w odstępie dwudniowym, z czego drugie przed 7:30 rano. Wedle obserwacji Skutcha inkubacja trwa minimum 10 dni. Brak informacji o losie piskląt po wykluciu.
Status, zagrożenia.
IUCN uznaje fioletka za gatunek najmniejszej troski (LC, "Least Concern") nieprzerwanie od 1988 (stan w 2021). Liczebność światowej populacji nie została oszacowana, ale ptak ten opisywany jest jako niezbyt pospolity ("uncommon") i rozmieszczony plamowo. BirdLife International ocenia trend populacji na spadkowy ze względu na postępującą wycinkę lasów.

</doc>
<doc id="3662353" url="https://pl.wikipedia.org/wiki?curid=3662353" title="Pasquino">
Pasquino

Pasquino – znajdująca się w Rzymie fragmentarycznie zachowana marmurowa rzeźba hellenistyczna, od początku XVI wieku stojąca na niewielkim placyku Piazza di Pasquino w zaułku odchodzącym od Piazza Navona, na rogu Palazzo Braschi.
Uważana za przedstawienie Menelaosa trzymającego ciało Patroklosa mocno zniszczona rzeźba datowana jest na I wiek p.n.e. Została odkryta przypadkowo w 1501 roku, kiedy to podczas brukowania placu przed Pałacem Orsinich wydobyto ją z błotnistego gruntu, gdzie leżała od wielu lat, służąc jako kładka. Z rozkazu kardynała Oliviera Carafy ustawiono ją na postumencie przed pałacem, wedle legendy nieopodal domu niejakiego Pasquino (w zależności od wersji legendy – nauczyciela, krawca lub szewca), od którego nazwiska rzeźba miała otrzymać swoją nazwę. Ponieważ posąg stał przy drodze, którą w dniu świętego Marka przechodziły procesje, zaczęto ją corocznie odświętnie dekorować i ubierać w stroje bohaterów mitologicznych, a do postumentu przytwierdzać kartki z wierszami. Z czasem przerodziło się to w tradycję wykorzystywania postumentu jako słupa ogłoszeniowego. Wiele wywieszanych tekstów miało charakter satyryczny lub obraźliwy, często wymierzony w papiestwo. Od nazwy posągu tego typu anonimowe pamflety przezwano paszkwilami (wł. "pasquillo").
Rzeźba była podziwiana przez Berniniego, który uważał ją za najpiękniejszą w Rzymie.

</doc>
<doc id="3662363" url="https://pl.wikipedia.org/wiki?curid=3662363" title="Enrico Costa (polityk)">
Enrico Costa (polityk)

Enrico Costa (ur. 29 listopada 1969 w Cuneo) – włoski polityk i prawnik, parlamentarzysta, od 2016 do 2017 minister bez teki ds. regionalnych i autonomii.
Życiorys.
Syn polityka Raffaele Costy. Ukończył liceum klasyczne w Mondovì, następnie studia prawnicze na Uniwersytecie Turyńskim.
Zaangażował się w działalność polityczną w ramach Forza Italia, z którym współtworzył Lud Wolności. Był radnym miejscowości Villanova Mondovì (1990–2003) i prowincji Cuneo (1995–2004), a także radnym (2000–2006) regionalnym w Piemoncie. W 2006, 2008 i 2013 wybierany na posła do Izby Deputowanych XV, XVI i XVII kadencji.
W 2013 przeszedł do Nowej Centroprawicy, pełnił funkcję przewodniczącego jej klubu poselskiego. W lutym 2014 objął stanowisko podsekretarza stanu w Ministerstwie Sprawiedliwości w gabinecie, na czele którego stanął Matteo Renzi. W styczniu 2016 w tym samym rządzie został ministrem ds. regionalnych i autonomii. Utrzymał stanowisko ministra ds. regionalnych również w powołanym w grudniu 2016 gabinecie Paola Gentiloniego. Zakończył urzędowanie w lipcu 2017, odchodząc z dotychczasowego ugrupowania.
W 2018 utrzymał mandat poselski na XVIII kadencję z ramienia koalicji centroprawicy. W 2020 dołączył do ugrupowania Azione, które założył Carlo Calenda. W 2022 z powodzeniem ubiegał się o poselską reelekcję.

</doc>
<doc id="3662369" url="https://pl.wikipedia.org/wiki?curid=3662369" title="Vanua'aku Pati">
Vanua'aku Pati



</doc>
<doc id="3662374" url="https://pl.wikipedia.org/wiki?curid=3662374" title="Sampo Kankkunen">
Sampo Kankkunen

Sampo Kankkunen (ur. 8 kwietnia 1998) – fiński narciarz alpejski, brązowy medalista igrzysk olimpijskich młodzieży.
Kariera.
Po raz pierwszy na arenie międzynarodowej Sampo Kankkunen pojawił się 18 grudnia 2014 roku w Åre, gdzie w zawodach FIS Race nie ukończył pierwszego przejazdu w gigancie. W styczniu 2015 roku wystartował na mistrzostwach świata juniorów w Hafjell, gdzie jego najlepszym wynikiem było 63. miejsce w supergigancie. Na rozgrywanych rok później mistrzostwach świata juniorów w Soczi zajął między innymi 47. miejsce w zjeździe. W 2016 roku wystąpił również na igrzyskach olimpijskich młodzieży w Lillehammer, gdzie wywalczył brązowy medal w drużynowym slalomie równoległym. Na tej samej imprezie był też czwarty w supergigancie, piąty w superkombinacji, szósty w gigancie i dziesiąty w slalomie. Nie startował w zawodach Pucharu Świata.

</doc>
<doc id="3662377" url="https://pl.wikipedia.org/wiki?curid=3662377" title="Edith Abbott">
Edith Abbott

Edith Abbott (ur. 26 września 1876 w Grand Island, zm. 28 lipca 1957 tamże) – amerykańska ekonomistka, nauczycielka akademicka i działaczka społeczna. Współpracowała z siostrą Grace Abbott (1878–1939), Jane Addams (1860–1935) i Sophonisbą Breckinridge (1866–1942). Propagatorka pomocy społecznej jako dyscypliny naukowej i promotorka zawodu pracownika socjalnego.
Życiorys.
Edith Abbott urodziła się 26 września 1876 r. w Grand Island w stanie Nebraska. Córka Othmana A. Abbotta (1842–1935), prawnika, pierwszego porucznika gubernatora stanu Nebraska i Elizabeth Maletta Griffin, adwokata prawa wyborczego oraz starsza siostra Grace Abbott (1878–1939). Abbott dorastała w wygodnym i politycznie postępowym gospodarstwie domowym na amerykańskiej prerii. Jednak poważna depresja ekonomiczna, która rozpoczęła się w 1893 r., spowodowała, że ​​Abbott odłożyła swoje plany na studia po ukończeniu szkoły z internatem dla dziewcząt w Omaha. Zamiast tego, w wieku 17 lat (1893) została nauczycielką w Grand Island High School. W 1901 r. ukończyła studia na University of Nebraska–Lincoln. Za wstawiennictwem Thorsteina Veblena (1857–1929) uzyskała stypendium na studia doktoranckie z ekonomii na University of Chicago, gdzie w 1905 roku otrzymała tytuł doktora. W latach 1906–1907 dzięki stypendium fundacji Carnegie'go studiowała na London School of Economics, gdzie spotkała Sidneya Webba (1859–1947) i Beatrice Webb (1858–1943) – założycieli Towarzystwa Fabiańskiego i pionierów badań społecznych.
Po powrocie z Londynu zamieszkała w Hull House, gdzie wraz z siostrą Grace Abbott rozpoczęła współpracę z reformatorką Jane Addams (1860–1935) na rzecz praw wyborczych dla kobiet oraz poprawy warunków bytowych osób ubogich. Abbott objęła wówczas również stanowisko młodszej kierowniczki w wydziale ds. badań społecznych School of Civics and Philanthropy prowadzonego przez Sophonisbę Breckinridge (1866–1942). Abbott i Breckinridge stosowały metody badań naukowych socjologii do analizy zagadnień społecznych. Abbott i Breckinridge opracowały analizy warunków mieszkaniowych, przeprowadziły badania nad dyskryminacją imigrantów i Afroamerykanów a także nad przestępczością młodzieży. Abbott współpracowała z wieloma aktywistkami, m.in. z Florence Kelley (1859–1932), Julią Lathrop (1858–1932) i Lillian Wald (1867–1940). Dzięki staraniom Abbott i Breckinridge w 1920 r. School of Civics and Philanthropy została włączona w struktury University of Chicago i przekształcona w School of Social Service Administration. W 1924 r. Abbott została dziekanem tej szkoły i funkcję tę pełniła do roku 1942. Razem z Breckinridge opracowała program nauczania obejmujący szeroki wachlarz przedmiotów obejmujący m.in. nauki polityczne, ekonomię, prawo, medycynę czy administrację. Studenci odbywali również praktyki. Abbott i Breckinridge zaczęły również wydawać czasopismo naukowe Social Service Review.
Abbott pracowała na rzecz upowszechnienia wyższego wykształcenia w zakresie pomocy społecznej wśród pracowników administracji państwowej. Była pionierką rozwijania pomocy społecznej jako dyscypliny naukowej. Pomagała tworzyć prawo o ubezpieczeniu społecznym "Social Security Act" z 1935 r. i doradzała Harry'emu Hopkinsowi (1890–1946) – doradcy prezydenta USA Franklina D. Roosevelta.
Edith Abbott zmarła 28 lipca 1957 roku.
Publikacje.
Abbott napisała ponad 100 książek i artykułów, m.in.:

</doc>
<doc id="3662379" url="https://pl.wikipedia.org/wiki?curid=3662379" title="CF Palencia">
CF Palencia

Club de Fútbol Palencia – hiszpański klub piłkarski z siedzibą w mieście Palencia, działający w latach 1975–2012.
Klub grał w Segunda División B, a swoje domowe mecze rozgrywał na stadionie Estadio Nueva Balastera o pojemności 8070 widzów.

</doc>
<doc id="3662384" url="https://pl.wikipedia.org/wiki?curid=3662384" title="Bazylika św. Heleny w Birkirkarze">
Bazylika św. Heleny w Birkirkarze

Bazylika Świętej Heleny (ang. "St Helen Collegiate Basilica"; malt. "Il-Bażilika u Kolleġġjata Arċipretali ta' Sant'Elena") – jest XVIII-wiecznym barokowym kościołem rzymskokatolickim, położonym w miejscowości Birkirkara (B'kara) na Malcie.
Historia.
Parafia w Birkirkarze funkcjonuje już w 1360 w kaplicy pw. św. Heleny. Birkirkara jest notowana jako jedna z 10 parafii, które istniały na Malcie w 1436. Parafia była poświęcona św. Helenie i jest ona również tytularną świętą kościoła, już czwartego, zbudowanego w pierwszej połowie XVIII wieku na tym miejscu, istniejącego do tej pory.
5 grudnia 1630 papież Urban VIII, bullą "Sacri Apostolatus Ministerio", ustanowił kościół św. Heleny kolegiatą. Dużą inicjatywę w tej sprawie wykazał ówczesny proboszcz Don Filippo Borg (1567– 1649), kiedy budynek, nazywany teraz "Knisja l-Qadima" (Stary Kościół) był jeszcze używany. Aktualny kościół został zbudowany w centrum Birkirkary, w znacznie większej skali niż trzy poprzednie, stojące na tym miejscu. Kamień węgielny nowego kościoła został wmurowany 27 kwietnia 1727 przez biskupa Gaspare Gori-Manciniego. Razem z kamieniem w fundamentach umieszczony został medal z wizerunkiem św. Heleny oraz imiona urzędującego papieża oraz biskupa.
19 kwietnia 1771 biskup Paul Alphéran de Bussan pobłogosławił nowy kościół, a 20 października 1782, kiedy budowa kopuły została ukończona, biskup Malty Vincenzo Labini konsekrował kościół. Świątynia została podniesiona do godności Bazyliki Mniejszej przez papieża Piusa XII w dniu 18 stycznia 1950, uzyskując wszystkie należne przywileje.
Kościół.
Bazylika św. Heleny uważana jest za najwspanialszy kościół barokowy na wyspie, w którym wpływ rokoka jest ewidentny, zwłaszcza w rzeźbiarskiej ornamentyce wewnątrz świątyni. "Wirtualny spacer po świątyni" pozwala podziwiać jej wspaniały wystrój.
Poszczególne numery na planie kościoła ("Dane świątyni" w infoboksie po prawej) oznaczają:
Dzwonnice i Wielki Dzwon.
Katedra posiada dwie dzwonnice, po jednej z każdej strony, na których zawieszone jest siedem dzwonów. Największy z nich jest jednocześnie największym na Malcie dzwonem kościelnym.
Mieszkańcy Birkirkary zawsze chcieli mieć wielki dzwon w swojej świątyni. Przez to północna (lewa, patrząc od frontu) dzwonnica kościoła została zbudowana nieco szersza od drugiej. Wielki Dzwon miał być tam umieszczony. Już w 1891 roku Birkirkara miała swój pierwszy wielki dzwon, odlany przez Guze' Grecha. Niestety, dzwon nie przetrwał długo. Następny został odlany tym razem przez mistrza-ludwisarza z Bormli, Gulju Cauchi. I ten również nie przetrwał długiego czasu. Wielki dzwon, który dziś wisi na dzwonnicy w Birkirkarze, został wykonany w ciągu roku. Tylko 10 miesięcy wystarczyło, aby zebrać potrzebne na niego fundusze. Dzwon został odlany na 24 września 1931, w odlewni Baricozzi w Mediolanie, Włochy. Opiekę nad jego tonacją powierzono wybitnemu maltańskiemu kompozytorowi Carlo Diacono. We wtorek, 12 stycznia 1932, dzwon przypłynął na Maltę. Po dotarciu na miejsce przeznaczenia, został uroczyście zawieszony w dniu 17 stycznia 1932.
Wielki Dzwon waży "101 qnatar i 40 irtal" (ok. 8100 kg), oprócz serca, które waży "5 qnatar" (ok. 400 kg). Wysokość dzwonu to 3,12 m, a średnica – 2,44 m. Jego koszt wyniósł 1300 funtów (w walucie tamtych czasów).

</doc>
<doc id="3662386" url="https://pl.wikipedia.org/wiki?curid=3662386" title="Mitsubishi Mirage R5">
Mitsubishi Mirage R5



</doc>
<doc id="3662387" url="https://pl.wikipedia.org/wiki?curid=3662387" title="Allozymy">
Allozymy

Allozymy – alleliczne formy białka (enzymu), kodowane przez jeden polimorficzny locus genowy, różniące się strukturą pierwszorzędową. Mogą być rozdzielone przy pomocy analizy elektroforetycznej.
Opis.
Pierwszorzędowa struktura podjednostek enzymów jest zakodowana w DNA osobnika. Jeżeli locus genowy, kodujący dany enzym, jest monomorficzny (tj. występuje w nim tylko jeden allel), u wszystkich osobników jego produkty (enzymy) są identyczne. Jeżeli jednak w locusie występują różne allele, kodowane przez nie formy danego enzymu mogą różnić się nieznacznie pod względem składu aminokwasów. Takie enzymy, odmienne pod względem budowy aminokwasowej, lecz katalizujące tę samą reakcję i kodowane przez jeden locus, nazywane są allozymami. Allozymy podlegają dziedziczeniu zgodnie z prawami Mendla (z wyjątkiem organizmów o specyficznych systemach rozrodu, np. rozmnażających się przez hybrydogenezę).
Ponieważ aminokwasy różnią się od siebie m.in. masą cząsteczkową i ładunkiem elektrycznym, podstawienie jednego aminokwasu przez inny może spowodować zmianę masy, ładunku elektrycznego i kształtu cząsteczki enzymu. Dlatego allozymy rozróżnić można poprzez rozdział metodą analizy elektroforetycznej, w trakcie której sprawdza się prędkość migracji biocząsteczek w polu elektrycznym. Nie wszystkie podstawienia aminokwasów prowadzą do zmiany ładunku lub kształtu cząsteczki enzymu, nie wszystkie są na tyle znaczące, by tak zmienić prędkość migracji allozymów w czasie elektroforezy, by można je było rozróżnić w praktyce, dlatego stosowanie tej techniki do wykrywania allozymów zaniżać może poziom zmienności w populacji. Ponadto ze względu na zdegenerowanie kodu genetycznego ten sam allozym może być produktem ekspresji kilku różnych alleli genu, i tak np. w locus kodującym dehydrogenazę alkoholową (ADH) u "Drosophila melanogaster" na 14 podstawień nukleotydów w eksonach wszystkie poza jednym były synonimiczne, i to właśnie ten jeden wyjątek powodował różnice w prędkości migracji pomiędzy produktami alleli "AdhS" i "AdhF". 
Bardziej wyrafinowane, cechujące się zwiększoną rozdzielczością badania elektroforetyczne (będące np. kombinacją migracji w polu elektrycznym, gradientach gęstości, pH, ze wstępną denaturacją białek itd.) pozwoliły wykryć większą zmienność allozymatyczną niż ta ujawniana w standardowych badaniach elektroforetycznych – np. u "Drosophila" w locus dehydrogenazy ksantynowej (XDH), w którym za pomocą standardowych technik elektoroforezy białek zidentyfikowano początkowo 6 alleli, po zastosowaniu metod o zwiększonej rozdzielczości wykryto kilkadziesiąt kolejnych alleli. Z tego względu (pojedynczy prążek na zymogramie uzyskanym w standardowej „rozdzielczości” może składać się z więcej niż jednej formy allelicznej białka) wykrywane w trakcie elektroforezy elektromorfy-allozymy są uważane raczej za grupy białek-enzymów niż za formy alleliczne w sensie ścisłym.
Polimorfizm allozymatyczny a dostosowanie fenotypu.
Różnice pomiędzy allozymami w składzie aminokwasowym mogą (choć nie muszą) przekładać się na różnice w kinetyce katalizowanej reakcji – a w rezultacie mogą (choć nie muszą) mieć znaczenie fizjologiczne i dostosowawcze. Np. u myszy zaroślowej istnieje polimorfizm w locus fosfoglukomutazy (PGM), ważnego enzymu w metabolizmie węglowodanów: myszy z allozymem kodowany przez allel "a" tego genu szybciej uruchamiają zapasy glukozy niż myszy z allozymem "b", jednocześnie przeżywalność homozygot z allelem "b" w warunkach zimowych jest niższa niż homozygot z allelem "a".
Zastosowanie analizy allozymów.
Analiza allozymów była pierwszą metodą zastosowaną w latach 60. XX wieku do oszacowania zasobów zmienności genetycznej w populacjach, jej zastosowanie miało duże znaczenie dla genetyki populacji, systematyki i ekologii. Dzięki niej stwierdzono po raz pierwszy istnienie olbrzymiej zmienność genetycznej w populacjach. W klasycznej pracy z 1966 roku Richard Lewontin i John Lee Hubby stwierdzili, że 1/3 spośród 18 loci allozymatycznych w populacjach muchówki "Drosophila pseudoobscura" jest polimorficzna – reprezentowana przez dwa do sześciu alleli, kodujących allozymy rozróżnialne za pomocą elektroforezy, a częstość heterozygot wynosiła średnio około 0,12 (przeciętny osobnik w populacji był heterozygotyczny w 12% loci). Odkrycie tej zmienności przyczyniło się także do sformułowania koncepcji ewolucji neutralnej, inicjując debatę pomiędzy „neutralistami” a „selekcjonistami”, uważającymi że obserwowana zmienność genetyczna jest rezultatem doboru naturalnego.
Allozymy okazały się być wygodnym markerem genetycznym, pozwalającym na porównanie jak bardzo populacje i gatunki różnią się pomiędzy sobą pod względem genetycznym. Analiza allozymów pozwoliła np. na pierwsze próby tworzenia zegarów molekularnych i ustalania filogenezy na podstawie podobieństw genetycznych, ustalanie rodzicielstwa, na badanie przepływu genów u hybrydyzujących gatunków, wpływu doboru naturalnego na populacje (np. mechanizmów utrzymywania różnorodności biologicznej) i pozwoliła przetestować przewidywania koncepcji ewolucji neutralnej.
Analiza allozymów znalazła zastosowanie w medycynie sądowej i ochronie prawnej zagrożonych gatunków. Między innymi stosowana jest do identyfikacji biologicznego pochodzenia źródła materiału biologicznego (tkanek) w materiale dowodowym, np.: do ustalenia przynależności gatunkowej mięsa (tusz), gdy zachodzi podejrzenie, że zostało ono pozyskane nielegalnie w wyniku eksploatacji gatunków (populacji) podlegających ochronie.
Obecnie w badaniach populacyjnych częściej stosuje się analizy zmienności na poziomie DNA, jednak analiza allozymów w dalszym ciągu znajduje zastosowanie ze względu na względnie niższe koszty niż analizy DNA i łatwość przebadania nawet kilkunastu-kilkudziesięciu loci genowych u jednego osobnika.
Zobacz też.
Izoenzym

</doc>
<doc id="3662388" url="https://pl.wikipedia.org/wiki?curid=3662388" title="Radio RIAS">
Radio RIAS



</doc>
<doc id="3662390" url="https://pl.wikipedia.org/wiki?curid=3662390" title="Spa (terapeutyka)">
Spa (terapeutyka)

Spa, SPA, SpA – słowo przejęte z języka angielskiego, a pochodzące prawdopodobnie od belgijskiego miasta Spa, którego tereny od czasów starożytnych (ówcześnie obszar Cesarstwa Rzymskiego) słynęły z leczniczych właściwości występujących tam wód termalnych.
Początkowo wyraz ten funkcjonował jako synonim kurortu z wodami leczniczymi lub ośrodka terapii przy użyciu wody. Obecnie jest bardzo szeroko pojmowany i stosowany jako ogólne określenie zabiegów mających na celu poprawę zdrowia i samopoczucia oraz nazwa miejsca, w którym są one wykonywane. Dawniej czynnikiem determinującym spa było wykorzystywanie wód z naturalnych źródeł oraz substancji w miejscu ich pozyskiwania; dziś coraz częściej używa się różnorodnych metod leczniczych i terapeutycznych w dowolnej dogodnej lokalizacji.

</doc>
<doc id="3662391" url="https://pl.wikipedia.org/wiki?curid=3662391" title="Andrzej Rzeczycki">
Andrzej Rzeczycki

Andrzej Rzeczycki herbu Janina (zm. w 1608 roku) – instygator koronny w latach 1587-1608, podkomorzy lubelski w latach 1591-1608, pisarz ziemski łukowski w latach 1586-1591, marszałek Trybunału Głównego Koronnego w 1592 roku, członek dworu Zygmunta III Wazy w 1590 roku.
Instygator w sprawie Zborowskiego na sejmie 1585.
Poseł na sejm koronacyjny 1587/1588 roku z województwa lubelskiego.
Był wyznawcą kalwinizmu. Jako ewangelik i deputat na Trybunał Główny Koronny w Lublinie był wybrany prowizorem przez protestancko-prawosławną konfederację wileńską w 1599 roku.

</doc>
<doc id="3662395" url="https://pl.wikipedia.org/wiki?curid=3662395" title="CD Ourense">
CD Ourense

CD Ourense – hiszpański klub piłkarski z siedzibą w mieście Ourense, działający w latach 1952–2014. Klub grał niegdyś w Segunda División. Swoje domowe mecze rozgrywał na stadionie Estadio O Couto o pojemności 5 tys. widzów.

</doc>
<doc id="3662397" url="https://pl.wikipedia.org/wiki?curid=3662397" title="Bałkan (motor)">
Bałkan (motor)



</doc>
<doc id="3662403" url="https://pl.wikipedia.org/wiki?curid=3662403" title="Viktoria Ladõnskaja">
Viktoria Ladõnskaja

Viktoria Ladõnskaja-Kubits (ur. 20 lipca 1981 w Anapie) – estońska dziennikarka i polityk, posłanka XIII i XIV kadencji.
Życiorys.
Ukończyła w 1999 szkołę średnią, a w 2005 studia dziennikarskie na Uniwersytecie w Tartu. W latach 2005–2014 pracowała jako dziennikarka gazety „Eesti Ekspress”, od 2007 do 2008 była redaktorką naczelną rosyjskojęzycznego magazynu „Brawo!”. Prowadziła przez kilka lat programy telewizyjne m.in. w stacji ETV2. Jest także autorką i współautorką kilku publikacji książkowych, tj. "Vene köögi eripära Eesti moodi" (2009), "Peipsi veerel: vanausulised paluvad lauda" (2011), "Emadepäev: vastse ema vested" (2012), "Lasnamäe valge laev" (2013), wydawanych również w języku rosyjskim.
W 2014 dołączyła do centroprawicowej partii Isamaa ja Res Publica Liit. W wyborach parlamentarnych w 2015 została wybrana na posłankę do Zgromadzenia Państwowego XIII kadencji (po ponownym przeliczeniu głosów okazało się, że otrzymała jeden głos więcej niż inny kandydat IRL Sven Sester). W 2017 weszła w skład rady miejskiej Tallinna. W 2019 z powodzeniem ubiegała się o poselską reelekcję.

</doc>
<doc id="3662407" url="https://pl.wikipedia.org/wiki?curid=3662407" title="Eric Carle">
Eric Carle

Eric Carle (ur. 25 czerwca 1929 w Syracuse w stanie Nowy Jork, zm. 23 maja 2021 w Northampton w stanie Massachusetts) – amerykański pisarz i ilustrator książek dla dzieci pochodzenia niemieckiego. Stworzył ponad 70 ilustrowanych książek dla dzieci przetłumaczonych na ponad 30 języków, które na całym świecie zostały sprzedane w ponad 152 milionach egzemplarzy. Najbardziej znana z nich, napisana w 1969 roku "Bardzo głodna gąsienica" (ang. "The Very Hungry Caterpillar") została przetłumaczona na ponad 65 języków i sprzedała się w ponad 46 milionach egzemplarzy na całym świecie. W 2003 roku Carle został uhonorowany prestiżową nagrodą Laura Ingalls Wilder Medal.
Życiorys.
Wczesne lata.
Urodził się 25 czerwca 1929 roku w Syracuse w stanie Nowy Jork w rodzinie niemieckich imigrantów. Jego ojciec, Erich Carle, był lakiernikiem w fabryce pralek, zaś matka, Johanna z domu Öelschlager, pracowała w rodzinnej firmie. Miał młodszą siostrę. Gdy Carle junior miał sześć lat jego matka, stęskniona za Niemcami, zadecydowała o przeprowadzce rodziny do Stuttgartu, swojego rodzinnego miasta. Przeprowadzce do Niemiec zdecydowanie sprzeciwiał się ojciec Erica Carle’a, jednak w końcu uległ żonie. Ojciec został powołany przez władze nazistowskie do armii niemieckiej i wysłany na front wschodni II wojny światowej, gdzie skończył jako radziecki jeniec wojenny. Został zwolniony z niewoli w 1947 roku – jak po latach wspominał jego syn, ważył wówczas 85 funtów (ok. 39 kg) i był „złamanym człowiekiem”. W następnych latach był częstym pensjonariuszem sanatoriów i zmarł przedwcześnie.
Młody Eric Carle dorastał w III Rzeszy i miał okazję widzieć Adolfa Hitlera, a także dostać autograf od Erwina Rommla. Był uczniem zorganizowanej według panującego w III Rzeszy modelu politycznego szkoły. Wiele lat później wspominał, że cechowały ją ciasne sale lekcyjne, twarde ołówki, racjonowanie papieru i stosowanie kar cielesnych. W 1944 roku, mający wówczas 15 lat Carle uniknął poboru do wojska ze względu na młody wiek i amerykańskie obywatelstwo. Został jednak zwerbowany przez władze do kopania okopów na linii Zygfryda.
Po II wojnie światowej studiował typografię i grafikę na Państwowej Akademii Sztuk Pięknych w Stuttgarcie. Studia ukończył w 1950 roku, zaś dwa lata później zdecydował się przenieść do Nowego Jorku, mając na koncie jedynie 40 dolarów. Z pomocą ilustratora i dyrektora artystycznego Lea Lionniego dostał pracę jako grafik w dziale reklamy gazety „The New York Times”. Po sześciu miesiącach, ze względu na trwającą wówczas wojnę koreańską, został powołany do armii Stanów Zjednoczonych i wysłany do bazy wojskowej w Niemczech Zachodnich, gdzie służył w 2 Dywizji Pancernej jako urzędnik pocztowy.
Po odbyciu służby wojskowej wrócił do pracy w „The New York Timesie”, z którego odszedł w 1963 roku. Później pracował w agencji reklamowej jako dyrektor artystyczny.
Kariera pisarza i ilustratora.
Nie planował kariery twórcy książek dla dzieci, ani nie interesował się szczególnie ilustracjami. Jednak, gdy pedagog i pisarz Bill Martin Jr. zobaczył stworzoną przez niego reklamę, to poprosił go o zilustrowanie książki autorstwa jego dzieci pod tytułem "Miś patrzy!" (ang. "Brown Bear, Brown Bear, What Do You See?"), która została opublikowana w 1967 roku. W następnym roku z kolei Carle napisał i zilustrował swoją pierwszą autorską książkę, "1, 2, 3 to the Zoo". W 1969 roku stworzył najbardziej znaną książkę – "Bardzo głodna gąsienica" (ang. "The Very Hungry Caterpillar"). Publikacja ta została przetłumaczona na ponad 65 języków i sprzedała się w ponad 46 milionach egzemplarzy na całym świecie. W sumie Eric Carle jest odpowiedzialny za stworzenie ponad 70 ilustrowanych książek dla dzieci przetłumaczonych na ponad 30 języków, które na całym świecie zostały sprzedane w ponad 152 milionach egzemplarzy; oprócz wyżej wymienionych są wśród nich także m.in. "Biedronka" (ang. "The Bad Tempered Ladybird", 1976), "Pajączek" (ang. "The Very Busy Spider", 1985) i "Miś słucha!" (ang. "Polar Bear, Polar Bear, What Do You Hear?"; z Billem Martinem Jr., 1991). Po 2000 roku opublikował m.in. "Does a Kangaroo Have a Mother Too", "Slowly Slowly Said the Sloth" i "Mister Seahorse".
W 1993 roku firma Disney wydała animowane wersje pięciu krótkich opowiadań Carle’a.
W 2001 roku został odznaczony Krzyżem Zasługi Republiki Federalnej Niemiec za „dokonania artystyczne i pośrednictwo między kulturami”.
22 listopada 2002 roku wraz z drugą żoną Barbarą Morrison otworzył w Amherst w stanie Massachusetts The Eric Carle Museum of Picture Book Art, muzeum poświęcone sztuce tworzenia ilustrowanych książek dla dzieci, prowadzące także działalność edukacyjną. Od momentu otwarcia muzeum odwiedziło ponad 750 tysięcy zwiedzających, w tym 50 tysięcy dzieci ze szkół.
W 2003 roku otrzymał nagrodę Laura Ingalls Wilder Medal (stała się Children’s Literature Legacy Award). Oprócz niej otrzymał jeszcze m.in. Regina Medal w 1999 roku, Nagrodę Fundacji NEA (ang. "NEA Foundation Award") za „wybitne zasługi dla edukacji publicznej” w 2007 roku oraz przyznawaną przez Towarzystwo Ilustratorów (ang. "Society of Illustrators") nagrodę za całokształt twórczości w 2010 roku. Eric Carle został także nagrodzony tytułami honorowymi przez uczelnie wyższe, m.in. Bates College w 2007 roku i Williams College w 2016 roku.
W 2009 roku firma Google poprosiła Carle’a o zaprojektowanie Doodle’a z okazji 40. rocznicy wydania "Bardzo głodnej gąsienicy". Stworzony przez niego Doodle pojawił się na stronie głównej Google 20 marca 2009 roku. Rok później Carle został jednym z dziesięciu jurorów-ekspertów trzeciej edycji konkursu Doodle 4 Google przeznaczonego dla uczniów szkół podstawowych i ponadpodstawowych, którzy mają za zadanie stworzenie własnego Doodle’a inspirowanego tematem „Gdybym mógł zrobić cokolwiek, zrobiłbym...”.
W 2012 roku książka Carle’a "Bardzo głodna gąsienica" zajęła drugie miejsce w ankiecie przeprowadzonej wśród czytelników magazynu „School Library Journal”, której celem było stworzenie listy 100 najlepszych książek ilustrowanych (ang. "Top 100 Picture Books").
W 2019 roku imieniem Erica Carle’a nazwano nowo odkryty w Hongkongu gatunek pająka ("Uroballus carlei"), co miało związek z wypadającą wtedy 50. rocznicą wydania "Bardzo głodnej gąsienicy" i 90. urodzinami Carle’a. W związku z rocznicą dotyczącą "Bardzo głodnej gąsienicy" znajdujące się w Nashville Frist Art Museum przygotowało wystawę „Eric Carle’s Picture Books: Celebrating 50 Years of "The Very Hungry Caterpillar"” trwającą od 18 października 2019 roku do 23 lutego 2020 roku. W listopadzie 2019 roku Carle sprzedał prawa do wszystkich swoich prac literackich wydawnictwu Penguin Random House.
Życie prywatne.
Zawsze był związany z Niemcami, gdzie mieszka jego młodsza siostra i płynnie mówił po niemiecku, w gwarze szwabskiej.
W 1953 roku zawarł związek małżeński z Dorotheą Wohlenberg, z którą doczekał się dwójki dzieci: syna Rolfa i córki Cirsten. Małżeństwo zakończyło się rozwodem w 1963 roku.
Po rozwodzie Carle poznał na Manhattanie Barbarę Morrison, nauczycielkę Montessori, która pracowała w księgarni The Cloisters, oddziału Metropolitan Museum of Art. W 1973 roku wzięli ślub i przeprowadzili się do Northampton w stanie Massachusetts. W 2007 roku zamieszkali w Key West w stanie Floryda – mimo to Eric Carle zatrzymał dom w Northampton, w którym mieściło się także jego studio. Małżeństwo trwało do śmierci Barbary Morrison w 2015 roku.
Zmarł na niewydolność nerek 23 maja 2021 roku w swoim letnim domu w Northampton.
Styl i twórczość.
Ilustracje tworzone przez Erica Carle’a są charakterystyczne za sprawą używania techniki kolażu, w której pokrywał farbami akrylowymi skrawki papieru – czasem używając szerokiego pędzla, czasem wąskiego, a czasem po prostu palców, gąbki lub innych narzędzi pozwalających uzyskać pożądaną teksturę. Następnie wycinał je i składał w intensywnie kolorowe obrazy. Jak sam przyznał w wywiadzie dla „The New York Timesa” w 2007 roku jego uwielbienie do intensywnych i radosnych kolorów było potęgowane przez „szarości, brązy i brudne zielenie używane przez nazistów do kamuflowania budynków”. Zaś jako inspirację do twórczości ilustratorskiej wskazał dwóch nauczycieli z czasów młodości: pana Kraussa, nauczyciela sztuki w szkole, który pokazywał mu reprodukcje prawnie zakazanych, określanych przez nazistów jako „zdegenerowane” dzieł Picassa, Klee, Matisse’a i niektórych niemieckich ekspresjonistów oraz profesora Ernesta Schneidlera uczącego w uczelni artystycznej w Stuttgarcie, w której studiował po ukończeniu szkoły.
Zgodnie ze stwierdzeniem Carle’a z jednego z wywiadów, poprzez swe książki „odgrzewa” okres życia w Niemczech po zwolnieniu ojca z niewoli, gdy ten zmagał się z jej zdrowotnymi skutkami. Dodał także, że za sprawą swych publikacji „pomaga dziecku, które może być po prostu nim”. Tematem poruszanych w książkach Carle’a historii jest często przyroda, a w szczególności małe zwierzęta. Wpływ na to mogły mieć związane z ojcem wspomnienia z dzieciństwa, którymi podzielił się na swojej stronie internetowej.
Publikacje.
Polskie wydania.
Za polskie przekłady książek Erica Carle’a jest odpowiedzialne warszawskie Wydawnictwo Tatarak.

</doc>
<doc id="3662409" url="https://pl.wikipedia.org/wiki?curid=3662409" title="Frédéric de Falloux du Coudray">
Frédéric de Falloux du Coudray

Frédéric de Falloux du Coudray (ur. 15 sierpnia 1815 w Le Bourg-d'Iré, zm. 22 czerwca 1884 w Tivoli) – francuski duchowny katolicki, kardynał, brat polityka Alfreda de Falloux.
Życiorys.
Święcenia kapłańskie przyjął w 1837. Od 1851 do 1877 był sekretarzem Świętej Kongregacji ds. Dyscypliny Zakonnej. W latach 1861-1877 sprawował urząd regenta Kancelarii Apostolskiej. 12 marca 1877 Pius IX wyniósł go do godności kardynalskiej. Wziął udział w Konklawe 1878, wybierającym Leona XIII.

</doc>
<doc id="3662410" url="https://pl.wikipedia.org/wiki?curid=3662410" title="Heksoprenalina">
Heksoprenalina

Heksoprenalina () – wielofunkcyjny organiczny związek chemiczny z grupy katecholamin. Lek o działaniu sympatykomimetycznym, o krótkim czasie działania, działający selektywnie na receptory adrenergiczne β2.
Mechanizm działania.
Heksoprenalina jest selektywnym β-mimetykiem o powinowactwie do receptorów β2. Wpływa rozkurczająco na oskrzela, zmniejsza intensywność oraz częstość skurczów macicy zarówno samoistnych jak stymulowanych egzogenną oksytocyną.
Zastosowanie.
W 2015 roku żaden produkt leczniczy zawierający heksoprenalinę nie był dopuszczony do obrotu w Polsce.
Działania niepożądane.
Heksoprenalina może powodować następujące działania niepożądane:
Po podaniu wziewnym obserwowano zależne od podanej dawki tachykardię, drżenia mięśniowe oraz kołatanie serca.

</doc>
<doc id="3662411" url="https://pl.wikipedia.org/wiki?curid=3662411" title="Frédéric de Falloux de Coudray">
Frédéric de Falloux de Coudray



</doc>
<doc id="3662416" url="https://pl.wikipedia.org/wiki?curid=3662416" title="Aleksander Osipowicz">
Aleksander Osipowicz

Aleksander Osipowicz, właśc. Kazimierz Aleksander Józef Osipowicz (ur. ok. 1822/23 w Suwałkach, zm. 1 stycznia 1893 w Suwałkach) – krajoznawca, etnograf, nauczyciel, „kronikarz” Suwalszczyzny.
Życiorys.
Ród Osipowiczów związany był z Suwalszczyzną od XVIII w. Andrzej - pradziad Aleksandra, osiedlił się w Zuśnie (wieś w okolicach Filipowa), zaś dziad Wincenty przeniósł się do Suwałk, gdzie w okresie Księstwa Warszawskiego pełnił funkcję burmistrza. Ojciec - Tadeusz był urzędnikiem Komisji Wojewódzkiej.
Osipowicze pierwotnie posiadali w Suwałkach dom i działkę przy Starym Rynku (obecnie ul. T. Kościuszki 66) oraz łąkę i ogród za Hańczą. Tak jak większość mieszkańców zajmowali się uprawą roli. Z powodu długów Wincentego połowa domu została oddana w wieloletnią dzierżawę. Dopiero zabiegi Tadeusza poprawiły sytuację materialną rodziny. Spłacono zobowiązania Wincentego, uporządkowano dom i wzniesiono nowe budynki na posiadanej działce.
Prawdopodobnie ok. roku 1822 lub 1823 Tadeuszowi i jego żonie - Annie z Wojtkiewiczów, urodził się syn – Kazimierz Aleksander Józef. Po śmierci Tadeusza (między rokiem 1830 a 1832) opiekę nad nieletnim Aleksandrem przejęła matka i kuzyn – Jan Słuchocki.
W 1836 r. chłopiec rozpoczyna naukę w Szkole Obwodowej w Suwałkach (którą kończy w 1839 r.) później w tutejszym gimnazjum a wreszcie podejmuje studia w Petersburgu (prawdopodobnie na wydziale prawa). Koszty kształcenia syna (szczególnie w pierwszym okresie) pokrywa Anna z majątku pozostałego po mężu. Pomocą służą również ojczym – Karol Brodnicki, podleśny w Bartnej Górze oraz Bonawentura Wojtkiewicz – wuj pracujący jako urzędnik Rządu Gubernialnego.
W 1844 r. młody Osipowicz debiutuje na łamach „Niezabudki” wydawanej w Petersburgu przez Jana Barszczewskiego. Opublikowane wiersze - "Dumania o życiu człowieka", "Dumka" nie spotkały się, jak pisze Iwona Dawidowicz, z zainteresowaniem i uznaniem. Fakt ten zapewne zaważył na decyzji o rezygnacji z poetyckich prób twórczych.
Po ukończeniu studiów Osipowicz powrócił do Suwałk, gdzie wkrótce (9 lipca 1849 r.) ożenił się z Małgorzatą Borzysławską. Zajął się też nauczaniem rysunku i kartografii w pensji żeńskiej, w której guwernantką była jego żona. Zezwolenie na nauczanie tych przedmiotów otrzymał 8 marca 1849 r. Po rozwiązaniu pensji objął posadę nauczyciela wspomnianych przedmiotów w suwalskim gimnazjum, gdzie pracował dwa i pół roku. W roku szkolnym 1859/60 prowadził niższą szkołę męską (na jej prowadzenie otrzymał w lipcu 1859 r. zezwolenie Warszawskiego Okręgu Naukowego). Następnie pracował jako nauczyciel rysunku i kartografii w sześcioklasowej Rządowej Wyższej Szkole Żeńskiej. Szkołę zlikwidowano w 1861 r.
W tym czasie rodzina Aleksandra i Małgorzaty wynajmowała piętro domu Mateusza Butkiewicza przy ul. Stary Rynek 226 (obecnie ulica ks. Kazimierza Hamerszmita a wcześniej Karola Brzostowskiego).
Działalność pedagogiczną Osipowicz łączył z urzędniczą pracując m.in. jako pisarz, adiunkt prawny w Sekcji Skarbowej Augustowskiego Rządu Gubernialnego, młodszy rachmistrz w Wydziale Administracyjnym, pomocnik naczelnika Kancelarii Gubernatora Cywilnego, tłumacz Rządu Gubernialnego.
W połowie 1869 r. przeniósł się do Warszawy, gdzie zamieszkał przy ul. Świętojerskiej 1776 a. Pracował w Warszawskim Rządzie Gubernialnym. W 1879 r. powrócił do Suwałk, pełnił różne funkcje w rządzie gubernialnym (m.in. tłumacz, sekretarz). W 1883 otrzymał rangę radcy dworu. W 1886 r. przeszedł na emeryturę. Zmarł 1 stycznia 1893 r. po długiej i ciężkiej chorobie. Pochowany został na suwalskim cmentarzu.
Działalność.
Zainteresowania pozazawodowe Aleksandra Osipowicza skupiały się na historii i teraźniejszości ziemi rodzinnej. Szczególnie pasjonowały go etnografia i język regionu, historia i archeologia. Współpracował z Oskarem Kolbergiem. Efektem zainteresowań i prowadzonych badań językoznawczych i ludoznawczych były prace wydawane na łamach ówczesnych czasopism. Swoje teksty publikował m.in. w: "Gazecie Polskiej", "Gazecie Rolniczej", "Bibliotece Rolniczej", "Tygodniku Ilustrowanym", "Opiekunie Domowym".
Jego działalność etnograficzna nie został w pełni doceniona. Ganiono go "za bardziej literacki niż naukowy charakter publikacji". W "Studiach i materiałach do dziejów Suwalszczyzny" Andrzej Wędzki stwierdza, iż "wartość artykułów Osipowicza polega głównie na zarejestrowaniu informacji o obiektach dziś już nieistniejących".
Najważniejszą i najobszerniejszą, jak się wydaje, pracą Osipowicza był "Słowniczek gwary Augustowskiej", który niestety nie doczekał się wydania drukiem. Praca prawdopodobnie obejmowała trzy tomy, z których "pierwszy liczył nie mniej niż 388 (stron?, kart?), tom drugi miał ich co najmniej 420, trzeci zaś przynajmniej 363" .
Ze "Słowniczka" korzystał Jan Karłowicz opracowując "Słownik gwar polskich". We wstępie do I tomu tegoż "Słownika" czytamy: "należy się tu odemnie" [J. Karłowicza] "serdeczne podziękowanie osobom, które raczyły mi dostarczyć większych lub mniejszych przyczynków słownikowych, oraz ustnych i listownych objaśnień. Niech więc będzie złożona za to cześć świętej pamięci Andrzeja Cinciały,(…) Aleksandra Osipowicza(…)".
Tadeusz Budrewicz odnotowuje, iż Osipowicz "bardziej niż etnografem (…) był społecznikiem. W „Gazecie Polskiej” zdawał relacje z życia społecznego i kulturalnego Suwałk, oceniał występy i zapraszał na nie różne objazdowe instytucje kulturalne (np. teatr Ratajewicza), informował o mało znanych, lokalnych artystach, podsumowywał stan czytelnictwa prasy w Suwałkach i w Łomży i jak mógł propagował rozwój oświaty na wsi".
W jednym z listów do Kraszewskiego Osipowicz wyznał: "Z potrzeby pisania pisałem, a w chęciach jak najlepszych, tym gorzej dla mnie jeżeli nie tak jak należy". Rękopisy prac autora "Wycieczek w okolice Suwałk" zostały przekazane czasopismu „Wisła”.

</doc>
<doc id="3662418" url="https://pl.wikipedia.org/wiki?curid=3662418" title="Sesja 72">
Sesja 72

Sesja 72 – polski zespół free-jazzowy.
Historia.
Formację założył w 1972 roku perkusista Władysław Jagiełło, który zaprosił do współpracy kontrabasistę Helmuta Nadolskiego, trębacza Andrzeja Przybielskiego i pianistę Andrzeja Bieżana. Zespół występował w warszawskiej Starej Prochowni w spektaklu muzycznym według pomysłu Igi Cembrzyńskiej, zatytułowanym "Cztery dialogi z sumieniem", opartym na wierszach poetki Mariny Cwietajewej. Monodram cieszył się sporym powodzeniem. W 1973 roku artyści zaprezentowali go na Festiwalu Jednego Aktora we Wrocławiu (nagroda specjalna), a także podczas XIV Międzynarodowego Festiwalu "Jazz Jamboree", gdzie ich występ przyjęto entuzjastycznie. Wersja płytowa "Dialogów" ukazała się na wydanym przez brytyjską wytwórnię Apollo Sound albumie "Four Dialogues With Conscience" na który złożyły się kompozycje Cembrzyńskiej oraz wszystkich muzyków grupy.

</doc>
<doc id="3662419" url="https://pl.wikipedia.org/wiki?curid=3662419" title="Namika">
Namika

Namika, właśc. Hanan Hamdi (ur. 7 września 1991 we Frankfurcie nad Menem) – niemiecka piosenkarka marokańskiego pochodzenia.
Życiorys.
Namika urodziła się i dorastała we Frankfurcie nad Menem. Jej dziadkowie pochodzą z marokańskiego miasta Nador, skąd przybyli w latach 70. XX wieku do Niemiec. 21 lipca 2015 roku ukazał się jej debiutancki album pt. "Nador", który dotarł do 13 miejsca na niemieckiej liście sprzedaży albumów. Pierwszym singlem promującym album został utwór „Lieblingsmensch”, który zadebiutował pod koniec lipca 2015 roku na 27 miejscu niemieckiej listy sprzedaży singli, po czym awansował na szczyt notowania w ósmym tygodniu od premiery. W 2015 roku reprezentowała kraj związkowy Hesję w Bundesvision Song Contest, zajmując ostatecznie 7. miejsce z utworem „Hellwach”. Utwór został wyprodukowany przez niemiecki zespół producencki Beatgees, który współpracował między innymi z Leną Meyer-Landrut, Curse oraz Ann Sophie. 9 października tego samego roku wykonała trzy utwory podczas rywalizacji w New Music Award, który jest uważany za największy niemiecki konkurs dla młodych muzyków.
29 marca 2018 roku Namika ogłosiła, że jej drugi album będzie nazywał się "Que Walou". W tym samym dniu ukazały się dwa pierwsze single „Que Walou” i „Ahmed (1960-2002)”. 13 kwietnia został wydany trzeci singiel „Je ne parle pas français”. Do singla powstały dwa remiksy stworzone przez niemiecki duet producencki Beatgees, w tym jeden z gościnnym udziałem francuskiego rappera Black M. „Je ne parle pas français” zajmował dwa tygodnie z rzędu pierwsze miejsce na niemieckiej liście najpopularniejszych singli. Z albumu wydano jeszcze dwa single „Ich will dich vermissen” oraz „Zirkus”.
Dyskografia.
Single.
Inne wydania

</doc>
<doc id="3662420" url="https://pl.wikipedia.org/wiki?curid=3662420" title="Nenad Popović">
Nenad Popović

Nenad Popović, cyr. Ненад Поповић (ur. 30 września 1966 w Tuzli) – serbski polityk, przedsiębiorca i działacz sportowy, parlamentarzysta, były wiceprzewodniczący Zgromadzenia Narodowego, w latach 2017–2022 minister.
Życiorys.
Absolwent wydziału inżynierii mechanicznej Uniwersytetu w Belgradzie. Magisterium i doktorat uzyskiwał na Moskiewskim Uniwersytecie Państwowym, od 2000 prowadził wykłady na tej uczelni. Po studiach pracował w Moskwie w szwajcarskim koncernie metalurgicznym Euromin. W połowie lat 90. założył własną kompanię pod nazwą ABS Holdings, która objęła kilkanaście fabryk produkujących urządzenia energetyczne na terenie Rosji i Serbii.
Powoływany w skład rządowych grup roboczych zajmujących się m.in. sprawami gospodarki obszaru Kosowa i Metochii oraz południowej Serbii. Został także honorowym przewodniczącym rady towarzystwa przyjaźni serbsko-rosyjskiej. Pełnił funkcję prezesa klubu piłkarskiego FK Partizan i wiceprezesa klubu koszykarskiego KK Partizan.
Był działaczem Demokratycznej Partii Serbii (DSS) i wiceprzewodniczącym tego ugrupowania. W latach 2008–2014 przez dwie kadencje sprawował mandat posła do Zgromadzenia Narodowego, od 2012 był wiceprzewodniczącym serbskiego parlamentu. W 2014 po wyborczej porażce DSS opuścił to ugrupowanie, w tym samym roku założył i został przewodniczącym Serbskiej Partii Ludowej.
W czerwcu 2017 nominowany na ministra bez teki w rządzie Any Brnabić. Utrzymał tę funkcję również w utworzonym w październiku 2020 drugim gabinecie dotychczasowej premier. Zakończył urzędowanie w październiku 2022.
W 2022 otrzymał mandatowe miejsce na liście koalicji skupionej wokół SNS, uzyskując wówczas wybór do Zgromadzenia Narodowego.

</doc>
<doc id="3662421" url="https://pl.wikipedia.org/wiki?curid=3662421" title="Lekkoatletyka na Igrzyskach Afrykańskich 2015">
Lekkoatletyka na Igrzyskach Afrykańskich 2015

Lekkoatletyka na Igrzyskach Afrykańskich 2015 – zawody lekkoatletyczne podczas igrzysk krajów Afryki rozgrywane były na Stade Municipal de Kintélé w Brazzaville od 13 do 17 września.

</doc>
<doc id="3662427" url="https://pl.wikipedia.org/wiki?curid=3662427" title="Referendum w Boliwii w 2016 roku">
Referendum w Boliwii w 2016 roku

Referendum konstytucyjne w Boliwii w 2016 roku miało miejsce w niedzielę 21 lutego. Zaproponowana poprawka do konstytucji umożliwiłaby prezydentowi i wiceprezydentowi Boliwii ubieganie się o trzecią kadencję. Propozycja została odrzucona głosami 51,29% wyborców.
Tło.
Artykuł 168 Konstytucji Boliwii umożliwia prezydentowi i wiceprezydentowi tylko jedną reelekcję, ograniczając ich liczbę kadencji do dwóch. Partia rządząca, Ruch na rzecz Socjalizmu zaproponowała referendum, które pozwoliłoby na zmianę tego przepisu. Sam przepis został zatwierdzony przez Kongres Narodowy 26 września 2015 roku - 112 członków parlamentu zagłosowało za, a 41 przeciw. Następnie 5 listopada parlament przegłosował referendum, które zatwierdziłoby decyzję parlamentu - 113 członków parlamentu zagłosowało za, a 43 przeciw.
Przed wyborami przez 48 godzin obowiązywała cisza wyborcza, w czasie której nie można było prowadzić kampanii wyborczej, ruch drogowy został w niewielkim stopniu ograniczony i obowiązywała prohibicja, co miało zagwarantować, że wyborcy dobrze przemyślą swoją decyzję.
Gdyby większość wyborców zagłosowała na tak, prezydent Evo Morales i wiceprezydent Álvaro García Linera mogliby się ubiegać o kolejną kadencję w wyborach w 2019 roku. Morales już rządził trzy kadencje – nieprzerwanie od 2006 roku. Było to możliwe, ponieważ pierwszy raz został wybrany przed wprowadzeniem nowej konstytucji w 2009 roku, która ograniczała liczbę kadencji prezydenta i wiceprezydenta do dwóch.

</doc>
<doc id="3662431" url="https://pl.wikipedia.org/wiki?curid=3662431" title="Zakia El Hassouni">
Zakia El Hassouni

Zakia El Hassouni – marokańska lekkoatletka, tyczkarka.
Halowa rekordzistka Maroka w skoku o tyczce (3,17 w 1996). Była rekordzistka kraju na stadionie.

</doc>
<doc id="3662437" url="https://pl.wikipedia.org/wiki?curid=3662437" title="Bazylika Nawiedzenia Najświętszej Maryi Panny w Għarb (Gozo)">
Bazylika Nawiedzenia Najświętszej Maryi Panny w Għarb (Gozo)



</doc>
<doc id="3662438" url="https://pl.wikipedia.org/wiki?curid=3662438" title="Martin Lowry">
Martin Lowry

Martin Lowry, właśc. Thomas Martin Lowry (ur. 26 października 1874 w Bradford, zm. 2 listopada 1936 w Cambridge) – brytyjski chemik, który w 1923 roku opracował teorię kwasów i zasad niezależnie od Johannesa Brønsteda. Członek Royal Society.
Życiorys.
Lowry urodził się w Bradford . Studiował chemię pod kierownictwem Henry’ego Edwarda Armstronga, a od 1896 roku był jego asystentem. W 1906 roku został wykładowcą chemii w Westminster Training College. Został następnie mianowany kierownikiem wydziału chemicznego w Guy’s Hospital Medical School, gdzie był pierwszym wykładowcą chemii, który otrzymał następnie tytuł profesora uniwersyteckiego na University of London. Od 1920 roku aż do śmierci, Lowry pracował w katedrze chemii fizycznej na University of Cambridge.
. W 1914 roku został członkiem Royal Society. .
Badania.
Lowry w 1898 roku zauważył zmianę skręcalności optycznej nitro--kamfory w zależności od czasu i zaproponował termin mutarotacji do opisu tego zjawiska. Kontynuował swoje badania tego zjawiska wykorzystując pochodne kamfory, co doprowadziło do sformułowania, niezależnie od Johannesa Brønsteda, teorii znanej jako teoria Brønsteda-Lowry’ego. .

</doc>
<doc id="3662441" url="https://pl.wikipedia.org/wiki?curid=3662441" title="Phoenix (stacja telewizyjna)">
Phoenix (stacja telewizyjna)

Phoenix – kanał informacyjny i dokumentalny niemieckich nadawców publicznych ARD i ZDF. Został uruchomiony 7 kwietnia 1997.
Kanał transmituje m.in. posiedzenia niemieckiego parlamentu i wiele ważnych wydarzeń. Phoenix także emituje audycje Tagesschau i Heute-Journal w języku migowym.
Siedzibą stacji jest Bonn, zaś rolę zarządzającego nią członka ARD pełni WDR. Duża część programu jest realizowana przez ARD-Hauptstadtstudio w Berlinie. Kanał posiada także własne studio w stolicy, przy Bramie Brandenburskiej.

</doc>
<doc id="3662444" url="https://pl.wikipedia.org/wiki?curid=3662444" title="Spa (fizjoterapia)">
Spa (fizjoterapia)



</doc>
<doc id="3662446" url="https://pl.wikipedia.org/wiki?curid=3662446" title="Dorothy Richardson">
Dorothy Richardson

Dorothy Miller Richardson // (ur. 17 maja 1873 w Abingdon, zm. 17 czerwca 1957 w Beckenham) – brytyjska pisarka; jedna z prekursorek strumienia świadomości, znana z autobiograficznego cyklu o charakterze feministycznym pt. "Pilgrimage".
Życiorys.
Jej rodzina pochodziła z klasy średniej, jednakże z powodu problemów finansowych przeprowadzili się do Londynu, gdzie Richardson uczęszczała do szkoły progresywnej. W wieku 17 lat podjęła pracę jako nauczycielka w Niemczech. Następnie powróciła do Anglii, gdzie była guwernantką, nauczycielką, a także sekretarką w gabinecie dentystycznym położonym przy londyńskiej Harley Street. W tym czasie mieszkała w Bloomsbury, gdzie wdała się w romans m.in. z Herbertem George’em Wellsem, z którym zaszła w ciążę zakończoną poronieniem, co przyśpieszyło jej decyzję o zostaniu pisarką. W latach 1908-1914 jej teksty ukazały się w czasopiśmie Saturday Review. W 1914 ukazała się jej pierwsza książka dotycząca kwakrów: "The Quakers: Past and Present". Od 1912 pracowała nad pierwszą część jej cyklu powieściowego, która opublikowana została w 1915 pt. "Pointed Roofs". Dwa lata później poślubiła Alana Odela. Od tego czasu mieszkali w Londynie, przenosząc się na okres zimy do Kornwalii, aż do 1939 kiedy przeprowadzili się tam na stałe. Odela zmarł w 1948, pisarka zaś w Kornwalii do 1954, kiedy została przymusowo umieszczona w domu opieki.
Twórczość.
Pisała opowiadania i wiersze. Publikowała w The Adelphi, Vanity Fair, czasopiśmie dla wegetarian Crank oraz magazynie Close Up, dla którego w latach 1927-1933 napisała 23 artykuły o tematyce filmowej. Od 1912 do 1921 prowadziła stałą kolumnę "Comments by a Layman" w gazecie Dental Record. Przełożyła osiem książek z języka niemieckiego i francuskiego na angielski.

</doc>
<doc id="3662449" url="https://pl.wikipedia.org/wiki?curid=3662449" title="Filipczańska Polana">
Filipczańska Polana

Filipczańska Polana – dawna polana w dolinie Filipka w polskich Tatrach Wysokich. Znajdowała się na wysokości około 1300 m u północno-wschodnich podnóży Zadniej Kopy Sołtysiej, u wylotu żlebowatej dolinki wcinającej się w stoki Zadniej Kopy. Polana zajmowała podłużną i pochyłą rówień nad lewym brzegiem Filipczańskiego Potoku. Dawniej należała do hali Filipka i była jedyną polaną tej hali. Znajdowały się na niej szałasy oraz krowiarskie szopy. Czasami nazywano ją Niżnią Halą Filipka, gdyż wyżej w lesie było miejsce, na którym stał szałas. Miejsce to nazywano Wyżnią Halą Filipka.
Filipczańska Polana miała powierzchnię około 5 ha. Po utworzeniu Tatrzańskiego Parku Narodowego wypas na hali Filipka został całkowicie zlikwidowany. Zaprzestano użytkowania Filipczańskiej Polany w 1969 r. i od tego czasu w wyniku samorzutnej sukcesji wtórnej zaczęła zarastać lasem. W 2009 r. Marcin Bukowski badał dynamikę zarastania polan tatrzańskich i stwierdził, że zarosło lasem już 90% dawnej powierzchni Filipczańskiej Polany. Można przypuszczać, że przy tej dynamice zarastania polana już przestała istnieć.

</doc>
<doc id="3662453" url="https://pl.wikipedia.org/wiki?curid=3662453" title="Sędziwój Ostroróg">
Sędziwój Ostroróg



</doc>
<doc id="3662455" url="https://pl.wikipedia.org/wiki?curid=3662455" title="Izoetaryna">
Izoetaryna

Izoetaryna () – wielofunkcyjny organiczny związek chemiczny z grupy katecholamin. Lek o działaniu sympatykomimetycznym, o krótkim czasie działania, działający selektywnie na receptory adrenergiczne β2.
Zastosowanie.
W 2015 roku żaden produkt leczniczy zawierający izoetarynę nie był dopuszczony do obrotu w Polsce.
Działania niepożądane.
Izoetaryna może powodować następujące działania niepożądane:

</doc>
<doc id="3662463" url="https://pl.wikipedia.org/wiki?curid=3662463" title="Z dziennika marynarza - na pokładzie Lwowa z Gdańska do Rio de Janeiro i z powrotem">
Z dziennika marynarza - na pokładzie Lwowa z Gdańska do Rio de Janeiro i z powrotem



</doc>
<doc id="3662467" url="https://pl.wikipedia.org/wiki?curid=3662467" title="Dżinn (komiks)">
Dżinn (komiks)

Dżinn (fr. "Djinn") – seria komiksowa autorstwa belgijskiego scenarzysty Jeana Dufaux i hiszpańskiej rysowniczki Any Mirallès, wydawana od 2001 do 2016 przez francuskie wydawnictwo Dargaud. Po polsku seria ukazała się nakładem wydawnictwa Scream Comics.
Fabuła.
Młoda Angielka, Kim Nelson, przyjeżdża do Stambułu w poszukiwaniu informacji o swojej babce Jade. Przed I wojną światową Jade była faworytą sułtana Muratiego, zwanego „Czarnym Sułtanem”, który kazał jej uwieść Lorda Nelsona, aby w ten sposób Turcja mogła wywierać wpływ na europejską politykę. Kim poznaje Maleka, tajemniczego Turka ściganego przez policję, który pomaga dziewczynie w odkrywaniu historii Jade. W toku opowieści, w której równolegle przedstawiona jest historia babki i wnuczki, Kim odkrywa, że dzięki seksualnemu temperamentowi Jade była uważana za wcielenie dżinna.

</doc>
<doc id="3662469" url="https://pl.wikipedia.org/wiki?curid=3662469" title="Jerzy Jaworski">
Jerzy Jaworski

Jerzy Jaworski (ur. 1955) – polski matematyk, profesor nauk matematycznych. Specjalizuje się w matematyce dyskretnej i kryptologii. Nauczyciel akademicki Wydziału Matematyki i Informatyki Uniwersytetu im. Adama Mickiewicza w Poznaniu.
Życiorys.
Studia z matematyki ukończył na poznańskim UAM w 1978, gdzie następnie został zatrudniony i zdobywał kolejne awanse akademickie. Doktoryzował się w 1985 pracą pt. "Odwzorowania losowe" (promotorem pracy był prof. Ryszard Leśniewicz). Habilitował się w 2000 roku rozprawą pt. "Wybrane zagadnienia ewolucji odwzorowania losowego". Tytuł naukowy profesora nauk matematycznych otrzymał w 2010. Pracuje jako profesor zwyczajny w Zakładzie Matematyki Dyskretnej Wydziału Matematyki i Informatyki UAM. Prowadzi zajęcia z matematyki dyskretnej. Zagraniczne staże naukowe odbywał m.in. w Uniwersytecie Łomonosowa w Moskwie (1982), w University of Florida w Gainesville (1986) oraz w Auburn University (1986-1987), w niemieckim University of Bielefeld (1990, 1995) oraz w Heriot-Watt University w szkockim Edynburgu (2004-2005 i 2010).
Swoje prace publikował w takich czasopismach jak m.in. "Random Structures &amp; Algorithms", "Journal of Applied Probability" oraz "Ars Combinatoria":

</doc>
<doc id="3662470" url="https://pl.wikipedia.org/wiki?curid=3662470" title="Franciszek Krasiński">
Franciszek Krasiński



</doc>
<doc id="3662471" url="https://pl.wikipedia.org/wiki?curid=3662471" title="Dylewo Stare">
Dylewo Stare

Dylewo Stare – część wsi Dylewo położona w województwie mazowieckim, w powiecie ostrołęckim, w gminie Kadzidło. 
Tworzy odrębne sołectwo gminy Kadzidło. Obejmuje północną część wsi, leżąc przy drodze krajowej nr 53. 
W przeszłości Dylewo Stare i Nowe istniały jako odrębne wsie. Słownik geograficzny Królestwa Polskiego i innych krajów słowiańskich z 1878 r. podaje, że Dylewo Nowe zajmowało obszar 1334 morgów, były w nim 53 domy, zamieszkiwane przez 231 mężczyzn i 237 kobiet. Dylewo Stare było nieco większe od Nowego, będąc ponadto siedzibą gminy Dylewo. Łączono z nim również folwark Dylewo Dwór. 
W 1921 r. zamieszkiwało wieś 523 osoby, 509 było wyznania rzymskokatolickiego a 14 mojżeszowego. Jednocześnie 509 mieszkańców zadeklarowało polską przynależność narodową a 14 żydowską. Było tu 81 budynków mieszkalnych. Miejscowość należała do parafii rzymskokatolickiej w m. Kadzidło. Podlegała pod Sąd Grodzki w Myszyńcu i Okręgowy w Łomży; właściwy urząd pocztowy mieścił się w m. Kadzidło. W 1929 działały dwie cegielnie, dwie kuźnie, piwiarnia, dwie rzeźnie i terpentyniarnia. 

</doc>
<doc id="3662474" url="https://pl.wikipedia.org/wiki?curid=3662474" title="Sędziwój Czarnkowski">
Sędziwój Czarnkowski



</doc>
<doc id="3662478" url="https://pl.wikipedia.org/wiki?curid=3662478" title="Maciej Kur">
Maciej Kur

Maciej Kur (ur. 12 maja 1988 w Warszawie) – polski scenarzysta komiksowy i animacyjny, filmowy, reżyser i recenzent. 
Absolwent Warszawskiego ASP w stopniu magisterskim oraz Akademii Filmu i Telewizji. Zadebiutował serią Lil i Put, (rysunki Piotr Bednarczyk) nagrodzoną w 2014 wyróżnieniem za komiks w duchu Janusza Christy. Seria ukazuje się do dziś na łamach magazynu Nowa Fantastyka oraz w wydaniu albumowym. Od roku 2016 scenarzysta oficjalnej kontynuacji Kajka i Kokosza, serii stworzonej przez Janusza Christy. Później został też scenarzystą animowanej adaptacji w 2021. Z Magdaleną Kanią stworzył serie Emilka Sza i Delisie. Ta druga została opublikowana w USA i Kanadzie w roku 2021
Autor powieści dla dzieci „Sylwia Sylwester jest niecałopełnista” wydanej w grudniu 2018. Reżyserował film dokumentalny o Witoldzie Gierszu oraz wyprodukował autorski film animwoany "Cisza w trybunale cieni". Od 2009 roku zawodowo pisze scenariusze i reżyseruje filmy animowane.

</doc>
<doc id="3662479" url="https://pl.wikipedia.org/wiki?curid=3662479" title="Maria Miller (lekarka)">
Maria Miller (lekarka)

Maria Stanisława Miller (ur. 28 maja 1939 w Warszawie) – polska lekarka, specjalista zdrowia publicznego, nauczyciel akademicki, profesor nauk medycznych.
Życiorys.
W 1963 ukończyła studia w Wydziale Lekarskim Akademii Medycznej w Warszawie. Specjalista w zakresie chorób płuc (I stopień w 1968), medycyny społecznej (I stopień w 1973), organizacji ochrony zdrowia (II stopień w 1975) oraz zdrowia publicznego (2004)..
Stopień doktora nauk medycznych uzyskała w 1972 w Instytucie Gruźlicy w Warszawie na podstawie rozprawy pt. "Ocena przydatności aparatu Peak Flow Meter-Wrighta dla wykrywania upośledzenia wentylacji w toku masowych badań radiofotograficznych klatki piersiowej", za którą dostała nagrodę Rady Naukowej przy Ministrze Zdrowia. W 1990 w tej samej uczelni uzyskała stopień naukowy doktora habilitowanego na podstawie pracy pt. "Ocena dotychczasowych systemów informacyjnych gruźlicy – Centralny Rejestr Gruźlicy jako nowe narzędzie oceny sytuacji epidemiologicznej i skuteczności programu zwalczania gruźlicy w Polsce". W 1993 została mianowana na stanowisko docenta, a w 2003 postanowieniem Prezydenta RP uzyskała tytuł profesora nauk medycznych.
W 1966 po odbyciu stażu podyplomowego rozpoczęła pracę w Instytucie Gruźlicy w Warszawie. Z tą jednostką była związana do 1996, w tym od 1991 jako kierownik Zakładu Epidemiologii. Od 1996 do 2009 pracowała w Szkole Zdrowia Publicznego Centrum Medycznego Kształcenia Podyplomowego w Warszawie, jako kierownik Zakładu Epidemiologii i Promocji Zdrowia, oraz w 2005 dodatkowo jako kierownik całej jednostki. W latach 1997–2016 pracowała w Państwowym Zakładzie Higieny, gdzie była kierownikiem Zakładu Promocji Zdrowia.
Autorka lub współautorka ponad 100 publikacji oraz kilkunastu monografii i podręczników z zakresu zdrowia publicznego i epidemiologii, w tym zwłaszcza epidemiologii chorób niezakaźnych oraz wpływu czynników środowiskowych na kondycję człowieka. Promotorka 6 prac doktorskich.

</doc>
<doc id="3662481" url="https://pl.wikipedia.org/wiki?curid=3662481" title="Andrzej Bieżan">
Andrzej Bieżan

Andrzej Bieżan (ur. 23 listopada 1945 w Warszawie, zm. 15 grudnia 1983 w Poznaniu) – polski pianista, kompozytor, performer. Syn akordeonisty Włodzimierza Bieżana.
Życiorys.
Studiował kompozycję u Piotra Perkowskiego w Państwowej Wyższej Szkole Muzycznej w Warszawie (dyplom uzyskał w 1972 roku). Był założycielem, współzałożycielem oraz członkiem wielu grup muzyki kreowanej, m.in. "Materials Service Co." (Bieżan, Osborne, Malicki, Kobrin, Thommesen), "Grupa Muzyki Intuicyjnej" (Bieżan, Malicki, Piernik), "Sesja 72" (Bieżan, Jagiełło, Nadolski, Przybielski), "Super Grupa Bez Fałszywej Skromności" (Bieżan, Mitan, Nadolski, Przybielski, Trzciński), "Cytula Tyfun da Bamba Orkiester" (Bieżan, Knittel, Litwiński, Sudnik), "Niezależne Studio Muzyki Elektroakustycznej" (Bieżan, Szymański, Knittel, Krupowicz, Mitan, Sudnik, Dziubak). Z nimi jako pianista brał udział w takich imprezach kulturalnych jak: Warszawska Jesień, Jazz Jamboree, czy Inventionen. Uczestniczył również w zbiorowych wydarzeniach artystycznych z pogranicza sztuk plastycznych, teatru i muzyki. W jego koncepcji "muzyki teraz" ważna była zespołowa medytacja, improwizacja, eksperymenty brzmieniowe i sytuacje performerskie. Do tych celów konstruował również instrumenty własnego pomysłu, np. tubmaryna. Skomponował muzykę do wielu spektakli teatralnych. Od 1982 roku był dyrektorem poznańskiego Teatru Lalki i Aktora "Marcinek". Wystawił operę Stefana Themersona i nagrywał w Studiu Eksperymentalnym Polskiego Radia. W 1984 roku, staraniem Andrzeja Mitana ukazał się pośmiertnie longplay artysty pt. "Miecz Archanioła" z legendarnej serii "Klub Muzyki Nowej Remont".
Andrzej Bieżan zmarł tragicznie 15 grudnia 1983 roku, w wieku zaledwie 38 lat. W 2013 roku wytwórnia Bôłt przypomniała dorobek artysty, wydając dwupłytową antologię zatytułowaną "Polygamy". Obecnie Bieżan staje się symbolem oporu wobec opresji płynącej z komercji i formatowania kultury.

</doc>
<doc id="3662482" url="https://pl.wikipedia.org/wiki?curid=3662482" title="Andrzej Ruciński (matematyk)">
Andrzej Ruciński (matematyk)

Andrzej Ruciński (ur. 1 listopada 1955 w Poznaniu) – polski matematyk, profesor nauk matematycznych. Specjalizuje się w informatyce teoretycznej i matematyce dyskretnej. Profesor Wydziału Matematyki i Informatyki Uniwersytetu im. Adama Mickiewicza w Poznaniu oraz profesor wizytujący w amerykańskim Emory University.
Życiorys.
Studia z matematyki ukończył na poznańskim UAM w 1979, gdzie następnie został zatrudniony i zdobywał kolejne awanse akademickie. Doktoryzował się w 1983, a habilitację otrzymał w 1988. Od 1989 pracuje przy redagowaniu czasopisma naukowego „Random Structures and Algorithms”. Tytuł naukowy profesora nauk matematycznych otrzymał w 1999. Pracuje jako profesor zwyczajny w Zakładzie Matematyki Dyskretnej Wydziału Matematyki i Informatyki UAM. Członek Polskiego Towarzystwa Matematycznego oraz Amerykańskiego Towarzystwa Matematycznego. W latach 1978–1982 członek Polskiej Zjednoczonej Partii Robotniczej.
Syn Kazimierza i Eleonory (z domu Noszczyńskiej).

</doc>
<doc id="3662484" url="https://pl.wikipedia.org/wiki?curid=3662484" title="Bydgoska Fabryka Narzędzi „Befana”">
Bydgoska Fabryka Narzędzi „Befana”

Bydgoska Fabryka Narzędzi „Befana” Sp. z o.o. – fabryka w Bydgoszczy, producent narzędzi metalowych, jedna z najstarszych, czynnych bydgoskich fabryk założona w 1852 roku.
Charakterystyka.
Bydgoska Fabryka Narzędzi „Befana” jest producentem narzędzi metalowych, m.in. pilników ślusarskich, do ostrzenia pił, kluczykowych, igiełkowych, frezowanych, precyzyjnych, rzeźbiarskich i specjalnych oraz tarników, frezów, radełek, musaków. Świadczy również usługi w zakresie obróbki cieplno-chemicznej metali.
Przedsiębiorstwo prowadzi sprzedaż produktów na terenie całego kraju za pomocą sieci dystrybutorów i przedstawicieli handlowych. Zakład jest wiodącą marką pilników na rynku polskim oraz znaczącym eksporterem na rynek ogólnoświatowy.
Historia.
Okres pruski.
Początki fabryki wiążą się z powstaniem w 1852 zakładu rzemieślniczego produkującego magle ręczne, który po zmianie właściciela zajął się regeneracją używanych pilników, a w 1855 przekształcił się w dość duży zakład.
W latach 1885-1915 przy ul. Marcinkowskiego 8 funkcjonowała Fabryka Maszyn i Kotłów Parowych Leopolda Zobla, produkująca kotły parowe oraz lokomotywy parowe do trakcji wąskotorowej, maszyny i akcesoria okrętowe. Za jakość wytwarzanych produktów fabrykę w roku 1895 wyróżniono medalami na wystawach w Poznaniu i Królewcu. W 1910 produkcję pilników podjęło przedsiębiorstwo Gustav Granobs – Fabryka Pilników i Narzędzi, a w 1915 nastąpiło przejęcie fabryki przez spółkę polską (Granobs i Kozłowski) i zmiana profilu produkcji na narzędziowy: narzędzia czarne (łopaty, kilofy i siekiery) oraz pilniki. Przejęto część terenu przy ul. Marcinkowskiego po zlikwidowanej stoczni Leopolda Zobla, a w fabryce zatrudniano 50 osób. U schyłku okresu pruskiego przedsiębiorstwo należało do nielicznych w Bydgoszczy, będących własnością kapitału polskiego.
Okres międzywojenny.
Po przejęciu miasta przez władze polskie zakład kontynuował produkcję pod nazwą "Bydgoska Fabryka Pilników i Narzędzi „Granobs i Kozłowski” Tow. z ograniczoną poręką – skład stali, śrub, narzędzi i narzędzi maszynowych". W fabryce pracowało 100 osób, a dyrektorem był Hugon Kozłowski.
W lipcu 1923, po ustąpieniu ze spółki Ericha Granobsa, majątek wniesiono do założonego "Towarzystwa Akcyjnego „Grakona”". W 1925 wdrożono postępowanie upadłościowe firmy, a na członka zarządu powołano akcjonariusza Onufrego Gertnera. W oparciu o nowy kapitał fabrykę rozbudowano. Pod koniec lat 20. XX w. stała się największą wytwórnią pilników w kraju (200 pracowników), wyróżnianą medalami krajowymi i zagranicznymi, m.in. na wystawach w Paryżu (1927) i Rzymie oraz na Powszechnej Wystawie Krajowej w Poznaniu (1929). Narzędziami z bydgoskiej „Grakony” posługiwały się niemal wszystkie zakłady w Polsce, ponadto były eksportowane do wielu krajów. Obok pilników wytwarzano szereg narzędzi kutych (obcęgi, młotki itp.), przeznaczonych dla potrzeb rolnictwa. Z uwagi na wysoką jakość wyrobów fabryka operowała wówczas zarejestrowaną publicznie marką fabryczną. Do 1934 przedsiębiorstwo działało pod nazwą "„Grakona” – Onufry Gertner i Ska Fabryka Pilników i Narzędzi Sp. z o.o."
Do wybuchu II wojny światowej fabryka kontynuowała działalność w ramach nowej spółki Zygmunta Mielżyńskiego-Kornatowskiego "„Prom”". Zatrudnionych było w niej około 300 osób. Wykonywano pilniki, narzędzia i przybory dla PKP i Francusko-Polskiego Towarzystwa Kolejowego, które siedzibę miało w Bydgoszczy. Produkcja dzienna wynosiła kilkanaście tysięcy różnego rodzaju narzędzi.
Okres okupacji niemieckiej.
Podczas okupacji niemieckiej jako "Fabryka Narzędzi i Maszyn Georga Stehra" zatrudniała 830-1000 osób, zachowując zasadniczy profil produkcji. Obok pilników, frezów, trybów, kluczy francuskich do samochodów, armatury dla lotnictwa i narzędzi, produkowano na potrzeby Wehrmachtu: zapalniki do min i pocisków armatnich, piasty do jaszczy armatnich, odkuwki dla lotnictwa i kolejnictwa.
Okres PRL.
Po II wojnie światowej od lutego 1945 przez dwa miesiące w "Fabryce Pilników i Narzędzi „Prom”" wykonywano śruby mostowe i narzędzia dla potrzeb wojska, a potem ponownie pilniki i narzędzia. Część pracowników zatrudniono przy odbudowie mostów na Brdzie w Bydgoszczy.
22 czerwca 1945 zakład został upaństwowiony i przekazany Centralnemu Zarządowi Przemysłu Metalowego. Na początku 1948 zatrudnienie wynosiło 543 osób, a w 1954 roku – 655 osób, w tym 189 kobiet. Od roku 1949 poza pilnikami i tzw. narzędziami czarnymi, produkowano gwintowniki i narzynki, od 1957 narzędzia tnące (frezy trzpieniowe i radełka). W latach 1955–1960 przystąpiono do wyrobu m.in. pilników igiełkowych do pił, a od 1964 narzędzi specjalnych: tłoczników, wykrajników oraz form metalowych do przetwórstwa tworzyw sztucznych termoutwardzalnych i termoplastycznych. W 1960 produkowane w zakładzie narzędzia pokrywały w pełni zapotrzebowanie krajowe.
W 1952 rozpoczęto produkcję na eksport, która w 1960 osiągnęła 25%, a w 1965 już 35% wartości produkcji sprzedanej. Na zwiększenie eksportu wpłynęła decyzja Rady Ministrów z 1962 o zaszeregowaniu zakładu do grupy przedsiębiorstw specjalizujących się w produkcji eksportowej. W latach 70. XX w. "Bydgoska Fabryka Narzędzi „Byfana”" eksportowała swe wyroby do ponad 40 krajów świata (ZSRR, USA, NRD, RFN, Czechosłowacja, Francja, Włochy, Szwecja i inne), a udział eksportu przekroczył 40% całej produkcji. W 1973 zakład włączono do Kombinatu Przemysłu Narzędziowego „Vis”, skupiającego fabryki narzędziowe w kraju.
W 1956 wprowadzono w fabryce technologię szlifowania wzdłużnego na szlifierce bezchwytowej. Technologię tą przekazano do innych krajów socjalistycznych: Czechosłowacji, NRD i Rumunii. Drugim osiągnięciem rodzimej myśli technicznej były opracowane w 1960 roku wspólnie przez inżynierów bydgoskich i z Huty Baildon w Katowicach zmiany w konstrukcji nacinaków, do których wprowadzono płytki z węglików spiekanych. Badania prowadzono głównie z konieczności uniknięcia importu półfabrykatów.
W połowie kat 60. wprowadzono do produkcji nowy asortyment wyrobów. W ofercie krajowych producentów brakowało maszyn precyzyjnych, dlatego władze PRL zezwoliły na ich import. Kupiono w Japonii wiertarkę koordynacyjną, na Węgrzech szlifierki do profilowego szlifowania, a w RFN szlifierki współrzędnościowe. Pomimo przeprowadzanych inwestycji, wymiana parku maszynowego w Bydgoskiej Fabryce Narzędzi nie była w pełni zadowalająca. Modernizowano ją poprzez zakup pojedynczych maszyn i tylko w wypadku, gdy dotychczas wykorzystywane nie nadawały się do remontu z powodu całkowitego zużycia. Część prac wykonywano ręcznie. Były one bardzo wyczerpujące dla zatrudnionych tam osób, ponieważ wymagały m.in. ręcznego szlifowania, piłowania i obrabiania detali produkcyjnych. Wiele krytycznych uwag zgłaszali pracownicy także do hal fabrycznych, które były zbyt ciasne, niskie i źle wentylowane. Zagrożeniem dla zdrowia był nadmierny hałas oraz zapylenie i zanieczyszczenie powietrza w halach trującymi substancjami.
W latach 1971–1973 zbudowano nowy zakład na bydgoskich Glinkach (ul. Dąbrowa), który kontynuował produkcję wykrojników, tłoczników i form do tworzyw sztucznych, metali, gumy i mas plastycznych. Zróżnicowanie profilu produkcyjnego obu zakładów spowodowało w 1973 decyzję ministra przemysłu maszynowego o podziale na dwa przedsiębiorstwa: "Bydgoską Fabrykę Narzędzi „Befana”" – wytwarzającą narzędzia katalogowe (ul. Marcinkowskiego) i "Zakład Form Metalowych „Formet”" (ul. Dąbrowa) – produkujący narzędzia specjalne. Zakład ten wchodzący w skład kombinatu „Ponar-Plast”, wyposażany w nowoczesne obrabiarki i aparaturę kontrolno-pomiarowa, był jedną z największych w Europie wytwórni form metalowych do produkcji tworzyw sztucznych.
Z powodu braku możliwości rozbudowy fabryki w centrum miasta, w 1974 zdecydowano o dyslokacji „Befany” w sąsiedztwo Zakładów Chemicznych Zachem. Początek robót ustalono na 1976, nowy zakład miał zatrudniać 2 tys. osób i pokrywać zapotrzebowanie na narzędzia Polski, Czechosłowacji i NRD oraz prowadzić eksport do ZSRR i krajów zachodnich. Budowy jednak nie zrealizowano z powodu narastającego kryzysu gospodarczego w końcu lat 70.
W latach 1976–1978 produkcja „Befany” wzrosła o 110%. Uruchomiono produkcję nowoczesnych narzędzi diamentowych o spoiwie galwanicznym, a w latach 80. pilników precyzyjnych. W 1985 roku fabryka była na drugim miejscu w kraju pod względem ilości wyrobów oznaczonych znakiem jakości Q. Aż 70% produkcji przeznaczano na eksport do 48 krajów świata (oprócz krajów socjalistycznych m.in. Wielka Brytania, Francja, Belgia, Holandia, Włochy, RFN, Szwecja, Szwajcaria, USA i Kanada).
Okres III RP.
1 października 1989 fabrykę przekształcono w spółkę joint venture "Bydgoska Fabryka Narzędzi „Befana-Vis” Sp. z o.o.", której udziałowcami zostali: Kombinat Przemysłu Narzędziowego „Vis” oraz firmy niemieckie Mexpol Aussenhandelsgesellschaft m.b.H. z Wilden i DFM Felienfabrik w Duderstadt. Zakład produkował głównie pilniki i tarniki specjalne, m.in. precyzyjne, rzeźbiarskie, zegarmistrzowskie, maszynowe, igiełkowe. Znacznie poszerzyła się ekspansja firmy na rynek zagraniczny, m.in. do Europy, Azji, Afryki, Ameryki Północnej i Południowej.
W 2008 właścicielem zakładu został główny technolog firmy Witold Kaczyński. Zakład przeniósł się do Bydgoskiego Parku Przemysłowo Technologicznego, gdzie wybudowano nowe obiekty produkcyjne. Teren poprzemysłowy w centrum miasta przy ul. Marcinkowskiego został sprzedany i przeznaczony pod inwestycje miastotwórcze.
W 2021 stare budynki fabryczne przy ul. Marcinkowskiego w związku ze złym stanem technicznym zostały częściowo rozebrane; przewidywana jest ich odbudowa do połowy 2023 w ramach powstającego osiedla "Nowy Port".
Zakład w pełni zaspokaja potrzeby krajowe na produkowane narzędzia. Gama asortymentowa produkcji i sprzedaży systematycznie poszerza się z 600 w 1989 do 7000 w 2010 roku.

</doc>
<doc id="3662487" url="https://pl.wikipedia.org/wiki?curid=3662487" title="Kroniki (Czesław Miłosz)">
Kroniki (Czesław Miłosz)

Kroniki – tom wierszy Czesława Miłosza wydany w 1987 r. przez Instytut Literacki w Paryżu jako 433. tom Biblioteki „Kultury”.
Tom obejmuje wiersze i kilka utworów prozą powstałych w latach 1984-1987, w większości publikowanych wcześniej na łamach „Tygodnika Powszechnego”, Zeszytów Literackich” i paryskiej „Kultury”. W części pierwszej zatytułowanej "Sezon" autor umieścił wiersz "Na pożegnanie mojej żony Janiny" (żona Miłosza zmarła w kwietniu 1986 r.). 
"Dla Heraklita (1984-1985)".
Część drugą tomu wypełnia cykl wierszy "Dla Heraklita (1984-1985)". We wstępie Miłosz wyjaśnia, skąd wziął się jego „zamysł lepienia fragmentów”: 
Wyjaśnia także, skąd wziął się tytuł poematu: "Nie przypadkiem na egzaminie maturalnym, wybrawszy tak zwany temat wolny, pisałem o „rzece czasu” Heraklita". Według Miłosza, nie ma jednej obiektywnej rzeczywistości. Są trzy: ta przeżywana w czasie teraźniejszym (która nas rani i zwodzi obietnicami); ta, którą zapisuje i odtwarza nasza pamięć (oczyszczona, piękniejsza); i trzecia, gdy utrwalone w pamięci przeżycia zamieniamy w słowa i obrazy (niepełna, fragmentaryczna). Opatrzona datami „opowieść o moim stuleciu” przywołuje m.in. katastrofę Tytanika (1912), prapremierę "Święta wiosny" Igora Strawińskiego (1913), podróż matki koleją transsyberyjską (1913), Ogród Bernardyński w Wilnie (1928), niemieckiego oficera Rudolfa Groethe (1944), spotkanie z poetą Adamem Ważykiem (1945). Cykl zamyka filozoficzno-teologiczny poemat "Sześć wykładów wierszem".

</doc>
<doc id="3662489" url="https://pl.wikipedia.org/wiki?curid=3662489" title="Jan Skarszewski">
Jan Skarszewski

Jan Skarszewski herbu Grabie (zm. przed 12 kwietnia 1634 roku) – marszałek Trybunału Głównego Koronnego w 1614 roku, podkomorzy chełmski w 1612 roku, wojski chełmski w 1612 roku.

</doc>
<doc id="3662492" url="https://pl.wikipedia.org/wiki?curid=3662492" title="Konstantyn Doranites">
Konstantyn Doranites

Konstantyn Doranites (gr. Κωνσταντῖνος Δωρανίτης) – bizantyński arystokrata i wojskowy działający w cesarstwie Trapezuntu.
W 1340-1341 brał udział w wojnie domowej przeciw rządom Ireny Paleolog. Razem z Niketasem Scholarisem i Jerzym Meizomatesem popierali Michała Wielkiego Komnena, a następnie jego syna Jana III Wielkiego Komnena. W 1344 Konstantyn pełnił w Trapezuncie urząd protowestiariusza. Jego bratem był Teodor Pileles Doranites. 

</doc>
<doc id="3662494" url="https://pl.wikipedia.org/wiki?curid=3662494" title="Mikołaj Firlej (hetman wielki koronny)">
Mikołaj Firlej (hetman wielki koronny)



</doc>
<doc id="3662501" url="https://pl.wikipedia.org/wiki?curid=3662501" title="Karl Alzner">
Karl Alzner

Karl Alzner (ur. 24 września 1988 w Burnaby) – kanadyjski hokeista występujący na pozycji obrońcy. Draftowany w 2007 roku w pierwszej rundzie przez zespół Washington Capitals, gdzie występuje do dzisiaj.

</doc>
<doc id="3662502" url="https://pl.wikipedia.org/wiki?curid=3662502" title="Teodor Pileles Doranites">
Teodor Pileles Doranites

Teodor Pileles Doranites (gr. Θεόδωρος Πιλέλης Δωρανίτης, zm. w lipcu 1352) – bizantyński arystokrata i wojskowy działający w cesarstwie Trapezuntu.
W latach 1349-1350 był wielkim stratopedarchą w cesarstwie Trapezuntu. W 1351 został protowestiariuszem. Był w opozycji do rządów cesarza Aleksego III Komnena. W lipcu 1352 został wraz z synem i kuzynem uduszony. Jego bratem był Konstantyn Doranites. 

</doc>
<doc id="3662503" url="https://pl.wikipedia.org/wiki?curid=3662503" title="Mikołaj Firlej (wojewoda sandomierski)">
Mikołaj Firlej (wojewoda sandomierski)



</doc>
<doc id="3662504" url="https://pl.wikipedia.org/wiki?curid=3662504" title="Nieobjęta ziemia">
Nieobjęta ziemia

Nieobjęta ziemia – tom wierszy Czesława Miłosza wydany w 1984 r. przez Instytut Literacki w Paryżu jako 370. tom Biblioteki „Kultury”.
Pierwszy wydany po przyznaniu poecie Nagrody Nobla w 1980 r. tom poezji zawiera utwory powstałe w latach 1981-1984. Oprócz wierszy i małych form prozatorskich zbiór zawiera liczne epigrafy (motta), listy od Józefa Czapskiego i Jeanne Hersch, poematy: "Ogród Rozkoszy Ziemskich" (inspirowany tryptykiem Hieronima Boscha) i "Ksiądz Ch., po latach" oraz przekłady poetyckie D.H. Lawrence'a i Walta Whitmana.
„Forma bardziej pojemna”.
Tom jest efektem poszukiwań przez Miłosza „formy bardziej pojemnej”, skomponowanej na pograniczu wypowiedzi poetyckiej, eseistycznej i prozatorskiej, znacznie poszerzającej możliwość wyrazu. We wstępie autor pisze: 
Można ją czytać jako dziennik prowadzony przez „podróżnego świata” w latach 1981-1984, złożony nie tylko z wierszy, ale także cytatów z dzieł innych pisarzy i filozofów (m.in. Pascala, Goethego, Oskara Miłosza, Swedenborga, Simone Weil, Casanovy, Paula Valéry), refleksji prozą wyjętych z brulionów i notatników, fragmentów listów od przyjaciół, krótkich notatek-rozważań, mott, odnośników, przypisków itp.
Heloiza.
Po latach "Nieobjętą ziemię" poeta nazwał tomem o miłości i śmierci. Inspiracją do powstania zbioru stała się znajomość z młodą polonistką i dziennikarką z Polski Ewą, z którą ponad siedemdziesięcioletni wówczas poeta spotkał się jesienią 1978 r. w Nowym Jorku. Znajomość trwała trzy lata. Poeta nosił się nawet z zamiarem opuszczenia żony Janiny, jednak przysięga małżeńska miała dla niego dużą wartość. W kwietniu 1984 r. napisał pożegnalny wiersz "Do Heloizy", którego ostatecznie nie zdecydował się włączyć do zbioru. Utwór po raz pierwszy ukazał się w numerze specjalnym „Zeszytów Literackich” w 2011 r. zatytułowanym "I książki mają swój los". Konstanty Jeleński w liście do Czesława Miłosza z 30 czerwca 1984 r. pisał: 
Według biografa poety Andrzeja Franaszka, "Nieobjętą ziemię" można traktować jako przewodnik po poetyckim i intelektualnym świecie Czesława Miłosza.

</doc>
<doc id="3662506" url="https://pl.wikipedia.org/wiki?curid=3662506" title="Na brzegu rzeki">
Na brzegu rzeki

Na brzegu rzeki – tom wierszy Czesława Miłosza wydany w 1994 r. przez wydawnictwo Znak w Krakowie.
Zbiór zawiera wiersze, poematy ("Litwa, po pięćdziesięciu dwóch latach", "W Szetejniach") oraz nieliczne komentarze prozą, powstałe w latach 1991-1994, publikowane wcześniej na łamach czasopism: „Tygodnik Powszechny”, „NaGłos”, „Zeszyty Literackie” i „Dekada Literacka”. 
Do tomu włączono dwa minieseje autorstwa Leszka Kołakowskiego i Jana Andrzeja Kłoczowskiego, będące komentarzem do wiersza Miłosza "Do Pani Profesor w obronie kota i nie tylko. Z okazji artykułu „Przeciw okrucieństwu” Marii Podrazy-Kwiatkowskiej".

</doc>
<doc id="3662507" url="https://pl.wikipedia.org/wiki?curid=3662507" title="Mikołaj Firlej (1588-1635)">
Mikołaj Firlej (1588-1635)



</doc>
<doc id="3662509" url="https://pl.wikipedia.org/wiki?curid=3662509" title="Mikołaj Firlej (wojewoda lubelski)">
Mikołaj Firlej (wojewoda lubelski)



</doc>
<doc id="3662510" url="https://pl.wikipedia.org/wiki?curid=3662510" title="Mikołaj Firlej (wojewoda krakowski)">
Mikołaj Firlej (wojewoda krakowski)



</doc>
<doc id="3662513" url="https://pl.wikipedia.org/wiki?curid=3662513" title="JOM">
JOM

JOM (Język Operacyjny Maszyny) – język komputerowy dla komputerów serii ZAM-41. Język ten przeznaczony był do opisywania wykonywanych na maszynie tzw. problemów. Obejmował definiowanie tytułów/nagłówków dla problemów, zadań które dla danego problemu należało zrealizować oraz definiowało się środki techniczne niezbędne do ich wykonania, takie jak urządzenia wejścia-wyjścia, translatory, podprogramy itp.
Każdy problem, którym operował język JOM, stanowił odrębną jednostkę przetwarzania. Dzieliła się ona na tzw. kroki, które realizowały albo dostępny podprogram systemowy wykonujący wymaganą czynność, albo program zdefiniowany przez użytkownika i poddany wcześniej translacji do postaci binarnej, gotowej do wykonania. Pierwszy elementem definiowanym w kodzie JOM była tzw. czołówka, tj. opis problemu, następnie perforowany na taśmie papierowej w kodzie M-2. Zdania (instrukcje/dyrektywy) dostępne dla czołówki to: PROBLEM, WEJSCIA, WYJSCIA, OGRANICZ, TYTUL.

</doc>
<doc id="3662514" url="https://pl.wikipedia.org/wiki?curid=3662514" title="Kościół Świętych Apostołów Piotra i Pawła w Lututowie">
Kościół Świętych Apostołów Piotra i Pawła w Lututowie

Kościół Świętych Apostołów Piotra i Pawła – rzymskokatolicki kościół parafialny należący do dekanatu Lututów diecezji kaliskiej.
Historia i architektura.
Jest to murowana świątynia wybudowana w latach 1910–1917 w stylu neoromańsko-mauretańskim. Zaprojektował ją architekt Jarosław Wojciechowski.
Trójnawowa budowla posiadająca dwie wieże została zbudowana dzięki staraniom proboszcza Kazimierza Ucieklaka, honorowego kanonika kaliskiego. Kościół został konsekrowany w 1927 roku przez biskupa częstochowskiego Teodora Kubinę.
Wyposażenie.
Do wyposażenia świątyni należą: renesansowy obraz Matki Bożej z Dzieciątkiem umieszczony w srebrnej koszulce, namalowany na płótnie pod koniec XVIII wieku, ołtarz boczny z końca XVIII wieku utrzymany w stylu barokowym, wykonany z polichromowanego drewna ozdobionego snycerką, barokowy ołtarz „Ukrzyżowania” z 2. połowy XVIII wieku, neobarokowa kamienna chrzcielnica wykonana z czarnego kamienia, posiadająca misę i pokrywę miedzianą, neogotycka drewniana ambona z około 1920 roku, ozdobiona snycerką, neogotycki prospekt organowy z około 1930 roku, wykonany z drewna polichromowanego oraz dawny krzyż procesyjny (obecnie ołtarzowy), wykonany z metalu w 1877 roku.
W przyziemiu prawej wieży jest umieszczona tablica epitafijna Biernackich, w którą wmurowana jest kula armatnia z 1812 roku. Tablica ta jest poświęcona m.in. generałowi Józefowi Biernackiemu, uczestnikowi wojen napoleońskich.
W kościele znajdują się organy 18-głosowe wykonane w 1931 roku przez Wojciecha Gadko z Warszawy. Od 2012 roku instrument nie jest używany.

</doc>
<doc id="3662515" url="https://pl.wikipedia.org/wiki?curid=3662515" title="Zielona encyklika">
Zielona encyklika



</doc>
<doc id="3662516" url="https://pl.wikipedia.org/wiki?curid=3662516" title="Konstantyn Laskarys (zm. 1501)">
Konstantyn Laskarys (zm. 1501)

Konstantyn Laskarys (gr. Κωνσταντῖνος Λάσκαρις, ur. ok. 1434, zm. 1501) – gramatyk i kronikarz bizantyński. 
Życiorys.
Po upadku Konstantynopola uciekł przez Kretę, Rodos i Korfu do Włoch. Tam w 1476 wydano jego szkolną gramatykę grecką. Była to pierwsza książka grecka, która ukazała się drukiem. Napisał również traktat o składni czasownika. Jest także autorem kroniki przedstawiającej wydarzenia do końca XV wieku oraz zbioru listów. Po pobycie w Rzymie i Neapolu został w 1466 profesorem greki w Messynie.

</doc>
<doc id="3662517" url="https://pl.wikipedia.org/wiki?curid=3662517" title="Jerzy Wiśniowiecki">
Jerzy Wiśniowiecki

Jerzy Korybut Wiśniowiecki herbu Korybut (zm. przed 15 października 1619 roku) – marszałek Trybunału Głównego Koronnego w 1617 roku, kasztelan kijowski w latach 1609-1618, starosta czerkaski.
Syn kasztelana kijowskiego Michała.
Studiował na Uniwersytecie w Ingolstadt w 1594 roku i Uniwersytecie w Altdorfie w 1595 roku.

</doc>
<doc id="3662528" url="https://pl.wikipedia.org/wiki?curid=3662528" title="Armenia na Mistrzostwach Europy w Lekkoatletyce 2014">
Armenia na Mistrzostwach Europy w Lekkoatletyce 2014

Armenia na Mistrzostwach Europy w Lekkoatletyce 2014 – reprezentacja Armenii podczas Mistrzostw Europy w Zurychu liczyła 3 zawodników – 1 mężczyznę i 2 kobiety.

</doc>
<doc id="3662529" url="https://pl.wikipedia.org/wiki?curid=3662529" title="Agnusek">
Agnusek



</doc>
<doc id="3662531" url="https://pl.wikipedia.org/wiki?curid=3662531" title="Rodzinny Dom Dziecka Dowlaszów">
Rodzinny Dom Dziecka Dowlaszów

Rodzinny Dom Dziecka Dowlaszów – pierwszy rodzinny dom dziecka w Polsce, utworzony w roku 1958 w Szczecinie przez małżeństwo nauczycieli, Weronikę i Grzegorza Dowlaszów, działający do roku 2013. W 2002 roku prowadzenie Domu przejęła bratanica Weroniki oraz Marzena Stybel, członek rodziny Dowlaszów od trzeciego roku życia. W sumie w domu wychowała się ponad setka dzieci. Historię domu opowiadają książki Grzegorza Dowlasza i córki Inki oraz liczne artykuły prasowe. Założyciele Domu Rodzinnego otrzymali liczne wyróżnienia oficjalne i przyznawane przez dzieci.
Rodzinne domy dziecka w Polsce – rys historyczny.
Problem opieki nad dziećmi opuszczonymi próbowano w Polsce rozwiązać już na początku XVIII w. Zajmował się tym ks. Gabriel Piotr Baudouin, francuski misjonarz, który m.in. utworzył Dom Podrzutków w Warszawie oraz organizował oddawanie sierot pod opiekę rodzin chłopskich, „do piersi” (dzieci, które nie ukończyły 3 lat) lub „na garnuszek” (starsze). Ta pierwsza próba tworzenia „rodzin zastępczych” nie powiodła się. Zbyt wielu nie kontrolowanych „opiekunów” nie wywiązywało się z obowiązków (dzieci krzywdzono, poniżano, wykorzystywano do najcięższych posług, a nawet uśmiercano). Na początku XX w. organizacją działalności opiekuńczej państwa zajmował się Kazimierz Jeżewski, tworzący np. „gniazda sieroce”, wzorowane na ośrodkach francuskich Jana Henryka Pestalozziego i austriackich Lidii von Wolfring. W roku 1923 weszła w życie ustawa o opiece społecznej, określająca obowiązki państwa w zakresie opieki nad dzieckiem. Pieczę nad rodzinami zastępczymi powierzono organizacjom samorządowym i charytatywnym. Określono prawa i obowiązki „rodzin szkolących”, „rodzin pielęgnujących”, „rodzin specjalnej troski”. Od roku 1931 działał, utworzony z inicjatywy Wandy Szuman "Warszawski Komitet Umieszczania Dzieci w Rodzinach". Liczba rodzin, biorących pod opiekę cudze dzieci, była szczególnie duża w latach wojny.
Po wojnie w polskim systemie oświaty i wychowania (zob. system oświaty w Polsce) często powoływano się na przykład systemu, który w latach 1920–1935 opracował Anton Makarenko, autor "Poematu pedagogicznego" („pedagog ulicy”), twórca placówek opiekuńczo–wychowawczych dla młodzieży bezdomnej i wykolejonej. Był on żarliwym zwolennikiem zachęcania wychowanków do grupowej pracy lub zabawy, wymagającej kreatywności i wysiłku; uważał bierne oczekiwanie za hamulec rozwoju (zob. m.in. rozwój moralny, rozwój intelektualny według Jeana Piageta). Wykazał, że zmiana życiowej postawy młodocianych przestępców jest możliwa, a sprzyja jej sytuacja, w której wychowawcy dzielą z młodzieżą wszystkie codzienne trudności i okazują wychowankom proste, zrozumiałe uczucia. Za swój cel uważał wychowanie człowieka szczęśliwego, a szczęścia nie osiąga się przypadkiem – musi być wytrwale wypracowane, wywalczone, najlepiej zespołowo (każdy człowiek ma własną tożsamość, lecz samoświadomość kształtuje się w grupie). W interpretacjach systemu Makarenki bywa akcentowane jego podłoże ideologiczne (był wykorzystywany w tzw. marksistowskim modelu wychowawczym, w którym interesy kolektywu stawiano ponad interesami jednostki).
W Polsce na początku lat 50. preferowano centralizację działalności opiekuńczo–wychowawczej. Długo nie dostrzegano, że prawidłowy rozwój dziecka wymaga środowiska rodzinnego.
W roku 1957 Ministerstwo Oświaty (minister Władysław Bieńkowski) podjęło próby rozszerzenia form działalności opiekuńczo–wychowawczej w kierunku wskazywanym przez Kazimierza Jeżewskiego. Działania zainicjowała Zofia Dembińska. W lutym 1958 roku kuratorom oświaty przekazano pismo zachęcające do tworzenia rodzinnych domów dziecka na zasadzie eksperymentu pedagogicznego (tworzenie rodzin przez nauczycielskie małżeństwa, opiekujące się grupą kilkunastu dzieci). Uważano, że koszty utrzymania w rodzinach są znacznie mniejsze niż w tradycyjnych domach dziecka, jednak warunki prowadzenia eksperymentalnych jednostek nie zostały szczegółowo określone.
W Ośrodku Wychowawczym w Policach odbyła się narada na ten temat z udziałem dyrektorów i przedstawiciela władz, który przywiózł odgórne polecenie. Przebieg dyskusji Grzegorz Dowlasz opisał – na podstawie relacji znajomego – w rozdziale książki "Legenda domu przy ulicy Mącznej" zatytułowanym "Naiwni pilnie poszukiwani". Uczestniczący w niej wychowawcy byli bardzo sceptyczni – nie uzyskali jednoznacznych odpowiedzi na pytania dotyczące np. sposobów rozliczania godzin pracy i finansowania działalności. Okazało się też, że nie wyznaczono odpowiedniego budynku, nie przewidziano funduszu na remonty lub adaptacje. Ochotnicy nie zgłosili się.
Źródła determinacji założycieli.
Weronika i Grzegorz Dowlaszowie – przyszli założyciele pierwszego rodzinnego domu dziecka w Polsce – przyjechali na „Ziemie Odzyskane” (zob. wysiedlenie ludności niemieckiej i uznanie nowych granic, Szczecin po II wojnie światowej) w roku 1945. W roku 1958 mieli za sobą okres pracy nauczycielskiej w Bezrzeczu pod Szczecinem, gdzie z powodzeniem organizowali pierwszą polską szkołę. Tam urodziły się ich dzieci – w październiku 1947 roku syn Grzegorz, a w maju 1949 roku córka Inka. Grzegorz Dowlasz był inicjatorem budowy nowego budynku szkoły przy ul. Górnej i jednym z głównych wykonawców (czyn społeczny ze wsparciem SFOS). Zdobyte w tym okresie umiejętności organizacyjne, projektowe i remontowo-budowlane okazały się w przyszłości bardzo przydatne.
Po kilku latach od wybudowania szkoły w Bezrzeczu Dowlaszowie rozpoczęli pracę w Państwowym Domu Dziecka w Policach, gdzie lokalizowano wówczas liczne placówki tego rodzaju. Oboje pracowali jako wychowawcy, mieszkając w bloku przy ul. Bieruta.
Organizacja pracy w Ośrodku Wychowawczym budziła zastrzeżenia Dowlaszów. Dzieciom nie zapewniano poczucia godności, a nawet wystarczającego wyżywienia. W domach dziecka umieszczano dzieci w różnym wieku, często „trudną młodzież” – dewiacyjnych kilkunastolatków bez podstawowego wykształcenia, którzy dawali negatywny przykład młodszym dzieciom. Starania o korzystne dla dzieci zmiany organizacyjne, m.in. próba zorganizowania dla starszych odrębnej szkoły wieczorowej (zob. formy kształcenia, edukacja dorosłych), w której byliby traktowani odpowiednio do wieku (m.in. włączani do prac remontowych w budynkach placówki), nie powiodły się (mimo początkowych sukcesów). Inka Dowlasz wspomina dosłyszane nocą rozmowy rodziców z gośćmi – innymi młodymi wychowawcami z POW – prowadzone przy domowym poczęstunku (zwykle chlebie z powidłami lub domowym smalcem). Rozmawiano o tym, że dziecka nie da się wychować w warunkach „koszarowych”.
Głęboko przekonani o konieczności zmian organizacji systemu opieki nad opuszczonymi dziećmi Grzegorz i Weronika Dowlaszowie zdecydowali się działać – utworzyć rodzinny dom dziecka, jakich dotychczas nie było (wielodzietną rodzinę, nie przypominającą ani sierocińca, ani poprawczaka). Inka i Grzegorz dowiedzieli się, że ich tatuś szuka miejsca, w którym będą mieszkać razem z innymi dziećmi, jak w rodzinie.
Historia Domu Rodzinnego Dowlaszów.
Budynek przy ul. Mącznej.
Dowlaszowi udzielono trzy dni urlopu na poznanie kilku budynków, które Ośrodek Wychowawczy w Policach mógłby otrzymać od władz miasta dla swojej nowej eksperymentalnej placówki (tworzonej jako filia). Poszukiwania rozpoczął od wyprawy pociągiem do stacji Szczecin Zdroje, w pobliżu której, na stoku Wzgórz Bukowych (zob. Puszcza Bukowa, Szczeciński Park Krajobrazowy „Puszcza Bukowa”), znajdował się duży Dom Dziecka „Zielony Dwór” (ul. Walecznych 23).
Został on uruchomiony w roku 1954 z inicjatywy francuskiego "Stowarzyszenia Obrony Granic na Odrze i Nysie" ("l’Association des Originaires de Pologne pour le Respect de Frontieres sur l’Oder et la Neisse") w budynkach należących przed wojną do szczecińskiego oddziału "Diakonissen Mutterhaus Kinderheil" (DMK), prowadzonego od roku 1851 przez siostry z ewangelickiego zakonu Diakonisek.
Kierownik placówki miał wskazać budynek byłego DMK, który jeszcze nie jest zagospodarowany. Opierając się na jego ogólnych wskazówkach Grzegorz Dowlasz dotarł, przez stok pokryty zdziczałą roślinnością, do położonego wyżej dużego starego domu (współcześnie ul. Mączna 16). Był zdewastowany na tyle, że zaniechałby dokładniejszych oględzin, gdyby nie zmiana pogody. Deszcz skłonił go do wejścia do środka, obejrzenia, wykonania notatek i szkiców, dokonania pomiarów. Po oględzinach kolejnych spośród proponowanych obiektów, odszukanych w czasie wypraw rowerowych, przekonał się, że budynek w Zdrojach najlepiej odpowiada jego wizji domu rodzinnego. Żona dom obejrzała i zaakceptowała wybór, komentując: „No, za różowo to te początki się nie zapowiadają…”.
Uzyskanie dokumentów potwierdzających zgodę na zagospodarowanie budynku zgodnie z potrzebami eksperymentalnego rodzinnego domu dziecka, umożliwiających przystąpienie do prac remontowych i adaptacyjnych, nie było łatwe. Urzędnicy zwlekali, dziwiąc się ponagleniom „zapaleńca”, który chce załatwić niemal od ręki sprawę zwykle załatwianą miesiącami, w dodatku „nie swoją sprawę”.
„Trzynastu zbuntowanych” rozpoczyna remont.
Budynek przy Mącznej 16 wymagał gruntownego remontu – dziura po bombie w dachu, wyrwane futryny, wybite okna… . Pieniędzy na wynajęcie ekipy remontowej nie było. W czerwcu 1958, po zakończeniu roku szkolnego, Grzegorz Dowlasz wyruszył na Mączną z grupą 13 starszych chłopców z POW, niemal dorosłych (dorastających w trudnych warunkach), uznawanych za młodzież trudną. Swoich „trzynastu zbuntowanych” Dowlasz wybrał spośród tych, którzy nie mieli szans na żaden wakacyjny wyjazd. Otwarcie przedstawił im swój plan urządzenia rodzinnego domu, który nie byłby takim domem dziecka, jakie znali. Niektórzy z nich mieli wkrótce stać się członkami nowej rodziny.
Pierwsza „ekipa remontowa” spędziła zimę w warunkach biwakowych, bez ogrzewania. Dostępne fundusze z trudem wystarczały na zakup niezbędnych materiałów i zatrudnienie kilku fachowców (były ok. dziesięciokrotnie mniejsze od potrzebnych do wynajęcia firmy remontowej). Praca przy własnym domu spodobała się chłopcom – wkładali w nią wiele wysiłku, jednak nie obyło się bez problemów – porzucenie dotychczasowych nawyków i zasad nie było możliwe natychmiast. Doświadczenie pedagogiczne i wrażliwość wychowawcy, dzielącego ich życie i okazującego im szacunek i zaufanie, umożliwiły stopniowe cementowanie się grupy i uniknięcie groźnych konfliktów z otoczeniem (Dowlasz dostrzegał znaczenie, jakie miało dla chłopców rodzące się przekonanie, że są „u siebie”).
Budowanie „rodzinności”.
Po zakończeniu kolejnego roku szkolnego we wciąż remontowanym domu na Mącznej zamieszkali Dowlaszowie z dziesiątką dzieci. Pierwsza gromadka, to dziewięciu chłopców: Stach (najstarszy, kończący szkołę podstawową w wieku 16 lat), Mikołaj, Mietek, Heniek, Edek, Rysiek, Bronek, Waldek i Grzegorz oraz jedyna dziewczynka, Inka. Dzieci zaczęły chodzić do miejscowej szkoły, z której wracały, aby włączyć się do pracy w domu, w którym jeszcze nie było wody, kuchni, podłóg, wielu potrzebnych rzeczy… Posiłki otrzymywały w sąsiednim Domu Dziecka.
Grzegorz Dowlasz (wówczas jeszcze nazywany „wujkiem”) walczył o niezbędne pieniądze i załatwiał rozliczne sprawy administracyjne, tynkował ściany, wykonywał z chłopcami meble – szafki, kredensy, komody, żyrandole – budował szopę-drewutnię w ogrodzie, naprawiał buty, ale również dzielił się z przybranymi dziećmi swoją pasją – wytrwale udzielał lekcji muzyki.
Weronika Dowlasz (początkowo nazywana „ciocią”) starała się wykorzenić niedobre nawyki chłopców (np. palenie papierosów i zachowania agresywne) i cierpliwie uczyła wielu naturalnych codziennych zachowań, których dzieci, dotychczas pozbawione opieki, nie miały możliwości poznać. Uczyła okazywania czułości, kierowania się pozytywnymi uczuciami. Nie wszystkie dzieci jednakowo szybko akceptowały nowe reguły „rodzinności”, ale wszystkie szybko przekonały się, jak wielkie oparcie mają w tej rodzinie.
Nowe dzieci pojawiały się nagle, np. bez wcześniejszych planów Dowlaszowie przygarnęli sześcioro dzieci, osieroconych przez matkę, zmarłą przy ostatnim porodzie (liczba dzieci na Mącznej wzrosła wówczas do 24). Po wielu latach członkowie licznej rodziny – ok. 100 wychowanków, ich współmałżonkowie, teściowie, dzieci – wciąż utrzymują rodzinne kontakty .
Inka, biologiczna córka założycieli Domu przy Mącznej, od wczesnego dzieciństwa nieustannie uczestnicząca w budowaniu „rodzinności” (autorka książki "O Mamie Weronice") zwraca uwagę na rolę obojga rodziców:
Wyżywienie, ubrania, rozrywki.
Dom rodzinny był prowadzony w czasach niedoborów, a państwowe dotacje przeznaczane na jego działalność były minimalne. Grzegorz Dowlasz, zapytany w roku 2004 o pierwsze święta wielkanocne, wspominał „potężną biedę” (przyznaje, że dzieci czasami „kradły dla nas chleb” z sąsiedniego Domu Dziecka). W pamięci sprzedawczyni z pobliskiego sklepu zostały zakupy tłustego podgardla i wielkich ilości cebuli (Dowlasz opowiadał: „… do roztopionego [na palniczku] tłuszczu dodawaliśmy cebulę. Było tanio, syto i zdrowo. Rzadko chorowaliśmy.”). Pojęcia „masło” i „schabowy” należały do rodzinnego „folkloru językowego” – oznaczały margarynę i podgardle (rzadziej boczek). Warzywa pochodziły z własnego ogrodu. Popularnymi daniami były makaron z białym serem, pierogi i fasolówka. Naręcza fasoli, uprawianej w warzywniku, były suszone na strychu. Wspólne rodzinne łuskanie fasoli, połączone z opowiadaniem zabawnych historii, należało do domowych rytuałów. Atmosferę w rodzinnej kuchni charakteryzuje cytat z notatek Weroniki Dowlasz, sporządzonych prawdopodobnie na prośbę Inki, zachęcającej mamę do spisania dziejów Domu:
Sąsiedzi dzielili się plonami ze swoich ogrodów. Również rodzina z Mącznej dzieliła się, czym mogła, z innymi, zgodnie z zasadą Mamy Weroniki: „Nie masz, to weź, a jak masz, to się podziel”.
Ubranie tak licznych dzieci stanowiło nie mniejszy problem. Naturalne było donaszanie ubrań młodszego rodzeństwa, wielokrotne domowe przeróbki, łatanie, cerowanie, sztukowanie. Charakterystyczne dla czasów oszczędnej gospodarki w ubogim rodzinnym domu są wspomnienia Inki Dowlasz, dotyczące pracy przy obrębianiu chusteczek do nosa, wycinanych ze starych prześcieradeł.
Praca nie pochłaniała całego czasu – był też czas na zabawy i kulturalną rozrywkę, np. przygotowywanie przedstawień domowego kukiełkowego teatrzyku (w tym pisanie scenariuszy, samodzielne szycie kukiełek) lub odtwarzanie na werandzie teatralnych scen, obejrzanych w prawdziwych szczecińskich teatrach Współczesnym i Polskim.
Grono przyjaciół − Ciocie, Wujkowie, goście.
Inka Dowlasz wspomina liczne grono przyjaciół rodziny, życzliwych sąsiadów i wielu innych osób, kibicujących działaniom jej rodziców, które nazywa „szaleńczą pasją”. Między wymienionymi znajdują się m.in.:
Spośród wielu osób, interesujących się losem Domu przy Mącznej, Inka Dowlasz wymienia też, m.in. Andrzeja Wawrzyniaka, który za pośrednictwem nieznajomego szczecińskiego himalaisty przekazał rodzinie kilkanaście grafik z Nepalu, dyrektora „Pleciugi”, Włodzimierza Dobromilskiego z żoną, Igora Newerlego, kpt. Walas-Kobylińską, szwedzką rodzinę Nilssonów. Przyjaciel ze Szwecji, Evan, przyjeżdżał na Mączną z wieloma znajomymi, przywożąc liczne prezenty, a z okazji swoich 60. urodzin zaprosił do siebie liczne grono gości – Weronikę Dowlasz z dziećmi. Częstymi gośćmi na Mącznej byli „Ziomkowie z Bukowego Wzgórza” – grupa Niemców urodzonych w "Buchheidekrankenhaus" (do tego grona należał Manfred Stolpe).
Na Mączną 16 Inka Dowlasz zaprosiła m.in. Barbarę i Leszka Długoszów. Wizyta zapoczątkowała wieloletnią przyjaźń. Dziękując za zaproszenie do „Dowlaszowego Domu” napisali m.in.:
Kolejne pokolenia, pożegnania i więzi.
Nauczycielskie małżeństwo Dowlaszów – Weronika (żywiołowa, przepełniona serdecznością i niespożytą energią) i Grzegorz (spokojny, zrównoważony, odpowiedzialny) – mieli dwoje biologicznych dzieci, a stali się mamą i tatą dla ponad stu dzieci. Rodzone dzieci i sieroty, które znalazły się w domu przy ul. Mącznej w roku 1958, mając od kilku do kilkunastu lat, dorastały w rodzinnej atmosferze. Kończyły szkoły podstawowe i średnie, studiowały. W naturalny sposób w coraz większym stopniu zastępowały rodziców w ich codziennych domowych obowiązkach (najstarsze córki zadbały też, aby rodzice mogli kilka razy skorzystać z zasłużonego letniego wypoczynku w Tatrach). Stopniowo coraz liczniejsi wychowankowie opuszczali dom, również w naturalny sposób. Nie tracąc kontaktu z rodzinnym domem rozpoczynali pracę w Polsce lub zagranicą, zawierali związki małżeńskie i donosili o narodzinach własnych dzieci i wnuków. Gdy Weronika Dowlasz była w ostatnim okresie choroby nowotworowej, oboje z mężem formalnie przeszli na emeryturę (28 czerwca 2002), pozostając rodzicami. Prowadzenie Domu przejęła bratanica Weroniki, która prawie ćwierć wieku była w tej rodzinie ulubioną ciocią, oraz Marzena Stybel, członek rodziny Dowlaszów od trzeciego roku życia.
Najbardziej dobitnym przykładem wielkiej siły i trwałości wytworzonych rodzinnych więzi jest związek mamy Weroniki z przybraną córką Elżbietą, która na ul. Mącznej znalazła się jako 12-letnia dziewczynka. Ela (dla Mamy Ełeczek, dla Taty Jełu, dla Inki Eł) natychmiast poczuła się członkiem rodziny. Od dziecka troszczyła się o samopoczucie mamy. Dbała np. aby nie była sama, gdy zmęczona wraca późno z zajęć, wchodzących w zakres uzupełniających studiów pedagogiki, gdy uczy się w domu, lub w Zaduszki, gdy wielu członków rodziny wyjeżdża na groby bliskich. Wybrała się z Mamą w podróż autostopem dokoła Polski lub w Tatry. Później, gdy zamieszkała z rodziną w Berlinie (gdzie Mama lubiła ją odwiedzać), zajęła się opieką nad dziećmi upośledzonymi umysłowo, znajdującymi się w specjalnym podberlińskim ośrodku.
Córeczka Elżbiety otrzymała imię Weronika. Dla Weroniki Dowlasz „Weroniczka” stała się ukochaną i kochającą wnuczką (cieszącą się, że jest podobna do babci). W roku 2000, jako studentka Freie Universität Berlin, zaprosiła babcię na tydzień na Wyspy Kanaryjskie. W roku 2002, w końcowym okresie choroby babci, przyjechała ją odwiedzić z najmłodszym wówczas członkiem rodziny, swoją czteromiesięczną córeczką Mają.
Jest to jedna z wielu historii o rodzinnych więziach, opisywanych m.in. w książce Inki Dowlasz oraz w licznych artykułach prasowych, potwierdzających, że w domu przy ul. Mącznej powstała prawdziwa wielka rodzina, rozumiana jako grupa społeczna stanowiąca „duchowe zjednoczenie szczupłego grona osób skupionych we wspólnym ognisku domowym aktami wzajemnej pomocy i opieki” – wiele faktów przemawiało za tym, że rodzina nie zawsze musi być oparta na biologicznej łączności dzieci z ojcem i matką.
Likwidacja.
28 stycznia 2013 roku Rada Miasta Szczecin podjęła uchwałę w sprawie likwidacji rodzinnych domów dziecka nr 1, 3, 5 i 11. Mienie likwidowanych jednostek przeznaczono na „kontynuację działalności opiekuńczo-wychowawczej sprawowanej w formie pieczy rodzinnej na podstawie umowy zawartej między prowadzącymi rodzinne domy a Dyrektorem Miejskiego Ośrodka Pomocy Rodzinie”, działającym w imieniu Prezydenta Miasta.
Dom Dziecka nr 2 im. Adama Mickiewicza (ul. Walecznych 23, wcześniej "Zielony Dwór") został uchwałą z dnia 23 listopada 2009 roku przekształcony – wraz z Pogotowiem Opiekuńczym im. Konstantego Maciejewicza (ul. Łabędzia 4) i Domem Dziecka nr 1 (ul. Broniewskiego 16) – w Wielofunkcyjną Placówkę Opiekuńczo–Wychowawczą im. Konstantego Maciejewicza. Z dniem 1 stycznia 2013 roku utworzono Centrum Opieki nad Dzieckiem im. Konstantego Maciejewicza.
Wyróżnienia i upamiętnienie założycieli.
Założyciele Domu Rodzinnego przy ul. Mącznej otrzymali liczne wyróżnienia oficjalne, tj. Złote Krzyże Zasługi, Krzyże Komandorskie, odznaki Gryf Pomorski, nominacje w plebiscycie "Człowiek Roku", odznaka "Przyjaciel Dziecka" (odznaczenie TPD) i inne. Według członków rodziny największą radość sprawiały im odznaczenia przyznawane przez dzieci – Ordery Uśmiechu (1973) lub szczeciński „Brzdąc” (1999) oraz setki listów z gratulacjami lub życzeniami, nadchodzących z całej Polski i z innych krajów, wysyłane przez członków rodziny, przyjaciół i znajomych. Z okazji jednego z jubileuszy Tadeusz Konwicki napisał np.:
Pamięć utrwalają książki Grzegorza i Inki Dowlasz i liczne artykuły w prasie ogólnopolskiej.
Inka Dowlasz wymienia też inne, codzienne wyrazy uznania, takie jak np. opinia sąsiadki domu przy Mącznej, pani Żebroniowej:
Rada Osiedla Bukowe-Klęskowo podejmowała w latach 2013 i 2015 uchwałę w sprawie zmiany nazwy ul. Jałtańska na ul. Weroniki i Grzegorza Dowlaszów, jednak mieszkańcy ulicy Jałtańskiej sprzeciwili się (stwierdzono, że dotychczasowa nazwa im nie przeszkadza, a są „ważniejsze problemy do rozwiązania”.
Rozwój sieci rodzinnych domów dziecka.
Drugim Rodzinnym Domem Dziecka, utworzonym w roku 1958, był dom Heleny i Stanisława Zapartów ze Świdwina. Był prowadzony na korzystniejszych zasadach organizacyjno–finansowych, zbliżonych do obowiązujących współczesne rodziny zastępcze. Doświadczenia obu domów wykorzystano opracowując przepisy dla kolejnych placówek. W roku 1965 istniało osiem placówek opiekujących się czterema lub pięciorgiem dzieci (przekształcone rodziny zastępcze), a w roku 1973 – szesnaście. Obok domów podlegających resortowi oświaty zaczęto tworzyć rodzinne domy pod patronatem Towarzystwa Przyjaciół Dzieci. Praktyka dowiodła, że rodzinne domy dziecka powinny mieć większą swobodę finansową (jak Dom Zapartów) – nie powinny być filiami domów dziecka, jak Dom Dowlaszów. W roku 1976, po 18 latach doświadczeń, Ministerstwo Oświaty wydało zarządzenie, co spowodowało, że w roku 1978 funkcjonowało już 60 rodzinnych domów dziecka, a w roku 1985 – 158. Ich liczba zaczęła maleć w latach 90. (w roku 1995 – 136 domów rodzinnych). Z podsumowania dokonanego w latach 2004–2005 wynika, że był to spadek przejściowy – po uzyskaniu dla programu dodatkowego wsparcia finansowego osiągnięto liczbę 250 domów rodzinnych, wciąż działających w zmiennych warunkach prawnych i organizacyjnych. O powodzeniu lub niepowodzeniu jednostki wciąż decyduje osobowość opiekuna-rodzica.

</doc>
<doc id="3662532" url="https://pl.wikipedia.org/wiki?curid=3662532" title="Weronika Dowlasz">
Weronika Dowlasz

Weronika Dowlasz z d. Ciechanowicz (ur. 20 maja 1925 w Wilnie, zm. 25 sierpnia 2002 w Szczecinie) – polska nauczycielka, posiadająca niepełne wykształcenie wyższe, współzałożycielka, wraz z mężem Grzegorzem, pierwszego w Polsce rodzinnego domu dziecka – Domu Dowlaszów. 
Życiorys.
Lata 1925–1945.
Urodziła się 20 maja 1925 roku w Wilnie. Była córką Marii i Ludwika Ciechanowiczów, mieszkających w małym domku w Nowej Wilejce; miała troje rodzeństwa. W czasie wojny ojciec zarabiał jako szewc w wojsku. Wspominał, że Weronikę już w pierwszej klasie nauczyciel nazwał „drapieżną kobietą” (biegała do tablicy przez ławki). W dniu wybuchu wojny była kilkunastoletnią dziewczyną – zapamiętane obrazy zbombardowanego miasta zdominowały inne wileńskie wspomnienia, w związku z czym w późniejszym etapie życia nie marzyła o powrocie do rodzinnego miasta. W czasie okupacji (zob. Wileńszczyzna w latach 1939–1944) była zaangażowana w działalność konspiracyjną. W tych okolicznościach poznała swojego przyszłego męża, Grzegorza. 
Lata 1946–1958.
Weronika i Grzegorz Dowlaszowie zawarli związek małżeński po zakończeniu II wojny światowej, w roku 1946. Zamieszkali w podszczecińskiej miejscowości Bezrzecze. Tu urodziły się ich dzieci – w październiku 1947 roku syn Grzegorz, a w maju 1949 roku córka Inka. 
W Bezrzeczu – należącym wówczas do wiejskiej gminy Dobra – tworzono pierwszą polską szkołę. Współorganizatorem szkoły, kierownikiem i pierwszym nauczycielem została Weronika Dowlasz. Zajęcia szkolne rozpoczęły się we wrześniu 1946 roku w małym budynku po szkole niemieckiej, usytuowanym naprzeciw kościoła. Była tam tylko jedna klasa. Szkoła siedmioklasowa powstała w wyremontowanym budynku gospodarczym, obok spalonego przez Rosjan pałacu rodzin von Ramin i von Schöning. Nowy budynek szkolny, istniejący do dzisiaj przy ul. Górnej, oddano do użytku w roku 1952. Powstał dzięki staraniom Stanisława Kowalika (prawnika i społecznika, przewodniczącego SFOS, z którego otrzymano dotację), Grzegorza Dowlasza (drugiego kierownika szkoły) i pracy społecznej mieszkańców Bezrzecza. 
W kolejnych latach Dowlaszowie z dziećmi mieszkali w domu z ogrodem w Jasienicy (Grzegorz Dowlasz pracował w szkole, Weronika opiekowała się dziećmi, domem, ogrodem), a następnie w Policach, w bloku przy ul. Bieruta. Oboje byli wychowawcami w Państwowym Ośrodku Wychowawczym (G. Dowlasz został też kierownikiem tej placówki). 
Lata 1958–2002.
W czasie pracy w polickim POW nabrali przekonania o konieczności zmian w polskim systemie opieki nad dziećmi pozbawionymi rodzin (sieroctwo i sieroctwo społeczne). Ochotniczo włączyli się do rozpoczynanej w roku 1958 akcji zastępowania „systemu zakładowego” (domy dziecka nazywane zakładami wychowawczymi, placówkami opiekuńczo-wychowawczymi) siecią rodzinnych domów dziecka. 
Weronika Dowlasz uzupełniała edukację – studiowała pedagogikę – już jako „Mama rodziny Dowlaszów”, po rozpoczęciu działalności pierwszego w Polsce rodzinnego domu dziecka, utworzonego w zdewastowanym po wojnie budynku przy ul. Mącznej 16 w Zdrojach (przez kilka lat remontowanym przez Grzegorza Dowlasza z udziałem wychowanków i kilku fachowców). Była początkowo nazywana „ciocią”. 
Dowlaszowie stali się „Mamusią” i „Tatusiem”, gdy w Domu pojawiły się dwie małe dziewczynki – Zosia i Czesia, nazwana Pimpuś Sadełko (ona pierwsza powiedziała „Mamusiu”; po latach zamieszkała w Kanadzie, nadal utrzymując kontakt z rodziną). 
Weronika Dowlasz (początkowo nazywana „ciocią”) starała się wykorzenić uznawane za niedobre nawyki chłopców (np. palenie papierosów i zachowania agresywne) i cierpliwie uczyła ich wielu codziennych zachowań, których dzieci, dotychczas pozbawione opieki, nie miały możliwości poznać, na przykład: jak kroić chleb? jak nie szurać butami i zamykać cicho drzwi? jak wykręcać i wieszać rzeczy po praniu? kiedy się uśmiechnąć? Nie wszystkie dzieci jednakowo szybko akceptowały nowe reguły „rodzinności”, ale wszystkie szybko przekonały się, jak wielkie oparcie mają w tej rodzinie. Jednym z wielu przykładów jest historia Stacha, marzącego o szkole podoficerskiej, lecz nie spełniającego wszystkich warunków przyjęcia. Żarliwy list pani Dowlasz do generała Pióro, rozpoczynający się od słów „Kochany Panie Generale…” okazał się skuteczny – Staszek został w przyszłości wzorowym oficerem, przekazującym zdrowe reguły życia swoim podwładnym. Inka Dowlasz opisuje charakterystyczny przykład Roberta, który mógł wrócić do biologicznej matki, jednak wybrał Dom Dowlaszów. Swoje oświadczenie przed sądem uzasadnił: "… wiem, że mnie Mamusia wychowa". Gdy po śmierci Mamy Weroniki, jako dorosły człowiek, odwiedził dom przy Mącznej, przyznał, że śni mu się ona co noc, jest w trudnych chwilach „podporą i światłem”. 
Weronika Dowlasz była wymagająca, lecz zawsze umiała dostrzec talenty dzieci (niezachwianie – czasem bezpodstawnie – wierzyła w ich możliwości), pomóc w rozwijaniu zdolności, okazać prawdziwą radość z sukcesów. Nieustannie uczyła dzieci – głównie własnym przykładem – okazywania czułości, kierowania się pozytywnymi uczuciami. 
Gdy w domu uruchomiono własną, początkowo prymitywną kuchnię (zaczęła przychodzić kucharka), domowym centrum, w którym panowała Weronika Dowlasz, stała się jadalnia. W tym czasie Dowlaszowie zostali „Mamusią” i „Tatusiem”, a kucharka – „ciocią” (przez 25 lat funkcję takiej „kochanej cioci” odgrywała bratanica Weroniki – Teresa). 
Po wielu latach członkowie licznej rodziny – ok. 100 wychowanków, ich współmałżonkowie, teściowie, dzieci – wspominają (m.in. na rodzinnych spotkaniach, organizowanych z okazji świąt lub jubileuszy) „życiowe drogowskazy Mamy”, np. „cokolwiek robisz, rób to z miłością”, zalecenie dotyczące sposobów walki z depresją: „Na depresję trzeba mieć czas” (dawała przykład – w chwilach zmęczenia, zniechęcenia, smutku podejmowała nowe wyzwania) lub przypominane słowa Kotarbińskiego: „Nie lekceważcie drobnostek, ponieważ od drobnostek zależy doskonałość, a doskonałość nie jest drobnostką”.
Umierała w cierpieniu z powodu choroby nowotworowej, jednak bez skargi, do końca próbując przekazać rodzinie uśmiech i wyrazy swojej miłości. Żegnając się z rodziną w domu przy Mącznej powiedziała z trudem: 
i pokazała zapisane w zeszyciku z notatkami zdania:
Weronika (zm. 2002) i Grzegorz (zm. 2012) Dowlaszowie są pochowani na Cmentarzu Centralnym w Szczecinie (kwatera 95E, rząd W1, nr grobu: 15)
Dowody uznania i pamięci.
Weronika Dowlasz i jej mąż Grzegorz otrzymali liczne wyróżnienia oficjalne, tj. Złote Krzyże Zasługi, Krzyże Komandorskie, odznaki Gryf Pomorski, nominacje w plebiscycie "Człowiek Roku". Według członków rodziny szczególnie dużą radość sprawiały Mamie Weronice wyróżnienia przyznawane przez dzieci, takie jak Order Uśmiechu (1973) lub „Brzdąc” (1999) – tradycyjnie wręczony „matce wielu setek dzieci” w czasie uroczystego koncertu w Szczecinie z okazji Międzynarodowego Dnia Dziecka.
Dowlaszowie otrzymywali setki dowodów pamięci i wdzięczności w formie listów od dzieci, które założyły własne rodziny. Biologiczna córka, Inka Dowlasz, wydała w roku 2005 swoje wspomnienia w formie książki pt. "O mamie Weronice". Przybrana, szczególnie mocno związana z mamą córka Elżbieta, nazywana Eł (od roku 1960 piętnaste dziecko w rodzinie Dowlaszów), wspominając dzieciństwo przy ul. Mącznej mówiła:
Zofia Dąbrowska z warszawskiego Instytutu Psychologii Zdrowia napisała: 

</doc>
<doc id="3662534" url="https://pl.wikipedia.org/wiki?curid=3662534" title="Grzegorz Dowlasz">
Grzegorz Dowlasz

Grzegorz Dowlasz ps. Ignacy Kowal (ur. 10 listopada 1922 w Wornianach k. Wilna, zm. 6 września 2012 w Szczecinie) – polski nauczyciel i pisarz, współzałożyciel, wraz z żoną Weroniką, pierwszego w Polsce rodzinnego domu dziecka – Domu Dowlaszów.
Życiorys.
Lata 1922–1945.
Grzegorz Dowlasz urodził się w Wornianach 10 listopada 1922 roku. W roku 1941 ukończył w Wilnie średnią szkołę pedagogiczną. W czasie okupacji niemieckiej (zob. Wileńszczyzna w latach 1939–1944) był zaangażowany w działalność konspiracyjną. W tych okolicznościach poznał swoją przyszłą żonę, Weronikę. Walczył w szeregach AK (organizacja Wachlarz). Był żołnierzem 5. Kołobrzeskiego pułku piechoty. Opuścił wojsko w roku 1946, po operacji w Hrubieszowie. 
Lata 1946–1958.
Weronika i Grzegorz Dowlaszowie zawarli związek małżeński po zakończeniu II wojny światowej, w roku 1946. Zamieszkali w podszczecińskiej miejscowości Bezrzecze. Tu urodziły się ich dzieci – w październiku 1947 roku syn Grzegorz, a w maju 1949 roku córka Inka. W Bezrzeczu, należącym wówczas do wiejskiej gminy Dobra, wspólnie organizowali pierwszą polską szkołę (pierwszym kierownikiem została Weronika Dowlasz). We wrześniu 1946 roku rozpoczęły się zajęcia w szkole jednoklasowej, zlokalizowanej w małym budynku po szkole niemieckiej (znajdującym się naprzeciw kościoła). Szkoła siedmioklasowa powstała w wyremontowanym budynku gospodarczym, obok spalonego przez Rosjan pałacu rodzin von Ramin i von Schöning. Nowy szkolny budynek, istniejący do dzisiaj przy ul. Górnej, oddano do użytku w roku 1952. Powstał dzięki staraniom Grzegorza Dowlasza (drugiego kierownika szkoły), Stanisława Kowalika (prawnika i społecznika, przewodniczącego SFOS, z którego otrzymano dotację) i społecznej pracy mieszkańców Bezrzecza. 
W kolejnych latach Dowlaszowie z dziećmi mieszkali w domu z ogrodem w Jasienicy (Grzegorz Dowlasz pracował w szkole, Weronika opiekowała się dziećmi, domem, ogrodem), a następnie w Policach, w bloku przy ul. Bieruta. Oboje byli wychowawcami w Państwowym Ośrodku Wychowawczym (G. Dowlasz został też kierownikiem placówki).
Lata 1958–2012.
Rodzinny Dom Dziecka – decyzja.
W czasie pracy w polickim POW Dowlaszowie nabrali przekonania o konieczności zmian polskiego systemu opieki nad dziećmi pozbawionymi rodzin (sieroctwo i sieroctwo społeczne). Ochotniczo włączyli się do rozpoczynanej w roku 1958 akcji zastępowania „systemu zakładowego” (domy dziecka nazywane zakładami wychowawczymi, placówkami opiekuńczo-wychowawczymi) siecią rodzinnych domów dziecka. 
Największe zainteresowanie Grzegorza Dowlasza budziła sytuacja najstarszych chłopców, wśród nich „trudnej młodzieży” – dewiacyjnych kilkunastolatków bez podstawowego wykształcenia, którzy uczęszczali na lekcje wraz ze znacznie młodszymi dziećmi (sytuacja była niekorzystna dla obu grup wiekowych). Starał się zorganizować dla nich odrębną szkołę wieczorową (zob. formy kształcenia, edukacja dorosłych), w której byliby traktowani odpowiednio do wieku. Eksperymentalnie grupa starszych chłopców została włączona do prac remontowych w budynkach placówki, co przyniosło nadspodziewanie dobre rezultaty (chłopcy zaangażowali się w tę pracę, a jej wyniki zostały wysoko ocenione przez fachowców), jednak szkoły wieczorowej nie uruchomiono. 
Apel ministerstwa o tworzenie eksperymentalnych domów rodzinnych uznał za okazję do utworzenia ośrodka rodzinnego (prowadzonego przez nauczycielskie małżeństwo), w którym również dorastająca młodzież zostanie otoczona właściwą opieką, zapewniającą prawidłowy rozwój osobowości.
Odbudowa domu przy Mącznej i budowa zaufania.
Działania nie były odgórnie organizacyjnie przygotowane ani zabezpieczone finansowo. Dowlaszowi wstępnie zaproponowano udostępnienie zrujnowanego budynku w Zdrojach, jednak uzyskanie formalnych potwierdzeń tej decyzji, umożliwiających rozpoczęcie prac remontowych, okazało się trudne i czasochłonne. Nie mniejszych starań wymagało uzyskanie środków finansowych na zakup niezbędnych materiałów budowlanych i zatrudnienie kilku fachowców (w książce "Legenda domu przy ulicy Mącznej" Dowlasz poświęcił tym problemom rozdział pt. "Pisemek wędrówki"). Pozbawiony okien i drzwi dom był narażony na działania szabrowników. Dziurawy dach nie chronił go przed niszczącym działaniem opadów. W nieuregulowanej sytuacji prawnej pojawiało się też ryzyko jego przejęcia przez bogatsze konkurencyjne instytucje. 
Problem wymagał rozwiązania bez zwłoki. Sytuacja skłoniła Dowlasza do natychmiastowego rozpoczęcia ryzykownego eksperymentu – utworzenia grupy zadaniowej, która miała się przekształcić w quasi-rodzinę. Trzonem zalążka rodziny stało się kilku kilkunastolatków o kontrowersyjnych zachowaniach, połączonych więziami wytworzonymi w domu dziecka, grupa społeczna o ukształtowanej strukturze. Grzegorz Dowlasz przedstawił chłopcom swój plan, w tym prawdopodobieństwo sukcesu lub porażki. Postawili sobie wyzwanie stworzenia „rodzinnego domu” dla siebie i kilku wybranych młodszych sierot. Wkrótce wyruszyli do Zdrojów na wakacyjny obóz, wraz z młodym wychowawcą (do którego, po krótkim czasie, zgodzili się zwracać per „wujku”) i kilkoma młodszymi dziećmi, których wybór powierzył im Dowlasz (wybrali dzieci darzące szacunkiem swoich przywódców; zob. rola społeczna, pozycja społeczna). Dowlasz zamieszkał wraz z nimi, jednak nie sprawował nieustannej pieczy – zaufał starszym chłopcom. Wyjeżdżając do urzędów, aby załatwiać piętrzące się sprawy administracyjne, powierzał dom i młodsze dzieci ich opiece. Niekiedy dochodziło do zachowań nieodpowiedzialnych, do których przywykli (m.in. opisanych w rozdziale pt. "Smak zielonych jabłek"), jednak starali się dbać o swój nowy dom i podopiecznych. Grupa z „kolonii” była stawiana za wzór dzieciom z sąsiedniego Domu Dziecka, w którym koloniści z Mącznej otrzymywali posiłki. Gdy okazało się, że prace muszą być kontynuowane w zimie, i gdy młodej brygadzie remontowej wynajęto w Domu Dziecka małe, świeżo wyremontowane mieszkanko na noclegi i odrabianie lekcji (praca na budowie nie przerwała nauki), oddali je po trzech tygodniach w idealnym stanie, budząc zdziwienie odbierającej komisji. Wspólnie ze swoim wychowawcą rozwiązywali codzienne problemy, uczyli się od fachowców technik prac murarskich, dekarskich, hydraulicznych i innych, nabierając coraz większego zaufania i sympatii do nowego „wujka”.
Stabilizacja i rozwój rodziny.
Nerwowe napięcie zmniejszyło się dopiero w kolejnym roku, gdy w budynku było już światło, woda, a w jego połowie udało się z trudem uruchomić centralne ogrzewanie. Na Mącznej zamieszkała wówczas Weronika Dowlasz z rodzonymi dziećmi, uprzedzonymi, że będą tu mieć liczne rodzeństwo i powinni pomagać rodzicom. Żona z wielką energią przejęła część rodzinnych obowiązków. Wkrótce pojawiły się młodsze przybrane dzieci, z ich głęboką potrzebą rodzinnego ciepła – ciocia Weronika i wujek Grzegorz zostali wówczas Mamą i Tatą.
Od tego czasu Grzegorz Dowlasz mógł częściej pracować we własnym gabinecie lub w pracowni-warsztacie. Pisał książki na temat wychowania i opowiadania dla dzieci, zajmował się wystrojem wnętrza domu (z pomocą chłopców wykonywał meble, ramki do obrazów, teatrzyk kukiełkowy itp.). Najwięcej czasu nadal pochłaniały nielubiane prace biurowe, związane z koniecznością przestrzegania rozlicznych sztywnych przepisów, niedostosowanych do nietypowej sytuacji ubogiego domu rodzinnego, w którym wydatki nie mogą być precyzyjnie zaplanowane. Znajdował czas na pomoc w rozwiązywaniu trudniejszych zadań domowych i uzupełnianie ogromnych zaległości niektórych starszych dzieci. Rozbudził ich głębokie zainteresowanie swoim bogatym księgozbiorem (rozpoczęło się niedozwolone czytanie pod kocami); dla najmłodszych, którzy przychodzili do gabinetu czymś się pochwalić, zawsze miał pod ręką cukierki. 
To Ojciec był też zmuszony rozwiązać chyba najtrudniejszy z problemów wychowawczych, który pojawił nieoczekiwanie wtedy, gdy zdaniem wielu obserwatorów Dowlaszowie już osiągnęli sukces – stworzyli rodzinę. Groźna sytuacja mogła być zwiastunem porażki idei domu rodzinnego – z kuchni ukradziono złoty pierścionek ze szlachetnym kamieniem, cenną pamiątkę „cioci” po jej tragicznie zmarłym narzeczonym. Weronika zwątpiła w możliwość przemiany starszych dzieci (miała pretensje do męża, który wybrał członków pierwszej ekipy budowlanej, sugerowała wprowadzenie ograniczenia wieku sierot przyjmowanych do rodziny). Również Grzegorz Dowlasz – mocno związany z każdym z członków „grupy zbuntowanych” – poczuł się boleśnie zawiedziony, zarówno tym, że w Domu znalazł się „obcy” (złodziej – czy jeden?), jak tym, że od pozostałych nie usłyszał słów potępienia. Zagroził wszystkim usunięciem ich z Domu, jeżeli „zguba” nie „znajdzie się” w ciągu trzech dni (rozmowa była pozornie spokojna). Obiecał, że sprawa pójdzie w niepamięć, jeżeli się znajdzie. Ostatniej nocy, gdy siedział w ciemności, pogrążony w ponurych myślach, usłyszał ciche kroki kogoś, kto skradał się do skrytki w piwnicy, a następnie do pokoi na piętrze. Dotrzymał słowa danego chłopcom – nie skorzystał z okazji, aby przyłapać i ukarać sprawcę. Nie ujawnił swojej obecności i nigdy nie dowiedział się, kto nim był i czy inni o tym wiedzieli. Zguba znalazła się w pustym pokoju pod miotłami. Do sprawy nie wrócono. Opis sytuacji i sposobu jej rozwiązania zrobił duże wrażenie na Marianie Brandysie, który w posłowiu do książki "Legenda domu przy ulicy Mącznej" napisał m.in. z podziwem:
 
Gdy Weronika Dowlasz zmarła w sierpniu 2002 roku, liczna i zżyta rodzina przetrwała jej odejście. Przed Wielkanocą roku 2004 dziennikarka Gazety Wyborczej zastała Grzegorza Dowlasza w domu przy u. Mącznej. Rolę pani domu pełniła bratanica Weroniki, Teresa Ciechowicz. Stół w jadalni przygotowano na 30 osób, ale nie było dokładnie wiadomo, ilu członków rodziny przyjedzie. Dwanaścioro dzieci jeszcze przygotowywało pisanki. Młody owczarek niemiecki, Brutus, omal nie przewrócił swojego pana, witając się z nim serdecznie. 
Zmarł w roku 2012. Oboje są pochowani na Cmentarzu Centralnym w Szczecinie (Nr kwatery: 95E Rząd: W1 Nr grobu: 15)
Książki.
"Legenda domu przy ulicy Mącznej".
"Legenda domu przy ulicy Mącznej", wydana przez Iskry w roku 1965, jest rodzajem pamiętnika Grzegorza Dowlasza, rozwinięciem krótkich notatek – kroniki znalezionej w pokoiku na poddaszu, który był na początku walki o Rodzinny Dom Dziecka „biurem kierownika budowy” (pierwszym pomieszczeniem z drzwiami). Notatki uzupełniła pamięć i wyobraźnia. 
Oglądając brulion w szarozielonej płóciennej oprawie, Dowlasz zastanawia się: "… czasem staranniej, czasem jakby na kolanie, w pośpiechu. Pisane moją ręką. Moją ręką? … Czyżby …" W wyobraźni widzi chłopców przy wieczornym ognisku. Z chłopcami siedzi "… wysoki, chudy, w okularach – to wychowawca. Opowiada coś chłopcom, gestykuluje. Słuchają zapatrzeni w niego, w ogień, gdzieś w noc …" Stwierdza, że te zapiski nie są pisane przez niego, tylko przez tamtego młodego wychowawcę, który podjął się stworzyć tym chłopcom dom, "gdy inni wzruszali ramionami". 
Na ostatniej stronie brudnopisu z notatkami tamtego młodego wychowawcy dopisał: "... tu już mało miejsca; Więc tylko telegraficznie: Nasz dom ujęto do planu – zacznie się prawdziwy remont – już się robi przetarg – będzie firma budowlana i wszystko się skończy – nareszcie – wyobrażam sobie, jaki tu latem będzie ruch. A nasze stare, dawne czasy z wartami przy ognisku, staraniami o każdą deskę, wojnami o przydział, z kocami na oknach, wodociągami w strumyku?... No cóż, przejdą do legendy … Historia zacznie się dopiero teraz".
W książce zamieszczono recenzję opracowaną przez Mariana Brandysa, kończącą się słowami:
"Rudy horyzont".
Książka "Rudy horyzont" została złożona do druku w roku 1969, lecz „ze względów pozawydawniczych” wydana dopiero w roku 1982. Treścią książki są zdarzenia obserwowane przez studenta (narrator pierwszoosobowy), pełniącego po raz pierwszy funkcję opiekuna grupy „trudnej młodzieży”, spędzającej wakacje nad morzem (w Oderce). 
Jest literackim opisem zachowań bezdusznych, bezwzględnych, cynicznych „wychowawców”, dbających wyłącznie o własne przyjemności i o uznanie przełożonych, oraz wycofanych dzieci z domów dziecka, nazwanych przez autora „rudymi”. Narrator dostrzega przyczynę dewiacyjnych zachowań wychowanków w braku serdeczności, której są spragnione „rude dzieci”. Opisuje m.in. zmiany tych zachowań w sytuacjach, gdy przychylny młody opiekun zapewnia im chwilę wolności.
Przytacza m.in. opowiadanie „rudej” Ani o Marii, serdecznej wychowawczyni zwolnionej z pracy za próby otoczenia opieką usamodzielniających się dziewcząt (zgodne z nakazami serca lecz niezgodne z bezdusznym regulaminem). Pokazuje przykłady wytrwałej społecznej pracy wychowanków, obserwowanej w sytuacjach, gdy jest ona podjęta przez młodzież z własnej inicjatywy, z potrzeby urządzenia własnego małego światka. Wstrząśnięty obserwacjami „świata rudych” narrator pisze w zakończeniu książki: 
"Załatwione po męsku".
Książka "Załatwione po męsku" (1971) dotyczy podstawowych zasad wychowania w rodzinie, a przede wszystkim roli ojca w wychowaniu syna. Dowlasz stara się przełamać stereotyp ojca, który włącza się do wychowania wtedy, gdy trzeba „ użyć silnej ręki”, „załatwić sprawę po męsku”. Narratorem jest Ignacy Kowal, którego Grzegorz Dowlasz „… wymyślił, do mówienia przysposobił i opowiadania jego skrzętnie pospisywał”.
Kowal wychowuje z żoną syna-jedynaka. Jest to rzeczywisty współudział, od pierwszych miesięcy życia dziecka. Opowiada o budzącym się uczuciu wzajemnego zrozumienia, zaufania, miłości, również o licznych problemach wychowawczych, zdarzających się w niemal każdej rodzinie, które zawsze rozwiązuje bez przemocy, narażając się na uwagi ze strony żony, zaczynające się od: „Inni ojcowie…” Postępuje rozważnie, starając się, aby jego syn nie poczuł się skrzywdzony, skarcony niesprawiedliwie (poczucie niesprawiedliwości boli bardziej i dłużej niż chłosta), aby nie bał się opowiadać ojcu szczerze o swoich dziecięcych kłopotach i porażkach, aby pytał, jak postąpić w trudnych sytuacjach (wtedy razem pomyślimy – „co dwie głowy, to nie jedna”)… Często korzysta z możliwości obrócenia problemu w żart, który rozładowuje spiętrzenie napięć zmniejsza ciężar trosk, ułatwia wychowanie dziecka szczęśliwego. 
Maria Łopatkowa, autorka "Słowa wstępnego" zwraca m.in. uwagę na propozycję Kowala, kierowaną do obojga rodziców, w tym do ojca – zachować skromność, nie ulec pokusie korzystania z reguły „dzieci i ryby głosu nie mają”. Ignacy Kowal twierdzi, że „dziecko czuje o wiele lepiej niż niejeden dorosły”, że on sam nie tylko wychowuje syna, lecz uczy się od niego. Maria Łopatkowa przestrzega go:
Książka została przetłumaczona na język rosyjski i wydana w roku 1975 pt. "Решено по-мужски" (1975).
Dowody uznania i pamięci.
Grzegorz i Weronika Dowlaszowie otrzymali liczne wyróżnienia oficjalne, tj. Złote Krzyże Zasługi, Krzyże Komandorskie, odznaki Gryf Pomorski, nominacje w plebiscycie "Człowiek Roku". Grzegorz Dowlasz za opowiadania dla dzieci został wyróżniony odznaką "Przyjaciel Dziecka" (odznaczenie TPD. Według członków rodziny szczególnie dużą radość sprawiły obojgu przyznawane przez dzieci Ordery Uśmiechu (1973) 
Otrzymywali setki dowodów pamięci i wdzięczności w formie listów od dzieci, które założyły własne rodziny. W jednym z listów od Staszka, najstarszego przybranego syna, znalazły się zdania: 

</doc>
<doc id="3662535" url="https://pl.wikipedia.org/wiki?curid=3662535" title="Niketas Scholaris">
Niketas Scholaris

Niketas Scholaris (gr. Νικήτας Σχολάρης, zm. 3 czerwca 1361) – bizantyński arystokrata i wojskowy działający w cesarstwie Trapezuntu.
Pochodził z arystokratycznej rodzina z Trapezuntu. W 1340-1341 brał udział w wojnie domowej przeciw rządom Ireny Paleolog. Razem z Konstantyn Doranites i Jerzym Meizomatesem popierali Michała Wielkiego Komnena, a następnie jego syna Jana III Wielkiego Komnena. W cesarstwie Trapezuntu zajmował stanowisko megaduksa (od 1349 roku). Będąc u szczytu powodzenia poparł opozycję przeciwko cesarzowi Aleksemu III Komnenowi (1349-1390). Na przełomie 1354/1355 podjął bunt, który zakończył się jego uwięzieniem. Zmarł w więzieniu. 

</doc>
<doc id="3662539" url="https://pl.wikipedia.org/wiki?curid=3662539" title="FK Yangiyer">
FK Yangiyer

FK Yangiyer (uzb. «Yangiyer» futbol klubi, ros. Футбольный клуб «Янгиер», "Futbolnyj Kłub "Jangijer"") – uzbecki klub piłkarski, mający siedzibę w mieście Yangiyer na zachodzie kraju. Założony w roku 1966.
W latach 1992-1997 i 1999 występował w Oʻzbekiston PFL.
Historia.
Chronologia nazw:
Piłkarska drużyna Tselinnik została założona w miejscowości Yangiyer w 1966 i reprezentowała miejscowy Kombinat materiałów i konstrukcji budowlanych. W 1967 zespół debiutował w Klasie B, strefie średnio-azjatyckiej Mistrzostw ZSRR. W czerwcu 1968 przyjął nazwę FK Yangiyer.
W 1970 po kolejnej reorganizacji systemu lig ZSRR klub spadł do Klasie B, strefie średnio-azjatyckiej, w której zajął drugie miejsce i awansował do Drugiej Ligi, strefy 5, w której występował do 1989. Od lipca do grudnia 1976 nazywał się Meliorator Yangiyer, jednak wrócił do poprzedniej nazwy.
W sezonach 1990-1991 występował w Drugiej Niższej Lidze, strefie 9.
W latach 1967 oraz 1976-1978 startował w rozgrywkach Pucharu ZSRR.
W 1992 debiutował w Wyższej Lidze Uzbekistanu, w której występował do 2000, z wyjątkiem 1998, kiedy to spadł do Pierwszej Ligi. W 1995 nazywał się Dinamo Yangiyer. 
Na początku 2000 dołączył do FK Guliston i zawiesił działalność.
W 2011 klub został odrodzony jako FK Yangiyer i przystąpił do rozgrywek o Puchar Uzbekistanu i startował w profesjonalnej Pierwszej Lidze.
Sukcesy.
Trofea międzynarodowe.
(stan na 31-05-2015).
Odpadł w rundzie drugiej Azjatyckiego Pucharu Zdobywców Pucharów 1995.
Stadion.
Klub rozgrywa swoje mecze domowe na stadionie Markaziy w Yangiyer, który może pomieścić 7,000 widzów.
Piłkarze.
Znani piłkarze:

</doc>
<doc id="3662552" url="https://pl.wikipedia.org/wiki?curid=3662552" title="Piotr Siniagowski">
Piotr Siniagowski

Piotr Jefimowicz Siniagowski (ros. Пётр Ефи́мович Синяго́вский; ur. we wsi Petriwka w obwodzie połtawskim, zm. 1 lutego 1996) – radziecki górnik, przodownik pracy, Bohater Pracy Socjalistycznej (1948).
Życiorys.
Urodzony w ukraińskiej rodzinie chłopskiej. Skończył szkołę podstawową, od 1925 pracował w kopalni w mieście Irmino, gdzie został majstrem górniczym. Był wśród 40 górników, którzy chcieli rywalizować z Aleksiejem Stachanowem po ustanowieniu przez niego rekordu wydobycia węgla - 20 lipca 1936 za sześciotysięczną zmianę wyrąbał 184 tony węgla, wypełniając w ten sposób 1675% normy (Stachanow 31 sierpnia 1935 wyrąbał 104 tony). W 1937 podczas wielkiej czystki został aresztowany przez NKWD pod absurdalnym zarzutem próby dokonania zamachu na Łazara Kaganowicza; został uwolniony po stawiennictwie brata żony, który był majorem NKWD. W 1939 został członkiem WKP(b). Po ataku Niemiec na ZSRR odmówił ewakuacji na wschód, w sierpniu 1941 został żołnierzem Armii Czerwonej, brał udział w wojnie z Niemcami, w 1943 był dowódcą plutonu 114 samodzielnej kompanii łączności 395 Dywizji Piechoty w stopniu młodszego porucznika, a w 1945 dowódcą plutonu 856 Samodzielnego Batalionu Łączności 395 Dywizji Piechoty 1 Frontu Ukraińskiego w stopniu porucznika, po wojnie zdemobilizowany, wrócił do pracy w kopalni. Od 1949 był szefem odcinka kopalni im. Stalina trustu „Kadijewugol” (od 1978: „Stachanowugol”) w mieście Irmino, ukończył technikum górnicze w mieście Kadijewka (obecnie Stachanow), w kopalni pracował do 1984. Honorowy obywatel miasta Stachanow, Zasłużony Górnik ZSRR i Honorowy Górnik ZSRR. Od 25 lutego 1956 do 17 października 1961 zastępca członka KC KPZR. Członek KC KP(b)U/KPU (1946-1961). Deputowany do Rady Najwyższej ZSRR od III do V kadencji (1950-1962).
Odznaczenia.
I medale.

</doc>
<doc id="3662554" url="https://pl.wikipedia.org/wiki?curid=3662554" title="Volkswagen Phideon">
Volkswagen Phideon

Volkswagen Phideon – samochód osobowy klasy aut luksusowych produkowany przez niemiecką markę motoryzacyjny Volkswagen od 2016 roku. 
Historia i opis modelu.
Pojazd został po raz pierwszy oficjalnie zaprezentowany podczas targów motoryzacyjnych w Genewie w 2016 roku, choć skonstruowane zostało wyłącznie z przeznaczeniem na chiński rynek motoryzacyjny. Auto zostało zbudowane na bazie wydłużonej płyty podłogowej "MLB". 
Lifting.
W 2021 roku samochód przeszedł lifting.
Wyposażenie.
Pojazd wyposażony został m.in. w adaptacyjne, diodowe reflektory przednie, trzystrefową klimatyzację automatyczną, pneumatyczne zawieszenie, elektryczny układ domykania drzwi, fotele z funkcją masażu oraz wentylacją oraz kamerę noktowizyjną i trójkolorowy system oświetlenia kabiny, wyświetlacz HUD oraz adaptacyjny tempomat.
Silniki.
Podstawową jednostką napędową pojazdu jest silnik benzynowy 3.0 V6TFSI o pojemności 3.0 l i mocy maksymalnej 300 KM pochodzący z Audi A6/A8. Silnik ten generuje 440 Nm momentu obrotowego. Klienci będą mogli wybrać także słabszą jednostkę napędową - rzędowy, czterocylindrowy silnik benzynowy 2.0 TSI o mocy przekraczającej 200 KM, który występuje także w wersji GTE, która wspomagana jest silnikiem elektrycznym.

</doc>
<doc id="3662561" url="https://pl.wikipedia.org/wiki?curid=3662561" title="Rower jednośladowy">
Rower jednośladowy



</doc>
<doc id="3662562" url="https://pl.wikipedia.org/wiki?curid=3662562" title="Iwan Skidanienko">
Iwan Skidanienko

Iwan Timofiejewicz Skidanienko (ros. Иван Тимофеевич Скиданенко, ur. we wrześniu 1898, zm. 1 czerwca 1985) – radziecki działacz państwowy i partyjny.
Życiorys.
Urodzony w ukraińskiej rodzinie robotniczej, początkowo uczeń ślusarza, pomocnik maszynisty i ślusarz w Jenakijewem, w latach 1922-1925 pracownik gospodarstwa rolnego, a w latach 1925-1929 maszynista zakładu metalurgicznego w Konstantynówce. Od marca 1927 należał do WKP(b), między 1929 a 1935 studiował w Charkowskim Instytucie Budowy Maszyn, od sierpnia 1935 do sierpnia 1938 był kolejno majstrem, zastępcą szefa i szefem odlewni w fabryce turbin w Charkowie. Od sierpnia 1938 do marca 1939 dyrektor fabryki „Turboelektromasz”, od marca do września 1939 p.o. dyrektora Uralskiej Fabryki Elektromaszynowej w Swierdłowsku (Jekaterynburgu), od września 1939 do października 1941 dyrektor charkowskiej fabryki elektromaszynowej, od października 1941 do września 1942 zastępca ludowego komisarza przemysłu elektrycznego ZSRR - szef 1 Głównego Zarządu Ludowego Komisariatu Przemysłu Elektrycznego ZSRR. Od września 1942 do października 1944 zastępca ludowego komisarza przemysłu elektrycznego ZSRR i jednocześnie p.o. dyrektora moskiewskiej fabryki „Dynamo”, od października 1944 do kwietnia 1946 dyrektor fabryki „Dynamo”, od kwietnia 1946 zastępca ministra, od marca 1953 do kwietnia 1954 I zastępca ministra, a od kwietnia 1954 do maja 1957 minister przemysłu elektrotechnicznego ZSRR, następnie na emeryturze. Od 25 lutego 1956 do 17 października 1961 zastępca członka KC KPZR. Odznaczony Orderem Lenina i Orderem Znak Honoru.

</doc>
<doc id="3662565" url="https://pl.wikipedia.org/wiki?curid=3662565" title="Olga Mulina">
Olga Mulina



</doc>
<doc id="3662570" url="https://pl.wikipedia.org/wiki?curid=3662570" title="Jurij Sklarow">
Jurij Sklarow

Jurij Aleksandrowicz Sklarow (ros. Юрий Александрович Скляров, ur. 8 lutego 1925 w Kursku, zm. 3 sierpnia 2013 w Moskwie) – radziecki działacz partyjny.
Życiorys.
Uczył się w 10-letniej szkole, w lutym 1943 został wcielony do Armii Czerwonej, skierowany do homelskiej wojskowej szkoły piechoty ewakuowanej do Turkmenistanu, w październiku 1943 wysłany na front, walczył na Ukrainie, w 1944 trafił do szpitala z powodu odmrożeń. Od kwietnia 1944 ponownie na froncie, brał udział m.in. w operacji lwowsko-sandomierskiej w składzie 322 Dywizji Piechoty Czerwonego Sztandaru, 27 lipca 1944 uczestniczył w zajmowaniu Lwowa przez Armię Czerwoną, na przełomie stycznia i lutego 1945 brał udział w operacji sandomiersko-śląskiej, 31 marca 1945 uczestniczył w wyzwalaniu Raciborza, później w walkach pod Pragą. Od 1944 należał do WKP(b), w grudniu 1945 zdemobilizowany, w 1951 ukończył Charkowski Uniwersytet Państwowy (Харьковский государственный университет имени А. М. Горького), został kandydatem nauk historycznych. Od 1955 funkcjonariusz partyjny i wykładowca, od końca 1964 do końca 1969 sekretarz Komitetu Obwodowego KPU w Charkowie, od października 1969 do maja 1976 zastępca kierownika Wydziału Propagandy KC KPZR, od maja 1976 do maja 1982 I zastępca redaktora naczelnego "Prawdy". Od 2 marca 1981 do 25 kwietnia 1989 zastępca członka KC KPZR, od maja 1982 do lipca 1986 redaktor naczelny pisma Problemy Pokoju i Socjalizmu w Pradze, od lipca 1986 do listopada 1988 kierownik Wydziału Propagandy KC KPZR. Deputowany do Rady Najwyższej ZSRR XI kadencji.
Odznaczenia.
I wiele medali.

</doc>
<doc id="3662571" url="https://pl.wikipedia.org/wiki?curid=3662571" title="Gillian Wearing">
Gillian Wearing

Gillian Wearing (ur. 1963 w Birmingham) – brytyjska artystka, performerka, autorka fotografii i filmów wideo, członkini brytyjskiej Akademii Królewskiej, odznaczona Orderem Imperium Brytyjskiego. Laureatka Nagrody Turnera.
Życiorys.
Artystka urodziła się w Birmingham w 1963 roku. W 1983 roku przeprowadziła się do Londynu; studiowała w Chelsea School of Art, a następnie w Goldsmiths College, który ukończyła w 1990 roku. Aktywnie tworzyła i wystawiała prace w galeriach od lat 80. XX wieku (pierwsza indywidualna wystawa artystki odbyła się w 1993 roku).
Twórczość.
Gillian Wearing tworzy prace konceptualne o wymowie społecznej. Ich tematem jest często wzajemne postrzeganie się ludzi oraz relacje międzyludzkie i społeczne. Jej metoda twórcza polega m.in. na wykorzystaniu wideo i fotografii do zarejestrowania modeli w chwili, gdy nie są pewni, czy prezentować swój wizerunek prywatny, czy publiczny. Wearing interesuje się też kwestiami tożsamości społecznej i indywidualnej.
Fotografia i filmy wideo.
"Signs that Say What You Want Them to Say and Not Signs that Say What Someone Else Wants You to Say" (1992–1993) – cykl kolorowych fotografii – pokazuje przypadkowych przechodniów, których Wearing poprosiła o pozowanie z kartką, na której mieli napisać to, co sami chcieliby przekazać. Treść trzymanych kartek – np. "I'm desperate" – "jestem zdesperowany" – często odbiega od spokojnego wyrazu twarzy fotografowanych osób.
W kolejnych pracach Wearing wykorzystywała wideo – między innymi do nagrań osobistych, trudnych wyznań modeli, którzy odpowiedzieli na ogłoszenie w gazecie, które jest zarazem tytułem pracy "Confess All on Video. Don't Worry You'll be in Disguise. Intrigued? Call Gillian..."
W 1996 roku Wearing zrealizowała nagranie pod tytułem "60 Minutes of Silence" (60 minut ciszy), które przedstawia grupowe ujęcie grupy policjantów i policjantek. Pozujące przez 60 minut osoby stopniowo tracą pełnię kontroli nad wyrazem twarzy i mową ciała pasującą do zbiorowego portretu – na jaw wychodzą indywidualne przejawy zniecierpliwienia i inne osobiste emocje widoczne na twarzach poszczególnych osób.
Inspiracją dla Wearing były między innymi brytyjskie filmy dokumentalne, jak: "7 up" Michaela Apteda czy "The Family" Franca Roddama i Paula Watsona.
"A Real Birmingham Family".
Od października 2014 roku przed budynkiem biblioteki miejskiej w Birmingham (Library of Birmingham) stoi rzeźba autorstwa Gillian Wearing pod tytułem "A Real Birmingham Family" (Zwykła rodzina z Birmingham). Rzeźba przedstawia dwie mieszkanki Birmingham z dziećmi – siostry Romę i Emmę Jones, obydwie w pojedynkę wychowujące swoje dzieci. Rodzina uwieczniona na pomniku została z ponad 370 zgłoszeń wybrana przez komisję, w skład której wchodzili przedstawiciele władz miasta, ludzie kultury i duchowni.

</doc>
<doc id="3662572" url="https://pl.wikipedia.org/wiki?curid=3662572" title="Muzeum Sztuki Współczesnej w San Francisco">
Muzeum Sztuki Współczesnej w San Francisco



</doc>
<doc id="3662576" url="https://pl.wikipedia.org/wiki?curid=3662576" title="Intercisa">
Intercisa

Intercisa ("castellum Intercisa") – rzymska forteca na pograniczu w Panonii ("limes Pannonicus"); dzisiejsze Dunaújváros w komitacie Fejér. Położona ok. 70 km na południe od Budapesztu (rzymskie "Aquincum"), jedna z najbardziej znanych i najlepiej zbadanych fortyfikacji rzymskich na granicy dunajskiej.
Historia.
Założona w latach 91-93 n.e. jako typowy, otoczony wałem ziemno-palisadowym obóz wojskowy ("castrum") przez wojska rzymskie przybyłe w tę okolicę w połowie I wieku. Placówkę tę spaloną podczas wojny z sarmackimi Jazygami (117-119 n.e.), odbudowano za rządów Hadriana jako większe założenie obronne, a następnie (prawdopodobnie za panowania Antonina Piusa) przekształcono w duże umocnienie stałe ("castellum") otoczone murem kamiennym. W sąsiedztwie wcześnie zaczęła się rozwijać przyobozowa osada ("vicus") zasiedlona przez okoliczną ludność cywilną.
Intercisę, stanowiącą ważne ogniwo w łańcuchu naddunajskich fortyfikacji Rzymian ("limes Sarmatiae"), odwiedzał cesarz Hadrian (124 r.), Septymiusz Sewer z synami (202), prawdopodobnie też Karakalla (214). Stacjonowały tam oddziały wojsk pomocniczych ("auxilia"), głównie jazdy pochodzącej z różnych stron imperium. Pod koniec lat dwudziestych IV stulecia dokonano kolejnej przebudowy i unowocześnienia fortecy, będącej nadal istotnym punktem strategicznym podczas najazdów wojowniczych Jazygów i innych plemion sarmackich oraz germańskich (Markomanów, Kwadów) w III i IV wieku. Utrzymując się jako rzymska placówka wojskowa jeszcze w początkowym okresie wędrówek ludów, opuszczona została dopiero wraz z ostateczną ewakuacją Rzymian z Panonii w 433 r.
W X wieku miejscowość poświęcona św. Pantaleonowi otrzymała nazwę Pentele (później znana jako Duna-Pentele). Uległa ona stopniowemu zniszczeniu i całkowitemu wyludnieniu podczas tureckich najazdów i okupacji osmańskiej w XVI-XVII wieku.
Badania i wykopaliska.
Pozostałości Intercisy stosunkowo dobrze przetrwały średniowiecze i czasy późniejsze, co poświadczają opisy i mapy Marsigliego z I poł. XVIII wieku. Pierwszych zniszczeń dokonano dopiero w połowie XVIII stulecia, podczas ponownego zasiedlania tego terenu przez napływową ludność poszukującą m.in. materiału budowlanego dla swych siedzib. W trakcie tych działań wprawdzie nie doznały poważnych szkód ruiny większych budowli, natomiast już wcześniej ofiarą rabunkowych poszukiwań padły liczne pochówki nekropolii południowej. Pochodzące z nich znaleziska zwróciły jednak uwagę stołecznego Muzeum Narodowego na znaczenie tego miejsca i spowodowały w 1903 podjęcie na płaskowyżu Öreghegy prac wykopaliskowych pod kierunkiem E. Mahlera i A. Heklera. Prowadzone aż do wybuchu I wojny światowej, kontynuowane były w okresie międzywojennym przez Z. Oroszlána oraz I. Paulovicsa, będącego też autorem pierwszej monografii Intercisy (1927). 
Na większą skalę zakrojone prace badawcze po wojnie zainicjowała w 1949 decyzja o budowie nowego miasta przemysłowego na tym terenie, co spowodowało konieczność podjęcia intensywnych wykopalisk ratowniczych. Prowadzili je L. Barkóczi i K. Sági (1949) oraz ich następcy (E.B. Vágó i in.); pierwsze kompleksowe wyniki opublikowano w 1954/1957 r. W 1976 uzupełniła je publikacja badań tzw. nekropolii południowo-wschodniej. Od 1962 ratownicze wykopaliska prowadzono na poszerzonym obszarze w związku z ciągłą rozbudową miasta. Sukcesywnie uczestniczyli w nich niemal wszyscy późniejsi znani archeolodzy węgierscy, a długoletnie prace badawcze na obszarze Intercisy stały się polem doświadczalnym węgierskiej archeologii.
Przypisy.
 

</doc>
<doc id="3662580" url="https://pl.wikipedia.org/wiki?curid=3662580" title="Puchar Uzbekistanu w piłce nożnej mężczyzn">
Puchar Uzbekistanu w piłce nożnej mężczyzn



</doc>
<doc id="3662581" url="https://pl.wikipedia.org/wiki?curid=3662581" title="Wiktor Smirnow">
Wiktor Smirnow

Wiktor Iljicz Smirnow (ros. Виктор Ильич Смирнов, ur. 1929) – radziecki działacz partyjny.
Życiorys.
Rosjanin, od 1951 należał do WKP(b), ukończył Instytut Pedagogiczny w Wysznim Wołoczoku, zaocznie Wyższą Szkołę Partyjną przy KC KPZR i Akademię Nauk Społecznych przy KC KPZR, został kandydatem nauk historycznych. Od 1951 funkcjonariusz komsomolski i partyjny w obwodzie kaliniński (twerskim), w latach 1966-1975 sekretarz Komitetu Obwodowego KPZR w Kalininie (Twerze), kolejno w latach 1975-1984 kierownik sektora Wydziału Pracy Organizacyjno-Partyjnej KC KPZR. Od 14 sierpnia 1984 do 1988 II sekretarz KC Komunistycznej Partii Mołdawii, od 6 marca 1986 do 2 lipca 1990 zastępca członka KC KPZR, od 1988 na emeryturze. Deputowany do Rady Najwyższej ZSRR XI kadencji.

</doc>
<doc id="3662582" url="https://pl.wikipedia.org/wiki?curid=3662582" title="Mistrzostwo Uzbekistanu w piłce nożnej mężczyzn">
Mistrzostwo Uzbekistanu w piłce nożnej mężczyzn



</doc>
<doc id="3662583" url="https://pl.wikipedia.org/wiki?curid=3662583" title="II liga Uzbekistanu w piłce nożnej mężczyzn">
II liga Uzbekistanu w piłce nożnej mężczyzn



</doc>
<doc id="3662587" url="https://pl.wikipedia.org/wiki?curid=3662587" title="Morten Løwe Sørensen">
Morten Løwe Sørensen

Morten Løwe Sørensen (ur. 20 lipca 1983 w Esbjerg) – duński perkusista. Morten Løwe Sørensen znany jest, prawdopodobnie, przede wszystkim z występów w szwedzkim zespole Amaranthe, którego jest członkiem od 2008 roku. Do 2014 roku nagrał wraz z zespołem trzy albumy studyjne, a także otrzymał nagrodę Bandit Rock Awards. Muzyk gra także w takich zespołach jak: Transparent, Icon in Me, Dragonland, Indrama oraz Triphon. Jako muzyk koncertowy współpracował z duńskim zespołem Hatesphere, grecką grupą Nightrage i francuską formacją Sarve. Był ponadto członkiem takich zespołów jak: Scavenger, Submission, The Cleansing, Panzerchrist, The Arcane Order, Disavowed oraz Mercenary.
Muzyk jest endorserem instrumentów firmy Meinl.

</doc>
<doc id="3662590" url="https://pl.wikipedia.org/wiki?curid=3662590" title="Gieorgij Smirnow">
Gieorgij Smirnow

Gieorgij Łukicz Smirnow (ros. Гео́ргий Луки́ч Смирно́в, ur. 14 listopada 1922, zm. 29 listopada 1999) – radziecki działacz partyjny i filozof.
Życiorys.
Od 1942 funkcjonariusz komsomolski w obwodzie stalingradzkim (wołgogradzkim), od 1943 członek WKP(b), absolwent Stalingradzkiego Instytutu Pedagogicznego (1952) i Akademii Nauk Społecznych przy KC KPZR. Doktor nauk filozoficznych, profesor. Od 1957 pracownik aparatu KC KPZR, w latach 1969-1974 zastępca kierownika Wydziału Propagandy KC KPZR, w latach 1974-1983 I zastępca kierownika Wydziału Propagandy KC KPZR, od 1981 członek-korespondent, a od 1987 akademik Akademii Nauk ZSRR. Od 5 marca 1976 do 2 lipca 1990 zastępca członka KC KPZR, między 1983 a 1985 dyrektor Instytutu Filozofii Akademii Nauk ZSRR, w latach 1985-1987 pomocnik sekretarza generalnego KC KPZR Michaiła Gorbaczowa, a w latach 1987-1991 dyrektor Instytutu Marksizmu-Leninizmu przy KC KPZR.

</doc>
<doc id="3662591" url="https://pl.wikipedia.org/wiki?curid=3662591" title="Mikołaj Tolibowski">
Mikołaj Tolibowski

Mikołaj Tolibowski herbu Nałęcz (zm. w 1688 roku) – marszałek Trybunału Głównego Koronnego w 1654 roku, kasztelan słoński w latach 1660-1688, stolnik inowłodzki w latach 1658-1660.
Jako senator wziął udział w sejmach: 1664/1665, 1668 (III), 1669 (I) i 1672 (I).
Był członkiem konfederacji generalnej zawiązanej 5 listopada 1668 roku na sejmie konwokacyjnym. Był elektorem Michała Korybuta Wiśniowieckiego z ziemi dobrzyńskiej w 1669 roku. W 1674 roku był elektorem Jana III Sobieskiego z ziemi dobrzyńskiej.

</doc>
<doc id="3662593" url="https://pl.wikipedia.org/wiki?curid=3662593" title="Laudato si'">
Laudato si'



</doc>
<doc id="3662594" url="https://pl.wikipedia.org/wiki?curid=3662594" title="Nikołaj Smirnow (1906–1962)">
Nikołaj Smirnow (1906–1962)

Nikołaj Iwanowicz Smirnow (ros. Никола́й Ива́нович Смирно́в, ur. 1906, zm. 17 czerwca 1962) – radziecki działacz gospodarczy, partyjny i państwowy.
Życiorys.
Od 1928 służył w Armii Czerwonej, od 1931 należał do WKP(b), do 1939 był przewodniczącym komitetu fabrycznego i szefem warsztatu fabryki. W 1941 ukończył Leningradzki Instytut Budowy Okrętów, między 1944 a 1946 był szefem warsztatu fabryki, kolejno w latach 1946-1949 dyrektorem fabryki "Leninskaja Kuznica" w Kijowie, a w latach 1949-1950 dyrektorem fabryki "Krasnoje Sormowo" w Gorkim (Niżnym Nowogrodzie). W latach 1950-1954 dyrektor Fabryki Kirowskiej w Leningradzie (Petersburgu), od 15 czerwca 1954 do 17 czerwca 1962 przewodniczący Komitetu Wykonawczego Leningradzkiej Rady Miejskiej, od 25 lutego 1956 do końca życia zastępca członka KC KPZR. Deputowany do Rady Najwyższej ZSRR od IV do VI kadencji. Laureat Nagrody Stalinowskiej (1951). Odznaczony trzema Orderami Lenina. Zginął w wypadku samochodowym.

</doc>
<doc id="3662600" url="https://pl.wikipedia.org/wiki?curid=3662600" title="Fluorek złota(I)">
Fluorek złota(I)

Fluorek złota(I), AuF – nieorganiczny związek chemiczny z grupy fluorków, w którym złoto występuje na I stopniu utlenienia. Związku tego nie udało się dotychczas wydzielić w stanie stałym, jednak jego istnienie wykazano za pomocą spektrometrii mas i spektroskopii rotacyjnej.
Historia syntezy.
Fluorek złota na I stopniu utlenienia był jednym z najbardziej nieuchwytnych halogenków metali. Z wstępnych prac teoretycznych przeprowadzonych pod koniec lat 50. XX wieku wyciągnięto nawet wniosek, że taki związek jest niemożliwy do otrzymania. Z tego względu przez trzydzieści kolejnych lat ukazała się tylko jedna publikacja na ten temat. Jej autorzy sugerowali, że zaobserwowali w podczerwieni widmo emisyjne fluorku złota(I), który powstał w wyniku eksplozji drutu wykonanego ze złota w atmosferze fluoru. Uznano jednak, że uzyskane wówczas dowody doświadczalne w znacznym stopniu nie zostały potwierdzone. Teoretyczne prace analizujące możliwe sposoby obserwacji cząsteczek AuF zostały opublikowane przez zespół prof. Schwerdtfegera na przełomie lat 80. i 90. XX wieku. W 1992 roku Saenger i Sun donieśli o zaobserwowaniu pasm, które przypisali drganiom cząsteczki AuF, jednak nie byli w stanie ostatecznie wykluczyć, że nie był to wynik obecności takich cząsteczek i jonów, jak AuO, lub . Opublikowane w 1995 roku obliczenia Schwerdtfegera wskazały, że obserwowane przez Saengera i Suna częstotliwości rzeczywiście pochodziły od AuF. W międzyczasie opublikowano pracę, w której za pomocą spektrometrii mas obserwowano zarówno kationy , jak i aniony , co autorzy uznali za dowód istnienia neutralnego AuF. Nie była jednak to obserwacja bezpośrednia. Istnienie obojętnej cząsteczki AuF w fazie gazowej zostało później potwierdzone metodą spektroskopii mikrofalowej z transformacją Fouriera (FTMW). Przyczyną trudności w wydzieleniu fluorku złota(I) w postaci stałej są niezwykle silne właściwości kompleksujące związków złota z fluorem. Nawet próba zastosowania bardzo słabo koordynującego ksenonu jako reduktora nie zakończyła się syntezą AuF (w czasie tej próby odkryto pierwszy związek z kationem tetraksenonozłota(II)).
Otrzymywanie.
Gazowy AuF powstaje podczas trawienia wykonanych ze złota błon w plazmie / oraz /. Obojętny fluorek złota(I) powstaje najprawdopodobniej również w trakcie neutralizacyjno-rejonizacyjnych doświadczeń w spektrometrze masowym. Inną metodą jest wykorzystanie impulsów lasera zbudowanego z granatu itrowo-glinowego domieszkowanego trójwartościowymi kationami neodymu (laser Nd:YAG) do wzbudzania prekursorów fluorowych na folii ze złota owiniętej wokół pręta szklanego. Zastosowano 0,1% i w argonie lub neonie w charakterze prekursorów oraz impulsy o długości fali 532 nm i mocy 5–10 mJ na impuls.
Budowa i właściwości.
Oszacowana energia dysocjacji wiązania wynosi około 290 kJ/mol (69 kcal/mol; dolna i górna granica tego oszacowania, to odpowiednio 68 kcal/mol i 85 kcal/mol. Zmierzone z wykorzystaniem efektów Starka i Zeemana wartości momentu dipolowego wynoszą odpowiednio dla stanu oraz dla stanu .

</doc>
<doc id="3662602" url="https://pl.wikipedia.org/wiki?curid=3662602" title="Kościół św. Kazimierza w Brokęcinie">
Kościół św. Kazimierza w Brokęcinie

Kościół św. Kazimierza – drewniany katolicki kościół filialny, zlokalizowany w Brokęcinie, w gminie Okonek. Należy do parafii Matki Bożej od Wykupu Niewolników w Okonku. 
Historia.
Kościół pochodzi z końca XVI wieku, najprawdopodobniej z 1582. Wzniesiony jako świątynia ewangelicka, najpewniej z fundacji rodziny Hertzbergów, lokalnych właścicieli ziemskich dla miejscowych protestantów synodu ze Szczecinka (nagrobki Hertzbergów znajdują się przy nieodległym kościele Wniebowzięcia NMP w Lotyniu). Wieżę dobudowano w 1661. 
W 1803 wykonano remont, a w latach 1913-1914 renowację, z domalowaniem polichromii oraz dostawieniem od wschodu dobudówki. W 1945 przejęty przez katolików i poświęcony 5 sierpnia 1946. Ołtarz główny został konsekrowany 24 września 1969. Kolejna restauracja nastąpiła w 1994, kiedy to wymieniono oszalowanie (część salowa została oszalowana po raz pierwszy, wieża była oszalowana od początku) i gonty.
Architektura.
Świątynia salowa, drewniana, o konstrukcji wieńcowej, bez wyodrębnionej nawy i prezbiterium. Stoi na podmurówce z kamienia polnego i cegły. Wieża zwężająca się ku górze. Na wieży ośmioboczny, spiczasty hełm kryty gontem. Obiekt zbudowany wyłącznie z użyciem kołków drewnianych i klinów, bez gwoździ. Empory i chór wraz z organami z 1913. Polichromie na stropie belkowym przedstawiają motywy roślinne i kasetony.
Wyposażenie.
Wyposażenie XVII- i XVIII-wieczne. Cenne: ołtarz główny (manierystyczny, prawdopodobnie autorstwa Jakuba Funcke z Kołobrzegu) oraz ambona (malowane wyobrażenia ewangelistów) w stylu renesansowym (1605). Na uwagę zasługuje epitafium Zofii von Seigern. 
Otoczenie.
Dzwonnica otwarta, drewniana z drugiej połowy XIX wieku, kryta dachem dwuspadowym. Dzwon odlany przez Hennincka Grape. Obok postument po pomniku ofiar I wojny światowej.

</doc>
<doc id="3662603" url="https://pl.wikipedia.org/wiki?curid=3662603" title="Nikołaj Smirnow (minister)">
Nikołaj Smirnow (minister)

Nikołaj Iwanowicz Smirnow (ros. Никола́й Ива́нович Смирно́в, ur. 14 lutego 1904 w słobodzie Nikołajewskiej w guberni astrachańskiej, zm. 19 maja 1974 w Leningradzie) – radziecki polityk, minister.
Życiorys.
W 1925 ukończył Saratowski Instytut Rolniczy i został agronomem zarządu rolnego i pełnomocnikiem Głównego Komitetu Bawełnianego w guberni astrachańskiej, między 1929 a 1930 był pełnomocnikiem Głównego Komitetu Bawełnianego ds. Nowych Rejonów Bawełnianych ZSRR, kolejno w latach 1930-1936 pełnił funkcję zastępcy pełnomocnika Rostowskiego Trustu Sowchozów Bawełnianych i starszego agronoma radziecko-perskiej spółki akcyjnej "Perschłopok" w Teheranie i Astrachańskiej Komisji Planowej, a w latach 1936-1937 konsultanta ds. zagadnień uprawy bawełny przy Władzach Iranu. Od 1937 do grudnia 1946 dyrektor i kierownik naukowy Bawełnianego Pola Doświadczalnego "Nownicha" w Astrachaniu, dyrektor Astrachańskiej Kompleksowej Rolniczej Stacji Doświadczalnej, od 1946 kandydat nauk rolniczych, od 1946 do lutego 1954 dyrektor Północnego Instytutu Naukowo-Badawczego Hydrotechniki i Melioracji Ministerstwa Gospodarki Rolnej RFSRR. Od 1947 członek WKP(b), od lutego 1954 do lutego 1957 I zastępca przewodniczącego, a od lutego 1957 do października 1961 przewodniczący Komitetu Wykonawczego Leningradzkiej Rady Obwodowej, od września 1961 do marca 1962 zastępca przewodniczącego Państwowego Komitetu Planowania Rady Ministrów ZSRR, jednocześnie od listopada 1961 do marca 1962 minister ZSRR. Od 31 października 1961 do 29 marca 1966 zastępca członka KC KPZR, od 24 marca 1962 do 18 stycznia 1964 minister produkcji i zapasów produktów rolniczych RFSRR i jednocześnie I zastępca przewodniczącego Rady Ministrów RFSRR, od stycznia 1964 na emeryturze. Odznaczony Orderem Lenina. Deputowany do Rady Najwyższej ZSRR V i VI kadencji.

</doc>
<doc id="3662607" url="https://pl.wikipedia.org/wiki?curid=3662607" title="Deck-building">
Deck-building

Mechanika deck-building (dosłownie: budowanie talii) – jedna z klasycznych mechanik w grach karcianych i planszowych. Polega na tworzeniu oraz ulepszaniu własnej talii w trakcie gry (w przeciwieństwie do gier typu CCG lub LCG, gdzie gracze tworzą talie przed rozgrywką). Nowe karty rozszerzają możliwości gracza i często prowadzą do powstania tzw. silniczka – długich łańcuchów kart pozwalających na wykonywanie kolejnych akcji jedna po drugiej.
W grach opartych na mechanice deck-building szansa zwycięstwa zależy w dużej mierze od prawdopodobieństwa wylosowania właściwych kart lub ich ciągu z wcześniej dobranego przez gracza zestawu. W grach, w których występują karty rzadkie lub specjalne, rozgrywka polega m.in. na wyliczeniu prawdopodobieństwa szansy, że akurat karty tego typu uda się wyciągnąć z talii podczas przygotowań. Ważnym elementem rozgrywki jest również umiejętne balansowanie między kartami służącymi do rozgrywki a tymi, które dają szansę na jej zakończenie zwycięstwem (na przykład punktami zwycięstwa liczonymi dopiero na koniec gry). Nowicjusze mają tendencję do przeceniania swoich umiejętności, a jednocześnie często nie doceniają siły kart przynoszących mniej spektakularne efekty natychmiastowe, natomiast oferujących na przykład efekty w połączeniu z innymi kartami. 
Ze względu na dużą rolę, jaką w rozgrywce odgrywa szczęście, by utrzymać zainteresowanie graczy daną grą jej producenci często decydują się na publikowanie rozmaitych dodatków, zestawów rozszerzeń czy dodatkowych kart, niedostępnych w podstawowej wersji gry. Jedną z najpopularniejszych gier opartych na tej zasadzie działania jest Dominion (2008), od tego czasu jest wykorzystywana jest w wielu innych grach, m.in. w , Hearthstone, Thunderstone, Nightfall, Ascension i .

</doc>
<doc id="3662609" url="https://pl.wikipedia.org/wiki?curid=3662609" title="Damien (serial telewizyjny)">
Damien (serial telewizyjny)

Damien – amerykański serial telewizyjny z gatunku horror, wyprodukowany przez 20th Century Fox Television oraz Fox 21. Serial jest kontynuacją filmu "Omen" z 1976 roku w reżyserii Richarda Donnera. Pomysłodawcą serialu jest Glen Mazzara. "Damien" był emitowany od 7 marca 2016 roku do 9 maja 2016 roku przez A&amp;E.
W Polsce serial był udostępniony w usłudze +Seriale od 8 marca 2016 roku do 10 maja 2016 roku.
20 maja 2016 roku stacja A&amp;E ogłosiła anulowanie serialu po jednym sezonie.
Serial w polskiej telewizji jest emitowany od 20 sierpnia 2016 roku przez Fox Polska
Opis fabuły.
Serial skupia się na życiu Damiena Thorna, dorosłego człowieka świadomego istnienia diabelskich mocy.
Produkcja.
26 sierpnia 2014 roku stacja Lifetime zamówiła pierwszy sezon serialu "Damien". 30 kwietnia 2015 roku stacja A&amp;E przejęła serial od stacji Lifetime, a także zwiększyła liczbę odcinków pierwszego sezonu do dziesięciu.

</doc>
<doc id="3662610" url="https://pl.wikipedia.org/wiki?curid=3662610" title="Michaił Smirnow">
Michaił Smirnow

Michaił Pawłowicz Smirnow (ros. Михаил Павлович Смирнов, ur. 1 listopada 1897 w guberni kostromskiej, zm. 26 lutego 1939 w Moskwie) – rosyjski socjaldemokrata i komunista, oficer Armii Czerwonej, działacz państwowy ZSRR, komisarz ludowy handlu wewnętrznego ZSRR (1937–1938).
Życiorys.
Pracował w zakładzie fornirowym w guberni kostromskiej, później w warsztatach kolejowych, w maju 1916 wcielony do rosyjskiej armii, w czerwcu 1917 wstąpił do SDPRR(b). We wrześniu 1917 aresztowany, w październiku 1917 zwolniony, w listopadzie 1917 wybrany członkiem komitetu pułkowego 71 pułku piechoty w Witebsku, w 1918 wstąpił do Armii Czerwonej. Od maja do sierpnia 1918 dowódca kompanii 28 pułku piechoty 5 Armii Frontu Wschodniego wojny domowej w Rosji, od sierpnia do stycznia 1919 na kursach oficerskich w Kostromie, później na kursach artylerii ciężkiej w Moskwie, od lipca do grudnia 1919 słuchacz Komunistycznego Uniwersytetu im. Swierdłowa. Od października do grudnia 1919 wojskowy komisarz 4 Szpitala Epidemiologicznego w Samarze, potem wojskowy komisarz Zarządu Sanitarnego 1 Armii w Orenburgu, od marca do lipca 1921 inspektor polityczny Głównego Zarządu Wojskowo-Sanitarnego Armii Czerwonej, od lipca 1921 do sierpnia 1922 wojskowy komisarz 23 Szkoły Piechoty im. Lenina w Taszkencie. Od sierpnia 1922 do maja 1923 komisarz 2 Moskiewskiej Dowódczej Szkoły Piechoty, od maja 1923 do 1924 szef ochrony, a od 1924 do maja 1931 kierownik wydziału Centrosojuza, od maja 1931 do października 1935 zastępca przewodniczącego Zarządu, a od października 1935 do stycznia 1936 przewodniczący Zarządu Moskiewskiego Związku Towarzystw Spożywców.
W 1929 wykluczony z WKP(b), później przyjęty ponownie. Od stycznia do października 1937 zastępca szefa Moskiewskiego Miejskiego Oddziału Handlu Wewnętrznego, od 17 października 1937 do stycznia 1938 ludowy komisarz handlu wewnętrznego ZSRR, od stycznia do 16 czerwca 1938 ludowy komisarz handlu ZSRR. Deputowany do Rady Najwyższej ZSRR I kadencji.
W okresie "wielkiej czystki" 16 lipca 1938 aresztowany przez NKWD. 26 lutego 1939 skazany na śmierć przez Kolegium Wojskowe Sądu Najwyższego ZSRR z zarzutu udziału w kontrrewolucyjnej organizacji terrorystycznej, rozstrzelany tego samego dnia. Ciało skremowano w krematorium na Cmentarzu Dońskim, prochy pochowano anonimowo.
31 marca 1956 pośmiertnie zrehabilitowany.

</doc>
<doc id="3662616" url="https://pl.wikipedia.org/wiki?curid=3662616" title="Mistrzostwa Świata w Kinballu 2011">
Mistrzostwa Świata w Kinballu 2011

Mistrzostwa Świata w KinBall 2011
Mistrzostwa świata w Kinballu odbyły się we Francji w miejscowości Nantes w dniach 25-29 października 2011 roku. W mistrzostwach wzięło udział 7 drużyn.
Punktacja.
Za zwycięstwo w meczu drużyna dostaje 10 punktów, za drugie miejsce 6 punktów a za trzecie 2 punkty. Do tego dodawany jest bonus za grę fair play w wysokości pięciu punktów (za każde przewinienie jeden punkt mniej) oraz po jednym punkcie za każdy wygrany okres gry, czyli za zwycięstwo bez przewinień drużyna dostaje 18 punktów.

</doc>
<doc id="3662624" url="https://pl.wikipedia.org/wiki?curid=3662624" title="Jennifer Haben">
Jennifer Haben

Jennifer Haben (ur. 16 lipca 1995 w St. Wendel) – niemiecka wokalistka, autorka tekstów i piosenek. Jennifer Haben znana jest przede wszystkim z występów w zespole metalu symfonicznego Beyond the Black. W 2015 roku wraz z zespołem została wyróżniona tytułem najlepszego debiutu przez niemieckojęzyczną edycję branżowego czasopisma Metal Hammer. Wcześniej, w latach 2010-2011 występowała w girlsbandzie Saphir. Laureatka talent show "KI.KA LIVE - Beste Stimme gesucht!" emitowanego przez stację telewizyjną KiKA. 

</doc>
<doc id="3662625" url="https://pl.wikipedia.org/wiki?curid=3662625" title="Giennadij Smirnow">
Giennadij Smirnow

Giennadij Iwanowicz Smirnow (ros. Генна́дий Ива́нович Смирно́в, ur. 5 kwietnia 1903 w Riazaniu, zm. 28 lipca 1938) – radziecki polityk.
Życiorys.
W latach 1912-1919 uczył się w szkole realnej w Muromie, następnie 1919-1920 był członkiem komuny rolniczej we wsi Paszkowo w guberni symbirskiej, a w latach 1920-1921 instruktorem Komitetu Powiatowego Komsomołu w Ardatowie, następnie kierownikiem Wydziału Oświaty Politycznej Symbirskiego Komitetu Gubernialnego Komsomołu. Od lutego 1922 w RKP(b), między 1923 a 1924 kierownik Wydziału Agitacyjno-Propagandowego Komitetu Miejskiego RKP(b) w Symbirsku i jednocześnie wykładowca ekonomii politycznej gubernialnej radzieckiej szkoły partyjnej i fakultetu robotniczego, w latach 1924-1926 student Akademii Wychowania Komunistycznego im. N. Krupskiej. W latach 1926-1928 asystent Instytutu Ekonomii, między 1928 a 1929 członek Prezydium Najwyższej Rady Gospodarki Narodowej ZSRR i szef jej wydziału, w latach 1929-1930 pracownik moskiewskiej fabryki. Od 1930 członek zarządu, później zastępca przewodniczącego zarządu Sojuzkołchozbanku, kolejno między 1930 a 1934 członek Prezydium Państwowego Komitetu Planowania (Gospłanu) ZSRR i szef jego wydziału, w latach 1934-1937 zastępca przewodniczącego Gospłanu ZSRR - szef Zarządu Planowania Ogólnego Gospłanu ZSRR, od lutego do października 1937 szef Gospłanu ZSRR. Odznaczony Orderem Lenina.
17 października 1937 aresztowany, 28 lipca 1938 skazany na śmierć przez Wojskowe Kolegium Sądu Najwyższego ZSRR pod zarzutem udziału w kontrrewolucyjnej organizacji terrorystycznej i rozstrzelany. 14 marca 1956 pośmiertnie zrehabilitowany.

</doc>
<doc id="3662627" url="https://pl.wikipedia.org/wiki?curid=3662627" title="Teobald Orkasiewicz">
Teobald Orkasiewicz

Teobald Orkasiewicz (ur. 1 lipca 1878, zm. 15 maja 1933 we Lwowie) – rzeźbiarz lwowski.
Uczył się w latach 1893–1895 w Lwowskiej Szkole Przemysłowej. Rozpoczął pracę w pracowni Leonarda Marconiego. Był jednym z asystent ów Antoniego Popiela przy tworzeniu kolumny Adama Mickiewicza we Lwowie.
Założył własną pracownię rzeźbiarską, początkowo przy ulicy Na Błoniu 12, potem na Polnej 49, a w latach 1913–1927 mieszkał i pracował przy ulicy Gródeckiej 143.
Zajmował się głównie rzeźbą monumentalną – wystrojem elewacji budynków oraz rzeźbą portretową i nagrobkową.
Został pochowany na Cmentarzu Janowskim.

</doc>
<doc id="3662628" url="https://pl.wikipedia.org/wiki?curid=3662628" title="Siljongneuwareu M">
Siljongneuwareu M

Siljongneuwareu M (, MOCT: "Siljongneuwareu M", znana także jako "Missing Noir M") – południowokoreański, kryminalny serial telewizyjny emitowany w 2015 roku na kanale OCN. Główne role odgrywają w nim Kim Kang-woo oraz Park Hee-soon. Serial emitowany był w soboty o 23:00 od 28 marca do 30 maja 2015 roku.
Fabuła.
Gil Soo-hyun jest absolwentem Harvard University, który ukończył z doktoratem. Po dekadzie pracy dla FBI Soo-hyun z nieznanych nikomu powodów powraca do Korei, gdzie dostaje pracę jako dowódca nowo-utworzonej jednostki zajmującej się najtrudniejszymi przypadkami osób zaginionych.

</doc>
<doc id="3662632" url="https://pl.wikipedia.org/wiki?curid=3662632" title="Bonapartia tympanistrigus">
Bonapartia tympanistrigus



</doc>
<doc id="3662634" url="https://pl.wikipedia.org/wiki?curid=3662634" title="BNP Paribas Open 2016 (mężczyźni)">
BNP Paribas Open 2016 (mężczyźni)

BNP Paribas Open 2016 – tenisowy turniej ATP kategorii ATP World Tour Masters 1000 w sezonie 2016 z cyklu BNP Paribas Open rozgrywany w dniach 10–20 marca 2016 roku w Indian Wells na kortach twardych o puli nagród wynoszącej 7 037 595 dolarów amerykańskich.

</doc>
<doc id="3662636" url="https://pl.wikipedia.org/wiki?curid=3662636" title="Rolowanie długu">
Rolowanie długu



</doc>
<doc id="3662638" url="https://pl.wikipedia.org/wiki?curid=3662638" title="Dowództwo Korpusu Ochrony Pogranicza">
Dowództwo Korpusu Ochrony Pogranicza

Dowództwo Korpusu Ochrony Pogranicza – jednostka organizacyjna Korpusu Ochrony Pogranicza. 
&lt;br&gt;W 1924 roku dowództwo stacjonowało w Warszawie przy ulicy Nowy Świat 69, w 1934 roku przy ulicy Nowowiejskiej 39, a w 1938 roku przy ulicy Tytusa Chałbińskiego 3b.
Struktura organizacyjna.
Skład dowództwa KOP w 1924:
Sztab
Służby
Kancelaria
Ogółem etat przewidywał 24 oficerów i 15 podoficerów.
Skład dowództwa KOP w 1939 :
Zakres obowiązków osób funkcyjnych dowództwa.
Dowódca korpusu:&lt;br&gt;
podlegał pod względem dyscyplinarnym, personalnym i służbowym Generalnemu Inspektorowi Sił Zbrojnych. Wykonywał jego rozkazy w sprawach operacyjnych, wywiadu i kontrwywiadu. Zadania w imieniu Generalnego Inspektora SZ mógł też stawiać szef Sztabu Głównego. Ministrowi Spraw Wojskowych dowódca KOP podlegał w sprawach pokojowej organizacji i uzupełnień, w sprawach wojskowej administracji i zaopatrzenia, personalnych oficerów, podoficerów i szeregowców oraz w sprawach wyszkolenia podstawowego kadry. W sprawach pokojowej służby granicznej, budżetowych i funkcjonariuszy cywilnych podlegał Ministrowi Spraw Wewnętrznych.
Inspektor formacji konnych
nadzór i opieka nad gotowością bojową podległych szwadronów
II zastępca dowódcy korpusu:&lt;br&gt;
podlegał bezpośrednio dowódcy KOP. Do jego kompetencji należały sprawy mobilizacyjne, administracyjno-taktyczne, wyszkolenia, przysposobienia wojskowego i służby granicznej.
Szef sztabu korpusu:&lt;br&gt;
podlegał bezpośrednio dowódcy KOP. Był odpowiedzialny za całokształt prac sztabu. W imieniu dowódcy kierował całokształtem prac dowództwa KOP, ustalał plany pracy szefów biur dowództwa i kontrolował ich wykonanie. Koordynował zakres i terminy kontroli jednostek KOP. Posiadał prawo nadrzędności w stosunku do szefów służb, wywiadu, żandarmerii, kierownika urzędu WF i PW, dziekana katolickiego oraz doradcy prawnego. Miał prawo wydawania rozkazów w imieniu dowódcy w zakresie przez dowódcę KOP ustalonym.
Szefowie służb korpusu:&lt;br&gt;
podlegali bezpośrednio dowódcy KOP (z wyjątkiem szefa łączności). Odpowiadali za przygotowanie mobilizacyjne służby, opracowanie etatów materiałowych, nadzór techniczno-administracyjny nad gospodarką materiałową danej służby, administrowanie specjalistami, zaopatrzenie jednostek i fachowe wyszkolenie.
Szef wywiadu:&lt;br&gt;
podlegał służbowo dowódcy KOP, a fachowo szefowi Oddziału II SG. Posiadał prawo kontroli służby granicznej, zabezpieczenia i zachowania tajemnicy wojskowej w KOP, prac mobilizacyjnych i systemu szyfrowego.
Szef żandarmerii:&lt;br&gt;
podlegał bezpośrednio dowódcy KOP. Funkcję tę pełnił dowódca dywizjonu żandarmerii KOP, który pod względem fachowym podlegał równocześnie dowódcy żandarmerii Ministerstwa Spraw Wojskowych, od którego otrzymywał rozkazy i któremu składał meldunki.
Doradca prawny:&lt;br&gt;
podlegał bezpośrednio dowódcy KOP, któremu przedstawiał sprawy karne nadesłane przez prokuratorów wojskowych. Przedstawiane wnioski konsultował z szefem sztabu. Informował szefa oddziału Ogólno Organizacyjnego o nagminnym występowaniu niektórych przestępstw. Udzielał opinii prawnych szefowi sztabu i szefom służb.
Komendant kwatery głównej:&lt;br&gt;
podlegał bezpośrednio szefowi sztabu. Posiadał uprawnienia dowódcy oddziału gospodarczego. Prowadził dokumentację administracyjną podoficerów i szeregowców przydzielonych do biur dowództwa. Zarządzał budynkami zajmowanymi przez KOP w Warszawie.
Obsada personalna Dowództwa KOP.
Obsada personalna w marcu 1939 roku.
"Ostatnia „pokojowa” obsada personalna dowództwa KOP":

</doc>
<doc id="3662639" url="https://pl.wikipedia.org/wiki?curid=3662639" title="Brachypodius">
Brachypodius

Brachypodius – rodzaj ptaka z rodziny bilbili (Pycnonotidae).
Występowanie.
Rodzaj obejmuje gatunki występujące w Azji Południowej i Południowo-Wschodniej.
Morfologia.
Długość ciała 14–19 cm, masa ciała 20–30 g.
Systematyka.
Etymologia.
Greckie "brakhus" – krótki; "podion" – mała stopa, stópka &lt; zdrobnienie "pous", "podos" – stopa.
Podział systematyczny.
Do rodzaju należą następujące gatunki:

</doc>
<doc id="3662641" url="https://pl.wikipedia.org/wiki?curid=3662641" title="UDW">
UDW



</doc>
<doc id="3662642" url="https://pl.wikipedia.org/wiki?curid=3662642" title="Michaił Sorokin">
Michaił Sorokin

Michaił Iwanowicz Sorokin (ros. Михаи́л Ива́нович Соро́кин, ur. 1 czerwca 1922 we wsi Nikolskoje w guberni niżnonowogrodzkiej, zm. 22 lutego 2005 w Moskwie) – radziecki dowódca wojskowy, generał armii.
Życiorys.
Od września 1941 służył w Armii Czerwonej, brał udział w wojnie z Niemcami, walczył na Froncie Południowym, Południowo-Zachodnim, Północno-Kaukaskim, 1 i 4 Ukraińskim, uczestniczył m.in. w operacji barwienkowsko-łozowskiej i w wyzwalaniu Noworosyjska. Od 1943 należał do WKP(b), w 1949 ukończył Akademię Wojskową im. Frunzego, a w 1964 Wojskową Akademię Sztabu Generalnego Sił Zbrojnych ZSRR. Od 1949 na stanowiskach dowódczych i sztabowych, m.in. dowódca batalionu szkolnego, w latach 1964-1996 zastępca dowódcy Leningradzkiego Okręgu Wojskowego, w latach 1969-1976 I zastępca dowódcy Południowej Grupy Wojsk. Dowódca 2 Armii Gwardii, kolejno w latach 1976-1981 dowódca wojsk Leningradzkiego Okręgu Wojskowego, między 1981 a 1983 główny doradca wojskowy ZSRR w Afganistanie, od 1981 generał armii, od 3 marca 1981 do 25 lutego 1986 zastępca członka KC KPZR, w latach 1983-1986 I zastępca naczelnika Wojskowej Akademii Sztabu Generalnego Sił Zbrojnych ZSRR. Następnie w latach 1987-1990 zastępca ministra obrony ZSRR i główny inspektor wojskowy Ministerstwa Obrony ZSRR, między 1990 a 1991 inspektor Grupy Generalnych Inspektorów Ministerstwa Obrony ZSRR. Deputowany do Rady Najwyższej ZSRR X kadencji, deputowany ludowy ZSRR. Pochowany na Cmentarzu Trojekurowskim w Moskwie.
Odznaczenia.
i medale.

</doc>
<doc id="3662643" url="https://pl.wikipedia.org/wiki?curid=3662643" title="Brachypodius atriceps">
Brachypodius atriceps



</doc>
<doc id="3662651" url="https://pl.wikipedia.org/wiki?curid=3662651" title="Brachypodius priocephalus">
Brachypodius priocephalus



</doc>
<doc id="3662654" url="https://pl.wikipedia.org/wiki?curid=3662654" title="Brachypodius nieuwenhuisii">
Brachypodius nieuwenhuisii



</doc>
<doc id="3662655" url="https://pl.wikipedia.org/wiki?curid=3662655" title="Michaił Weltman">
Michaił Weltman

Michaił Łazariewicz Weltman, pseud. "Michaił Pawłowicz Pawłowicz" (ros. Михаил Лазаревич Вельтман (Михаил Павлович Павлович), ur. 25 marca 1871 w Odessie, zm. 19 czerwca 1927) – radziecki publicysta, orientalista i polityk.
Życiorys.
W latach 90. XIX wieku związał się z ruchem rewolucyjnym w Rosji. W 1898 wstąpił do nowo powstałej SDPRR, po II Zjeździe SDPRR i rozłamie w partii przyłączył się do mienszewików. W 1907 wyemigrował do Paryża, gdzie prowadził pracę partyjną, literacką i propagandową, podczas I wojny światowej zajął pozycję internacjonalistyczną, a w przeddzień rewolucji październikowej wrócił do Rosji. W 1918 wstąpił do RKP(b), w latach 1919-1923 był członkiem Ludowego Komisariatu do spraw Narodowości, jednocześnie w latach 1919-1920 pełnomocnikiem Rewolucyjnej Rady Wojskowej na Froncie Południowym, w 1920 na Zjeździe Narodów Wschodu został wybrany w skład Rady Działania i Propagandy. Od 1921 kierownik Wszechrosyjskiego Naukowego Towarzystwa Orientalistyki, pierwszy rektor Moskiewskiego Instytutu Orientalistyki. Autor wielu prac poświęconych problemom imperializmu (m.in. "Imperializm", Leningrad 1925), historii ruchu narodowowyzwoleńczego w krajach Wschodu (o rewolucjach chińskiej i irańskiej), działalności ruchu narodowowyzwoleńczego w Turcji na początku XX wieku i działalności partii komunistycznej w Turcji. Pochowany na Cmentarzu Nowodziewiczym w Moskwie.

</doc>
<doc id="3662656" url="https://pl.wikipedia.org/wiki?curid=3662656" title="Kenny de Ketele">
Kenny de Ketele



</doc>
<doc id="3662657" url="https://pl.wikipedia.org/wiki?curid=3662657" title="Poliolophus urostictus">
Poliolophus urostictus



</doc>
<doc id="3662658" url="https://pl.wikipedia.org/wiki?curid=3662658" title="Euptilotus eutilotus">
Euptilotus eutilotus



</doc>
<doc id="3662660" url="https://pl.wikipedia.org/wiki?curid=3662660" title="Don’t Worry (singel Ace Wilder)">
Don’t Worry (singel Ace Wilder)

Don’t Worry – singel Ace Wilder, wydany 28 lutego 2016. Utwór napisali i skomponowali Joy Deb, Linnéa Deb, Anton Hård af Segerstad, Behshad Ashnai i sama wokalistka.
Piosenka zajęła 3. miejsce w szwedzkich preselekcjach do Konkursu Piosenki Eurowizji – "Melodifestivalen 2016", zdobywając w sumie 118 punktów.
Nagranie znalazło się na 13. miejscu na oficjalnej szwedzkiej liście sprzedaży i uzyskało status platynowego singla za sprzedaż w ponad 40 tysiącach kopii.

</doc>
<doc id="3662664" url="https://pl.wikipedia.org/wiki?curid=3662664" title="House Of Secrets">
House Of Secrets



</doc>
<doc id="3662666" url="https://pl.wikipedia.org/wiki?curid=3662666" title="Microtarsus melanoleucos">
Microtarsus melanoleucos



</doc>
<doc id="3662670" url="https://pl.wikipedia.org/wiki?curid=3662670" title="Kościół św. Marii Magdaleny w Użwentach">
Kościół św. Marii Magdaleny w Użwentach

Kościół św. Marii Magdaleny w Użwentach – katolicki kościół w Użwentach ("Užventis"), (Litwa).
Zbudowany z drewna w 1703. W latach 1795 i 1835 oraz po drugiej wojnie światowej kościół remontowano.
Kościół jest trzynawowy, na planie krzyża łacińskiego, z krótkim transeptem. Budynek ma dwie zakrystie.
Dach kościoła jest wysoki, kryty gontem. Nad wejściem do kościoła dach ma wydatny naczółek. Nad dachem znajduje się niewielka wieżyczka, przykryta blaszanym hełmem.
We wnętrzu kościoła 5 barokowych ołtarzy i ambona z ażurowym baldachimem.
Obok kościoła stoi drewniana dzwonnica zbudowana w 1870.

</doc>
<doc id="3662672" url="https://pl.wikipedia.org/wiki?curid=3662672" title="Hala Kopka">
Hala Kopka

Hala Kopka – dawna hala pasterska w polskich Tatrach Zachodnich. Obejmowała tereny między Doliną Kościeliską a Doliną Lejową, na Kościeliskich Kopkach powyżej górnego końca dolinki Jaroniec. Wraz z Halą Lejową miała powierzchnię 96,45 ha, z czego halizny stanowiły 8,70 ha, lasy 22,66 ha, nieużytki 65,09 ha. Będące własnością Wspólnoty Leśnej Uprawnionych Ośmiu Wsi hale nie posiadały dodatkowych serwitutów. Na obydwu halach wypas w przeliczeniu na owce wynosił łącznie 140 sztuk. 
Do hali Kopka należała polana Kopka mająca dość bujny porost trawy. Jednak ze względu na niewielką powierzchnię hala Kopka miała niewielkie znaczenie użytkowe. Po utworzeniu Tatrzańskiego Parku Narodowego wypas na hali został zniesiony.

</doc>
<doc id="3662674" url="https://pl.wikipedia.org/wiki?curid=3662674" title="Jachymov">
Jachymov



</doc>
<doc id="3662688" url="https://pl.wikipedia.org/wiki?curid=3662688" title="Jykuno Amlak">
Jykuno Amlak

Jykuno Amlak (amh. ይኵኖ አምላክ, imię tronowe Tesfa Ijesus, ur. ? - zm. 19 czerwca 1285 r.) – cesarz Etiopii w latach 1270-1285. Jykuno Amlak przywrócił w Etiopii rządy dynastii salomońskiej po ponad trzystu latach.
Tło polityczne.
Według etiopskiej tradycji, po śmierci wybitnego cesarza Gebre Meskela Lalibeli, rządy w Etiopii objął jego bratanek Neakuyto Loab (albo Leab, w zależności od pisowni), kolejny przedstawiciel dynastii Zague. Właśnie w czasach rządów Loaba doszło do kryzysu tej dynastii. Syn Lalibeli, Jytbarek miał pretensje do tronu wobec swojego stryjecznego brata, co spowodowało rozłam między możnowładcami prowincji Lasta na stronnictwa popierające Neakuyto Loaba, oraz Jytbareka. Ponadto słabość państwa od połowy XIII wieku nasiliła opozycja w stosunku do dynastii Zague.
Tradycja etiopska.
Według etiopskiej tradycji przyszły cesarz, Jykuno Amlak pochodził z prowincji Szeua i był dziewiątym potomkiem ostatniego króla Aksum, Dylneada. Ojciec Amlaka, Tesfa Ijesus, miał obawiać się poczynań ze strony zagueńskich władców z Lasta wobec swojego syna, dlatego oddał go do gedamu św. Stefana, umieszczonego na wyspie na jeziorze Hajk pod opiekę mnicha Ijesusa Moa. Pewnego dnia do gedamu przybył abba Tekle Hajmanot (co znaczy "Owoc Wiary"), który założył klasztor Debre Azbo i prowadził misje chrystianizacyjne wśród plemienia Amharów. Ijesus Moa, oraz Tekle Hajmanot postanowili, że Jykuno Amlak powinien opuścić wyspę na jeziorze i pójść w stronę Szeua. Dzięki Tekle Hajmanotowi Amlak poznał możnowładców z Ifat i Szeua, a następnie w przebraniu powędrował na dwór w Lasta i zapoznał tamtejszy ceremoniał dworski. Z kolei Tekle Hajmanot, chcąc osadzić Jykuno Amlaka na tronie, spotkał się z Neakuyto Loabem i powiedział mu, że tron Etiopii należy się prawowitej dynastii, czyli salomońskiej, zakończonej na Dylneadzie wskutek najazdu królowej Gudit. Neakuyto Loab po usłyszeniu opinii duchownego miał oddać władzę Amlakowi, ponieważ bał się, aby słowa Tekle Hajmanota nie przyniosły mu nieszczęścia. Co do osoby przejmującej władzę po Loabie, tradycja nie jest zgodna. Według jednej z wersji legendy Neakuyto Loab miał mimo wszystko powierzyć tron Jytbarekowi. Jeszcze inna legenda traktuje o buncie mieszkańców Lasta wobec dynastii Zague i marszu Jykuno Amlaka na czele armii szeuańskiej w stronę Lasta. Gdy wojska Loaba zdradziły go i odmówiły walki, Amlak odnalazł go w kościele św. Cyryla i zabił, a następnie przejął rządy w Etiopii. We wszystkich wersjach tradycji występuje motyw pomocy Jykuno Amlakowi przez duchowieństwo, co może oznaczać, że dynastia Zague pod koniec swojego panowania miała złe stosunki z mnichami. Jykuno Amlak zapoczątkował rządy dynastii salomońskiej, trwające z przerwami do 1974 roku.
Święte Przymierze.
Pomoc Jykuno Amlakowi ze strony duchowieństwa nie była bezinteresowna. Według umowy zawartej między Kościołem, a nowym cesarzem, na krótko przed jego koronacją, jedna trzecia Etiopii miała przypaść właśnie Kościołowi. Ten układ, zwany Świętym Przymierzem, ukształtował stosunki władzy świeckiej i duchownej na następne stulecia, ponieważ wówczas powstały takie stanowiska jak yczegie i akabie seat. Yczegie został praktycznie drugą osobą w państwie zaraz po cesarzu i miał w przyszłości duży wpływ na politykę świeckiego władcy. Z kolei akabie seat rozstrzygał spory wewnątrz Kościoła etiopskiego i regulował porządek dnia na cesarskim dworze. Święte Przymierze miało również wpływ na rozrost państwa, ponieważ zarówno strona świecka, jak i kościelna widziały w tym dla siebie korzyści. W zależności od legendy, inspiratorem przymierza był Tekle Hajmanot, lub Ijesus Moa. Różnice między przekazami spowodowane są zapewne konkurencją pomiędzy mnichami z jeziora Hajk i Szeua, ponieważ ci dwaj duchowni reprezentowali właśnie te rejony, w przyszłości rywalizujące ze sobą. Każda ze stron chciała przypisać sobie sukces w postaci przywrócenia władcy z "prawowitej" dynastii. Po zawarciu układu Tekle Hajmanot został mianowany yczegie, a Ijesus Moa akabie seatem.
Układ z dynastią Zague.
Według jednej z legend, po śmierci Neakuyto Loaba, Amlak pokonał swoich wrogów z Lasta, jednak przedtem zawarł z Loabem układ, według którego książęta lasteńscy, pomimo utraty władzy zachowali szereg przywilejów. Było ich pięć:
Polityka zagraniczna.
Jykuno Amlak prowadził kampanię wojenną przeciwko Królestwu Damot, leżącym na południe od rzeki Abbay. Według brytyjskiego orientalisty Ernesta Alfreda Thompsona Wallisa Budge, Jykuno Amlak prowadził wymianę korespondencji z bizantyńskim cesarzem Michałem VIII Paleologiem, a także wysłał mu w darze kilka żyraf. Na początku relacje Amlaka z muzułmańskimi sąsiadami były przyjazne, jednakże jego próby otrzymania abuny dla Kościoła etiopskiego doprowadziły do pogorszenia tych stosunków. Do dziś przetrwał list pisany w 1273 przez cesarza do mameluckiego sułtana Bajbarsa, zwierzchnika koptyjskiego patriarchy Aleksandrii, będącego głową etiopskiego Kościoła, z prośbą o pomoc w przysłaniu nowego abuny. Z listu wynika, że to nie było pierwsze żądanie cesarza. Gdy któryś z posłów nie dotarł, Amlak obwiniał o to winą sułtana Jemenu, który utrudniał dotarcie danego posłańca do Kairu. Etiopski historyk Taddesse Tamrat interpretował napomknięcie syna Jykuno Amlaka o syryjskich kapłanach obecnych na cesarskim dworze, jako wynik braku zainteresowania Etiopią ze strony patriarchy. Taddesse zauważył również, że w tym czasie patriarchowie Aleksandrii i Antiochii walczyli o kontrolę nad powoływaniem biskupa Jerozolimy, do czego do tej pory prerogatywy posiadali ci drudzy. Jednym z posunięć w tym sporze było mianowanie etiopskiego pielgrzyma Ignacego III Dawida jako abunę Etiopii. Ignacy nigdy jednak nie podjął starań o objęcie tego urzędu w Etiopii. Taddesse Tamrat twierdził, iż brak koptyjskich biskupów wymusił na Jykuno Amlaku poleganie na syryjskim stronnictwie, obecnym w jego kraju.
Fundacje.
Jykuno Amlakowi przypisuje się budowę kościoła Gennete Marjam, położonego w pobliżu Lalibeli, który zawiera najstarsze zachowane malowidła ścienne w całej Etiopii.
Ostatnie lata panowania.
W 1279 na dworze Jykuno Amlaka w okręgu Tegulet schronienie znalazł sułtan Dilmarrah ibn Malzarrah z dynastii Mahzumi rządzącej w sułtanacie szeuańskim, który był jednym z wielu muzułmańskich państw graniczących z Etiopią. Z powodu ich słabości spowodowanej wewnętrznymi walkami, nie stanowiły one poważnego zagrożenia dla Cesarstwa w czasie rządów Amlaka. Cesarz zmarł w 1285 roku, a tron etiopski przejął jego syn Jagbya Tsyjon, o przydomku Salomon. Późniejszy cesarz Beyde Marjam I ponownie pochował ciało Jykuno Amlaka i umieścił je w kościele Atronsa Marjam.

</doc>
<doc id="3662692" url="https://pl.wikipedia.org/wiki?curid=3662692" title="Coty Clarke">
Coty Clarke

 
Coty Clarke (ur. 4 lipca 1992 w Antioch) – amerykański koszykarz występujący na pozycji skrzydłowego, aktualnie zawodnik zespołu BK Astana.
7 marca 2016 podpisał 10-dniową umowę z klubem Boston Celtics.
27 lipca 2019 został zawodnikiem niemieckiego Brose Baskets. 9 sierpnia dołączył kazachskiego do BK Astana.

</doc>
<doc id="3662697" url="https://pl.wikipedia.org/wiki?curid=3662697" title="Hala Toporowa">
Hala Toporowa

Hala Toporowa – dawna hala pasterska w polskich Tatrach Wysokich. Obejmowała tereny w Toporowej Cyrhli, na południe od Drogi Oswalda Balzera. Miała powierzchnię 16,81 ha, w tym halizny 6,14 ha, lasy 10,63 ha. Wypas odbywał się głównie w lasach serwitutowych, czyli niebędących własnością górali, ale obciążonych służebnością (górale mieli w nich prawo do wypasu). Służebnością na rzecz górali obciążone były lasy o powierzchni 110,66 ha. Do hali tej należała również polana Toporowa Cyrhla, pierwotnie położona tylko po południowej stronie drogi Oswalda Balzera. Prof. Władysław Szafer pisze o niej: "polana korzystająca z dużego serwitutu, nie może być brana pod uwagę jako teren pasterski". Kiedyś słynęła z masowo kwitnących krokusów, zostały jednak wytępione przez wykopywanie, zaorywanie, a w ogóle teren polany został zabudowany.

</doc>
<doc id="3662705" url="https://pl.wikipedia.org/wiki?curid=3662705" title="Tournon-d'Agenais">
Tournon-d'Agenais



</doc>
<doc id="3662707" url="https://pl.wikipedia.org/wiki?curid=3662707" title="Maciej Łubieński (aktor)">
Maciej Łubieński (aktor)

Maciej Łubieński (ur. 1 sierpnia 1971) – polski historyk, dziennikarz, autor programów telewizyjnych i kabaretowych
Życiorys.
Jest synem Tomasza Łubienskiego. Uczył się muzyki. Ukończył studia w Instytucie Historycznym UW. Pracował w magazynie Viva!. Współtwórca (razem z Michałem Walczakiem) i scenarzysta kabaretu „Pożar w Burdelu”, gdzie gra Maxa Hardkora oraz na basie.
Były współautor (wraz z Michałem Wójcikiem) programów telewizyjnych, m.in. programu historycznego "Było nie było" i "Błyskawicznego programu historycznego", twórca "Błyskawicznego przewodnika po Warszawie".
Działał w "Teatrzyku Teatr Narodowy imienia Alicji Bachledy-Curuś i Colina Farrella". Autor piosenek i filmów.
Ma córkę.

</doc>
<doc id="3662708" url="https://pl.wikipedia.org/wiki?curid=3662708" title="Iwan Sosnow">
Iwan Sosnow

Iwan Dmitrijewicz Sosnow (ros. Иван Дмитриевич Соснов, ur. 15 września 1908 w Gorłówce, zm. 19 lipca 1993 w Moskwie) – radziecki polityk, Bohater Pracy Socjalistycznej (1983).
Życiorys.
Od 1922 pracował jako ślusarz w zakładzie remontu parowozów w Tichoriecku, w latach 1927-1930 uczył się w technikum komunikacji drogowej w Rostowie nad Donem, między 1930 a 1931 odbywał służbę w Armii Czerwonej. W 1933 ukończył Leningradzki Instytut Inżynierów Transportu Kolejowego, potem pracował w organizacjach budowlanych Ludowego Komisariatu Komunikacji Drogowej ZSRR - początkowo w Aktiubińsku, w latach 1934-1936 w Orenburgu. Kolejno w latach 1937-1940 był zastępcą głównego inżyniera i szefem działu produkcyjnego Wołżańskiego Trustu Budowlanego Ludowego Komisariatu Komunikacji Drogowej w Saratowie. Od 1940 członek WKP(b), w latach 1940-1942 zastępca szefa Kolei Riazańsko-Uralskiej, w latach 1942-1945 szef Zarządu Prac Budowlano-Rekonstrukcyjnych Kolei Kalinińskiej, później (1945-1947) zastępca szefa Centralnego Zarządu Budownictwa Kolejowego Ludowego Komisariatu/Ministerstwa Komunikacji Drogowej ZSRR. Później szef budowy nr 60 Ministerstwa Komunikacji Drogowej ZSRR w Kujbyszewie (Samarze), w 1948 główny inżynier Nadwołżańskiego Okręgu Kolei Żelaznych w Kujbyszewie, między 1948 a 1954 szef Głównego Zarządu Budownictwa Kolejowego Ministerstwa Komunikacji Drogowej ZSRR, w latach 1954-1958 szef Głównego Zarządu Budownictwa Kolejowego Uralu (od 1957: Uralu i Syberii) Ministerstwa Budownictwa Transportowego ZSRR. W latach 1958-1963 zastępca ministra budownictwa transportowego ZSRR, kolejno w latach 1963-1965 I zastępca przewodniczącego Państwowego Komitetu Wytwórczego ds. Budownictwa Transportowego ZSRR, od października 1965 do marca 1975 I zastępca ministra, a od marca 1975 do maja 1985 minister budownictwa transportowego ZSRR, następnie na emeryturze. Od 5 marca 1976 do 25 lutego 1986 zastępca członka KC KPZR. Deputowany do Rady Najwyższej ZSRR od IX do XI kadencji.
Odznaczenia i nagrody.
I medale.

</doc>
<doc id="3662709" url="https://pl.wikipedia.org/wiki?curid=3662709" title="Hawker Aircraft">
Hawker Aircraft



</doc>
<doc id="3662711" url="https://pl.wikipedia.org/wiki?curid=3662711" title="Dominique Gonzalez-Foerster">
Dominique Gonzalez-Foerster

Dominique Gonzalez-Foerster (ur. 30 czerwca 1965 w Strasburgu) – francuska artystka współczesna tworząca w takich gatunkach jak: sztuka środowiskowa, instalacja, fotografia i film.
Życiorys i twórczość.
W 1968 roku rodzice Dominique Gonzalez-Foerster przeprowadzili się ze Strasburga do Grenoble. Zamieszkali na terenie wioski olimpijskiej na obrzeżach miasta. W Grenoble w 1985 roku Dominique Gonzalez-Foerster spotkała młodego artystę Philippe’a Parreno, z którym nawiązała współpracę. W Grenoble ukończyła École de Beaux-Arts i École du Magasin – Centre National d’Art Contemporain. W 1988 roku przeprowadziła się do Paryża, gdzie ukończyła z dyplomem Institute des Hautes Études en Arts Plastiques, prowadzony przez Pontusa Hulténa i Daniela Burena.
W światowej sztuce współczesnej jest artystką nowatorską. Swoją działalność artystyczną rozpoczęła zasadniczo od filmu, jednak później twórczość nabrała wszechstronnego, multidyscyplinarnego charakteru. Zajmuje się różnymi gatunkami, począwszy od pracy pisania powieści spod znaku science fiction wspólnie z Philippe’em Parreno po współpracę z piosenkarzem rockowym Alain Bashungiem nad scenografią oraz współpracą z domem mody Balenciaga na wystawie w Paryżu. Stosunkowo mało znana w Stanach Zjednoczonych, jest powszechnie ceniona w Europie. W 2002 roku dostała w swojej ojczyźnie nagrodę imienia Marcela Duchampa.
W 2008 roku w ramach cyklu The Unilever Series, stworzyła instalację "TH.2058", eksponowaną od 14 października 2008 do 13 kwietnia 2009 roku w galerii Turbine Hall w Tate Modern w Londynie.
Jedną z ostatnich jej prac jest wielkowymiarowe płótno "Helen &amp; Gordon", przygotowane w ramach 18 edycji cyklu Eiserner Vorhang, nad którym nadzór kuratorski sprawuje jury wiedeńskiej organizacji museum in progress w składzie: Daniel Birnbaum i Hans-Ulrich Obrist. Płótno, poświęcone pamięci słynnej fotografii amerykańskiej malarki, Helen Frankenthaler, wykonanej w latach 50 przez Gordona Parksa na zamówienie magazynu Life, jest prezentowane od 30 września 2015 do 30 czerwca 2016 roku w Operze Wiedeńskiej.
W dniach od 23 września 2015 do 1 lutego 2016 roku w paryskie muzeum Centre Georges Pompidou zorganizowało retrospektywną, a zarazem wybiegającą w przyszłość wystawę „Dominique Gonzalez-Foerster 1887-2058”, w ramach której zaprezentowano około 30 jej prac, umieszczonych w Galerie Sud, na tarasach piątego piętra muzeum oraz w ogrodzie Atelier Brancusi. Dzieła wystawiono w przyjętym porządku chronologicznym, począwszy od roku 1887 aż po imaginacyjny rok 2058. Pokaz połączył kilka stuleci, ukazując w formie multimedialnej (film, obraz, muzyka, tekst) różne epoki i tendencje w sztuce literaturze i kinie, widziane oczami artystki i zilustrowane jej instalacjami z poprzednich wystaw. Eksponaty zostały tak dobrane, aby oddać klimat danej epoki. Zamierzone połączenie filmu, literatury i nauki razem, na podobieństwo opery lub musicalu, zmieniło wystawę w heterogeniczny, złożony świat, rojący się od sensacji, narracji i cytatów. Wystawa w zamyśle miała stanowić jednoczesną identyfikację artysty, jego twórczości i widza.

</doc>
<doc id="3662712" url="https://pl.wikipedia.org/wiki?curid=3662712" title="Alan Williams (koszykarz)">
Alan Williams (koszykarz)

Alan Travis Williams (ur. 28 stycznia 1993 w Phoenix) – amerykański koszykarz, występujący na pozycjach skrzydłowego oraz środkowego, obecnie zawodnik Lokomotiwu Kubań.
8 marca 2016 roku podpisał 10-dniową umowę z klubem Phoenix Suns. 2 lipca 2018 został zwolniony przez zespół z Arizony.
19 września 2018 zawarł umowę kontrakt z Brooklyn Nets na występy zarówno w NBA, jak i zespole G-League – Long Island Nets.
5 lipca 2019 dołączył do chińskiego Shaanxi Xinda. 27 lipca został zawodnikiem rosyjskiego Lokomotiwu Kubań.

</doc>
<doc id="3662724" url="https://pl.wikipedia.org/wiki?curid=3662724" title="Wowka w Trzydziewiętnym Carstwie">
Wowka w Trzydziewiętnym Carstwie

Wowka w Trzydziewiętnym Carstwie (ros. Вовка в Тридевятом царстве, "Wowka w Tridiewiatom carstwie") – radziecki film animowany z 1965 roku w reżyserii Borisa Stiepancewa.
Animatorzy.
Leonid Kajukow, Tatjana Taranowicz, Wiktor Arsientiew, Olga Orłowa, Anatolij Pietrow, Anatolij Abarienow, Galina Barinowa, Antonia Aleszina, Wadim Dołgich, Jurij Butyrin

</doc>
<doc id="3662725" url="https://pl.wikipedia.org/wiki?curid=3662725" title="Siergiej Sołncew">
Siergiej Sołncew

Siergiej Iwanowicz Sołncew (ros. Сергей Иванович Солнцев, ur. w Ramienskoje, zm. 28 listopada 1941 w rejonie ruzskim w obwodzie moskiewskim) – funkcjonariusz NKWD, radziecki dowódca partyzancki, Bohater Związku Radzieckiego (1942).
Życiorys.
Skończył 5 klas szkoły, od 1924 pracował w zakładzie przędzalniczym, gdzie był m.in. zastępcą dyrektora, w latach 1930-1931 był słuchaczem wyższej szkoły ruchu związkowego w Podolsku. Od 1930 członek WKP(b), od 1937 pomocnik pełnomocnika operacyjnego rejonowego oddziału NKWD w Ramienskoje, w 1939 sekretarz organizacji partyjnej rejonowego oddziału NKWD w Istrze, w 1941 szef rejonowego oddziału NKWD w Ruzie. Miał stopień starszego porucznika NKWD. Po zajęciu Ruzy przez Niemców 25 października 1941 został komisarzem oddziału partyzanckiego działającego w rejonie jeziora Gołuboje w rejonie ruzskim; oddział ten liczył 105 ludzi - bojców batalionu niszczycielskiego, funkcjonariuszy NKWD i milicji, minierów i pracowników organizacji partyjno-radzieckich. Grupa partyzancka dowodzona przez Sołncewa rozbiła we wsi Wiszienki sztab jednej z jednostek 87 Dywizji Piechoty Wehrmachtu, przeprowadziła też inne akcje, m.in. ataki na konwoje i przerywanie łączności telefonicznej. 20 listopada 1941 w pobliżu wsi Andriejewskoje niemiecka ekspedycja karna zaatakowała oddział partyzancki, poważnie raniąc Sołncewa, a następnie go dobijając. Uchwałą Prezydium Rady Najwyższej ZSRR z 11 marca 1942 "za odwagę i męstwo wykazywane w partyzanckiej walce na tyłach wroga przeciw niemiecko-faszystowskim najeźdźcom" S. Sołncew pośmiertnie otrzymał tytuł Bohatera Związku Radzieckiego i Order Lenina. We wsi Igumnowo ustawiono jego popiersie.

</doc>
<doc id="3662732" url="https://pl.wikipedia.org/wiki?curid=3662732" title="Andrzej Tykarski">
Andrzej Tykarski

Andrzej Piotr Tykarski (ur. 20 grudnia 1957 w Koszalinie) – polski lekarz, internista, profesor nauk medycznych, rektor Uniwersytetu Medycznego im. Karola Marcinkowskiego w Poznaniu w kadencji 2016–2020 i 2020–2024.
Życiorys.
W 1976 ukończył II Liceum Ogólnokształcące im. Władysława Broniewskiego w Koszalinie, a w 1982 ukończył studia medyczne na Wydziale Lekarskim Akademii Medycznej w Poznaniu. Stopień doktora nauk medycznych otrzymał w 1988. Habilitował się na macierzystej uczelni w 1998 na podstawie rozprawy zatytułowanej "Mechanizm hiperurykemii oraz wpływ leków hipotensyjnych na transport kwasu moczowego i jego prekursorów w nefronie w nadciśnieniu tętniczym pierwotnym". 17 listopada 2005 otrzymał tytuł profesora nauk medycznych.
Specjalizacje I (1985) i II (1988) stopnia uzyskiwał w zakresie chorób wewnętrznych, ponadto specjalizował się z angiologii (2002) i hipertensjologii (2006). Zawodowo od 1982 związany z Akademią Medyczną w Poznaniu (przekształconą następnie w Uniwersytet Medyczny). Podjął wówczas pracę w Klinice Chorób Wewnętrznych. W 2003 został profesorem nadzwyczajnym, a w 2009 objął stanowisko profesora zwyczajnego. W 2010 został kierownikiem Katedry i Kliniki Hipertensjologii, Angiologii i Chorób Wewnętrznych Uniwersytetu Medycznego w Poznaniu. Jako lekarz objął kierownictwo oddziału nadciśnienia tętniczego, angiologii i chorób wewnętrznych Szpitala Klinicznego Przemienienia Pańskiego w Poznaniu.
Pełnił różne funkcje w strukturach swojej uczelni. W latach 2005–2012 był dziekanem Wydziału Lekarskiego II. W 2012 powołany na prorektora ds. organizacji, promocji i rozwoju. 3 marca 2016 wybrany na rektora UMP na czteroletnią kadencję (od 1 września 2016). W marcu 2020 uzyskał reelekcję na drugą kadencję.
Członek m.in. Towarzystwa Internistów Polskich oraz Polskiego Towarzystwa Nadciśnienia Tętniczego (w tym prezes w kadencji 2014–2016). Od 2004 do 2014 był redaktorem naczelnym periodyku „Nadciśnienie Tętnicze”.
W listopadzie 2020 powołany na stanowisko pełnomocnika wojewody wielkopolskiego ds. szpitala tymczasowego na terenie Międzynarodowych Targów Poznańskich.
Życie prywatne.
Jest żonaty, ma syna i córkę.

</doc>
<doc id="3662734" url="https://pl.wikipedia.org/wiki?curid=3662734" title="Raskasta Joulua">
Raskasta Joulua

Raskasta Joulua – fiński zespół wykonujący tradycyjne piosenki świąteczne w konwencji rockowej i heavymetalowej. Założył go w 2004 roku gitarzysta Erkka Korhonen. Od 2007 roku skład grupy tworzą basista Erkki Silvennoinen, perkusista Mirka Rantanen, gitarzyści Tuomas Wäinölä i Erkka Korhonen, klawiszowiec Vili Ollila oraz wokaliści Tony Kakko, JP Leppäluoto, Tommi „Tuple” Salmela, Antti Railio, Jarkko Ahola, Elize Ryd, Antony Parviainen, Ville Tuomi, Marco Hietala, Pasi Rantanen, Kimmo Blom i Ari Koivunen.

</doc>
<doc id="3662738" url="https://pl.wikipedia.org/wiki?curid=3662738" title="Rina Zielona">
Rina Zielona

Rina Zielona, właściwie Jekatierina Wasiljewna Zielona (ros. Екатери́на Васи́льевна Зелёная; ur. 1901, zm. 1991) – radziecka aktorka filmowa, głosowa i teatralna. Ludowa Artystka RFSRR. Pochowana na Cmentarzu Wwiedieńskim w Moskwie.

</doc>
<doc id="3662739" url="https://pl.wikipedia.org/wiki?curid=3662739" title="Sean Denison">
Sean Denison

Sean Morgan Denison (ur. 26 sierpnia 1985 w Trail) – kanadyjski koszykarz, występujący na pozycji skrzydłowego, obecnie zawodnik CSM Oradea.
9 marca 2016 roku powrócił po raz drugi do Torunia, podpisując umowę z Polskim Cukrem Toruń. 22 lipca 2016 roku podpisał kolejny w swojej karierze kontrakt z rumuńskim klubem CSM Oradea. 8 września 2017 został zawodnikiem Niżnego Nowogrodu.

</doc>
<doc id="3662746" url="https://pl.wikipedia.org/wiki?curid=3662746" title="Coronel Bolognesi Tacna">
Coronel Bolognesi Tacna



</doc>
<doc id="3662755" url="https://pl.wikipedia.org/wiki?curid=3662755" title="CD Atlético Baleares">
CD Atlético Baleares

Club Deportivo Atlético Baleares – hiszpański klub piłkarski, grający w Segunda División B, mający siedzibę w mieście Palma de Mallorca.
Stadion.
Swoje domowe mecze klub rozgrywał na stadionie o nazwie Campo del Son Malferit, który może pomieścić 1200 widzów.

</doc>
<doc id="3662756" url="https://pl.wikipedia.org/wiki?curid=3662756" title="Atlético Baleares">
Atlético Baleares



</doc>
<doc id="3662758" url="https://pl.wikipedia.org/wiki?curid=3662758" title="Tadeusz Trziszka">
Tadeusz Trziszka

Tadeusz Ludwik Trziszka (ur. 30 stycznia 1948 w Bystrzycy Kłodzkiej) – polski zootechnik, technolog żywności i żywienia, nauczyciel akademicki, profesor nauk rolniczych, rektor Uniwersytetu Przyrodniczego we Wrocławiu w kadencji 2016–2020.
Życiorys.
Absolwent Technikum Rolniczego w Bożkowie (1967), po którym podjął studia na Wydziale Zootechnicznym Wyższej Szkoły Rolniczej we Wrocławiu (przekształconej w 1972 w Akademią Rolniczą we Wrocławiu, a w 2006 w Uniwersytet Przyrodniczy we Wrocławiu). Doktoryzował się w zakresie nauk rolniczych w 1977 na Wydziale Technologii Żywności wrocławskiej AR w oparciu o pracę pt. "Zmiany w strukturze błony witelinowej jaj kurzych pochodzących z różnych okresów chłodniczego przechowywania". Habilitował się w Poznaniu w oparciu o rozprawę zatytułowaną "Fizykochemiczna i technologiczna charakterystyka pian z białka jaja". 28 listopada 1994 otrzymał tytuł profesora nauk rolniczych. Odbywał staże naukowe m.in. w Szwajcarii, Niemczech (w ramach stypendium Fundacji im. Alexandra von Humboldta) i Holandii.
Specjalizuje się w zagadnieniach z zakresu technologii drobiu i jaj, w tym projektowania i technologii procesowych w przemyśle jajczarskim. Zajmuje się badaniem bioaktywnych substancji pozyskiwanych z jaj do celów biomedycznych.
Zawodowo związany z macierzystą uczelnią, kiedy to podjął pracę w Instytucie Przechowalnictwa i Technologii Żywności. Doszedł do stanowiska profesora zwyczajnego w Katedrze Technologii Surowców Zwierzęcych i Zarządzania Jakością, a w 1997 został kierownikiem tej katedry. Od 2002 był kierownikiem studiów podyplomowych z zakresu zarządzania jakością i bezpieczeństwem żywności w przemyśle żywnościowym. W latach 1996–2002 pełnił funkcję prorektora ds. współpracy z zagranicą i rozwoju uczelni, w latach 2006-2008 był pełnomocnikiem rektora ds. współpracy z gospodarką, instytucjami rządowymi i samorządowymi regionu, a od 2012 do 2016 prorektorem ds. nauki i innowacji. 3 marca 2016 został wybrany na rektora Uniwersytetu Przyrodniczego we Wrocławiu na czteroletnią kadencję (od 1 września 2016).
Był również pracownikiem naukowym Ośrodka Badawczo-Rozwojowy Maszyn dla Przemysłu Mięsnego i przewodniczącym rady naukowej tej instytucji. Powołany m.in. w skład Komitetu Nauk o Żywności Polskiej Akademii Nauk. Członek m.in. World's Poultry Science Association, Polskiego Towarzystwa Technologów Żywności, Polskiego Towarzystwa Zootechnicznego i Wrocławskiego Towarzystwa Naukowego. Ekspert pilotażowego ministerialnego projektu w dziedzinie zdrowia i życia oraz Regionalnej Sieci Naukowo-gospodarczej „Biotech”. W latach 2007–2010 był członkiem zespołu ds. oceny czasopism naukowych przy ministrze nauki i szkolnictwa wyższego. Od 1998 reprezentował swoją uczelnie w radzie nadzorczej Wrocławskiego Parku Technologicznego, od tegoż roku był też przewodniczącym rady nadzorczej zakładów jajczarskich OVOPOL w Nowej Soli. W latach 2017-2023 zasiadał w radzie nadzorczej producenta wędlin Tarczyński.
Odznaczenia.
Odznaczony Złotym Krzyżem Zasługi (1995) oraz Krzyżem Kawalerskim (2002) i Oficerskim (2021) Orderu Odrodzenia Polski.

</doc>
<doc id="3662764" url="https://pl.wikipedia.org/wiki?curid=3662764" title="Karuzela z madonnami">
Karuzela z madonnami

Karuzela z madonnami – singiel zespołu Maanam, wydany w lipcu 2005 roku. Jest to cover utworu Ewy Demarczyk. Zespół zaprezentował tę piosenkę podczas 42 KFPP Opole 2005 "Wielkie, większe, największe – 80 lat Polskiego Radia". Na singlu oprócz utworu tytułowego, znajdują się jeszcze "Paranoja jest goła" w wersji live, oraz materiał wideo z wykonania utworu i film o zespole.

</doc>
<doc id="3662768" url="https://pl.wikipedia.org/wiki?curid=3662768" title="Demokraci UE">
Demokraci UE



</doc>
<doc id="3662769" url="https://pl.wikipedia.org/wiki?curid=3662769" title="Marcin Trzebieński">
Marcin Trzebieński

Marcin Trzebieński herbu Jastrzębiec (zm. po 1537) – dworzanin Zygmunta I Starego, rotmistrz królewski, strażnik polny koronny.
Życiorys.
Pochodził ze szlacheckiej rodziny Trzebieńskich herbu Jastrzębiec, wywodzącej się z województwa ruskiego. Zawodowy żołnierz, służył w obronie potocznej. W 1509 został rotmistrzem królewskim, w latach 1511-1513 był podkomendnym Jana Toworowskiego. W 1520 rozbił na Podolu 2-tysięczny czambuł tatarski, dowodził wówczas 700-konnym oddziałem jazdy potocznej. Jako rotmistrz piechoty wziął udział w II fazie wojny polsko–krzyżackiej. Po wojnie w uznaniu zasług wojennych został strażnikiem polnym koronnym i dworzaninem Zygmunta I Starego, otrzymał także dochody z czynszu płaconego przez Żydów z Żydaczowa. W 1520 dowodził 600-konnym pułkiem jazdy obrony potocznej, w którego skład wchodziły chorągwie bełska, podolska i ruska. W 1531 na wyprawę hetmana Jana Tarnowskiego na Pokucie, przeciw hospodarowi mołdawskiemu Rareszowi stawił się z 8-konnym pocztem własnym. W bitwie pod Obertynem jako porucznik, dowodził hetmańską chorągwią jazdy (284 konie), która wchodziła w skład hufu walnego. Formacja ta przeprowadziła decydującą o ostatecznym zwycięstwie armii koronnej szarżę na wojska mołdawskie. Marcin Trzebieński zmarł po 1537, współczesny mu Bernard Wapowski pisał o nim w kronice: "mąż dzielny i w sztuce wojennej doświadczony".

</doc>
<doc id="3662771" url="https://pl.wikipedia.org/wiki?curid=3662771" title="Gubernator Cypru">
Gubernator Cypru



</doc>
<doc id="3662772" url="https://pl.wikipedia.org/wiki?curid=3662772" title="Synowie Jagbyy Tsyjona">
Synowie Jagbyy Tsyjona

Synowie Jagbyy Tsyjona – pięciu cesarzy rządzących Etiopią pomiędzy 1295 i 1299 rokiem. Ich imiona brzmiały:
Ocena historyków.
Synowie Jagbyy Tsyjona rządzili w okresie pomiędzy ich ojcem, a cesarzem o imieniu Uyddym Raad. Obaj byli synami Jykuno Amlaka. Zarówno szkocki podróżnik James Bruce, jak i Francuz Antoine Thomson d’Abbadie twierdzili na podstawie zebranych przez siebie tradycji, że tych pięciu władców nie było synami Jagbyy Tsyjona, ale Jykuno Amlaka. Najstarsza istniejąca lista królów etiopskich wymienia czterech spośród pięciu władców (z pominięciem Bahyra Assegyda) bez jakiejkolwiek wzmianki o ich synowskiej relacji. Z kolei dzieło pod tytułem "Gadla" św. Basaloty Mikaela odnotowuje, iż Kydme Asseggyd jako jedyny był synem Jykuno Amlaka, a reszta nie była. Według polskiego historyka, Andrzeja Bartnickiego tradycje wskazują, iż panowanie braci Asseggyd odznaczało się słabością władzy centralnej, oraz wzmocnieniem siły sułtanatów Ifat i Adal. Historycy spierają się na temat kwestii następstwa braci. Badacz Paweł B. Henze stwierdził, że Jagbya Tsyjon nie mógł się zdecydować, który z jego synów powinien odziedziczyć władzę w Cesarstwie, i polecił, aby każdy z jego synów rządził po roku. Etiopski historyk Tadesse Tamrat odnotował, że panowanie braci Asseggyd było następstwem dynastycznego zamieszania, podczas którego każdy z synów Jagbyy Tsyjona obejmował tron. Brytyjski orientalista Ernest Alfred Wallis Budge odnotował tradycję, wedle której Żan Assegyd zapoczątkował używanie góry Amba Gyszien jako królewskiego więzienia dla kłopotliwych krewnych, będących dla niego konkurencją do tronu. Żan miał zostać zmuszony do uwięzienia swojego brata Bahyra Assegyda. Żan jednocześnie uwięził swoich trzech pozostałych braci i własnych synów w Amba Gyszien. Niezależnie od tego jak dokładnie wyglądała sprawa sukcesji, rządy braci dobiegły końca, gdy Uyddym Raad przejął tron.

</doc>
<doc id="3662773" url="https://pl.wikipedia.org/wiki?curid=3662773" title="Tu jest mój dom">
Tu jest mój dom

Tu jest mój dom – singiel zespołu Maanam, wydany w grudniu 2005 roku. Został umieszczony na składance "Raz-dwa-raz-dwa" z serii Złota kolekcja.

</doc>
<doc id="3662774" url="https://pl.wikipedia.org/wiki?curid=3662774" title="Gubernatorzy Cypru">
Gubernatorzy Cypru



</doc>
<doc id="3662775" url="https://pl.wikipedia.org/wiki?curid=3662775" title="Władimir Jerszow">
Władimir Jerszow

Władimir Lwowicz Jerszow (ros. Влади́мир Льво́вич Ершо́в; ur. 1896, zm. 1964) – radziecki aktor filmowy i teatralny. Ludowy Artysta ZSRR (1948). Pochowany razem z żoną Anną Komołową na Cmentarzu Nowodziewiczym w Moskwie.

</doc>
<doc id="3662776" url="https://pl.wikipedia.org/wiki?curid=3662776" title="Alianza Atlético Sullana">
Alianza Atlético Sullana



</doc>
<doc id="3662779" url="https://pl.wikipedia.org/wiki?curid=3662779" title="Tada'aki Otaka">
Tada'aki Otaka



</doc>
<doc id="3662781" url="https://pl.wikipedia.org/wiki?curid=3662781" title="Pirbuterol">
Pirbuterol

Pirbuterol () – wielofunkcyjny organiczny związek chemiczny z grupy katecholamin. Lek o działaniu sympatykomimetycznym, o krótkim czasie działania, działający selektywnie na receptory adrenergiczne β2.
Mechanizm działania.
Pirbuterol jest selektywnym β-mimetykiem działającym na receptory β2, którego działanie utrzymuje się do 5 godzin, a maksymalny efekt następuje po dwóch godzina od podania.
Zastosowanie.
W 2015 roku żaden produkt leczniczy zawierający pirbuterol nie był dopuszczony do obrotu w Polsce.
Działania niepożądane.
Pirbuterol może powodować następujące działania niepożądane (u ponad 1 na 100 pacjentów):

</doc>
<doc id="3662783" url="https://pl.wikipedia.org/wiki?curid=3662783" title="Thiago Sens">
Thiago Sens

Thiago Henrique Sens (ur. 2 lipca 1985 w Blumenau) – brazylijski siatkarz, grający na pozycji przyjmującego, reprezentant Brazylii. Od sezonu 2020/2021 występuje w tureckiej drużynie .
Sukcesy klubowe.
Mistrzostwo Brazylii:
Klubowe Mistrzostwa Ameryki Południowej:
Puchar Brazylii:
Mistrzostwo Włoch:
Sukcesy reprezentacyjne.
Mistrzostwa Świata Juniorów:
Letnia Uniwersjada:
Puchar Panamerykański:

</doc>
<doc id="3662785" url="https://pl.wikipedia.org/wiki?curid=3662785" title="Kościół Niepokalanego Poczęcia Najświętszej Maryi Panny w Namysłowie">
Kościół Niepokalanego Poczęcia Najświętszej Maryi Panny w Namysłowie

Kościół Niepokalanego Poczęcia Najświętszej Maryi Panny – rzymskokatolicki kościół filialny, znajdujący się przy ul. Staromiejskiej w Namysłowie. Świątynia należy do Parafii Świętych Apostołów Piotra i Pawła w Namysłowie w dekanacie Namysłów wschód, archidiecezji wrocławskiej.
26 maja 1964 roku, pod numerem 905/64, kościół został wpisany do rejestru zabytków województwa opolskiego.
Historia kościoła.
Pierwsza wzmianka o kościele pochodzi z 1233 roku.W latach 1525-1624, w okresie Reformacji, świątynia należała do protestantów. W roku 1654 powróciła do katolików. W dokumentach z wizytacji w latach 1666-1667 kościół nosił wezwanie Wszystkich Świętych. Obecne wezwanie otrzymał po 1854 roku, kiedy ustanowiono dogmat Niepokalanego Poczęcia NMP. W wyniku działań wojennych II wojny światowej, w styczniu 1945 roku, została częściowo zniszczona. W okresie po II wojnie światowej budowla została odbudowana. Od sierpnia do grudnia 2012 roku przeprowadzono prace remontowe, gdzie wymieniono pokrycie dachu, wyremontowano sklepienia oraz uzupełniono ubytki w cegle.
Wyposażenie i wnętrze kościoła.
Jest to budowla gotycka, murowana z cegły i kamieni polnych, z których wykonano podmurówkę. Prezbiterium pochodzi z przełomu XIII i XIV wieku, a nawę wykonano w XV wieku. Z XVI stulecia pochodzi drewniana empora. Drewniany chór muzyczny pochodzi z około 1600 roku.
Zabytkowymi i cennymi elementami architektury świątyni są:

</doc>
<doc id="3662787" url="https://pl.wikipedia.org/wiki?curid=3662787" title="Głęboko w sercu">
Głęboko w sercu

Głęboko w sercu – singiel zespołu Maanam, wydany w czerwcu 2006. Zespół przedstawił ten utwór na XLIII Krajowym Festiwalu Piosenki Polskiej w Opolu w 2006. 
Jest to ostatni singiel Maanamu przed zakończeniem działalności, która miała miejsce 31 grudnia 2008.

</doc>
<doc id="3662790" url="https://pl.wikipedia.org/wiki?curid=3662790" title="Jesteśmy Rodziną">
Jesteśmy Rodziną

Jesteśmy Rodziną (słow. "Sme Rodina") – słowacka partia polityczna. Członek Ruchu na rzecz Europy Narodów i Wolności.
Historia.
Ugrupowanie powstało pod koniec 2015 na bazie działającej od 2010 niewielkiej formacji pod nazwą Nasz Kraj. Na jego czele stanął wówczas przedsiębiorca branży turystycznej i medialnej Boris Kollár, który uzyskał rozgłos medialny, ujawniając fakt posiadania dziewięciorga dzieci z ośmioma różnymi kobietami. Ugrupowanie do 2019 nosiło nazwę Jesteśmy Rodziną – Boris Kollár. Partia określiła się jako ugrupowanie prawicowe, została jednak uznana przez komentatorów za organizację antyestablishmentową i partię protestu.
Ruch wystartował w wyborach parlamentarnych w 2016, głosząc w kampanii m.in. hasła przeciwko imigrantom. Partia otrzymała 6,6% głosów i 11 mandatów w Radzie Narodowej. W wyborach w 2020 ugrupowanie dostało 8,2% głosów, wprowadzając do parlamentu 17 deputowanych. Kilkanaście dni po tych wyborach partia podpisała porozumienie o utworzeniu nowej koalicji celem powołania rządu Igora Matoviča. W marcu 2021, po kryzysie rządowym, dotychczasowi koalicjanci uzgodnili utworzenie nowego gabinetu na czele z Eduardem Hegerem.

</doc>
<doc id="3662791" url="https://pl.wikipedia.org/wiki?curid=3662791" title="Euro Winners Cup">
Euro Winners Cup

Euro Winners Cup – coroczny turniej piłki nożnej plażowej organizowany przez Beach Soccer Worldwide, w którym udział biorą mistrzowie krajowych lig beach soccera. Odpowiednik trawiastej Ligi Mistrzów UEFA.
Pierwsza edycja turnieju odbyła się w 2013 roku. Rozgrywki w latach 2013-2016 rozgrywki odbywały się we Włoszech, a od 2017 w portugalskim Nazaré. Równocześnie z przeniesieniem turnieju do Portugalii wprowadzono kwalifikacje dla drużyn niemistrzowskich.
Organizacja.
Kwalifikacja.
Mistrzowie każdej z europejskich lig piłki nożnej plażowej (lub mistrzostw) kwalifikują się automatycznie do udziału w turnieju. Państwo-gospodarz może zgłosić dwa dodatkowe kluby – drużynę z siedzibą w mieście gospodarza imprezy oraz zdobywcę drugiego miejsca w krajowej lidze bądź mistrzostwach. Broniący zdobywcy tytułu również zdobywają kwalifikacje automatyczne wraz ze zdobywcami tytułu mistrza swojego kraju. Wicemistrzowie z pozostałych krajów mogą zostać zaakceptowani według uznania BSWW.
Kluby mogą również kwalifikować się w ramach rundy wstępnej wprowadzonej w 2017 roku – etapu kwalifikacyjnego, który jest otwarty dla wszystkich drużyn, które nie kwalifikują się automatycznie jako mistrzowie krajowej ligi, niezależnie od tego, na którym miejscu klub został sklasyfikowany w lidze bądź turnieju mistrzowskim. Zespoły z najlepszymi wynikami w kwalifikacjach awansują do turnieju głównego.

</doc>
<doc id="3662794" url="https://pl.wikipedia.org/wiki?curid=3662794" title="Kazuyuki Fujita">
Kazuyuki Fujita

 – japoński zawodnik mieszanych sztuk walki w latach 2000-2013 oraz wrestler. Wieloletni zawodnik japońskich organizacji MMA PRIDE FC, K-1, World Victory Road oraz pro-wrestlerskiej Inoki Genome Federation.
Kariera amatorska.
Zajął piąte miejsce na mistrzostwach Azji w 1993. Piąty w Pucharze Świata w 1993 i szósty w 1994
Kariera MMA.
W mieszanych sztukach walki zadebiutował w 30 stycznia 2000 roku na gali PRIDE wygrywając z Holendrem Hansem Nijmanem przez poddanie w pierwszej rundzie turnieju PRIDE Grand Prix 2000. 1 maja 2000 doszedł półfinału tegoż GP, pokonując w ćwierćfinale Marka Kerra, a w półfinale przegrywając przez TKO (poddanie przez narożnik) z Markiem Colemanem – zwycięzcą całego GP. 
W następnych latach przeplatał pojedynki w PRIDE z walkami w organizacji K-1 oraz na galach Antonio Inokiego. W trakcie swojej kariery walczył z ówcześnie czołowymi zawodnikami na świecie - Mirko Filipoviciem, Fiodorem Jemieljanienko, Bobem Sappem, Kenem Shamrockiem czy Wanderleiem Silvą. W 2006 wziął udział w kolejnym GP dochodząc do ćwierćfinału (w pierwszej rundzie eliminacyjnej znokautował Jamesa Thompsona, następnie przegrał przez TKO z Wanderleiem Silvą).
Na ostatniej zorganizowanej gali PRIDE 34 (8 kwietnia 2007) przegrał z Jeffem Monsonem. Po rocznej przerwie związał się z World Victory Road notując tam bilans 1-2 (wygrana nad kickboxerem Peterem Grahamem oraz porażki z Travisem Wiuffem i Błagojem Iwanowem).
31 grudnia 2009 na sylwestrowej gali Dynamite!! 2009 został znokautowany przez Alistaira Overeema. 
Kariera wrestlerska.
Od 1993 występował w New Japan Pro Wrestling. W 2001 zdobył mistrzostwo wagi ciężkiej IWGP. W 2006 skupił się na MMA i zrezygnował z występów we wrestlingu. W 2011 wrócił do wrestlingu wiążąc się z prowadzoną przez Antonio Inokiego Inoki Genome Federation. W 2012 został mistrzem wagi ciężkiej pokonując Jérôme Le Bannera. Tytuł stracił - już w formule MMA, na rzecz złotego medalisty igrzysk olimpijskiego w judo z Pekinu Satoshiego Ishiiego.
Styl walki.
Finishery
Popisowe akcje
Osiągnięcia.
Mieszane sztuki walki:
Wrestling:

</doc>
<doc id="3662796" url="https://pl.wikipedia.org/wiki?curid=3662796" title="Cmentarz Komunalny w Dąbrowie Górniczej przy ul. Zaplecze">
Cmentarz Komunalny w Dąbrowie Górniczej przy ul. Zaplecze

Cmentarz Komunalny w Dąbrowie Górniczej przy ul. Zaplecze – cmentarz komunalny w Dąbrowie Górniczej, otwarty w 2000 w północno-wschodniej części dzielnicy Gołonóg.
Historia.
W związku z wyczerpywaniem się wolnych miejsc grzebalnych na nekropoliach funkcjonujących w Dąbrowie Górniczej, a także zapełnieniem miejsc w grobowcach rodzinnych władze miasta podjęły decyzję o przygotowaniu terenu pod nowy cmentarz komunalny. Wybrano teren położony na uboczu, od zachodu ograniczony ruchliwą drogą krajową nr 1, a od wschodu obszarem przemysłowym. Prace przy urządzaniu infrastruktury trwały do 2000, teren o pow. 4,28 ha został zniwelowany, doprowadzono sieć wodociągową, oświetlenie, ciągi pieszo-jezdne, wybudowano budynek administracyjny oraz ozdobną bramę główną. Administrowanie terenem od 2011 powierzono przedsiębiorstwu zewnętrznemu. Na terenie cmentarza działa krematorium „Aurora”, które obsługuje znaczną część aglomeracji śląskiej. Mieszkańcy miasta niechętnie wybierają na miejsce spoczynku swoich bliskich nowy cmentarz, jako powód podają brak dogodnego dojazdu, znaczną odległość od zwartej zabudowy miejskiej oraz wysokie koszty pochówku. Od początku istnienia liczba pochówków jest symboliczna. Ponieważ wkrótce wyczerpią się miejsca na cmentarzach komunalnych w Tucznawie i Okradzionowie władze miasta przewidują powszechniejsze korzystanie z cmentarza przy ul. Zaplecze. W 2012 radny Tomasz Pasek proponował likwidację nekropolii i sprzedaż terenu na cele inwestycyjne.

</doc>
<doc id="3662797" url="https://pl.wikipedia.org/wiki?curid=3662797" title="Boris Kollár">
Boris Kollár

Boris Kollár (ur. 14 sierpnia 1965 w Bratysławie) – słowacki przedsiębiorca i polityk, założyciel ugrupowania Jesteśmy Rodziną, poseł do Rady Narodowej, a od 2020 jej przewodniczący.
Życiorys.
Własną działalność gospodarczą zaczął prowadzić jeszcze w czasach komunistycznych pod koniec lat 80. W latach 90. inwestował w branżę turystyczną, stając się właścicielem hoteli i wyciągów narciarskich. W 1999 został także właścicielem stacji radiowej Fun rádio. Studiował później zarządzanie środowiskiem na prywatnej uczelni SEVŠ w Skalicy.
Pod koniec 2015 na bazie działającej od 2010 niewielkiej formacji pod nazwą Nasz Kraj założył partię Jesteśmy Rodziną, w której objął funkcję przewodniczącego. Zyskał w tym samym czasie rozgłos medialny, ujawniając fakt posiadania dziewięciorga dzieci z ośmioma różnymi kobietami. Jego ugrupowanie, określane jako antyestablishmentowe, wystartowało w wyborach parlamentarnych w 2016, otrzymując 6,6% głosów. Boris Kollár uzyskał jeden z przypadających swojej partii mandatów poselskich w Radzie Narodowej. W 2020 z powodzeniem ubiegał się o poselską reelekcję. 20 marca tegoż roku został wybrany na przewodniczącego słowackiego parlamentu.
Życie prywatne.
Ma dwanaścioro dzieci (pięć córek i siedmiu synów) z dziesięcioma różnymi partnerkami.

</doc>
<doc id="3662809" url="https://pl.wikipedia.org/wiki?curid=3662809" title="CD Alcoyano">
CD Alcoyano

Club Deportivo Alcoyano – hiszpański klub piłkarski, grający w Segunda División B, mający siedzibę w mieście Alcoy.
Historia.
Klub został założony 13 września 1929, w wyniku fuzji dwóch innych klubów, Racingu i Levante. W 1942 klub po raz pierwszy awansował do Segunda División, a trzy lata później wygrał jej rozgrywki i wywalczył awans do Primera División. Pobyt w niej trwał rok. W sezonie 1946/1947 CD Alcoyano zajęło drugie miejsce w Segunda División i ponownie wywalczył promocję do Primera División. W sezonie 1947/1948 zajął 10. miejsce w La Liga i utrzymał się. Spadł z niej w sezonie 1948/1949. Po raz ostatni (stan na marzec 2016) grał w Primera División w sezonie 1950/1951. Od 1969 do 2011 klub występował najwyżej na trzecim poziomie rozgrywkowym. W sezonie 2010/2011 powrócił do Segunda División, jednak spędził w niej tylko rok.
Stadion.
Swoje domowe mecze klub rozgrywał na stadionie o nazwie Estadio El Collao, który może pomieścić 4688 widzów.

</doc>
<doc id="3662823" url="https://pl.wikipedia.org/wiki?curid=3662823" title="Droga ekspresowa R63 (Czechy)">
Droga ekspresowa R63 (Czechy)



</doc>
<doc id="3662826" url="https://pl.wikipedia.org/wiki?curid=3662826" title="Armin Mustedanović">
Armin Mustedanović

Armin Mustedanović (ur. 26 kwietnia 1986 w Brczku) – bośniacki siatkarz, grający na pozycji atakującego, reprezentant Bośni i Hercegowiny. Od sezonu 2018/2019 występuje w drużynie Arhavi Belediyesi Spor.
Sukcesy klubowe.
Mistrzostwo Bośni i Hercegowiny:
Puchar Bośni i Hercegowiny:
Mistrzostwo Turcji:
Mistrzostwo Chin:
Superpuchar Niemiec:
Puchar Niemiec:
Mistrzostwo Niemiec:

</doc>
<doc id="3662830" url="https://pl.wikipedia.org/wiki?curid=3662830" title="Kaplica cmentarna Wszystkich Świętych w Namysłowie">
Kaplica cmentarna Wszystkich Świętych w Namysłowie

Kaplica cmentarna Wszystkich Świętych – rzymskokatolicka kaplica w Namysłowie. Należy do Parafii Świętych Apostołów Piotra i Pawła w Namysłowie w dekanacie Namysłów wschód, archidiecezji wrocławskiej.
Historia kościoła.
Kaplica została wybudowana około 1907 roku. Znajduje się na cmentarzu komunalnym przy ulicy Jana Pawła II. Wewnątrz świątyni pochowany został w styczniu 1946 r. Tomasz Nowacki - pierwszy powojenny starosta namysłowski.

</doc>
<doc id="3662831" url="https://pl.wikipedia.org/wiki?curid=3662831" title="Miro Kovač">
Miro Kovač

Miro Kovač (ur. 20 września 1968 w Splicie) – chorwacki dyplomata i polityk, parlamentarzysta, w 2016 minister spraw zagranicznych.
Życiorys.
Absolwent Université Sorbonne-Nouvelle. W 1995 podjął pracę w kancelarii prezydenta Chorwacji. Początkowo zatrudniony w departamencie informacji, od 1999 był asystentem doradcy do spraw integracji euroatlantyckiej. Od 2001 związany z dyplomacją, objął funkcję radcy w ambasadzie w Brukseli, a następnie radcy ministra w ambasadzie w Paryżu. Od 2004 pracował w ministerstwie spraw zagranicznych, od 2006 w randze ambasadora. W 2008 objął stanowisko ambasadora Chorwacji w Berlinie. Po powrocie z placówki zaangażował się w działalność polityczną w ramach Chorwackiej Wspólnoty Demokratycznej, w 2014 został sekretarzem HDZ do spraw międzynarodowych. Od 2014 do 2015 jako szef sztabu wyborczego kierował zwycięską kampanią prezydencką Kolindy Grabar-Kitarović.
W wyborach w 2015 z listy HDZ uzyskał mandat posła do Zgromadzenia Chorwackiego. 22 stycznia 2016 objął urząd ministra spraw zagranicznych i europejskich w rządzie Tihomira Oreškovicia. W przedterminowych wyborach w tym samym roku z powodzeniem ubiegał się o poselską reelekcję. Stanowisko ministra zajmował do końca funkcjonowania gabinetu, tj. do 19 października 2016.
Miro Kovač jest żonaty, ma troje dzieci.

</doc>
<doc id="3662832" url="https://pl.wikipedia.org/wiki?curid=3662832" title="Soniamiki">
Soniamiki

Soniamiki, właśc. Zofia Mikucka (ur. 25 lipca 1982 w Zielonej Górze) – polska piosenkarka, basistka i autorka piosenek.
Życiorys.
Wczesne lata.
Ukończyła naukę na Akademii Sztuk Pięknych w Poznaniu na wydziale animacji filmowej. Po ukończeniu studiów przeprowadziła się do Łodzi.
Kariera muzyczna.
Od początku kariery posługiwała się pseudonimem Soniamiki. W 2008 współpracowała z Krzysztofem „Off Popem” Strzelczykiem nad jego winylowym minialbumem, zatytułowanym "Eat The Night", który został wydany w niemieckiej wytwórni fonograficznej PoPnorama Records. W tym czasie jej autorskie piosenki stawały się popularne na niemieckim rynku muzycznym. 
W listopadzie 2009 wydała pierwszy solowy album studyjny pt. "7pm", który został wydany pod szyldem niemieckiej wytwórni Moanin’ Music. Jak tłumaczyła, polskie wytwórnie płytowe nie były zainteresowane wydawaniem jej płyt, dlatego zdecydowała się na poszukiwanie zagranicznego wydawcy. Po premierze albumu wyruszyła w trasę koncertową po Niemczech i zagrała m.in. w Bielefeldzie, Lipsku, Berlinie i Görlitz. Piosenka „Piżamka” znalazła się na albumie kompilacyjnym pt. "Dzień kobiet – Muzyka jest z Wenus". 
W 2010 wystąpiła na Open’er Festival oraz wydała teledysk do piosenki „Wiem nie”, z którym zakwalifikowała się do konkursu "Budapest Crosstalk Videoart Festival 2010". Pod koniec 2011 wydała teledysk interaktywny do piosenki „Night Is So Safe” – w trakcie trwania klipu widz mógł zagrać w grę, a po jej przejściu pobrać singiel za darmo. Oba utwory znalazły się na jej drugim albumie studyjnym pt. "SNMK", który nagrała w Berlinie z producentem Lukasem Leonhardtem. Jest też autorką okładki płyty oraz teledysków do singli. Album promowała singlem „Lemoniada”, który zyskał popularność w Polsce i był często grany w lokalnych rozgłośniach radiowych. Po wydaniu płyty wyjechała na dwa tygodnie do Stanów Zjednoczonych. W trakcie pobytu wystąpiła na festiwalu "UTOPiA", zostając pierwszym polskim wykonawcą, który wystąpił na tym festiwalu. Po powrocie z kraju napisała dziewięć nowych utworów oraz zaczęła angażować się w tworzenie sztuk wizualnych, np. zaprojektowała kolekcję ubrań dla mężczyzn, które chciała połączyć ze swoimi piosenkami. W maju zagrała koncert w Muzeum Pera w Stambule.
W czerwcu 2014 wydała singiel „Fala”, który nagrała w Radiu Łódź. W kwietniu 2016 wydała trzeci album studyjny pt. "Federico", do którego napisania zainspirowała się twórczością reżysera filmowego, Federico Felliniego. Płytę promowała singlem „Fantazi”.
Życie prywatne.
Dorastała w Koninie, gdzie mieszkała do 15 roku życia.

</doc>
<doc id="3662833" url="https://pl.wikipedia.org/wiki?curid=3662833" title="Feed the Gods (film)">
Feed the Gods (film)

Feed the Gods to kanadyjski film fabularny z 2014 roku, napisany i wyreżyserowany przez Bradena Crofta. Opowiada historię dwóch braci, którzy postanawiają odwiedzić dawno zapomniane miasteczko rodzinne. Lokalni mieszkańcy wierzą, że w okolicznym lesie grasuje Wielka Stopa. W filmie w rolach głównych wystąpili Shawn Roberts, Tyler Johnston i Emily Tennant. Światowa premiera projektu odbyła się 26 października 2014. W listopadzie tego roku odbyła się premiera filmu w platformach VOD, a w styczniu 2015 obraz wydano na rynku DVD w Stanach Zjednoczonych.
Recenzje.
Albert Nowicki (witryna His Name Is Death) podsumował film, pisząc: "Jest (...) w dziele Crofta pewna intryga, są ambitne założenia (da się zauważyć chęć zrewolucjonizowania przez reżysera podgatunku horroru o Wielkiej Stopie), całość zdaje się jednak przewyższać talent większości zaangażowanych w powstanie projektu osób. Warto obejrzeć "Feed the Gods" dla Shawna Robertsa, który (...) stał się w ciągu minionych lat jednym z etatowych scream kings."

</doc>
<doc id="3662834" url="https://pl.wikipedia.org/wiki?curid=3662834" title="Zofia Mikucka">
Zofia Mikucka



</doc>
<doc id="3662835" url="https://pl.wikipedia.org/wiki?curid=3662835" title="Reproterol">
Reproterol

Reproterol () – wielofunkcyjny organiczny związek chemiczny będący połączeniem orcyprenaliny i teofiliny. Lek o działaniu sympatykomimetycznym, o krótkim czasie działania, działający selektywnie na receptory adrenergiczne β2. Jest związkiem chiralnym, produkt farmaceutyczny jest mieszaniną racemiczną obu enancjomerów.
Mechanizm działania.
Pirbuterol jest selektywnym β-mimetykiem działającym na receptory β2, którego działanie utrzymuje się do 4 godzin, a maksymalny efekt następuje po 2–3 godzinach od podania.
Zastosowanie.
W 2015 roku żaden produkt leczniczy zawierający reproterol nie był dopuszczony do obrotu w Polsce.
Działania niepożądane.
Reproterol może powodować następujące działania niepożądane:

</doc>
<doc id="3662839" url="https://pl.wikipedia.org/wiki?curid=3662839" title="Łuskiewnik">
Łuskiewnik

Łuskiewnik ("Lathraea") – rodzaj roślin pasożytniczych z rodziny zarazowatych ("Orobanchaceae"). Obejmuje co najmniej cztery gatunki, ale podawanych jest też ich 5, a nawet 7. Występują w Eurazji – od zachodniej Europy, poprzez Rosję i Himalaje po Chiny i Japonię. W Europie rosną trzy gatunki, z czego jeden w Polsce – łuskiewnik różowy "L. squamaria", zarazem gatunek typowy rodzaju. Łuskiewniki są pasożytami całkowitymi (ich pędy pozbawione są chlorofili) różnych gatunków drzew, zwykle występujących w żyznych i wilgotnych lasach nadrzecznych (najczęściej rozwijają się na olszy, wierzbach i topolach). Pędy nadziemne z kwiatami łuskiewników rozwijają się wiosną. Kwiaty zapylane są przez muchówki i błonkoskrzydłe, częsta jest też samopylność. Na ich pędach podziemnych zredukowane, łuskowate liście tworzą zagłębienia, mogące według niektórych badaczy funkcjonować jako pułapki sugerując, że są to także rośliny mięsożerne. Inni odrzucają tę hipotezę podkreślając brak enzymów trawiennych i obserwowanych ofiar.
Systematyka.
Rodzaj tradycyjnie zaliczany był do trędownikowatych ("Scrophulariaceae"), ale z analiz filogenetycznych, zwłaszcza opartych o DNA, wynika, że wchodzi w skład obszernej rodziny zarazowatych ("Orobanchaceae"). Rodzaj należy do plemienia "Rhinantheae" i jest blisko spokrewniony m.in. z takimi rodzajami jak: pszeniec "Melampyrum", świetlik "Euphrasia" i bartsja "Bartsia".

</doc>
<doc id="3662840" url="https://pl.wikipedia.org/wiki?curid=3662840" title="Lathraea">
Lathraea



</doc>
<doc id="3662843" url="https://pl.wikipedia.org/wiki?curid=3662843" title="Dekanat Opieki Matki Bożej (eparchia kaliningradzka)">
Dekanat Opieki Matki Bożej (eparchia kaliningradzka)

Dekanat Opieki Matki Bożej – jeden z 3 dekanatów eparchii kaliningradzkiej Rosyjskiego Kościoła Prawosławnego. Obejmuje cerkwie położone w południowej części Kaliningradu oraz w rejonach: bagrationowskim, gurjewskim i gwardiejskim oraz w Ładuszkinie i Mamonowie w obwodzie kaliningradzkim.
Funkcję dziekana pełni protojerej Wadim Nietkaczew.

</doc>
<doc id="3662845" url="https://pl.wikipedia.org/wiki?curid=3662845" title="Port lotniczy Santorini">
Port lotniczy Santorini



</doc>
<doc id="3662847" url="https://pl.wikipedia.org/wiki?curid=3662847" title="TED Ankara Kolejliler (piłka siatkowa mężczyzn)">
TED Ankara Kolejliler (piłka siatkowa mężczyzn)

TED Ankara Kolejliler – (tur. TED Ankara Kolejliler Spor Kulübü), turecki męski klub siatkarski. Klub powstał w 1954 roku w Ankarze.
Sukcesy.
Mistrzostwo Turcji:

</doc>
<doc id="3662848" url="https://pl.wikipedia.org/wiki?curid=3662848" title="Rudolf Hundstorfer">
Rudolf Hundstorfer

Rudolf Hundstorfer (ur. 19 września 1951 w Wiedniu, zm. 20 sierpnia 2019) – austriacki polityk, samorządowiec i działacz związkowy, w latach 2008–2016 minister, kandydat w wyborach prezydenckich.
Życiorys.
Po ukończeniu Hauptschule w 1966 rozpoczął przyuczanie do zawodu urzędnika w urzędzie miejskim Wiednia. W 1976 zdał eksternistycznie egzamin maturalny. Od 1969 pracował jako urzędnik, od 1975 był etatowym działaczem związkowym w Gewerkschaft der Gemeindebediensteten (związku zawodowym skupiającym urzędników, przedstawicieli kultury, sportu, mediów i wolnych zawodów). Stał na czele struktur regionalnych tej organizacji w Wiedniu, a w latach 2003–2007 kierował krajowymi strukturami związku. Jednocześnie działał w centrali związkowej Österreichischer Gewerkschaftsbund, pełnił funkcję jej wiceprzewodniczącego (2003–2006), dyrektora wykonawczego (2006–2007) i przewodniczącego (2007–2008).
Zaangażował się również w działalność polityczną w ramach Socjaldemokratycznej Partii Austrii. Od 1990 do 2007 sprawował mandat radnego Wiednia i stołecznego landtagu, od 1995 był pierwszym wiceprzewodniczącym wiedeńskiej rady miasta.
2 grudnia 2008 objął stanowisko ministra polityki społecznej i spraw konsumentów w pierwszym rządzie Wernera Faymanna. 1 grudnia 2009 dodatkowo został ministrem pracy. W wyborach parlamentarnych w 2013 uzyskał mandat posła do Rady Narodowej XXV kadencji. 16 grudnia 2013 wszedł w skład drugiego gabinetu dotychczasowego premiera, obejmując ten sam resort. Urząd ministra sprawował do 26 stycznia 2016. W tym samym miesiącu został ogłoszony kandydatem socjaldemokratów w wyborach prezydenckich. Przegrał w pierwszej turze głosowania z 24 kwietnia 2016, otrzymując około 11% głosów.
Zmarł 20 sierpnia 2019 podczas urlopu w Chorwacji.

</doc>
<doc id="3662849" url="https://pl.wikipedia.org/wiki?curid=3662849" title="Hala Huty">
Hala Huty

Hala Huty – dawna hala pasterska w polskich Tatrach Zachodnich. "Wielka encyklopedia tatrzańska" wymienia ją w tabeli wśród ośmiu hal w Dolinie Chochołowskiej. Wszystkie te hale są w encyklopedii opisane, z wyjątkiem hali Huty. Opisana jest tylko polana Huciska w Dolinie Chochołowskiej. Hala Huty zapewne obejmowała tę polanę i rejon Doliny Huciańskiej. Władysław Szafer, który również opisał hale tatrzańskie, nie wspomina o hali Huty, wymienia tylko polanę Huciska. Na polanie tej w latach 80. przywrócono wypas owiec (tzw. wypas kulturowy).

</doc>
<doc id="3662852" url="https://pl.wikipedia.org/wiki?curid=3662852" title="Trie">
Trie



</doc>
<doc id="3662853" url="https://pl.wikipedia.org/wiki?curid=3662853" title="Dmitrij Kawarga">
Dmitrij Kawarga

Dmitrij Wiktorowicz Kawarga (; ur. w Moskwie) – rosyjski malarz, działający w obwodzie moskiewskim.
Ukończył szkołę studyjną Moskiewskiego Akademickiego Teatru Artystycznego. Regularnie uczestniczy w wystawach i festiwalach malarstwa w kraju (Państwowe Muzeum Rosyjskie, Galeria Tretiakowska, Ermitaż i in.) i za granicą (m.in. Ars Electronica, Lexus Hybrid Art, Barbarian-Art Gallery). W 2007 roku zwyciężył w zorganizowanym przez Muzeum Sztuki Aktualnej Art4.ru internetowym konkursie na monument upamiętniający Borysa Jelcyna.

</doc>
<doc id="3662858" url="https://pl.wikipedia.org/wiki?curid=3662858" title="Mateusz Godlewski">
Mateusz Godlewski

Mateusz Godlewski (ur. 18 kwietnia 1997) – polski szermierz, walczący szablą. Brązowy medalista Mistrzostw Europy Juniorów w szermierce 2016 oraz wielokrotny medalista Mistrzostw Polski. Reprezentant Polski Juniorów do lat 20.
Godlewski zaczął trenować szermierkę w 1 klasie gimnazjum. Jego pierwszym medalem było wicemistrzostwo Polski kadetów w drużynie. Godlewski ma 14 medali mistrzostw Polski z czego: 2 złota indywidualnie, 6 złota drużynowo, 1 srebro drużynowo, 3 brązowe w drużynie i dwa brązy indywidualnie. Reprezentował kraj na wielu imprezach międzynarodowych ranki Pucharu Świata w kategorii Junior oraz Senior.
Jego dorobek międzynarodowy to: 3. miejsce Pucharu Europy Kadetów. 7. miejsce Pucharu Świata Juniorów. 3. miejsce w Mistrzostwach Europy Juniorów, 4. miejsce na Mistrzostwach Europy i Świata Juniorów oraz 2. miejsce na Pucharze Świata Juniorów.

</doc>
<doc id="3662863" url="https://pl.wikipedia.org/wiki?curid=3662863" title="Georges-Louis Leclerc, Comte de Buffon">
Georges-Louis Leclerc, Comte de Buffon



</doc>
<doc id="3662864" url="https://pl.wikipedia.org/wiki?curid=3662864" title="Hideaki">
Hideaki

 – męskie imię japońskie.
Możliwa pisownia.
Hideaki można zapisać używając wielu różnych znaków kanji i może znaczyć m.in.:

</doc>
<doc id="3662874" url="https://pl.wikipedia.org/wiki?curid=3662874" title="Drogi Madagaskaru">
Drogi Madagaskaru



</doc>
<doc id="3662890" url="https://pl.wikipedia.org/wiki?curid=3662890" title="Abdullah Al-Enezi">
Abdullah Al-Enezi

Abdullah Al-Enezi (ur. 20 września 1990 w Rijadzie) – saudyjski piłkarz występujący na pozycji bramkarza w saudyjskim klubie An-Nassr oraz w reprezentacji Arabii Saudyjskiej. Uczestnik Pucharu Azji 2015.

</doc>
<doc id="3662891" url="https://pl.wikipedia.org/wiki?curid=3662891" title="Til It Happens to You">
Til It Happens to You

Til It Happens to You – singel amerykańskiej wokalistki Lady Gagi, wydany 18 września 2015 roku nakładem wytwórni Interscope. Utwór znalazł się na ścieżce dźwiękowej do filmu "Pole walki", który porusza kwestię wykorzystywania seksualnego i został napisany przez Gagę wraz z Diane Warren.
Utwór zdobył pozytywne recenzje od krytyków, a w marcu 2016 roku znalazł się na liście "Billboard" Hot 100. Singiel zdobył nagrodę na 68. gali Primetime Emmy Awards za wybitną oryginalną muzykę i tekst oraz był nominowany do nagrody Grammy i Oscara. Jest to jedyny utwór w historii, który zdobył nominację do powyższych nagród w jednym roku.
Tło i wydanie.
W styczniu 2015 roku doszło do premiery filmu "Pole Walki" podczas Festiwalu Filmowego w Sundance. Pełnometrażowy film dokumentalny opowiada o napaściach seksualnych na kampusach amerykańskich uniwersytetów. Podczas produkcji filmu reżyser Kirby Dick i producentka Amy Ziering chcieli, aby ktoś o „poważnych” wpływach nagrał piosenkę do filmu, wierząc, że przysporzy to rozgłosu i wypromuje temat. W związku z tym nawiązali współprace z Diane Warren, która skontaktowała się z Lady Gagą i wspólnie napisały piosenkę w oparciu o sceny filmu.
Utwór został wydany 18 września 2015 roku jako część ścieżki dźwiękowej do filmu. Utwór został zdefiniowany jako ballada z gatunku pop i rock. Warstwa liryczna utworu zawiera w sobie przesłania: „Trzymaj głowę do góry i bądź silny / Kiedy upadniesz, musisz wstać” i została opisana jako „mieszający i emocjonalny”. Pierwsza zwrotka jest śpiewana przez Gagę wrażliwym głosem, który stopniowo zmienia się w agresywny ton, a na koniec radosny podczas ostatniego tekstu. Część dochodu ze sprzedaży singla zostanie przekazana na rzecz organizacji pomagających ocalałym w napaści na tle seksualnym.
Odbiór.
Reakcja krytyków i wykresy.
Utwór „Til It Happens to You” zdobył szerokie uznanie krytyków. Podczas recenzowania filmu dokumentalnego Leslie Felperin z "The Hollywood Reporter" uznał, że piosenka dostarczyła „dodatkowego wstrząsu przejmującego” w filmie. Lauren Valenti z "Marie Claire" opisała utwór jako „solidny i orkiestrowy” i pochwaliła wybór Gagi na główną wokalistkę. Piosenka była porównywana do wcześniejszych utworów wykonawczyni takich jak: „Gypsy”, „Speechless”, „Dope; oraz do stylu Lany Del Rey. Robbie Daw z Idolator twierdził, że „potężne, niepokojące” efekty wizualne zostały uzupełnione „silnym występem wokalnym” Gagi. Christopher Tapley z "Variety" pochwalił zarówno pisanie piosenek Gagi, jak i Warrena, opisując je jako:
Singiel pojawił się na listach przebojów w Belgii, zajął 21. miejsce na Filipińskich zestawieniach popularnych utworów, zaś w Europie osiągnął 46. miejsce we Francji, 29. w Hiszpanii, a także osiągnął 5. miejsce na greckiej liście Digital Songs. W Wielkiej Brytanii piosenka weszła na UK Download Chart pod numerem 67, podczas gdy na oficjalnej UK Singles Chart osiągnęła szczyt 171. W Stanach Zjednoczonych piosenka początkowo nie znalazła się na liście "Billboard" Hot 100, ale w marcu 2016 roku weszła na 95. miejscu, po wykonaniu piosenki na gali rozdania Oscarów.
Wykonania na żywo.
88. ceremonia wręczenia Oscarów.
28 lutego 2016 roku w Dolby Theatre w Hollywood odbyła się uroczysta gala wręczenia Nagród Amerykańskiej Akademii Filmowej. Podczas uroczystości doszło do występów artystów, którzy nagrali piosenki nominowane w kategorii najlepszej piosenki oryginalnej. Ostatni występ spośród nominowanych przypadł na piosenkę „Til It Happens to You” i został zapowiedziany przez ówczesnego wiceprezydenta Stanów Zjednoczonych Joe Bidena. Lady Gaga wykonała utwór w białej stylizacji, grając naprzeciwko białego fortepianu. Podczas ostatniego refrenu na scenę wyszło 50 osób, które doświadczyły molestowania. Występ otrzymał owacje na stojąco i stał się jednym z najbardziej omawianych momentów na gali. W 2017 roku Lady Gaga otrzymała nominację do Nagrody Dorian w kategorii „Muzyczny telewizyjny występ roku”.
Inne występy.
Po raz pierwszy Lady Gaga wykonała utwór „Til It Happens to You” 29 października 2015 roku na corocznej gali amfAR, wraz z coverami „Call Me Irresponsible”, „Bang Bang (My Baby Shot Me Down)” i „La Vie en rose”. 11 grudnia 2015 wykonała piosenkę podczas gali "Billboard" Women in Music, a w styczniu 2016 wystąpiła na kameralnym spotkaniu w hotelu Peninsula w Beverly Hills.
Teledysk.
Oficjalna premiera teledysku odbyła się 17 września 2015 roku na oficjalnym kanale YouTube piosenkarki. Za reżyserię obrazu odpowiada Catherine Hardwicke. Koszty produkcji teledysku zostały pokryte przez producentów wykonawczych filmu "Pole walki" Paula Blavina oraz Reginę K. Scully. W ofiarę gwałtu występującą w teledysku wcieliła się aktorka Nikki Reed.

</doc>
<doc id="3662893" url="https://pl.wikipedia.org/wiki?curid=3662893" title="Więzadło poboczne przyśrodkowe">
Więzadło poboczne przyśrodkowe



</doc>
<doc id="3662894" url="https://pl.wikipedia.org/wiki?curid=3662894" title="Lilly Wachowski">
Lilly Wachowski



</doc>
<doc id="3662919" url="https://pl.wikipedia.org/wiki?curid=3662919" title="Tomasz Schoen (matematyk)">
Tomasz Schoen (matematyk)

Tomasz Schoen – polski matematyk, profesor nauk matematycznych. Specjalizuje się w matematyce dyskretnej. Profesor Wydziału Matematyki i Informatyki Uniwersytetu im. Adama Mickiewicza w Poznaniu.
Życiorys.
Stopień doktorski uzyskał w 1997 na podstawie pracy pt. "Zbiory wolne od sum" (promotorem pracy był prof. Tomasz Łuczak). Tytuł naukowy profesora nauk matematycznych otrzymał w 2014. Pracuje jako profesor zwyczajny w Zakładzie Matematyki Dyskretnej Wydziału Matematyki i Informatyki UAM. W latach 2000-2002 odbył staż naukowy w niemieckim Uniwersytecie Christiana-Albrechta w Kilonii. Członek Polskiego Towarzystwa Matematycznego.
Swoje prace publikował w takich czasopismach jak m.in. "Acta Arithmetica", "Journal of Number Theory", "Colloquium Mathematicum", "Combinatorics Probability and Computing" oraz "Israel Journal of Mathematics".

</doc>
<doc id="3662921" url="https://pl.wikipedia.org/wiki?curid=3662921" title="Stanisław Tarło (zm. 1705)">
Stanisław Tarło (zm. 1705)

Stanisław Tarło herbu Topór (zm. w 1705 roku) – marszałek Trybunału Głównego Koronnego w 1668 roku, wojewoda lubelski w latach 1689-1705, kasztelan zawichojski w latach 1684-1689.
Był elektorem Augusta II Mocnego z województwa lubelskiego w 1697 roku..

</doc>
<doc id="3662922" url="https://pl.wikipedia.org/wiki?curid=3662922" title="Złoty Wierch">
Złoty Wierch

Złoty Wierch – niski grzbiet opadający w kierunku północno-wschodnim z masywu Gęsiej Szyi w Tatrach Wysokich. Zaczyna się nie na jej szczycie, lecz poniżej, od wysokości około 1330 m. Oddziela dwie odnogi Doliny Złotej i tworzy od zachodu ograniczenie dolnej części Rusinowej Polany. Jest całkowicie porośnięty lasem.
Dolną częścią Złotego Wierchu prowadzi szlak turystyczny:

</doc>
<doc id="3662925" url="https://pl.wikipedia.org/wiki?curid=3662925" title="Wojskowy Zrąb">
Wojskowy Zrąb

Wojskowy Zrąb – niski grzbiet opadający z masywu Gęsiej Szyi w Tatrach Wysokich. Ze szczytu Gęsiej Szyi w kierunku północnym opada grzbiet, który na wysokości około 1350 m rozgałęzia się na dwa grzbiety. Orograficznie lewy opada w kierunku północnym, a jego dolna część to Wiktorówki. Prawy grzbiet to Wojskowy Zrąb opadający w kierunku północno-wschodnim. Oddziela dwie odnogi Doliny Złotej. Jest całkowicie porośnięty lasem.

</doc>
<doc id="3662932" url="https://pl.wikipedia.org/wiki?curid=3662932" title="Wyżnia Pańszczycka Młaka">
Wyżnia Pańszczycka Młaka

Wyżnia Pańszczycka Młaka – niewielka rówień w dolinie Pańszczycy w polskich Tatrach Wysokich. Znajduje się na wysokości około 1345 m u zachodnich podnóży Ostrego Wierchu. Ma powierzchnię około 0,9 ha. Prowadzi obok niej czerwony szlak turystyczny z Toporowej Cyrhli przez Psią Trawkę, Waksmundzką Rówień i obok Wodogrzmotów Mickiewicza do Morskiego Oka.
Jest to jedno z kilku torfowisk znajdujących się w dolnym biegu Pańszczyckiego Potoku. Jest jeszcze Wielka Pańszczycka Młaka na lewym brzegu Pańszczyckiego Potoku i Mała Pańszczycka Młaka na prawym jego brzegu. Obydwie położone są niżej.
W latach 2010–2011 przeprowadzono monitoring przyrodniczy niektórych torfowisk na terenie Polski. Na torfowisku Wyżnia Pańszczycka Młaka stwierdzono stan prawidłowy: brak krzewów i podrostu drzew i obecność gatunków charakterystycznych dla tego typu torfowisk.

</doc>
<doc id="3662934" url="https://pl.wikipedia.org/wiki?curid=3662934" title="Dom Towarowy PDT w Toruniu">
Dom Towarowy PDT w Toruniu

Dom Towarowy PDT w Toruniu – kameralny, zabytkowy dom towarowy, tradycjami sięgający 1880 roku.
Lokalizacja.
Dom Towarowy PDT położony jest w Zespole Staromiejskim. Jego siedzibę stanowią dwie kamienice stojące we wschodniej pierzei Rynku Staromiejskiego, gdzie znajduje się główne wejście do budynku. Drugie mieści się przy ulicy Szerokiej.
Historia.
Lata 1880 – 2000.
Początki Domu Towarowego w tym miejscu sięgają 1880 roku, kiedy to Moritz Leiser (pochodził z jednej z najbogatszych rodzin żydowskich ówczesnego Torunia) został właścicielem dwóch kamienic (gotyckiej i renesansowej) przy Rynku Staromiejskim i otworzył w nich skład bławatny (prowadzący sprzedaż materiałów wełnianych, bawełnianych, lnianych i innych). W 1906 roku obie te kamienice zostały przebudowane: m.in. zmieniono wygląd elewacji . W latach 20. XX w. Dom Towarowy zmienił właściciela, którym został Leon Kopf. Po II wojnie światowej sklep został upaństwowiony i jako Powszechny Dom Towarowy otworzył swoje podwoje w 1947 roku. Działalność handlową prowadził na dwóch kondygnacjach nieprzerwanie do mającego miejsce 3 maja 1984 roku pożaru, od czasu którego stał opustoszały. Był to jeden z największych pożarów, jaki dotknął Toruń w drugiej połowie XX w.
Po 2000 roku.
W obecnej formule, jako galeria handlowa, były Dom Towarowy funkcjonuje od 2000 roku, kiedy to został całkowicie wyremontowany, zmodernizowany (ruchome schody) i powiększony o dwie kondygnacje powierzchni handlowej. Odrestaurowano także elewację dwóch składających się na ów obiekt kamienic. Obecnie (stan z 2015 roku) działają w nim 34 sklepy i punkty usługowe oraz dwie kawiarnie. 
Budynek jest objęty ochroną konserwatorską jako element historycznego układu urbanistycznego Starego i Nowego Miasta.

</doc>
<doc id="3662935" url="https://pl.wikipedia.org/wiki?curid=3662935" title="Neonikotyna">
Neonikotyna



</doc>
<doc id="3662937" url="https://pl.wikipedia.org/wiki?curid=3662937" title="Płetwonurek KDP/CMAS ** (P2)">
Płetwonurek KDP/CMAS ** (P2)

Płetwonurek KDP/CMAS ** (P2) - jest to drugi stopień płetwonurkowy w ramach organizacji KDP/CMAS. Uczestnik kursu zdobywa wiedzę teoretyczną i umiejętności praktyczne umożliwiające bezpieczne nurkowanie na dużych głębokościach (40 m) w grupie z płetwonurkami o równorzędnych lub wyższych kwalifikacjach, udzielanie pomocy w wypadkach nurkowych oraz stosowanie technik autoratowniczych. Po ukończeniu kursu płetwonurek uzyskuje wpis do Książki Płetwonurka KDP potwierdzający uzyskanie uprawnień, musi również wykupić certyfikat (w postaci karty). W roku 2011 nastąpiły zmiany w systemie szkolenia KDP/CMAS, które zmieniły ścieżkę uzyskiwania kolejnych stopni i uprawnień.
Przebieg szkolenia.
Warianty:

</doc>
<doc id="3662940" url="https://pl.wikipedia.org/wiki?curid=3662940" title="Nikotynoidy">
Nikotynoidy

Nikotynoidy – grupa kilkunastu alkaloidów o budowie i własnościach zbliżonych do nikotyny. Występują naturalnie, w odróżnieniu od neonikotynoidów, które są związkami syntetycznymi o zbliżonej budowie chemicznej.
Występowanie.
Występują w różnych ilościach np. w roślinach "Nicotiana tabacum", "Nicotiana rustica", "Nicotiana glauca", "Duboisia hopwoodii", "Aesclepias syriaca" i "Anabasis aphylla". Najbardziej rozpowszechnione to nikotyna, nornikotyna i anabazyna, pozostałe to m.in. dihydronikotyryna, anabazeina, myozmina i nikotyryna. 
Właściwości.
Nikotynoidy są lotnymi, bezbarwnymi cieczami, które łatwo ciemnieją pod wpływem powietrza, oraz ze względu na silnie zasadowy charakter, łatwo tworzą sole z kwasami. Są jednymi z pierwszych stosowanych insektycydów – napar z tytoniu zalecano do niszczenia mszyc już w 1763 r. Obecnie nikotyna i anabazyna są stosowane do zwalczania mszyc jako insektycydy kontaktowe oraz fumiganty. Najsilniejsze działanie insektycydowe mają te nikotynoidy, które charakteryzuje najwyższa zasadowość. Jest to przyczyną pewnej anomalii – związki, które są najbardziej aktywne, przy fizjologicznym pH występują głównie w formie zjonizowanej i nie są zdolne do przenikania poprzez barierę jonową otaczającą połączenia nerwowe owada. Warunkiem toksyczności nikotynoidów są:
Toksyczne działanie nikotynoidów spełniających powyższe warunki polega najprawdopodobniej na konkurencji z acetylocholiną o dostęp do receptora acetylocholinowego.

</doc>
<doc id="3662941" url="https://pl.wikipedia.org/wiki?curid=3662941" title="Ayano">
Ayano

 – żeńskie imię japońskie.
Możliwa pisownia.
Ayano można zapisać używając wielu różnych znaków kanji i może znaczyć m.in.:

</doc>
<doc id="3662943" url="https://pl.wikipedia.org/wiki?curid=3662943" title="KamilK7/Fluorek złota(I)">
KamilK7/Fluorek złota(I)



</doc>
<doc id="3662948" url="https://pl.wikipedia.org/wiki?curid=3662948" title="Związek Maklerów i Doradców">
Związek Maklerów i Doradców

Związek Maklerów i Doradców (ZMID) – stowarzyszenie zrzeszające osoby posiadające państwowe licencje maklera papierów wartościowych i doradcy inwestycyjnego, powstałe w roku 1991 w Warszawie; od 2014 r. prezesem ZMID jest Paweł Cymcyk.
Związek działa na podstawie ustawy o stowarzyszeniach oraz posiada umocowanie w Ustawie o nadzorze nad rynkiem kapitałowym. Funkcjonuje od samych początków istnienia rynku kapitałowego w Polsce. Stanowi reprezentatywną organizację dla maklerów papierów wartościowych i doradców inwestycyjnych. Od roku 1999 organizuje liczne kursy i szkolenia, które pozwalają zdobywać wiedzę o rynkach kapitałowych oraz przygotowują do egzaminów na Maklera Papierów Wartościowych i Doradcę Inwestycyjnego.
Współpracuje z Sejmem RP (prace w komisjach sejmowych), agendami rządowymi (Ministerstwo Finansów, Ministerstwo Skarbu Państwa, Komisja Nadzoru Finansowego) oraz instytucjami działającymi na rynku kapitałowym (Giełda Papierów Wartościowych, Krajowy Depozyt Papierów Wartościowych czy Izbą Domów Maklerskich).
Cele.
Podstawowe cele i zadania zgodne ze statutem:
Kursy i szkolenia.
Od 1999 prowadzi szkolenia maklerskie, doradcze i analityczne przygotowujące do egzaminów licencyjnych (polskich i zagranicznych) oraz poszerzające wiedzę o rynkach finansowych. Związek oferuje m.in. szkolenia na Maklera Papierów Wartościowych, Doradcę Inwestycyjnego czy kursy przygotowujące do egzaminu CFA (Chartered Financial Analyst).
Członkowie.
Na listach maklerów i doradców prowadzonych przez KNF znajduje się ok. 3000 maklerów papierów wartościowych (inf. z 2015 roku) w tym ponad 1100 osób uprawnionych do wykonywania czynności doradztwa inwestycyjnego, a także 347 maklerów giełd towarowych oraz około 500 doradców inwestycyjnych. Do Związku należy ponad 1500 maklerów i doradców.
Dzień Maklera i Doradcy.
Tradycyjna impreza integracyjna skupiająca maklerów i doradców, która doczekała się już 17 edycji. Od 2014 r. przybrała nową formę – połączona z Igrzyskami Maklerów i Doradców, na których odbywają się zawody sportowe dla członków ZMID i ich rodzin.

</doc>
<doc id="3662951" url="https://pl.wikipedia.org/wiki?curid=3662951" title="Jan Józef Charzewski">
Jan Józef Charzewski

Jan Józef Charzewski herbu Szreniawa – wicemarszałek Trybunału Głównego Koronnego w 1687 roku, podkomorzy czernihowski w 1679 roku, podkomorzy nowogrodzkosiewierski w latach 1673-1679, podczaszy nowogrodzkosiewierski w latach 1671-1673.
Poseł sejmiku czernihowskiego na sejm koronacyjny 1676 roku, sejm 1678/1679 roku, poseł na sejm 1681 roku.

</doc>
<doc id="3662952" url="https://pl.wikipedia.org/wiki?curid=3662952" title="Dzwon z Hueski">
Dzwon z Hueski

Dzwon z Hueski lub Legenda o królu Mnichu (hiszp. "La campana de Huesca" lub "La leyenda del rey Monje") – obraz olejny hiszpańskiego malarza José Casady del Alisala przedstawiający aragońską legendę. 
Obraz przedstawia kulminacyjny moment aragońskiej legendy o „dzwonie z Hueski”. Scena rozgrywa się w podziemiach królewskiego pałacu. Po lewej stronie, w towarzystwie agresywnego mastifa, stoi król Aragonii Ramiro II Mnich. Z uniesioną głową spogląda na szlachciców, wyzywająco, mimo podeszłego wieku. Wyciąga rękę, aby odsłonić makabryczne widowisko. Ścięte głowy dwunastu szlachciców, którzy sprzeciwiali się jego władzy, są ułożone na kształt wielkiego dzwonu. Głowa arcybiskupa Pedra de Lucria, przywódcy spisku, wisi na grubej linie niczym serce dzwonu.
Po prawej stronie widać pozostałych szlachciców, wezwanych przez króla, żeby uczestniczyli w krwawym widowisku. Mężczyźni tłoczą się na wąskich schodach i niemal kamienieją na widok wymierzonej przerażającej kary. Ich twarze wyrażają różne uczucia: gniew, strach, wstręt, złość lub chęć zemsty – widoczną w oczach szlachcica stojącego na czele grupy. 
Stroje postaci zostały oddane w drobiazgowy sposób, uwagę zwraca realistyczny charakter tkanin i metalowych przedmiotów.
W 1881 roku Casado del Alisal przedstawił obraz na Krajowej Wystawie Sztuk Pięknych. Nie otrzymał oczekiwanego medalu, lecz wyróżnienie cum laude i w konsekwencji złożył rezygnację ze stanowiska dyrektora Hiszpańskiej Akademii Sztuk Pięknych w Rzymie, które piastował. 
Obraz należy do zbiorów Prado, ale od 1950 roku jest eksponowany w urzędzie miasta w Huesce.

</doc>
<doc id="3662955" url="https://pl.wikipedia.org/wiki?curid=3662955" title="Jan Rusin">
Jan Rusin

Jan Rusin (ur. 23 czerwca 1889 w Bieńkówce, zm. 3 lipca 1946 tamże) – polski polityk, poseł do Krajowej Rady Narodowej.
Życiorys.
Był działaczem Stronnictwa Ludowego. Od 3 maja 1945 pełnił mandat posła Krajowej Rady Narodowej kadencji 1943–1947. Był także członkiem Wojewódzkiej Rady Narodowej w Krakowie i członkiem wydziału powiatowego w Wadowicach.
Zginął zastrzelony 3 lipca 1946 w swojej rodzinnej miejscowości, Bieńkówce, przez partyzantów – według doniesień prasowych – z Narodowych Sił Zbrojnych.

</doc>
<doc id="3662958" url="https://pl.wikipedia.org/wiki?curid=3662958" title="Konstantyn Loukites">
Konstantyn Loukites

Konstantyn Loukites (ur. przed 1280, zm. po 1340) – poeta bizantyński, żyjący w cesarstwie Trapezuntu.
Urodził się w Macedonii, nauki pobierał w Konstantynopolu. Przed 1301 przybył do Trapezuntu. Za panowania Aleksego II (1297-1330) sprawował urzędy protonotariosa i protovestiariosa. Utrzymał wysoką pozycję na dworze cesarskim za panowania cesarza Bazylego (1332-1340). Był autorem listów (korespondował m.in. z Jerzym Choniadesem, Niceforem Gregorasem). Dwie z jego prac przetrwały: "Pochwała do św. Eugeniusza" ("Εγκώμιον εις τον άγιον μεγαλομάρτυρα του Χριστού Ευγένιον και τους συνάθλους αυτού Κανίδιον, Ουαλεριανόν και Ακύλαν, τους εν Τραπεζούντι μαρτυρήσαντες"), patrona Trapezuntu i "Mowa pogrzebowa Aleksego II" (3 maja 1330) ("Επιτάφιον εις τον εν βασιλεύσιν αοίδιμον εκείνον και τρισμακάριστον κύριον Αλέξιον τον Κομνηνόν").

</doc>
<doc id="3662959" url="https://pl.wikipedia.org/wiki?curid=3662959" title="Pył czasu">
Pył czasu

Pył czasu (tur. "Küf") – turecko-niemiecki film fabularny z 2012 roku w reżyserii Alego Aydina.
Opis fabuły.
Bohaterem filmu jest Basri, wdowiec, który codziennie przemierza drogę wzdłuż torów kolejowych. Jego myśli skupiają się na synu, który zniknął wiele lat temu po tym, jak został aresztowany w czasie demonstracji studenckich w Stambule. Basri pisze listy w tej sprawie do urzędów państwowych. Komisarz, z którym spotyka się Basri informuje go o odnalezieniu zwłok jego syna.
Premiera filmu odbyła się na Międzynarodowym Festiwalu Filmowym w Wenecji. Polska premiera filmu odbyła się w ramach 19. Forum Kina Europejskiego CINERGIA w Łodzi.

</doc>
<doc id="3662962" url="https://pl.wikipedia.org/wiki?curid=3662962" title="JOM 1">
JOM 1

JOM 1 – powłoka systemowa i język komputerowy (język operacyjny) przeznaczony dla komputera K-202 pracującego pod kontrolą systemu operacyjnego SOK-1, który był systemem jednodostępnym dla małych zestawów minikomputera. Był to język powłoki systemowej umożliwiający komunikację użytkownika z systemem komputerowym, choć według ówczesnej nomenklatury określany był jako język język programowania. Przyjmowaniem zleceń i przekazywaniem ich do systemu operacyjnego oraz wyprowadzenia komunikatów oraz obsługi innych elementów implementacji języka realizował moduł systemu – program o nazwie tożsamej z nazwą języka JOM 1. Definicja języka obejmowała zbiór dyrektyw mających charakter zleceń systemowych.
Użytkownik komputera komunikując się z systemem SOK-1 na komputerze K-202 wprowadzał do systemu z klawiatury dyrektywy zgodnie z definicją języka JOM 1, w stanie gotowości systemu do przyjęcia komendy. Znakiem zachęty był dwukropek na początku wiersza, w pewnych przypadkach poprzedzony w poprzednim wierszu komunikatem "K-202". Sam język oparty jest na zestawie dyrektyw, przy czym wprowadzane do komputera zlecenia miały postać skrótów jedno lub dwuliterowych z odpowiednimi argumentami. 
Przykładowa dyrektywa: codice_1, powoduje zapis z pamięci operacyjnej PAO na taśmę, natomiast dyrektywa codice_2, powoduje wczytanie taśmy do pamięci.

</doc>
<doc id="3662964" url="https://pl.wikipedia.org/wiki?curid=3662964" title="Emilia Padoł">
Emilia Padoł

Emilia Padoł (ur. 1985 w Tarnowskich Górach) – polska dziennikarka i pisarka.
Życiorys.
Absolwentka Wydziału Polonistyki Uniwersytetu Jagiellońskiego, zdobywczyni I nagrody w konkursie na najlepszą pracę magisterską o tematyce gender, organizowanym przez IBL PAN oraz Podyplomowe Gender Studies im. M. Konopnickiej i M. Dulębianki. Przygotowywała rozprawę doktorską na temat twórczości Marka Bieńczyka.
Dziennikarka Onetu, autorka wielu wywiadów (przede wszystkim z najważniejszymi postaciami polskiej kultury, pisarzami, naukowcami) i artykułów. Publikowała także w "Tygodniku Powszechnym", "Jahrbuch Polen" i na Newsweek.pl. 
Nominowana do Nagrody Dziennikarzy Małopolski za wywiady z Ryszardem Horowitzem, Gają Grzegorzewską i Włodkiem Goldkornem. Laureatka Nagrody Dziennikarzy Małopolski w kategorii Wywiad za rozmowę z Marcinem Świetlickim. Finalistka nagrody Grand Press 2020 w kategorii Wywiad, za rozmowę z Mirosławem Tryczykiem. 
Autorka książek na temat życia kulturalnego i rozrywki w PRL-u, ikon i gwiazd epoki, a także zapomnianych sław. Współautorka książki "Instrukcja obsługi przyszłości" (wraz z Aretą Szpurą). 
Autorka scenariusza do filmu "Światy literackie: Magdalena Tulli", którego premiera odbyła się podczas Conrad Festival 2020. 
Autorka pierwszej pełnej biografii Marii Rodziewiczówny, zatytułowanej "Rodziewicz-ówna. Gorąca dusza". 
Mieszka w Warszawie.

</doc>
<doc id="3662965" url="https://pl.wikipedia.org/wiki?curid=3662965" title="Stanisław Rozwadowski">
Stanisław Rozwadowski

Stanisław Rozwadowski herbu Rogala – wicemarszałek Trybunału Głównego Koronnego w 1683 roku, chorąży łukowski w latach 1694-1720, stolnik łukowski w latach 1686-1694, podczaszy łukowski w latach 1683-1685.
Jako poseł ziemi łukowskiej był uczestnikiem Walnej Rady Warszawskiej 1710 roku.

</doc>
<doc id="3662967" url="https://pl.wikipedia.org/wiki?curid=3662967" title="Stan chemiczny wód">
Stan chemiczny wód

Stan chemiczny wód – pojęcie z zakresu prawa wodnego służące do klasyfikacji jakości wód zarówno powierzchniowych, jak i podziemnych.
Pojęcie "stan chemiczny" występuje w Ramowej dyrektywie wodnej (RDW), jednak nie jest w niej zdefiniowane. Zdefiniowany jest natomiast dobry stan chemiczny wód, a więc taki stan chemiczny wód, którego osiągnięcie jest konieczne do osiągnięcia celów środowiskowych wód. W praktyce oznacza to, że stężenia substancji zanieczyszczających wymienionych w załącznikach lub aktach wykonawczych do dyrektywy są poniżej ich środowiskowych norm jakości. Stężenia te mogą być określane bezpośrednio w wodzie lub w innych matrycach środowiska – osadach lub tkankach organizmów wodnych. Substancje zanieczyszczające mające wpływ na ocenę stanu chemicznego wód to m.in. substancje priorytetowe w dziedzinie polityki wodnej. Natomiast znaczna część parametrów fizycznochemicznych wód (stężenie biogenów, odczyn i in.) nie służy ocenie ich stanu chemicznego, lecz stanu ekologicznego. Zasolenie jest elementem oceny stanu ekologicznego wód powierzchniowych, a stanu chemicznego wód podziemnych.
Stan wód (ogólny) powierzchniowych determinowany jest przez stan chemiczny i ekologiczny, a wód podziemnych przez stan chemiczny i ilościowy. Zgodnie z zasadą "najgorszy decyduje", wystarczy by jeden z tych stanów był poniżej dobrego, aby stan wód był oceniony jako zły.
W celu wypracowania wspólnych dla wszystkich krajów, które przyjęły RDW, metod monitoringu i oceny stanu chemicznego, w ramach Wspólnej Strategii Wdrażania RDW ("WFD CIS") przy Komisji Europejskiej powołano grupę roboczą „Chemicals”. Monitoring stanu chemicznego wód powierzchniowych jest oparty na wydanym w ramach "CIS" przewodniku nr 19 mającym status dokumentu technicznego Wspólnot europejskich.
W 2013 roku na obszarze Polski oceniono stan chemiczny 669 jednolitych części wód rzecznych. Wśród nich 442 jcw miały dobry stan chemiczny, przy czym na obszarze dorzecza Wisły to było 317 jcw (przy 103 jcw o stanie chemicznym poniżej dobrego), na obszarze dorzecza Odry 108 jcw (przy 118 jcw o stanie chemicznym poniżej dobrego), a na obszarze pozostałych obszarów dorzeczy 17 jcw (przy 6 jcw o stanie chemicznym poniżej dobrego). W tym samym czasie oceniono stan chemiczny 192 jezior, z których tylko jedno na obszarze dorzecza Wisły nie osiągnęło stanu dobrego, a w przypadku obszaru dorzecza Odry dotyczyło to 34 jezior. W wodach jeziornych w większości przypadków przekroczone były normy dla WWA, podczas gdy przekroczenia rtęci, kadmu lub ich związków były znacznie rzadsze.

</doc>
<doc id="3662971" url="https://pl.wikipedia.org/wiki?curid=3662971" title="Władimir Sotnikow">
Władimir Sotnikow

Władimir Pietrowicz Sotnikow (ros. Владимир Петрович Сотников, ur. 1910 w guberni kurskiej, zm. 14 września 1990 w Moskwie) – radziecki działacz państwowy i partyjny.
Życiorys.
Od 1928 był pomocnikiem agronoma rejonowego związku kołchozów, 1935 ukończył Woroneski Instytut Rolniczy, w którym później był aspirantem i asystentem katedry gleboznawstwa, jednocześnie pracował jako pomocnik agronoma w stanicy maszynowo-traktorowej w obwodzie kurskim. Od 1940 członek WKP(b), od 1940 kandydat nauk rolniczych, później docent i profesor, od 1941 kierownik wydziału rolnictwa tuwińskiej stacji doświadczalnej, potem do 1945 zastępca szefa tuwińskiego obwodowego oddziału rolnictwa. Od 1945 zastępca szefa Głównego Zarządu Nauki Ludowego Komisariatu Rolnictwa ZSRR, później szef Głównego Zarządu Nauki Ministerstwa Gospodarki Rolnej ZSRR, 1951-1955 kierownik sektora instytucji naukowych i edukacyjnych Wydziału Rolnego KC WKP(b)/KPZR. Od 1956 kierownik wydziału i dyrektor Instytutu Nawozów i Agronomicznego Gleboznawstwa Wszechzwiązkowej Akademii Nauk Rolniczych im. Lenina, od 27 stycznia 1961 do 29 marca 1963 minister gospodarki rolnej RFSRR, od 31 października 1961 do 29 marca 1966 zastępca członka KC KPZR, między 1964 a 1965 rektor Kujbyszewskiego Instytutu Rolniczego. Od 1965 szef Głównego Zarządu Użytkowania Ziemi i Ustroju Gospodarczego Rolnictwa Ministerstwa Gospodarki Rolnej ZSRR, od 1968 dyrektor Państwowego Instytutu Naukowo-Badawczego Środków Gruntowych Ministerstwa Gospodarki Rolnej ZSRR. Deputowany do Rady Najwyższej ZSRR VI kadencji. Pochowany na Cmentarzu Dońskim w Moskwie.

</doc>
<doc id="3662972" url="https://pl.wikipedia.org/wiki?curid=3662972" title="Eugeniu Stătescu">
Eugeniu Stătescu

Eugeniu Stătescu (ur. 25 grudnia 1836 w Bukareszcie, zm. 30 grudnia 1905 tamże) – rumuński adwokat i polityk, który sprawował stanowisko ministra spraw zagranicznych Rumunii: pomiędzy 9 października 1881, a 1 sierpnia 1882 roku.
Życiorys.
Ukończył studia prawnicze na Uniwersytecie Paryskim, tam też obronił pracę doktorską. Po powrocie do kraju wykonywał zawód adwokata, a także pisał artykuły do prasy liberalnej. W 1868 związał się z Partią Narodowo-Liberalną. W 1876 został wybrany deputowanym do parlamentu. W latach 1876–1881 trzykrotnie pełnił funkcję ministra sprawiedliwości. Od kwietnia do czerwca 1881 sprawował funkcję ministra spraw wewnętrznych. 9 czerwca 1881 objął stanowisko ministra spraw zagranicznych, które sprawował do sierpnia 1882. W 1897 pełnił funkcję przewodniczącego Senatu.

</doc>
<doc id="3662973" url="https://pl.wikipedia.org/wiki?curid=3662973" title="Jan Lazaropulos">
Jan Lazaropulos

Jan Lazaropulos jako mnich Józef Lazaropulos (ur. 1310, zm. 1369) – metropolita Trapezuntu, teolog.
W latach 1341–1349 przebywał na wygnaniu w Konstantynopolu. Pochodził z Trapezuntu. W latach 1364–1367 był metropolitą Trapezuntu. W 1367 wstąpił do klasztoru. Tam napisał napisał dwa utwory o życiu i cudach św. Eugeniusza z Trapezuntu. 

</doc>
<doc id="3662974" url="https://pl.wikipedia.org/wiki?curid=3662974" title="Kościół p.w. Matki Bożej Wspomożenia Wiernych w Krakowie">
Kościół p.w. Matki Bożej Wspomożenia Wiernych w Krakowie



</doc>
<doc id="3662975" url="https://pl.wikipedia.org/wiki?curid=3662975" title="Młodzieniec z Antykithiry">
Młodzieniec z Antykithiry

Młodzieniec z Antykithiry – datowana na IV wiek p.n.e. brązowa rzeźba grecka przedstawiająca nagiego młodzieńca, znajdująca się obecnie w zbiorach Narodowego Muzeum Archeologicznego w Atenach (nr inwentarzowy X 13396).
Rzeźba została odkryta w 1900 roku we wraku starożytnego statku u wybrzeży wyspy Antykithiry (tego samego, na którym znaleziono słynny mechanizm z Antykithiry). Odnaleziono ją rozbitą na kilka części, przy czym wielu fragmentów brakowało, w tym m.in. podstawy szyi i części lewego uda. Rekonstrukcji rzeźby dokonali w latach 1901–1902 rzeźbiarze P. Kaloudis i A. Andre. Kolejne prace restauracyjne przeprowadził w latach 1947–1953 zespół specjalistów z Narodowego Muzeum Archeologicznego w Atenach.
Posąg ma 1,96 m wysokości. Przedstawia nagiego młodzieńca w pozie frontalnej, z doskonale oddaną muskulaturą. Ciężar ciała spoczywa na lewej nodze, podczas gdy prawa jest ugięta w kolanie i skierowana lekko do tyłu. Głowę młodzieńca pokrywają loki. Jego wzrok zwrócony jest w kierunku wyciągniętej przed siebie prawej ręki, w której niegdyś znajdował się jakiś przedmiot. Lewa ręka opuszczona jest swobodnie wzdłuż ciała.
Na temat tożsamości przedstawionej postaci wysunięto różne hipotezy. Dopatrywano się w niej Perseusza z głową Meduzy, Parysa z jabłkiem niezgody, a także Hermesa lub Heraklesa.

</doc>
<doc id="3662978" url="https://pl.wikipedia.org/wiki?curid=3662978" title="Strug Tyczyn">
Strug Tyczyn



</doc>
<doc id="3662981" url="https://pl.wikipedia.org/wiki?curid=3662981" title="Sevilla Atlético">
Sevilla Atlético

Sevilla Atlético Club – drugi zespół hiszpańskiego klubu piłkarskiego Sevilla FC, grający w Segunda División B, mający siedzibę w mieście Sewilla.
Stadion.
Swoje domowe mecze klub rozgrywa na stadionie o nazwie Estadio Jesús Navas, który może pomieścić 7000 widzów.

</doc>
<doc id="3662982" url="https://pl.wikipedia.org/wiki?curid=3662982" title="Kościół św. Stanisława Biskupa i Męczennika w Węgorzewie Szczecineckim">
Kościół św. Stanisława Biskupa i Męczennika w Węgorzewie Szczecineckim

Kościół św. Stanisława – katolicki kościół filialny, zlokalizowany w Węgorzewie, w gminie Okonek. Należy do parafii Wniebowzięcia Najświętszej Maryi Panny w Lotyniu.
Historia.
Ufundowaną przez rodzinę Wagnerów dla miejscowych protestantów świątynię (zbór) oddano do użytku w 1791. Jako katolicki poświęcony 1 października 1956 (przejęty został już w 1945). Remont wieży przeprowadzono w 1970, a w latach 1984-1985 do wnętrza wmurowano nowe ściany, usunięto empory i część słupów. 
Kościół znajduje się w bardzo złym stanie technicznym. Lokalna społeczność od 2014 podejmuje działania mające na celu ratowanie obiektu.
Architektura.
Świątynia salowa, orientowana, zbudowana z muru pruskiego na rzucie prostokąta, kryta dachem pokrytym łupkiem. Wieża z 1792 o takim samym rzucie, przylega od zachodu. Hełm i iglica wieży (z chorągiewką, na której wybito datę 1791) pokryte blachą ocynkowaną. W 1984 wejście przemieszczono na ścianę wschodnią. Zamurowano wówczas stare wejście główne (przez wieżę) i pozostałe drzwi.
Wyposażenie.
Ołtarz główny jest późnobarokowy, a jego podstawę stanowią fragmenty chrzcielnicy z 1626. Ambona pochodzi z XVII wieku. 
Otoczenie.
Obiekt otoczony murem z kamienia polnego z bramkami flankowanymi słupami z cegły.
Na metalowej dzwonnicy wisi dzwon Święty Maksymilian Maria Kolbe z 1972.

</doc>
<doc id="3662983" url="https://pl.wikipedia.org/wiki?curid=3662983" title="Sevilla FC B">
Sevilla FC B



</doc>
<doc id="3662984" url="https://pl.wikipedia.org/wiki?curid=3662984" title="Synagogi Gdańska">
Synagogi Gdańska



</doc>
<doc id="3662988" url="https://pl.wikipedia.org/wiki?curid=3662988" title="Trifluorojodometan">
Trifluorojodometan

Trifluorojodometan, – organiczny związek chemiczny z grupy halometanów, pochodna metanu, w której wszystkie atomy wodoru zostały zastąpione atomami fluoru i jodu. Jest niepalnym, bezbarwnym i światłoczułym gazem, który zaproponowano jako eksperymentalny zamiennik innych halonów oraz podczas gaszenia pożarów, przede wszystkim instalacji elektrycznych na terenach niezaludnionych.
Otrzymywanie i właściwości chemiczne.
Trifluorojodometan można otrzymać w wyniku reakcji trifluorooctanu sodu lub trifluorooctanu srebra z jodem:
Jest środkiem stosowanym w reakcjach trifluorometylowania ketonów (w szczególności w katalizowanej rodem α-trifluorometylacji α,β-nienasyconych ketonów), aldehydów, imin, disiarczków i diselenków oraz cyklicznych siarczanów organicznych. Pod wpływem światła lub w temperaturze powyżej 100 °C reaguje z wodą tworząc niebezpieczne związki chemiczne, takie jak fluorowodór (HF), jodowodór (HI) i fluorek karbonylu ().
Wpływ na atmosferę.
 jest związkiem z grupy halonów, znanych z wysokiego potencjału niszczenia warstwy ozonowej. jest jednak nietrwały i ulega szybkiej degradacji pod wpływem promieniowania UV. Jego trwałość w atmosferze jest szacowana na czas rzędu godzin lub dni, a nawet jedynie kilka minut. W efekcie jego potencjał niszczenia warstwy ozonowej jest bardzo niski i wynosi ok. 0,01–0,02, czyli rzędu jednej tysięcznej wartości dla bromotrifluorometanu (halonu 1301), .
Wiązania absorbują promieniowanie elektromagnetyczne w oknie atmosferycznym, co może przyczyniać się do wzrostu efektu cieplarnianego. Potencjał tworzenia efektu cieplarnianego trifluorojodometanu jest jednak stosunkowo niewielki, 20–40% potencjału .

</doc>
<doc id="3662991" url="https://pl.wikipedia.org/wiki?curid=3662991" title="Siły Ghods">
Siły Ghods

Siły Ghods ( – "Niru-je Ghods"; "Ghods" – "Jerozolima"; nazwa tłumaczona w polskiej literaturze także jako siły specjalne Kuds, Al-Kuds, brygada al-Kuds, dywizja al-Kuds, Święte Oddziały) – elitarna jednostka wojskowa prowadząca działania specjalne, część struktury Korpusu Strażników Rewolucji Islamskiej, podlegająca bezpośrednio Najwyższemu Przywódcy Islamskiej Republiki Iranu odpowiedzialna za prowadzenie operacji wojskowych poza granicami Iranu oraz organizowanie, szkolenie i zaopatrywanie islamskich organizacji współpracujących z rządem irańskim. Liczy około 15 tysięcy żołnierzy. Jej dowódcą od 1998 do 3 stycznia 2020 był generał Ghasem Solejmani. Po jego śmierci w amerykańskim ataku nowym dowódcą sił Ghods został Esmail Ghani.
Cele i zadania.
Jednostka została utworzona podczas wojny iracko-irańskiej (niektóre źródła podają rok 1983), jako elitarna jednostka w strukturach Korpusu Strażników Rewolucji Islamskiej licząca od dwóch do pięciu tysięcy żołnierzy. Według niektórych źródeł początkowo jej zadaniem miało być prowadzenie działań przeciwko Izraelowi i stąd jej nazwa. Następnie zadaniem Sił Ghods stało się prowadzenie operacji wojskowych poza granicami Iranu, organizowanie, szkolenie i wspieranie (finansowe i materialne) islamskich organizacji (w tym terrorystycznych) współpracujących stale lub doraźnie z rządem Iranu, prowadzenie nieoficjalnych działań dyplomatycznych i pozyskiwanie tajnych informacji. Na początku XXI wieku służyło w niej kilkanaście tysięcy żołnierzy (podawane są liczby 15 tys., 5–20 tys.).
Siły Ghods działają w ramach siedmiu regionalnych sektorów, obejmujących odpowiednio:
Siedzibą dowództwa formacji jest dawna ambasada Stanów Zjednoczonych w Teheranie, przejęta przez Korpus Strażników Rewolucji Islamskiej po rewolucji islamskiej i uwięzieniu personelu ambasady USA. Dowódcą formacji był prawdopodobnie od 1990 roku generał Ahmad Wahidi, którego w 1997 zastąpił generał Ghasem Solejmani. Odpowiada on bezpośrednio przed Najwyższym Przywódcą Iranu, z pominięciem komendanta głównego Korpusu Strażników Rewolucji Islamskiej. Oddziały posiadają również odrębny budżet.
Historia.
Wsparcie Sił Ghods otrzymywał na przestrzeni lat libański Hezbollah. W 1991 roku formacja wspierała powstanie w Iraku przeciwko rządom Saddama Husajna (zakończone klęską), a następnie działalność Najwyższej Rady Rewolucji Islamskiej w Iraku i jej skrzydła zbrojnego: organizacji Badr. W 1992 roku dowódca Sił Ghods Ahmad Wahidi uczestniczył w planowaniu zamachu na ambasadę izraelską i żydowskie centrum kulturalne w Buenos Aires. Jednostka udzielała wsparcia Hamasowi i skierowała grupę kilkuset żołnierzy do walki po stronie bośniackich muzułmanów podczas wojny w Bośni. W Afganistanie popierała Sojusz Północny w walce z talibami. Bezpośrednio po rozpoczęciu amerykańskiej interwencji w Afganistanie przekazała USA dane wywiadowcze dotyczące talibów, jednak wycofała się z dalszych kontaktów, gdy prezydent George W. Bush publicznie zaliczył Iran do osi zła. W kolejnych latach, według USA, Siły Ghods pomagały talibom organizować ataki na żołnierzy amerykańskich i ich sojuszników.
Po wkroczeniu Amerykanów do Iraku w 2003 i obaleniu rządów Saddama Husajna siły Ghods na masową skalę wspierały irackie organizacje zbrojne atakujące Amerykanów, przede wszystkim organizację Badr i inne proirańskie milicje szyickie, ale według niektórych źródeł również dowodzoną przez Muktadę as-Sadra Armię Mahdiego. Udzielały doraźnie pomocy także organizacjom, które atakowały Amerykanów, a nie współpracowały z rządem irańskim, w tym Al-Kaidzie. Jednostka była jednym z narzędzi, za pomocą których Iran zamierzał całkowicie zdominować życie polityczne sąsiedniego kraju. Pod koniec 2006 wojska amerykańskie aresztowały w Iraku dowódców oddziałów sił Ghods w Bagdadzie i w Dubaju oraz szefa operacji i szkoleń formacji Mohsena Czizariego. Amerykańskie Połączone Dowództwo Operacji Specjalnych utworzyło specjalną Jednostkę Operacyjną 17, której celem miało być zwalczanie żołnierzy Ghods w Iraku. Działania te nie pozwoliły na powstrzymanie procesu rozszerzania się wpływów irańskich w Iraku. Dowodzący Siłami Ghods generał Solejmani w 2010 roku faktycznie zdecydował o obsadzie stanowiska premiera Iraku, którym został po raz drugi Nuri al-Maliki.
Od 2007 roku Stany Zjednoczone uważają Siły Ghods (podobnie jak cały Korpus Strażników Rewolucji Islamskiej) za organizację wspierającą terroryzm. Cztery lata później administracja Baracka Obamy oskarżyła siły Ghods o nieudaną próbę zamachu na ambasadora Arabii Saudyjskiej w Waszyngtonie Adila al-Dżubajra.
Siły Ghods brały udział w organizowaniu szyickich i alawickich formacji nieregularnych, które wsparły armię syryjską podczas wojny domowej. Włączenie się irańskich oficerów z generałem Ghasemem Solejmanim na czele w obronę rządu Baszszara al-Asada sprawiło, że wojska syryjskie przestały ponosić same klęski w walkach ze zbrojną opozycją. W 2011 roku w działaniach wojennych w Syrii mogło brać udział nawet 70–80 wyższych oficerów Sił Ghods. Tworzone pod auspicjami Korpusu Strażników Rewolucji Islamskiej milicje miały dopuścić się w Syrii zbrodni wojennych na ludności sunnickiej, traktując je jako odwet za wcześniejsze ataki sunnickich fundamentalistów na alawitów i szyitów. Oddziały te walczyły między innymi pod Aleppo; tam też w październiku 2015 roku zginął generał Hosejn Hamedani, zastępca dowódcy operacyjnego Sił Ghods.
Ghasem Solejmani odegrał decydującą rolę w powstrzymaniu ofensywy Państwa Islamskiego w Iraku latem 2014 roku. Planował m.in. obronę Bagdadu przed siłami ISIS, odbicie Dżurf as-Sachar, odbicie Tikritu z rąk ISIS i przełamanie oblężenia Amirli w irackim Kurdystanie. We wszystkich działaniach brały udział szkolone przez Siły Ghods milicje szyickie.

</doc>
<doc id="3662992" url="https://pl.wikipedia.org/wiki?curid=3662992" title="Bydgoskie Zakłady Fotochemiczne „Foton”">
Bydgoskie Zakłady Fotochemiczne „Foton”

Bydgoskie Zakłady Fotochemiczne „Foton” – istniejąca w latach 1926–2007 fabryka w Bydgoszczy, jedyny w Polsce producent materiałów światłoczułych na podłożu papierowym.
Charakterystyka.
Zakład specjalizował się w produkcji papierów fotograficznych czarno-białych różnych gatunków i odcieni (do powiększeń i kopii stykowych, zawodowych i amatorskich, dokumentowych i rejestracyjnych), papierów do odbitek kolorowych, płyt fotograficznych o zróżnicowanych właściwościach (m.in. do przeźroczy i dla poligrafii), chemikaliów, folii światłoczułej, szkła fotograficznego, filtrów ciemniowych oraz materiałów pozytywowych.
W swej ofercie bydgoski „Foton” posiadał papiery fotograficzne o różnej gradacji: miękki (58°), specjalny (50°), normalny (42°), twardy (34°) i bardzo twardy (26°), papiery chlorosrebrowe i bromosrebrowe.
Historia.
Okres międzywojenny.
Założycielem jednej z pierwszych w kraju wytwórni artykułów fotochemicznych (płyty fotograficzne, błony, papiery i chemikalia), znanej przed wojną pod nazwą "Fabryka płyt, błon i papierów fotograficznych „Alfa”" był przemysłowiec Marian Dziatkiewicz. Produkcję rozpoczął w 1926 przy ul. Garbary w Bydgoszczy. Wysoka jakość wyrobów ze znakiem „Alfa” przyniosła firmie rozgłos i uznanie odbiorców mimo konkurencji firm zagranicznych.
Po rozbudowie zakładu w początkach lat 30. XX w. powiększył się asortyment wyrobów i podniosła ich jakość, która dorównywała takim markom jak Kodak, czy Agfa. W 1934 fabryka wyprodukowała pierwsze partie rentgenowskich błon dentystycznych i papierów rentgenowskich oraz błony „Kinopozytyw” dla polskiej kinematografii.
Wytwórnia dysponowała w tym czasie pięcioma maszynami do nakładania emulsji i produkowała milion m² papierów fotograficznych, 30 tys. m² płyt i błon fotograficznych rocznie. Na kondycję przedsiębiorstwa w niewielkim stopniu wpłynął wielki kryzys, gdyż zakład nie miał w Polsce konkurencji. Tuż przed II wojną światową fabryka zatrudniała 300 osób, a jej moce produkcyjne były w pełni wykorzystane.
Okres okupacji niemieckiej.
W czasie okupacji niemieckiej fabryka przeszła pod komisaryczny niemiecki zarząd i wznowiła produkcję pod nazwą "Fabrik Fotochemischer Erzeugnisse" ("Fabryka Wyrobów Fotochemicznych) „Opta”".
Okres PRL.
Po II wojnie światowej zakład prowadził działalność przy ul. Garbary 3 pod zarządem państwowego przedsiębiorstwa „Film Polski”, a od 1946 pod dawną nazwą „Alfa”. Na początku 1948 zatrudnienie w przedsiębiorstwie wynosiło 188 osób. W tym czasie produkował taki sam asortyment jak przed wojną (m.in. płyty szklane: Omega, Ultrapan oraz graficzne) i był jedynym przedsiębiorstwem tej branży, pracującym na potrzeby krajowe. Druga, warszawska, fabryka fotochemiczna została uruchomiona dopiero w 1949 po usunięciu zniszczeń wojennych. Od tego czasu obydwa zakłady, bydgoski i warszawski, nosiły wspólną nazwę „Foton”, lecz uległy specjalizacji. Zakład warszawski zajmował się produkcją materiałów światłoczułych na podłożu przeźroczystym (błony, filmy), a bydgoski papierów, płyt i chemikaliów.
Produkcja "Bydgoskich Zakładów Fotochemicznych" zwiększyła się w ciągu 15 lat (1950-1965) czterokrotnie: papierów fotograficznych do 4,5 mln m², chemikaliów do 900 ton i płyt fotograficznych do 30 tys. m² rocznie. Produkcję prowadzono w oparciu o angielską technologię (licencję na skalę przemysłową wdrożono w 1975 roku). W tym czasie zakład przeszedł pod kierownictwo Ministerstwa Przemysłu Chemicznego, a dla potrzeb realizacji umowy licencyjnej w 1969 zbudowano nowy kompleks produkcyjny przy ulicy Pięknej 15 na Szwederowie.
W połowie lat 60., gdy Warszawskie Zakłady Fotochemiczne „Foton” zaprzestały produkcji barwnych materiałów fotograficznych, pozostałe zapasy komponentów wraz z opracowaną technologią przekazano do Bydgoszczy, gdzie wykorzystano je do opracowania papieru barwnego i zestawu wywołującego „Fotoncolor”. Uruchomiono również laboratorium zajmujące się obróbką tych materiałów dla klientów z całej Polski. Rodzimą technologię udało się pomyślnie opracować wspólnie z Zakładem Fototechniki Politechniki Wrocławskiej, jednak wdrożenie jej do masowej produkcji hamował brak specjalistycznego parku maszynowego, które można było zakupić wyłącznie w krajach kapitalistycznych. W pierwszej kolejności sprowadzono do Bydgoszczy izotopowy miernik grubości emulsji, który wykorzystano dopiero po kilku latach po połączeniu z nowoczesnym agregatem odlewniczym.
W 1970 w bydgoskim „Fotonie” uruchomiono zakład doświadczalny dla zabezpieczenia perspektywicznych potrzeb polskiego przemysłu fotochemicznego pod kątem opracowania nowych technologii oraz zaprojektowania potrzebnych do tego maszyn i urządzeń. W 1973 podjęto decyzję o rozbudowie zakładu, który miał zwiększyć produkcję pięciokrotnie. Pod koniec lat 70. w laboratoriach „Fotonu” opracowano dwa rodzaje materiałów negatywowych „Foton Negatyw NB01 i NB04”, które sprzedawano w latach 80. XX wieku Podjęto również produkcję papierów rejestracyjnych przeznaczonych do elektrokardiografii oraz taśm rejestracyjnych prędkości pociągów. Zakład w 1976 roku zatrudniał około 900 pracowników, głównie kobiety.
Szczytowy poziom eksportu Bydgoskie Zakłady Fotochemiczne „Foton” osiągnęły w latach 1960–1968, kiedy około 20% ogólnej produkcji sprzedawano w Indiach, Brazylii i Turcji. W latach 70. XX wieku zasadniczymi kierunkami eksportu stały się Bliski Wschód, Afryka Północna i Ameryka Środkowa. Przed 1985 wysyłano także papier czarno-biały do ZSRR, Szwecji i Stanów Zjednoczonych, a papier do fotografii barwnej do Bułgarii oraz błony fotograficzne na Węgry, do Jugosławii i Ekwadoru. Na przełomie lat 80. i 90. wyeksportowano znaczną ilość papieru do fotografii barwnej wraz z chemikaliami do ich obróbki do ZSRR
Bydgoski Foton należał do Zjednoczenia Przemysłu Organicznego „Organika”, z siedzibą w Warszawie.
Okres III RP.
28 lutego 1992 na skutek przekształcenia zakładu w jednoosobową spółkę Skarbu Państwa powstał Foton SA. W 1997 większościowym właścicielem pakietu akcji spółki został koncern FOMA Bohemia Hradec Králové z Czech. Po transformacji ustrojowej w latach 90. XX wieku zakład przeżywał trudności z powodu skurczenia rynku fotografii analogowej. Kontynuowano produkcję materiałów dla obrazowej diagnostyki medycznej oraz papierów dla rejestratorów prędkości. Kiedy w XXI wieku niemal cały rynek opanowała fotografia cyfrowa, w firmie zaczęły się poważne problemy. W efekcie tej sytuacji 1 stycznia 2007 spółka została postawiona w stan upadłości. Podobny los spotkał bliźniacze Warszawskie Zakłady Fotochemiczne „Foton”.
W 2007 działalność handlową spółki przejęła firma FOTON-BIS Sp. z o.o. z siedzibą przy ul. Pięknej 13 w Bydgoszczy.
Odniesienia w kulturze.
Na temat kobiet pracujących w fabryce wydanono książkę autorstwa Małgorzaty Czyńskiej i Katarzyny Gębarowskiej „Kobiety Fotonu”. W książce znajdują się zapiski mówiące o wyborach zawodowych, sytuacji kobiet w przemyśle, a także o miłościach i małżeństwach zawiązanych w ciemni fotograficznej. Swój głos dołączyły również artystki fotografki – Teresa Gierzyńska, Jolanta Marcolla oraz Natalia LL, które przez kilkadziesiąt lat pracowały na materiałach Fotonu.

</doc>
<doc id="3662993" url="https://pl.wikipedia.org/wiki?curid=3662993" title="Brygada Al-Kuds">
Brygada Al-Kuds



</doc>
<doc id="3662994" url="https://pl.wikipedia.org/wiki?curid=3662994" title="11.22.63">
11.22.63



</doc>
<doc id="3662997" url="https://pl.wikipedia.org/wiki?curid=3662997" title="Henry Bibby">
Henry Bibby

Charles Henry Bibby (ur. 24 listopada 1949 we Franklinton) – amerykański koszykarz, występujący na pozycji rozgrywającego, mistrz NBA z 1973 roku, po zakończeniu kariery zawodniczej trener koszykarski.
Jego starszy brat – Jim Bibby grał w baseballowej lidze MLB, na pozycji miotacza. Jego syn – Mike Bibby występował przez wiele lat w NBA, zdobył też mistrzostwo NCAA w 1997 roku.
Jest jednym z zaledwie czterech zawodników w historii NCAA, którzy sięgnęli po akademickie mistrzostwo kraju trzykrotnie, pozostali to: Lew Alcindor, Curtis Rowe i Lynn Shackelford.
Wraz ze swoim synem są jedną z czterech par - ojciec-syn, posiadającą na swoim koncie tytuły mistrza NCAA. Pozostałe to Marques i Kris Johnson, Scott i Sean May oraz Derek i Nolan Smith.

</doc>
<doc id="3662998" url="https://pl.wikipedia.org/wiki?curid=3662998" title="Cerkiew Narodzenia Najświętszej Maryi Panny i klasztor Bazylianów w Tadulinie">
Cerkiew Narodzenia Najświętszej Maryi Panny i klasztor Bazylianów w Tadulinie

Cerkiew Narodzenia Najświętszej Maryi Panny i klasztor Bazylianów w Tadulinie – nieistniejąca cerkiew i klasztor Bazylianów w Tadulinie (okolice Janowicz) na Białorusi. Obiekt położony był nad jeziorem Wymno. W 1839 roku został przekazany prawosławnym, cerkiew przebudowano w stylu moskiewskim i zmieniono wezwanie na Zaśnięcia Matki Bożej. Klasztor otrzymał wezwanie Wniebowzięcia Najświętszej Maryi Panny. W 1888 roku został przekazany żeńskiemu monasterowi. W 1922 roku klasztor został rozgrabiony przez władze sowieckie, a w 1928 zamknięty. W 1945 roku wysadzono cerkiew w powietrze, a około 1960 roku rozebrano resztki murów klasztornych. Do dziś pozostały w ziemi krypty i fragmenty fundamentów. Było to sanktuarium maryjne, w ołtarzu głównym cerkwi znajdował się cudowny obraz Matki Bożej Tadulińskiej.
Historia.
I Rzeczpospolita.
Miejscowość dawniej nazywała się Wymno, była dziedziczną własnością Ogińskich. Po utworzeniu klasztoru bazyliańskiego, i nadaniu mu uposażenia, została przekształcona w Tadulin, którego nazwa pochodziła od imienia ofiarodawcy Tadeusza Franciszka z Kozielskich Ogińskiego. W opisach z XIX w. wioska Tadulina, położona była 18 wiorst od Suraża.
W 1740 roku rozpoczęto budowę pierwszej świątyni przeznaczonej później dla potrzeb bazylianów, jako kościoła ku czci Matki Bożej („ut Nomen Domini et Mariae Glorissiceter”).
W dniu 3 kwietnia 1743 roku nastąpiło podpisanie fundacji, ofiarowywanej przez Tadeusza Franciszka Ogińskiego (wojewodę trockiego), i jego żonę Izabelę z Radziwiłłów. Oprócz folwarku funduszowego przekazano 8 tysięcy złotych polskich oraz zapewnienie corocznych wypłat sumy 70 talentów na zabezpieczenie funkcjonowania klasztoru.
Kilka dni później fundator postarał się, by było to też sanktuarium maryjne, wnosząc tam 8 września 1743 roku Obraz Matki Bożej. Brak dokładniejszych wskazówek o pochodzeniu tego obrazu, najczęściej mówi się, że był malowany w tym samym czasie, dla potrzeb tej świątyni, bowiem zaraz po uroczystości poświęcenia tej cerkwi, odbyła się uroczystość druga wniesienia do niej cudownego obrazu Narodzin Maryi Panny w święto Narodzin. Obraz ten wniósł do świątyni sam kasztelan z bratem Stanisławem, kasztelanem witebskim.
Przy drewnianym kościele i klasztorze bazyliańskim było zabezpieczenie funduszowe dla 6 zakonników. Uposażeniem był folwark Uspoole (Kazimierzów) z 12 duszami funduszowymi. Superior Jan Fidelecki OSBM rozpoczął staranie o budowę murowanej świątyni.
Zabór rosyjski.
W latach 1769-1771 przebudowano kościół dzięki funduszom Tadeusza Ogińskiego. W 1773 roku klasztor należał do prowincji litewskiej, mieszkało w nim 5 kapłanów. W 1774 nastąpiło zakończenie budowy kościoła, wzorowanego na świątyni franciszkanów w Siennie.
W głównym ołtarzu umieszczony był cudowny obraz Matki Bożej: „na głównym ołtarzu, we framudze pod błękitnym drewnianym, złota korona uwieńczonym namiotem”, zwany w okolicy obrazem Matki Boskiej Tadulińskiej. Z tego też względu, że stawało się to miejsce sanktuarium pielgrzymkowym, jeszcze za życia fundatora – Tadeusza Ogińskiego, podjęto starania o przyznanie prawnego statusu dla miejsc świętych. W 1783 wydano nakaz zdejmowania nakrycia głowy przez Żydów podróżujących w pobliżu kościoła.
W 1793 dokonano poświęcenia świątyni przez posługę abp. Herakliusza Lisowskiego.
Po skasowaniu klasztoru bazyliańskiego w Witebsku powiększyła się liczba osób we wspólnocie, bowiem mieszkających tam zakonników przesłano do Tadulina, tu też dołączono sumy funduszowe z ich witebskiej fundacji.
W 1800 roku Tadulin jest własnością Ksawerego księcia Ogińskiego, syna fundatora tutejszego klasztoru (majątek taduliński wynosił 401 włók ziemi i 1312 dusz rewizowych).
Uposażenie klasztoru było wciąż jednym z największych w okolicy, i dlatego w 1803 roku klasztor taduliński został zobowiązany do wysyłania kwoty 1200 rubli na utrzymanie pensji dla dziewcząt przy klasztorze bazylianek w Witebsku.
W 1804 roku staraniem opata witebskiego o. Adama Suraza Frąckiewicza OSBM, klasztor w Tadulinie został wyremontowany i „powiększony o nowy pawilon mieszkalny“. Był to piętrowy budynek otaczający w kwadrat wirydarz.
W 1805 mieszkało tu 14 zakonników, majątek klasztorny to m.in. ok. 8 tys. dziesiętnic ziemi. Z dochodów klasztornych nadal utrzymywano dzieła miłosierdzia, m.in. wspomnianą już szkołę dla osieroconych dziewcząt przy klasztorze św. Ducha w Witebsku.
Do klasztoru należało pięć folwarków: Kazimierzowo, Puzirow, Jaszkowicze, Awdiejewicze, Poddubie (obszar ziemi = 8452 dziesięciny i 1029 sążni kwadratowych), co stanowiło razem 1154 chłopów funduszowych oraz 6 włościan. W obszarze tym funkcjonowały 4 młyny wodne, 2 wiatraki, 2 folusz, fabryka skór, 2 gorzelnie, fabryka wapna, 4 karczmy i 4 łowiska ryb (m.in.: jezioro Wymno, jezioro Nieszczodro).
W latach 1819-30 odrestaurowano kościół staraniem wikarego o. Floriana Bukowskiego OSBM, który zatrudnił budowniczego Emiliana Pietuchina.
Około 1833 nastąpiła kasata klasztoru bazylianów i przejęcie przez prawosławnych. W 1834 roku za nie popieranie kasaty unii zostaje zdjęty z urzędu o. Sylwester Bukowski OSBM, określany jako „silny papista”. W czasie wizyty abp W. Łużyńskiego do „schizmy” przystąpiło 4 kapłanów klasztoru, a okoliczne duchowieństwo potwierdziło fakt współpracy z prawosławiem. W klasztorze mieszkali m.in. przysłani na „pokutę” z innych klasztorów zakonnicy i proboszczowie „niepokorni” dla zjednoczenia unii z cerkwią.
Po skasowaniu unii, w 1839 rozpoczęła się przebudowa świątyni i zabudowy pobazyliańskiej na prawosławny klasztor p.w. Wniebowzięcia Najświętszej Maryi Panny. W 1842 roku zajmuje go prawosławny klasztor męski, istniejący przy cerkwi p.w. Zaśnięcia Matki Bożej. Cały obiekt cerkiewny został wówczas ogrodzony nowym klasztornym murem. W 1843 decyzją cara nastąpiło włączenie majątków ziemskich do skarbu państwa, co uszczupliło fundusze jakimi dysponował monaster.
W 1866 roku klasztor znajdował się w bardzo złym stanie (m.in. zrujnowane ściany). Mieszkało w nim 10 zakonników.
W 1879 roku nastąpiła przebudowa nawy głównej i ustawienie na niej kopuły, tak by upodobnić wygląd świątyni do cerkwi. Być może wówczas zmieniono też nazwę kompleksu klasztornego, bo w opracowaniach z ok. 1880 r. jest to klasztor prawosławny p.w. Świętej Trójcy.
W 1888 roku klasztor przekazano na żeński monaster, przy nim w 1891 otwarto szkołę dla dziewcząt. Według dokumentów cerkiewnych w 1909 istniał tu prawosławny żeński Uspieński monastyr. Posiadał w tym czasie 4 dziesięciny uprawnej ziemi (pracowało tu 39 poddanych).
Klasztor musiał uchodzić za ważny ośrodek prawosławia na tym terenie, ponieważ w 1910 mieszkało w nim 58 zakonnic, natomiast w 1913 w szkole uczyły się 63 osoby.
ZSRR.
Po rewolucji październikowej szkoła klasztorna została zajęta przez władze państwowe. Wprawdzie w 1920 roku istniał jeszcze budynek klasztorny (w jednej z sal znajdował się sławny portret fundatora) oraz cerkiew klasztorna, jednak rok później funkcjonował tu już sierociniec.
W 1922 roku zgodnie z przyjętymi przez W. Lenina dyrektywami, następuje rabunek mienia cerkiewnego przez władze sowieckie. W klasztorze pozostaje kilka osób opiekujących się pozostałościami sanktuarium. W 1928 zamknięto klasztor, a resztę mienia przekazano kołchozowi Swoboda.
W 1943 roku cerkiew została zniszczona przez hitlerowców. Po wyzwoleniu wioski przez wojska radzieckie, w 1945 roku świątynię wysadzono w powietrze. Na fali reform „postalinowskich” oraz dalszej ateizacji społeczeństwa, za czasów Chruszczowa, dokonano całkowitej dewastacji obiektu. Około 1960 roku zniszczono resztki ścian zabudowy klasztornej. Cegłami ze zniszczonych budynków wysypano drogę do Janowicz.
Republika Białorusi.
W 2011 r. w pobliżu zniszczonego klasztoru otwarto prawosławny żeński monaster Zaśnięcia Matki Bożej. Wspólnota zakonna zamieszkuje sąsiadującą z Tadulinem Słobodę. W miejscu dawnych zabudowań klasztornych wzniesiono kaplicę, planowana jest też budowa cerkwi.
Architektura.
Cerkiew została zbudowana na planie prostokątna, o wklęsło-wypukłej fasadzie z dwoma wieżami, podzielonej pilastrami i zwieńczonej trójkątnym frontonem. Na nim namalowano herb zakonu: ognisty słup z otaczającym go napisem: "Talis Est Bacilius magnus". Wewnątrz znajdowało się pięć marmoryzowanych ołtarzy na życzenie fundatora wzorowanych na retabulach w Siennie. Ołtarz główny z cudownym obrazem Matki Boskiej umieszczonym pod baldachimem wydzielał miejsce dla chóru i był widoczny ponad niskim kolumnowym ikonostasem.

</doc>
<doc id="3663000" url="https://pl.wikipedia.org/wiki?curid=3663000" title="Lista telefonów marki Sony Ericsson">
Lista telefonów marki Sony Ericsson



</doc>
<doc id="3663004" url="https://pl.wikipedia.org/wiki?curid=3663004" title="Lista telefonów marki Ericsson">
Lista telefonów marki Ericsson

Lista telefonów marki Ericsson – lista wyprodukowany telefonów komórkowych przez Ericsson do 2001 roku. W latach 2001-2011 Ericsson współpracował z Sony Mobile Communications, zaś powstałe telefony sygnowała marka Sony Ericsson.

</doc>
<doc id="3663005" url="https://pl.wikipedia.org/wiki?curid=3663005" title="Superpuchar Polski w piłce nożnej plażowej">
Superpuchar Polski w piłce nożnej plażowej

Superpuchar Polski w piłce nożnej plażowej (znane też jako Superpuchar Polski w beach soccerze) – mecz piłki nożnej plażowej, organizowany nieregularnie od 2011 roku, w którym udział biorą: aktualny Mistrz Polski oraz zdobywca Pucharu Polski w danym sezonie. Pierwszy mecz miał zostać zorganizowany w 2010 roku, lecz przez problemy jednej z drużyn superpuchar nie odbył się.

</doc>
<doc id="3663008" url="https://pl.wikipedia.org/wiki?curid=3663008" title="Oleg Kulik">
Oleg Kulik

Oleg Borisowicz Kulik (; ur. w 15 kwietnia 1961 w Kijowie) – rosyjski malarz, performer i akcjonista ukraińskiego pochodzenia, mieszkający i pracujący w Moskwie.
Twórczość.
Obok Aleksandra Brenera Oleg Kulik uchodzi za jednego z czołowych przedstawicieli tzw. "" (), czyli swoistego nurtu w awangardzie rosyjskiej. Jest regularnym uczestnikiem prestiżowych wystaw krajowych i międzynarodowych: Biennale w Wenecji (1997), Biennale w Stambule (1997), Biennale w São Paulo (1998), Asia Europe Mediations, Mediations Biennale 2008 i in. W Zamku Ujazdowskim odbyła się wystawa prac Kulika z projektu pt. „Zoofrenia”, dotyczącego problemu „zwierzę jako "alter-ego" istoty ludzkiej”. Akcje typu performance, w których artysta zbliża się do teatru okrucieństwa i przybiera postać zwierzęcia, wychodzą z przekonania, że we współczesnym świecie tradycyjne środki komunikacji międzyludzkiej zawiodły i należy szukać bardziej adekwatnego sposobu porozumiewania się. Grupę „Wojna” Kulik uważa za swoich uczniów.
Wielką kolekcję dzieł artystycznych Olega Kulika posiada Muzeum Sztuki Aktualnej Art4.ru.

</doc>
<doc id="3663010" url="https://pl.wikipedia.org/wiki?curid=3663010" title="Jerzy Zbigniew Piotrowski">
Jerzy Zbigniew Piotrowski

Jerzy Zbigniew Piotrowski (ur. 6 czerwca 1955 w Kielcach) – polski inżynier budownictwa, profesor nauk technicznych, w latach 2008–2012 dziekan Wydziału Budownictwa i Inżynierii Środowiska Politechniki Świętokrzyskiej.
Życiorys.
Absolwent V Liceum Ogólnokształcącego w Kielcach (1974). W 1979 ukończył studia z zakresu budownictwa lądowego na Politechnice Świętokrzyskiej. Doktoryzował się w 1989 w Moskiewskim Instytucie Inżynieryjno-Budowlanym w Moskwie. Stopień naukowy doktora habilitowanego uzyskał w 2003 w Charkowskim Państwowym Uniwersytecie Budownictwa i Architektury w Charkowie. Tytuł naukowy profesora nauk technicznych otrzymał 30 grudnia 2015.
W 1979 podjął pracę na Politechnice Świętokrzyskiej, na której w 2005 objął stanowisko profesora nadzwyczajnego. W latach 2005–2008 był prodziekanem Wydziału Budownictwa i Inżynierii Środowiska PŚk, natomiast w kadencji 2008–2012 pełnił funkcję dziekana tego wydziału. Po utworzeniu Wydziału Inżynierii Środowiska, Geomatyki i Energetyki objął kierownictwo Katedry Fizyki Budowli i Energii Odnawialnej. Zatrudniony również na Uniwersytecie Technologiczno-Humanistycznym im. Kazimierza Pułaskiego w Radomiu.
Uzyskał uprawnienia budowlane, a w 1992 – tytuł rzeczoznawcy budowlanego. W latach 1993–2000 był rzeczoznawcą majątkowym. W 2003 został członkiem Sekcji Fizyki Budowli Komitetu Inżynierii Lądowej i Wodnej PAN. Specjalizuje się w fizyce budowli. Jest autorem wydanego trzykrotnie w latach 90. skryptu pt. "Materiały pomocnicze do zajęć z przedmiotu budownictwo ogólne" oraz artykułów naukowych, w tym w czasopismach wyróżnionych w JCR.
Odznaczony Złotym Krzyżem Zasługi (2002). Nagrodzony również Honorową Nagrodą – Statuetką Wydziału Inżynierii Środowiska, Geomatyki i Energetyki PŚk (2015)

</doc>
<doc id="3663013" url="https://pl.wikipedia.org/wiki?curid=3663013" title="Nagroda Anioły Farmacji i Anioły Medycyny">
Nagroda Anioły Farmacji i Anioły Medycyny

Nagroda Anioły Farmacji i Anioły Medycyny – nagroda dla farmaceutów i lekarzy, do której swoich kandydatów zgłaszają  pacjenci w podziękowaniu za troskliwą opiekę, empatię i poświęcenie. Uroczystość wręczenia „Aniołów” organizowana jest co roku przez Fundację Anioły Farmacji i Anioły Medycyny. Laureaci otrzymują złote statuetki "Anioła". Przedsięwzięcie ma charakter „non-profit”. Pomysłodawcą nagrody i założycielem Fundacji Anioły Farmacji i Anioły Medycyny jest Adam Górczyński.
Idea Nagrody.
"Anioły" są najszlachetniejszą formą podziękowania i wdzięczności pacjentów. Nagroda jest wyrazem szacunku wobec farmaceutów
i lekarzy, którzy w codziennych działaniach wyróżniają się wyjątkową troską i ponadstandardową opieką wobec chorych. Ważnym
przesłaniem nagrody jest również integracja środowisk farmaceutów, lekarzy i pacjentów w myśl zasady „CZŁOWIEK – ZDROWIE – MIŁOŚĆ”.
Nominacja i wybór.
Procedura przyznawania nagrody jest trzystopniowa: 
Statuetka.
Statuetka przedstawia lekko rozpostarte dłonie, symbol troski oraz empatycznej pomocy farmaceutycznej i lekarskiej. W innym symbolicznym ujęciu statuetka przedstawia skrzydła anioła, które wyrażają ochronę i opiekę. Wykonana jest ze szlachetnych stopów metali, a jej wierzchnia powłoka pokryta jest 24 karatowym złotem.
Anioły Honorowe.
Statuetki Aniołów Honorowych to dwie dodatkowe nagrody, które przyznawane są osobom z różnych dziedzin życia za wyjątkową i niestrudzoną działalność na rzecz zdrowia.
Za rok 2014 statuetki otrzymali - dr Anna Religa, która odebrała ją w imieniu zmarłego w 2009 roku męża, prof. Zbigniewa Religi oraz twórcy filmu fabularnego o profesorze – „Bogowie”.
Za rok 2015 nagrody honorowe trafiły do Ewy Błaszczyk – Prezes Fundacji „Akogo?” oraz do Małgorzaty Maćkowiak – Dyrektor Stowarzyszenia „Ars Vivendi".
Za rok 2016 nagrodę przyznano Bożenie Walter - założycielce fundacji „nie jesteś sam" i samej Fundacji „nie jesteś sam".
Uroczystość wręczenia Nagród.
W 2012 roku po raz pierwszy wręczono Anioły Farmacji, w 2013 roku – nagrodę rozszerzono o Anioły Medycyny, zaś w 2014 roku – o Anioły Honorowe.
Uroczyste wręczenie nagród odbywa się zawsze z okazji Światowego Dnia Chorego  i dotyczy roku poprzedniego. Ostatnia gala (za rok 2015) odbyła się 10 lutego 2016 roku w Filharmonii Narodowej w Warszawie, a w jej części artystycznej wystąpiła  Kate Liu (amerykańska pianistka, laureatka III nagrody na XVII  Międzynarodowym Konkursie Pianistycznym im. Fryderyka Chopina w 2015 roku). Uroczystość poprowadził Szymon Hołownia, zaś nagrody wręczali znani pacjenci, m.in.: Krystyna Kofta, Halina Frąckowiak, Krzysztof Hołowczyc, Jan Mela.

</doc>
<doc id="3663015" url="https://pl.wikipedia.org/wiki?curid=3663015" title="Gonzalo Quiroga">
Gonzalo Quiroga

Gonzalo Quiroga (ur. 25 lutego 1993 w San Juan) – argentyński siatkarz, grający na pozycji przyjmującego. 
Jest bratankiem Raúla Quirogi brązowego medalisty Igrzysk Olimpijskich w Seulu w 1988 roku. Jego starszym bratem jest siatkarz Rodrigo Quiroga.
W kwietniu 2015 roku miał wypadek samochodowy we Włoszech.
Sukcesy reprezentacyjne.
Mistrzostwa Ameryki Południowej Juniorów:
Mistrzostwa Świata Juniorów:
Letnie Igrzyska Olimpijskie Młodzieży:
Mistrzostwa Ameryki Południowej Kadetów:
Igrzyska Panamerykańskie:
Puchar Panamerykański U-23:
Puchar Panamerykański:
Mistrzostwa Ameryki Południowej U-23:
Mistrzostwa Ameryki Południowej:

</doc>
<doc id="3663025" url="https://pl.wikipedia.org/wiki?curid=3663025" title="Mała Pańszczycka Młaka">
Mała Pańszczycka Młaka

Mała Pańszczycka Młaka – torfowisko na niewielkiej równi w dolinie Pańszczycy w polskich Tatrach Wysokich. Znajduje się na wysokości około 1280 m po prawej stronie Pańszczyckiego Potoku. Ma powierzchnię około 0,3 ha.
Jest to jedno z kilku torfowisk znajdujących się w dolnym biegu Pańszczyckiego Potoku. Jest jeszcze Wielka Pańszczycka Młaka na lewym brzegu Pańszczyckiego Potoku i Wyżnia Pańszczycka Młaka u podnóży Ostrego Wierchu. Na zdjęciach lotniczych Geoportalu Mała Pańszczycka Młaka w 2016 r. jest już niemal całkowicie zarośnięta młodymi drzewami.

</doc>
<doc id="3663030" url="https://pl.wikipedia.org/wiki?curid=3663030" title="Lew Spiridonow">
Lew Spiridonow

Lew Nikołajewicz Spiridonow (ros. Лев Николаевич Спиридонов, ur. 1931, zm. 11 marca 2009 w Moskwie) – radziecki działacz partyjny i dziennikarz.
W 1955 ukończył studia na Moskiewskim Uniwersytecie Państwowym im. Łomonosowa, został kandydatem nauk filozoficznych, od 1955 był funkcjonariuszem komsomołu. Od 1956 był członkiem KPZR, w latach 1960-1965 pracował w dyplomacji. Od 1971 do 1972 był instruktorem Wydziału Propagandy KC KPZR, w latach 1972-1983 redaktorem gazety "Moskowskaja Prawda". W latach 1983-1985 był kierownikiem sektora Wydziału Propagandy KC KPZR, w latach 1985-1986 sekretarzem Moskiewskiego Komitetu Miejskiego KPZR, w latach 1986-1990 zastępcą redaktora naczelnego gazety "Prawda", w latach 1990-1991 dyrektorem generalnym agencji TASS przy Radzie Ministrów ZSRR. Od 6 marca 1986 do 2 lipca 1990 był zastępcą członka KC KPZR.

</doc>
<doc id="3663032" url="https://pl.wikipedia.org/wiki?curid=3663032" title="Awtomobilist Kokand">
Awtomobilist Kokand



</doc>
<doc id="3663033" url="https://pl.wikipedia.org/wiki?curid=3663033" title="Bunyodkor Qo'qon 1912">
Bunyodkor Qo'qon 1912



</doc>
<doc id="3663035" url="https://pl.wikipedia.org/wiki?curid=3663035" title="Sasse (rzeka we Francji)">
Sasse (rzeka we Francji)



</doc>
<doc id="3663037" url="https://pl.wikipedia.org/wiki?curid=3663037" title="Kościół Wniebowzięcia Najświętszej Maryi Panny w Łubnicach">
Kościół Wniebowzięcia Najświętszej Maryi Panny w Łubnicach

Kościół Wniebowzięcia Najświętszej Maryi Panny – rzymskokatolicki kościół parafialny należący do dekanatu Bolesławiec diecezji kaliskiej.
Jest to świątynia wybudowana XV wieku, a następnie – w XVIII i XIX wieku była kilkakrotnie przebudowywana.
Jest to kościół murowany, składający się z jednej nawy, posiadający niższe prezbiterium zamknięte wielobocznie oraz czworokątną wieżę drewnianą z XVIII wieku nakrytą gontowym hełmem. Dach budowli jest zwieńczony barokową wieżyczką na sygnaturkę. Wnętrze świątyni posiada głównie wyposażenie w stylu barokowym z XVII wieku, m.in. ołtarze – główny i boczny z 2. połowy XVII stulecia. Cennym zabytkiem jest znajdujący się w głównym ołtarzu późnogotycki tryptyk z XVI wieku.
Na zewnątrz jest umieszczona tablica poświęcona 19 osobom poległym w latach 1939–1945.

</doc>
<doc id="3663038" url="https://pl.wikipedia.org/wiki?curid=3663038" title="Scye (rzeka we Francji)">
Scye (rzeka we Francji)



</doc>
<doc id="3663045" url="https://pl.wikipedia.org/wiki?curid=3663045" title="FK Qo‘qon 1912">
FK Qo‘qon 1912

FK Qo‘qon 1912 (uzb. «Qo‘qon 1912» futbol klubi, ros. Футбольный клуб «Коканд 1912», "Futbolnyj Kłub "Kokand 1912"") – uzbecki klub piłkarski, mający siedzibę w mieście Kokand na zachodzie kraju. Założony w roku 1912.
W latach 1992-1995, 1998-2000, 2002-2003 i od 2015 występuje w Oʻzbekiston PFL.
Historia.
Chronologia nazw:
Piłkarska drużyna FK Qo‘qon została założona w miejscowości Kokand w 1912 roku. Jest najstarszym klubem piłkarskim w Uzbekistanie. Na początku swojej historii zespół brał udział tylko w spotkaniach pomiędzy amatorskimi drużynami z sąsiednich miast. W tamtych latach w zespole grali rosyjskie żołnierzy i miejscowi miłośnicy piłki nożnej.
W 1968 zespół o nazwie Mehnat Qo‘qon debiutował w Klasie B, strefie średnio-azjatyckiej Mistrzostw ZSRR. W 1970 po kolejnej reorganizacji systemu lig ZSRR klub spadł do rozgrywek amatorskich. W 1988 klub zmienił nazwę na Avtomobilchi Qo‘qon i startował w Drugiej Lidze, strefie 7, w której występował do 1991. W 1991 startował w rozgrywkach Pucharu ZSRR.
W 1992 przyjął nazwę Temiryo'lchi Qo‘qon i debiutował w pierwszych niepodległych rozrywkach Wyższej Ligi Uzbekistanu. W 1995 zajął przedostatnie 15. miejsce i spadł do Pierwszej Ligi. W 1997 zajął pierwsze miejsce i powrócił do Wyższej Ligi, w której występował przez kolejne trzy sezony. W 2001 na jeden sezon został zdegradowany do Pierwszej Ligi. W 2002 zmienił nazwę na FK Qo‘qon, a w 2004 klub został niedopuszczony do rozgrywek w Wyższej Lidze z powodu nieopłacenia składki rocznej. Od 2005 występował w Pierwszej Ligi, a w 2007 nawet zmagał się w Drugiej Lidze Uzbekistanu. W 2009 nastąpiła zmiana nazwy klubu na Bunyodkor Qo‘qon. W 2012 powrócił do historycznej nazwy FK Qo‘qon 1912, a w 2014 zdobył wicemistrzostwo Pierwszej Ligi i wrócił do Wyższej Ligi.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie im. Mukhiddinova w Kokandzie, który może pomieścić 10,550 widzów.
Piłkarze.
Znani piłkarze:

</doc>
<doc id="3663047" url="https://pl.wikipedia.org/wiki?curid=3663047" title="Akcjonizm">
Akcjonizm



</doc>
<doc id="3663048" url="https://pl.wikipedia.org/wiki?curid=3663048" title="Cerkiew św. św. Borysa i Gleba w Petersburgu">
Cerkiew św. św. Borysa i Gleba w Petersburgu



</doc>
<doc id="3663051" url="https://pl.wikipedia.org/wiki?curid=3663051" title="Więzadło poboczne boczne">
Więzadło poboczne boczne



</doc>
<doc id="3663052" url="https://pl.wikipedia.org/wiki?curid=3663052" title="Jennifer Ciochetti">
Jennifer Ciochetti

Jennifer "Jenny" Ciochetti (ur. 2 grudnia 1984 w Edmonton) – kanadyjska bobsleistka, dwukrotna medalistka mistrzostw świata.
Kariera.
Największy sukces w karierze osiągnęła w 2012 roku, kiedy wspólnie z Kaillie Humphries zdobyła złoty medal w dwójkach podczas mistrzostw świata w Lake Placid. Na tej samej imprezie wspólnie z kolegami i koleżankami z reprezentacji wywalczyła także brązowy medal w zawodach mieszanych. Była też między innymi czwarta w dwójkach na mistrzostwach świata w Altenbergu w 2008 roku oraz rozgrywanych rok później mistrzostwach świata w Lake Placid. W 2014 roku wystartowała na igrzyskach olimpijskich w Soczi, gdzie rywalizację w dwójkach ukończyła na trzynastej pozycji. Kilkukrotnie stawała na podium zawodów Pucharu Świata, odnosząc przy tym cztery zwycięstwa.

</doc>
<doc id="3663056" url="https://pl.wikipedia.org/wiki?curid=3663056" title="FK Yangier">
FK Yangier



</doc>
<doc id="3663058" url="https://pl.wikipedia.org/wiki?curid=3663058" title="Temiryo'lchi Qo'qon">
Temiryo'lchi Qo'qon



</doc>
<doc id="3663060" url="https://pl.wikipedia.org/wiki?curid=3663060" title="Shurtan Guzar">
Shurtan Guzar



</doc>
<doc id="3663062" url="https://pl.wikipedia.org/wiki?curid=3663062" title="Cerkiew św. św. Konstantyna i Heleny w Kijowie">
Cerkiew św. św. Konstantyna i Heleny w Kijowie



</doc>
<doc id="3663063" url="https://pl.wikipedia.org/wiki?curid=3663063" title="Nikifor Tartyszew">
Nikifor Tartyszew

Nikofor Nikiforowicz Tartyszew (ros. Никифор Никифорович Тартышев, ur. 12 marca 1920 w Imanie w obwodzie nadmorskim, zm. 8 stycznia 2008 w Moskwie) – radziecki działacz partyjny.
Życiorys.
Ukończył technikum górnicze, w latach 1940-1946 służył w Armii Czerwonej, brał udział w wojnie z Niemcami. Od 1944 należał do WKP(b), między 1946 a 1947 uczył się w obwodowej szkole partyjnej w Czycie, kolejno w latach 1947-1954 pracował w Komitecie Obwodowym WKP(b)/KPZR w Czycie, jednocześnie był lektorem i kierownikiem grupy lektorskiej Komitetu Miejskiego WKP(b)/KPZR w Czycie. W 1950 zaocznie ukończył Czytyjski Państwowy Instytut Pedagogiczny, między 1954 a 1955 był II sekretarzem Komitetu Miejskiego KPZR w Czycie, a potem (1955-1957) I sekretarzem Czernowskiego Komitetu Rejonowego KPZR w obwodzie czytyjskim, w latach 1957-1959 kierował wydziałem Komitetu Obwodowego KPZR w Czycie. W 1959 zaocznie ukończył Wyższą Szkołę Partyjną przy KC KPZR, między 1959 a 1961 pełnił funkcję I sekretarza Komitetu Miejskiego KPZR w Czycie, od 1961 do stycznia 1963 był sekretarzem Czytyjskiego Komitetu Obwodowego KPZR, a od stycznia 1963 do grudnia 1964 I sekretarzem Czytyjskiego Przemysłowego Komitetu Obwodowego KPZR. Od grudnia 1964 do 1971 II sekretarz Komitetu Obwodowego KPZR w Czycie, od 5 marca 1971 do 25 kwietnia 1975 II sekretarz KC Komunistycznej Partii Kirgistanu, od 9 kwietnia 1971 do 24 lutego 1976 zastępca członka KC KPZR, później członek Komitetu Kontroli Partyjnej przy KC KPZR. Odznaczony Orderem Czerwonego Sztandaru Pracy (1966) i Orderem Znak Honoru (1957). Deputowany do Rady Najwyższej ZSRR IX kadencji. Pochowany na Cmentarzu Chowańskim w Moskwie.

</doc>
<doc id="3663064" url="https://pl.wikipedia.org/wiki?curid=3663064" title="Chelsea Valois">
Chelsea Valois

Chelsea Valois (ur. 11 października 1987 w Carrot River) – kanadyjska bobsleistka, dwukrotna medalistka mistrzostw świata.
Kariera.
Największy sukces w karierze osiągnęła w 2013 roku, kiedy wspólnie z Kaillie Humphries zdobyła złoty medal w dwójkach podczas mistrzostw świata w Sankt Moritz. Na tej samej imprezie wspólnie z kolegami i koleżankami z reprezentacji wywalczyła także brązowy medal w zawodach mieszanych. W 2014 roku wystartowała na igrzyskach olimpijskich w Soczi, gdzie rywalizację w dwójkach ukończyła na trzynastej pozycji. Wielokrotnie stawała na podium zawodów Pucharu Świata, pierwsze zwycięstwo odnosząc 9 listopada 2012 roku w Lake Placid.

</doc>
<doc id="3663066" url="https://pl.wikipedia.org/wiki?curid=3663066" title="Melissa Lotholz">
Melissa Lotholz

Melissa Lotholz (ur. 2 grudnia 1992 w Barrhead) – kanadyjska bobsleistka, srebrna medalistka mistrzostw świata.
Kariera.
Największy sukces w karierze osiągnęła w 2016 roku, kiedy wspólnie z Kaillie Humphries zdobyła srebrny medal w dwójkach podczas mistrzostw świata w Igls, rok później również z Kaillie zdobyły srebrny medal w miejscowości Königssee. W tej samej konkurencji była też między innymi siódma na rozgrywanych w 2015 roku mistrzostwach świata w Winterbergu. W zawodach Pucharu Świata zadebiutowała 13 grudnia 2014 roku w Lake Placid, zajmując piąte miejsce. Na podium po raz pierwszy stanęła 9 stycznia 2015 roku w Altenbergu, gdzie zajęła trzecie miejsce. Jak dotąd nie startowała na igrzyskach olimpijskich.

</doc>
<doc id="3663067" url="https://pl.wikipedia.org/wiki?curid=3663067" title="Aboubakar Oumarou">
Aboubakar Oumarou

Aboubakar Oumarou (ur. 4 stycznia 1987 w Jaunde) – kameruński piłkarz występujący na pozycji napastnika w saudyjskim klubie Al-Qadsiah FC oraz w reprezentacji Kamerunu.

</doc>
<doc id="3663069" url="https://pl.wikipedia.org/wiki?curid=3663069" title="Historia polskiej entomologii">
Historia polskiej entomologii



</doc>
<doc id="3663076" url="https://pl.wikipedia.org/wiki?curid=3663076" title="Katie Eberling">
Katie Eberling

Katie Eberling (ur. 7 sierpnia 1988) – amerykańska bobsleistka, dwukrotna medalistka mistrzostw świata.
Kariera.
Największy sukces w karierze osiągnęła w 2013 roku, kiedy wspólnie z Elaną Meyers-Taylor zdobyła srebrny medal w dwójkach podczas mistrzostw świata w Sankt Moritz. W tej samej konkurencji była też trzecia na rozgrywanych rok wcześniej mistrzostwach świata w Lake Placid. W zawodach Pucharu Świata zadebiutowała 2 grudnia 2011 roku w Igls, zajmując trzecie miejsce. Jak dotąd nie startowała na igrzyskach olimpijskich.

</doc>
<doc id="3663078" url="https://pl.wikipedia.org/wiki?curid=3663078" title="Lauren Gibbs">
Lauren Gibbs

Lauren Gibbs (ur. 2 marca 1984) – amerykańska bobsleistka, wicemistrzyni olimpijska, mistrzyni świata.
Kariera.
Największy sukces w karierze osiągnęła w 2020 roku, kiedy wspólnie z Kaillie Humphries zdobyła złoty medal w dwójkach podczas mistrzostw świata w Altenbergu. W tej samej konkurencji była też między innymi trzecia na rozgrywanych w 2016 roku mistrzostwach świata w Igls. Kilkukrotnie stawała na podium zawodów Pucharu Świata, pierwsze zwycięstwo odnosząc 6 lutego 2016 roku w Sankt Moritz. W lutym 2018 roku wraz z Elaną Meyers-Taylor zdobyła srebrny medal podczas igrzysk olimpijskich w Pjongczangu.

</doc>
<doc id="3663079" url="https://pl.wikipedia.org/wiki?curid=3663079" title="Touch (rzeka we Francji)">
Touch (rzeka we Francji)



</doc>
<doc id="3663081" url="https://pl.wikipedia.org/wiki?curid=3663081" title="Cherrelle Garrett">
Cherrelle Garrett

Cherrelle Garrett (ur. 7 maja 1989 w San Francisco) – amerykańska bobsleistka, złota medalistka mistrzostw świata.
Kariera.
Największy sukces w karierze osiągnęła w 2015 roku, kiedy wspólnie z Elaną Meyers-Taylor zdobyła złoty medal w dwójkach podczas mistrzostw świata w Winterbergu. W tej samej konkurencji była też między innymi piąta na rozgrywanych rok później mistrzostwach świata w Igls. W zawodach Pucharu Świata zadebiutowała 13 grudnia 2014 roku w Lake Placid, zajmując pierwsze miejsce. Jak dotąd nie startowała na igrzyskach olimpijskich.

</doc>
<doc id="3663087" url="https://pl.wikipedia.org/wiki?curid=3663087" title="Vèbre (rzeka we Francji)">
Vèbre (rzeka we Francji)



</doc>
<doc id="3663089" url="https://pl.wikipedia.org/wiki?curid=3663089" title="MS MR">
MS MR

MS MR (wymawiane jako "Miss Mister") to amerykański duet wywodzący się z Nowego Jorku, składa się z wokalistki Lizzy Plapinger i producenta Maxa Hershenowa. Plapinger jest również znana za swoją pracę, jako współzałożycielka mieszczącej się w Nowym Jorku/Londynie niezależnej wytwórni Neon Gold Record. Ich muzyka została sklasyfikowana jako indie pop, alternatywny rock, dream pop i dark wave.

</doc>
<doc id="3663091" url="https://pl.wikipedia.org/wiki?curid=3663091" title="Tretochinol">
Tretochinol

Tretochinol () – wielofunkcyjny organiczny związek chemiczny z grupy katecholamin. Lek o działaniu sympatykomimetycznym, o krótkim czasie działania, działający selektywnie na receptory adrenergiczne β2.
Zastosowanie.
W 2015 roku żaden produkt leczniczy zawierający tretochinol nie był dopuszczony do obrotu w Polsce.
Działania niepożądane.
Tretochinol może powodować następujące działania niepożądane:

</doc>
<doc id="3663094" url="https://pl.wikipedia.org/wiki?curid=3663094" title="Karima Abbud">
Karima Abbud

Karima Abbud, Karimeh Abbud (arab. كريمة عبّود, "Karīma ʿAbbūd") używała także tytułu „Lady Photographer” (ur. w 1896 w Szafa Amr, zm. 1955 w Nazarecie) – palestyńska fotografka pracująca na terenie Libanu i Palestyny, uznawana za pierwszą kobietę zajmującą się zawodowo usługami fotograficznymi w regionie. 
Życiorys.
Karima Abbud urodziła się w 1896 roku w rodzinie pastora protestanckiego Asada Abbuda, który w latach 1891-1899 pracował w Szafa Amr. Rodzina często się przenosiła, by osiąść później w Betlejem. W 1913 roku Abbud otrzymała pierwszy aparat fotograficzny i rozpoczęła robić zdjęcia rodzinie i przyjaciołom, które samodzielnie wywoływała. Po ukończeniu Schmidt Grirls School w Jerozolimie, studiowała literaturę arabską na American University of Beirut. 
Po śmierci rodziców w latach 40. XX wieku przeprowadziła się do Jerozolimy a potem do Betlejem. Abbud zmarła w 1955 roku w Nazarecie. 
Fotografia.
Na początku lat 20. XX wieku, Abbud zaczęła robić zdjęcia portretowe oraz okolicznościowe, a na początku lat 30. XX wieku zajęła się fotografią zawodowo. Fotografowała również miasta, m.in. Nazaret, Betlejem czy Tyberiadę. Często kolorowała swoje prace ręcznie. 
Abbud jest uznawana za pierwszą kobietę zajmującą się zawodowo usługami fotograficznymi w regionie. Abbud wykonała setki fotografii, z których większość była uznawana za zaginione od czasów I wojny izraelsko-arabskiej. W 2006 roku ok. 400 zdjęć zostało odnalezionych w Jerozolimie w domu, gdzie Abbud przypuszczalnie mieszkała w latach 1930–1948.

</doc>
<doc id="3663097" url="https://pl.wikipedia.org/wiki?curid=3663097" title="Sympozjum Plastyczne Wrocław '70">
Sympozjum Plastyczne Wrocław '70



</doc>
<doc id="3663101" url="https://pl.wikipedia.org/wiki?curid=3663101" title="Topalang Sariosiyo">
Topalang Sariosiyo

Topalang Sariosiyo (uzb. «Topalang» Sariosiyo futbol klubi, ros. Футбольный клуб «Тупаланг» Сариасия, "Futbolnyj Kłub "Tupałang" Sariasia") – uzbecki klub piłkarski, mający siedzibę w mieście Sariosiyo na południu kraju. Założony w roku 2002.
W latach 2005-2007 występował w Oʻzbekiston PFL.
Historia.
Piłkarska drużyna Topalang została założona w miejscowości Sariosiyo w 2002 roku.
W 2003 w turnieju finałowym Drugiej Ligi zdobył awans do Pierwszej Ligi. W 2004 zajął 2 miejsce w Pierwszej Lidze i w 2005 debiutował w Wyższej Lidze Uzbekistanu. W 2007 zajął 12. miejsce, ale w 2008 klub zrezygnował z dalszych występów z powodu bankructwa i został rozformowany.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Topalang w Sariosiyo, który może pomieścić 1,000 widzów.
Piłkarze.
Znani piłkarze:

</doc>
<doc id="3663125" url="https://pl.wikipedia.org/wiki?curid=3663125" title="Tour de Pologne 2016">
Tour de Pologne 2016

Tour de Pologne 2016 – 73. edycja wyścigu kolarskiego Tour de Pologne, który odbyła się w dniach 12 – 18 lipca 2016 roku. Wyścig figuruje w światowym kalendarzu UCI World Tour 2016. Rozpoczął się w Radzyminie, a zakończył jazdą indywidualną na czas w Krakowie.
Uczestnicy.
Na start wyścigu zaproszono 25 ekip. Wśród nich wszystkie osiemnaście ekip UCI World Tour 2016 oraz siedem innych zaproszonych przez organizatorów.
Lista drużyn uczestniczących w wyścigu:
Etapy.
11 marca 2016 potwierdzono, że w Nowym Sączu będzie meta trzeciego oraz start czwartego etapu. Prezentacja pozostałych etapów odbyła się 4 kwietnia 2016.
6. etap: Terma Bukowina Tatrzańska &gt; Bukowina Tatrzańska, 194 km.
Etap został anulowany.
Liderzy klasyfikacji po etapach.
Podczas Tour de Pologne 2016, najlepszych kolarzy w kilku kategoriach nagradzano koszulkami. Najważniejszą z nich była klasyfikacja generalna, w której sumowano czasy kolarza na wszystkich etapach. Najlepsza trójka na każdym etapie otrzymywała również bonifikaty czasowe. Zwycięstwo oznaczało bonifikatę 10-sekundową, drugie miejsce 6-sekundową, a trzecie – 4-sekundową (bonifikat nie przyznawano podczas jazdy indywidualnej na czas). Dodatkowo bonifikaty można było zdobyć na lotnych premiach. Na każdej bonifikaty 3, 2 i 1 sekundowe otrzymywała kolejno pierwsza trójka kolarzy. Lider klasyfikacji tej jechał w żółtej koszulce, sponsorowanej przez firmę Skandia. Ta klasyfikacja jest najważniejszą ze wszystkich klasyfikacji – jej lider po 7 etapie został zwycięzcą wyścigu.
Prowadzono również klasyfikację górską. W niej, można było otrzymać punkty za przejazd na czołowych lokatach przez góry na których były wyznaczone premie. Dodatkowo, każdy podjazd oceniono jako szczyt pierwszej, drugiej, trzeciej lub czwartej kategorii, gdzie pierwsza kategoria to trudny podjazd, a czwarta to łatwiejszy. Najtrudniejsze góry przyznawały najwięcej punktów. Premia im. Joachima Halupczoka to góra pierwszej kategorii, lecz tam punkty są liczone podwójnie. Lider tej klasyfikacji jeździł w fioletowej koszulce, sponsorowanej przez grupę Tauron Polska Energia.
Trzecią klasyfikacją była klasyfikacja sprinterska. Tutaj premiowano wysokie miejsca na metach. Pierwszy kolarz na mecie – zwycięzca etapu – otrzymał 20 punktów, drugi kolarz otrzymał 19 punktów itd. Lider tej klasyfikacji jechał w białej koszulce, na której znajdowały się reklamy – po raz pierwszy – firmy Hyundai. Czwarta klasyfikacja to klasyfikacja najaktywniejszych – jechał w niej kolarz, który zdobył najwięcej punktów na lotnych premiach (każda premia dawała 3 punkty dla zwycięzcy, 2 punkty dla drugiego kolarza i 1 dla trzeciego). Na każdym etapie, poza jazdą indywidualną na czas, była możliwość zdobyć punkty. Lider tej klasyfikacji jechał w niebieskiej koszulce.
Prowadzono również klasyfikację drużynową, w której sumowano najlepsze wyniki w klasyfikacji generalnej trzech kolarzy z danej ekipy. Istniała również klasyfikacja dla najlepszego Polaka. Działała ona identycznie jak klasyfikacja generalna, lecz brano pod uwagę wyłącznie kolarzy reprezentujących gospodarzy wyścigu.
Poniższa tabela przedstawia liderów każdej klasyfikacji po każdym etapie.

</doc>
<doc id="3663130" url="https://pl.wikipedia.org/wiki?curid=3663130" title="Ramón Arias">
Ramón Arias

Ramón Ginés "Cachila" Arias Quinteros (ur. 27 lipca 1992 w Montevideo) – urugwajski piłkarz pochodzenia włoskiego występujący na pozycji środkowego lub prawego obrońcy, obecnie zawodnik meksykańskiej Puebli. Jego kuzyn Maximiliano Arias również jest piłkarzem.
Kariera klubowa.
Arias pochodzi ze stołecznego miasta Montevideo i jest wychowankiem akademii juniorskiej tamtejszego klubu Defensor Sporting. Do pierwszej drużyny został włączony jako osiemnastolatek przez tymczasowego szkoleniowca Manuela Pettinaroliego i w urugwajskiej Primera División zadebiutował 27 lutego 2011 w wygranym 1:0 spotkaniu z Montevideo Wanderers. W końcówce tej konfrontacji zdobył również swojego pierwszego gola w seniorskiej karierze, zapewniając zwycięstwo Defensorowi. Już w swoim debiutanckim sezonie 2010/2011 zdobył ze swoją ekipą tytuł wicemistrza Urugwaju, a bezpośrednio po tym sukcesie, mimo młodego wieku, wywalczył sobie niepodważalną pozycję w linii defensywy. Podczas rozgrywek 2012/2013 po raz kolejny wywalczył wicemistrzostwo kraju, zaś ogółem barwy Defensora reprezentował przez niecałe pięć lat.
Latem 2015 Arias na zasadzie wypożyczenia przeniósł się do meksykańskiego klubu Puebla FC. W tamtejszej Liga MX zadebiutował 23 sierpnia 2015 w wygranym 3:2 meczu z Pachucą, zaś 24 stycznia 2016 w ligowym pojedynku z Pumas UNAM (1:0) został bohaterem niecodziennej sytuacji – w 85. minucie zastąpił na pozycji bramkarza wyrzuconego z boiska Cristiana Campestriniego i popisał się kilkoma wysokiej klasy interwencjami, dzięki którym jego zespół zdołał wygrać spotkanie.
Kariera reprezentacyjna.
W 2009 roku Arias został powołany przez szkoleniowca Rolanda Marcenaro do reprezentacji Urugwaju U-17 na Mistrzostwa Ameryki Południowej U-17. Na chilijskich boiskach pełnił rolę podstawowego obrońcy drużyny – rozegrał wówczas pięć z siedmiu możliwych meczów, z czego cztery w wyjściowym składzie, zdobywając gola w spotkaniu rundy finałowej z Kolumbią (2:0). Jego kadra zajęła natomiast trzecie miejsce w rozgrywkach. Pięć miesięcy później znalazł się w składzie na Mistrzostwa Świata U-17 w Nigerii, gdzie również miał pewne miejsce w składzie i wystąpił w czterech z pięciu spotkań (we wszystkich w pełnym wymiarze czasowym). Urugwajczycy odpadli wówczas z juniorskiego mundialu w ćwierćfinale, ulegając w nim po serii rzutów karnych Hiszpanii (3:3, 2:4 k).
W 2011 roku Arias w barwach reprezentacji Urugwaju U-20 prowadzonej przez Juana Verzeriego wziął udział w Mistrzostwach Ameryki Południowej U-20. Pojawił się wówczas na boisku pięć razy (trzykrotnie w wyjściowym składzie) na dziewięć możliwych meczów, zaś jego drużyna podczas rozgrywanego w Peru turnieju uplasowała się na drugiej lokacie. W tym samym roku został powołany na Mistrzostwa Świata U-20 w Kolumbii, podczas których był jednym z podstawowych graczy urugwajskiej ekipy; rozegrał dwa z trzech spotkań (obydwa od pierwszej do ostatniej minuty), lecz jego kadra na młodzieżowym mundialu spisała się znacznie poniżej oczekiwań – z bilansem dwóch remisów i porażki zajęła ostatnie miejsce w grupie i nie zdołała zakwalifikować się do fazy pucharowej.
W 2012 roku Arias znalazł się w ogłoszonym przez selekcjonera Óscara Tabáreza składzie reprezentacji Urugwaju U-23 na Igrzyska Olimpijskie w Londynie, będąc wówczas najmłodszym graczem w kadrze drużyny. Mimo to rozegrał w pełnym wymiarze czasowym wszystkie trzy spotkania, będąc kluczowym ogniwem defensywy, natomiast Urugwajczycy, mający wówczas w składzie graczy takich jak Gastón Ramírez, Nicolás Lodeiro, Edinson Cavani czy Luis Suárez, zakończyli swój udział w męskim turnieju piłkarskim już w fazie grupowej.

</doc>
<doc id="3663132" url="https://pl.wikipedia.org/wiki?curid=3663132" title="Dolina Marzeń w Toruniu">
Dolina Marzeń w Toruniu

Dolina Marzeń w Toruniu – niewielki park zlokalizowany w centrum Torunia.
Lokalizacja.
Park, tzw. Dolina Marzeń jest usytuowany w centrum Torunia, na granicy Zespołu Staromiejskiego i Bydgoskiego Przedmieścia. Od północy ograniczony ulicą Chopina, od wschodu al. Jana Pawła II, od południa fortyfikacjami XIX-wiecznymi przy Bulwarze Filadelfijskim, zaś od zachodu aleją 500-lecia Torunia.
Charakterystyka.
„Dolina Marzeń” jest częścią tzw. pasa parkowego okalającego Zespół Staromiejski. Powstała ona na miejscu fragmentu dawnych fortyfikacji pruskich, a dzisiejszego kształtu nabrała po roku 1945. Jej powierzchnia wynosi około 17 ha.
W centralnej części tego parku znajduje się zegar słoneczny, wykonany z okazji obchodów Roku Kopernikańskiego, który miał miejsce w 1973 roku. W parku tym znajduje się również niewielki staw, przez który przepływa Struga Toruńska.
W 2011 roku park został objęty ochroną konserwatorską jako element historycznego układu urbanistycznego Bydgoskiego Przedmieścia i Rybaków. 
W 2013 roku w południowej części "Dolina Marzeń" urządzono ogród różany, w którym zasadzono 1631 krzewów różanych ("wielokwiatowe i wielkokwiatowe we wszystkich kolorach: czerwone, żółte, białe, różowe, kremowe i herbaciane)" i 210 krzewów bukszpanu.
21 marca 2017 roku posadzono tu jedną lipę i dwa platany w ramach ogólnopolskiej akcji "Drzewo Plus".
Roślinność.
Na terenie Doliny Marzeń występują: wierzby, brzozy, dęby klony, kasztanowce, lipy oraz stuletni cypryśnik błotny.

</doc>
<doc id="3663133" url="https://pl.wikipedia.org/wiki?curid=3663133" title="Natalja Abramcewa">
Natalja Abramcewa

Natalia Abramcewa (, "Natalja Kornieljewna Abramcewa"; ur. w 1954, zm. w 1995) – radziecka pisarka.
Życiorys.
Mieszkała w Moskwie. Już w dzieciństwie była ciężko, obłożnie chora. Swoje dzieła wydawała drukiem od 1978. Pisała dla dzieci, regularnie publikowała swoje utwory w gazetach. 
Wybrane prace.
Zbiory bajek:
i inne.

</doc>
<doc id="3663135" url="https://pl.wikipedia.org/wiki?curid=3663135" title="Krzysztof Drzewicki">
Krzysztof Drzewicki

Krzysztof Drzewicki (ur. 1949 w Katowicach) – polski prawnik, doktor habilitowany nauk prawnych, profesor nadzwyczajny na Wydziale Prawa i Administracji Uniwersytetu Gdańskiego, pełnomocnik Rzeczypospolitej Polskiej przy Europejskim Trybunale Praw Człowieka, do 2016 zastępca członka Europejskiej Komisji na rzecz Demokracji przez Prawo (tzw. Komisji Weneckiej).
Życiorys.
Absolwent prawa Uniwersytetu Śląskiego w Katowicach. W latach 1989–1994 doradzał Komisji Krajowej NSZZ „Solidarność” w zakresie prawa pracy i praw człowieka. Został zatrudniony na Wydziale Prawa i Administracji Uniwersytetu Gdańskiego w Katedrze Prawa Międzynarodowego Publicznego. W 1994 objął stanowisko pełnomocnika RP przy Europejskim Trybunale Praw Człowieka (początkowo Pełnomocnik ds. Reprezentowania RP przed ETPC), które pełnił do 2003. Wraz z Hanną Suchocką wszedł w skład Europejskiej Komisji na rzecz Demokracji przez Prawo. Jego mandat wygasł z końcem kwietnia 2016.
Wypromował co najmniej troje doktorów, m.in. dr hab. Katarzynę Łasak.

</doc>
<doc id="3663136" url="https://pl.wikipedia.org/wiki?curid=3663136" title="Aleksiej Surkow">
Aleksiej Surkow

Aleksiej Aleksandrowicz Surkow (ros. Алексе́й Алекса́ндрович Сурко́в, ur. we wsi Sieriedniewo w obwodzie jarosławskim, zm. 14 czerwca 1983 w Moskwie) – radziecki pisarz, poeta, dziennikarz, przewodniczący Związku Pisarzy ZSRR (1953-1969), Bohater Pracy Socjalistycznej (1969).
Życiorys.
Początkowo pracował w sklepie meblowym i pracowniach stolarskich oraz w drukarniach, 1918 ochotniczo wstąpił do Armii Czerwonej, w której był m.in. konnym zwiadowcą. Brał udział w wojnie domowej w Rosji i w wojnie z Polską oraz w likwidacji powstania chłopskiego w guberni tambowskiej, później wrócił do rodzinnej wsi. Był m.in. sekretarzem gminnego komitetu wykonawczego i pracownikiem powiatowej gazety. W latach 1924-1926 I sekretarz rybińskiej organizacji komsomolskiej, od 1925 członek WKP(b), 1926-1928 redaktor naczelny gubernialnej gazety „Siewiernyj Komsomolec”, od 1928 członek władz Rosyjskiego Stowarzyszenia Pisarzy Proletariackich. W latach 1931-1934 studiował na Wydziale Literatury Instytutu Czerwonej Profesury, 1934–1939 wykładał w Instytucie Redakcyjno-Wydawniczym i Instytucie Literatury Związku Pisarzy ZSRR, 1939–1940 jako żołnierz Armii Czerwonej brał udział w agresji ZSRR na Polskę 1939 i agresji na Finlandię, 1940–1941 był redaktorem naczelnym pisma „Nowyj Mir”. Podczas wojny ZSRR z Niemcami był korespondentem wojennym gazety frontowej „Krasnoarmiejskaja Prawda”, brał również udział w obronie Moskwy i walkach na Białorusi, od 1943 w stopniu podpułkownika, następnie 1944–1946 był redaktorem odpowiedzialnym „Literaturnoj Gaziety”. W latach 1945-1953 redaktor odpowiedzialny pisma „Ogoniok”, w latach 50. XX w. rektor Instytutu Literatury im. Gorkiego, od 1962 redaktor naczelny wydawnictwa "Kratkaja litieraturnaja encykłopiedija", 1949-1953 zastępca sekretarza generalnego, a 1953-1959 I sekretarz Związku Pisarzy ZSRR.
Autor wierszy agitacyjnych i patriotycznych (polskie przekłady ukazały się m.in. w „Antologii nowoczesnej poezji rosyjskiej” z 1971 i „Antologii poezji radzieckiej” z 1979). Członek Światowej Rady pokoju. Od 14 października 1952 do 14 lutego 1956 członek Centralnej Komisji Rewizyjnej KPZR, od 25 lutego 1956 do 29 marca 1966 zastępca członka KC KPZR. Deputowany do Rady Najwyższej ZSRR od 4 do 8 kadencji i do Rady Najwyższej RFSRR 2 i 3 kadencji. Pochowany na Cmentarzu Nowodziewiczym. Honorowy obywatel Rybińska (1976). Jego imieniem nazwano szkołę w Rybińsku i ulice w Rybińsku i Jarosławiu. W Moskwie na domu, w którym mieszkał, umieszczono tablicę pamiątkową.
Nagrody i odznaczenia.
I medale.

</doc>
<doc id="3663137" url="https://pl.wikipedia.org/wiki?curid=3663137" title="Karimeh Abbud">
Karimeh Abbud



</doc>
<doc id="3663139" url="https://pl.wikipedia.org/wiki?curid=3663139" title="Vardi (rzeka)">
Vardi (rzeka)

Vardi (est. "Vardi jõgi") – rzeka w zachodniej Estonii. Rzeka wypływa z okolic wsi Ohulepa w gminie Rapla. Uchodzi do Kasari na północ od wsi Hiietse. Ma długość 19 km i powierzchnię dorzecza 86,5 km². Na południe od wsi Varbola wpada do niej rzeka Ohukotsu.

</doc>
<doc id="3663140" url="https://pl.wikipedia.org/wiki?curid=3663140" title="Szfar'am">
Szfar'am



</doc>
<doc id="3663142" url="https://pl.wikipedia.org/wiki?curid=3663142" title="The Hertz Corporation">
The Hertz Corporation

The Hertz Corporation, jednostka zależna Hertz Global Holdings Inc – amerykańskie przedsiębiorstwo zajmujące się wynajmem samochodów, które działa w blisko 150 państwach na całym świecie. Hertz jest największym amerykańskim przedsiębiorstwem w branży wypożyczania samochodów pod względem sprzedaży. W maju 2013 roku ogłoszono, że Hertz przeniesie siedzibę główną do Estero, poza Fort Myers, w południowo-zachodniej części stanu Floryda. 
W związku ze spadkiem przychodów w wyniku pandemii COVID-19, w maju 2020 spółka złożyła wniosek o rozpoczęcie postępowania upadłościowego.
Historia.
Początki.
Przedsiębiorstwo założone zostało w 1918 roku przez Waltera L. Jacobsa, który rozpoczął w Chicago działalność zajmującą się wynajmem pojazdów z tuzinem samochodów Ford Model T. W 1923 roku Jacobs sprzedał firmę Johnowi D. Hertzowi, który zmienił jej nazwę na Hertz Drive-Ur-Self System.
W 1926 roku Hertz sprzedał koncernowi General Motors pakiet kontrolny w Yellow Truck and Coach Manufacturing Company (włącznie z Hertz Drive-Ur-Self), który w 1943 roku zakupił pozostałe udziały.
W 1953 roku z inicjatywy Hertza, należąca do niego The Omnibus Corporation, odkupiła od GM przedsiębiorstwo wynajmujące samochody. W tym samym roku sprzedał on wszystkie udziały transportu publicznego The Omnibus Corporation, i 1954 roku zmienił nazwę na The Hertz Corporation; w tym samym roku wprowadził ją na giełdę New York Stock Exchange.
The Hertz Corporation.
W 1954 roku nowa korporacja kupiła Metropolitan Distributors, nowojorską firmą leasingową z ciężarówkami.
W 1967 roku The Hertz Corporation stała się całkowicie zależna od RCA, ale zarządzana była jako niezależna jednostka. W 1985 roku, Hertz połączono z UAL Corporation. Pod koniec grudnia 1987 roku Hertz został sprzedany przedsiębiorstwu Park Ridge Corporation, utworzone wówczas przez Ford Motor Company i część wyższego kierownictwa firmy Hertz, co miało na celu kupno firmy Hertz. W 1988 roku Volvo North America Corporation weszło w skład managementu Forda i Hertz, pełniąc rolę inwestora w Park Ridge Corporation.
W czerwcu 2005 roku Ford wydało notę, że Hertz będzie dostępny jako pierwsza oferta publiczna. We wrześniu 2005 roku ogłoszono, że miał być sprzedany przedsiębiorstwom typu private equity Clayton, Dubilier &amp; Rice, The Carlyle Group i Merrill Lynch Global Private Equity za kwotę 15 mld USD (gotówka i przejęcie długu). Sprzedaż została zakończona w grudniu 2005 roku. W listopadzie 2006 roku ta grupa inwestorów wprowadziła spółkę Hertz na giełdę.
W styczniu 2010 roku Hertz ogłosiło przejęcie dilera samochodów używanych British Car Auctions (BCA) za nieujawnioną kwotę.
W listopadzie 2011 roku Hertz zaprezentował kioski ExpressRent, które zostały umieszczone w wielu miejscach. Była to pierwsza, na podobną skalę, sieć kiosków wynajmu samochodów w Stanach Zjednoczonych, która korzystała z wideorozmowy z pośredniczącym asystentem.
W styczniu 2014 roku opublikowany został raport, w którym stwierdzono, że udziały spółki Hertz skoczyły na wartości o 2,6% po informacji o nabyciu przez miliardera Carla Icahna 30–40 mln udziałów, co uważano wówczas za próbę wrogiego przejęcia. W odpowiedzi na raport o nabyciu udziałów przez Icahna, zarząd Hertz stwierdził podobno, że dla każdej bieżącej akcji opublikuje jedną uprzywilejowaną, co miało być odpowiedzią w formie tzw. „trującej pigułki”.
Z powodu pogorszenia się sytuacji finansowej w wyniku pandemii COVID-19 w maju 2020 spółka złożyła wniosek o rozpoczęcie postępowania upadłościowego.

</doc>
<doc id="3663144" url="https://pl.wikipedia.org/wiki?curid=3663144" title="Ohukotsu (rzeka)">
Ohukotsu (rzeka)

Ohukotsu (est. "Ohukotsu jõgi") – rzeka w zachodniej Estonii. Rzeka wypływa z okolic wsi Ohukotsu w gminie Märjamaa. Na południe od wsi Varbola wpada do rzeki Vardi. Ma długość 12,1 km i powierzchnię dorzecza 42,7 km².

</doc>
<doc id="3663145" url="https://pl.wikipedia.org/wiki?curid=3663145" title="Nikołaj Strokin">
Nikołaj Strokin

Nikołaj Iwanowicz Strokin (ros. Николай Иванович Строкин, ur. 13 listopada 1906 w Moskwie, zm. 1 kwietnia 1972 tamże) – radziecki inżynier, działacz państwowy i partyjny.
Życiorys.
W 1929 ukończył Moskiewski Instytut Mechaniczny im. Łomonosowa, po czym został technikiem w moskiewskiej fabryce samochodów, następnie pracował w gorkowskiej fabryce samochodów jako inżynier, od lipca 1932 do sierpnia 1933 był delegowany służbowo do fabryki Forda w USA, później wrócił do pracy w fabryce samochodów w Gorkim (obecnie Niżny Nowogród). Od lutego 1941 do września 1945 był głównym technologiem fabryki nr 466 Ludowego Komisariatu Przemysłu Lotniczego ZSRR w Gorkim, od września 1945 do marca 1947 głównym technologiem fabryki nr 500 Ministerstwa Przemysłu Lotniczego ZSRR, od marca do grudnia 1947 głównym technologiem Trzeciego Głównego Zarządu Ministerstwa Przemysłu Lotniczego ZSRR. Od grudnia 1947 do marca 1948 pełnił obowiązki głównego inżyniera Gławawtotraktorostroja, od marca 1948 do stycznia 1949 był szefem działu produkcji Głównego Zarządu Budownictwa Kapitałowego Ministerstwa Przemysłu Samochodowego i Traktorowego ZSRR, od stycznia 1949 do kwietnia 1950 był głównym technologiem i I zastępcą głównego inżyniera Gorkowskiej Fabryki Samochodów, od kwietnia 1950 do kwietnia 1954 pracował jako główny inżynier - zastępca dyrektora fabryki. Od czerwca 1950 był członkiem WKP(b). Od kwietnia 1954 do lipca 1955 był na stanowisku dyrektora fabryki, od lipca 1955 do maja 1957 ministra przemysłu samochodowego ZSRR, od 25 lutego 1956 do 29 marca 1966 był zastępcą członka KC KPZR. Od maja 1957 do maja 1963 był zastępcą przewodniczącego Gospłanu ZSRR ds. zagadnień budowy maszyn, specjalizacji i kooperacji w przemyśle - ministrem ZSRR, od maja 1963 do listopada 1965 przewodniczącym Państwowego Komitetu Budowy Maszyn Samochodowo-Traktorowych i Rolniczych przy Gospłanie ZSRR, następnie zastępcą ministra przemysłu samochodowego ZSRR. 
Pochowany na Cmentarzu Nowodziewiczym.

</doc>
<doc id="3663148" url="https://pl.wikipedia.org/wiki?curid=3663148" title="Ideonella sakaiensis">
Ideonella sakaiensis

Ideonella sakaiensis – gatunek bakterii, która jest w stanie metabolizować poli(tereftalan etylenu), tworzywo sztuczne powszechnie znane jako PET.
"Ideonella sakaiensis" została odkryta przez naukowców z Politechniki w Kioto i Uniwersytetu Keiō pod kierownictwem Shosuke Yoshidy z Politechniki w Kioto w trakcie systematycznych badań organizmów zdolnych do metabolizowania PET. Jest on związkiem aromatycznym. Takie związki chemiczne zazwyczaj nie poddają się rozkładowi przez mikroorganizmy, co w związku z ich znaczną produkcją przez człowieka prowadzi do akumulacji w środowisku w postaci rozmaitych odpadów. Stąd biorą się próby znalezienia organizmów możliwych do wykorzystania w utylizacji tego tworzywa.
Bakterię odnaleziono w jednej z 250 próbek pobranych z otoczenia zakładu przerabiającego butelki PET. Wchodziła ona w skład zespołu mikroorganizmów (bakterii, grzybów, pierwotniaków), który degradował powierzchnię błony z PET w tempie 130 μg/cm² na dobę w temperaturze 30°C, przy czym 75% węgla zawartego w PET zostawało przetworzone na CO2 w temperaturze 28°C. Naukowcom udało się też uzyskać podobny zespół mikroorganizmów bez "I. sakaiensis", lecz nie posiadał on zdolności metabolizowania PET. Te badania pozwoliły stwierdzić, że "Ideonella sakaiensis" przeprowadzała biodegradację tego tworzywa sztucznego.
Nowo odkrytą bakterię zaklasyfikowano do rodzaju "Ideonella".
W celu znalezienia enzymu odpowiedzialnego za rozkład tworzywa sztucznego przeprowadzono sekwencjonowanie DNA bakterii. Znaleziono dzięki temu sekwencję kodującą lipazę wykazującą podobieństwo budowy pierwszorzędowej do rozkładającej PET hydrolazy "Thermobifida fusca" na poziomie 51%. Okazało się, że wyizolowany z "I. sakaiensis" enzym rzeczywiście rozkłada poli(tereftalan etylenu).
W celu uzyskania energii z PET bakteria najpierw hydrolizuje PET za pomocą PETazy (hydrolazy PET, ang. "PETase") do kwasu mono(2-hydroksyetylo)tereftalowego (MHET), który w kolejnym kroku hydrolizuje przy użyciu MHET-azy (hydrolazy MHET, ang. "MHETase") na monomery wyjściowego tworzywa sztucznego: glikol etylenowy i kwas tereftalowy. Te związki chemiczne bakterie potrafią wykorzystać bezpośrednio do produkcji energii.
Wcześniej znanymi organizmami, u których stwierdzono zdolność do biodegradacji PET, były między innymi grzyby "Fusarium solani", "Aspergillus oryzae", "Thermomyces insolens", "Thermomyces lanuginosus" i bakterie "Pseudomonas mendocina" i "Thermobifida fusca". Znaleziono u nich rozkładające PET kutynazy, lipazy, esterazy.
Badania porównawcze wykazały, że enzym "PETase" hydrolizuje PET szybciej niż enzym pochodzący z "F. solani", a także enzymy znalezione u termofilnych promieniowców i w metagenomie uzyskanym z kompostu z liści i gałęzi.
Analizy prowadzone na podstawie baz genomów sugerują, że szlak metaboliczny pozwalający na metabolizowanie analogów MHET wyewoluował dużo wcześniej, a uzupełnienie go o enzym przetwarzający PET w MHET nastąpiło później.

</doc>
<doc id="3663149" url="https://pl.wikipedia.org/wiki?curid=3663149" title="Aleksandr Trofimow">
Aleksandr Trofimow

Aleksandr Stiepanowicz Trofimow (ros. Александр Степанович Трофимов, ur. w październiku 1903, zm. 15 czerwca 1980 w Moskwie) – radziecki działacz partyjny i państwowy.
Życiorys.
Od 1927 należał do WKP(b), 1927-1931 studiował w Saratowskim Instytucie Pedagogicznym, następnie 1927-1931 pracował w systemie edukacji narodowej w Saratowie. Od 1937 był sekretarzem, potem do 1939 II sekretarzem Komitetu Miejskiego WKP(b) w Saratowie, od 1939 był pełnomocnikiem Komisji Kontroli Partyjnej przy KC WKP(b) kolejno na obwód czytyjski, Kraj Krasnodarski i na Azerbejdżańską SRR. Od 24 listopada 1946 do 22 września 1952 był II sekretarzem KC Komunistycznej Partii (bolszewików) Litwy i członkiem Biura KC KP(b)L, od września 1952 do stycznia 1954 pracował w KC WKP(b)/KPZR, od stycznia 1954 do listopada 1957 pełnił funkcję I sekretarza Komitetu Obwodowego KPZR w Bałaszowie. Od 25 lutego 1956 do 17 października 1961 był zastępcą członka KC KPZR, od listopada 1957 do stycznia 1959 instruktorem KC KPZR, od stycznia 1959 do września 1963 I sekretarzem Czeczeńsko-Inguskiego Komitetu Obwodowego KPZR, a od 31 października 1961 do 29 marca 1966 członkiem Centralnej Komisji Rewizyjnej KPZR. Deputowany do Rady Najwyższej ZSRR 2, 3, 4 i 6 kadencji. Odznaczony dwoma Orderami Lenina.

</doc>
<doc id="3663150" url="https://pl.wikipedia.org/wiki?curid=3663150" title="Brian Cook (siatkarz)">
Brian Cook (siatkarz)

Brian Robertson Cook (ur. 1 czerwca 1992 w Monterey) – amerykański siatkarz, grający na pozycji przyjmującego, reprezentant Stanów Zjednoczonych. 
Jego żoną jest amerykańska siatkarka Kelsey Robinson.
Sukcesy klubowe.
Superpuchar Włoch:
Sukcesy reprezentacyjne.
Mistrzostwa Ameryki Północnej, Środkowej i Karaibów Juniorów:

</doc>
<doc id="3663161" url="https://pl.wikipedia.org/wiki?curid=3663161" title="Marion Steiner">
Marion Steiner



</doc>
<doc id="3663162" url="https://pl.wikipedia.org/wiki?curid=3663162" title="Seahawk">
Seahawk



</doc>
<doc id="3663167" url="https://pl.wikipedia.org/wiki?curid=3663167" title="Natalie Eilers">
Natalie Eilers

Natalie Eilers (ur. 31 października 1998 w Calgary) – kanadyjska skoczkini narciarska. Medalistka mistrzostw kraju.
Przebieg kariery.
We wrześniu 2015 w Calgary Eilers zdobyła srebrny medal w konkursie indywidualnym na skoczni normalnej w ramach mistrzostw Kanady, przegrywając jedynie z Taylor Henrich.
W lipcu 2015 zadebiutowała w oficjalnych zawodach międzynarodowych rozgrywanych przez Międzynarodową Federację Narciarską, dwukrotnie zajmując 25. pozycję w konkursach FIS Cup w Villach. We wrześniu tego samego roku po raz pierwszy stanęła na starcie zawodów Letniego Pucharu Kontynentalnego – w Oslo najpierw została zdyskwalifikowana, a następnie, w drugim konkursie, uplasowała się na 9. miejscu.
W lutym 2016 zadebiutowała w Pucharze Świata, dwukrotnie odpadając w kwalifikacjach do konkursów rozgrywanych w Ljubnie. W tym samym miesiącu zajęła także 28. pozycję podczas rywalizacji indywidualnej na mistrzostwach świata juniorów w Râșnovie.
W lutym 2017 po raz pierwszy w karierze wystąpiła w zawodach głównych zaliczanych do klasyfikacji generalnej Pucharu Świata. W konkursie w Pjongczangu zajęła 28. miejsce i tym samym zdobyła pierwsze punkty.

</doc>
<doc id="3663172" url="https://pl.wikipedia.org/wiki?curid=3663172" title="Jan Karol Zytka">
Jan Karol Zytka



</doc>
<doc id="3663178" url="https://pl.wikipedia.org/wiki?curid=3663178" title="Dionizy Smyk">
Dionizy Smyk

Dionizy Smyk (ur. 10 stycznia 1925 w Krasnem, zm. 11 sierpnia 2015 w Krakowie) – polski żołnierz podziemia niepodległościowego, kawaler Orderu Odrodzenia Polski.
Życiorys.
W okresie II wojny światowej walczył w Batalionach Chłopskich i Armii Krajowej na terenie Zamojszczyzny. Uzyskał stopień podchorążego. Był członkiem WiN (1945-1947) i ZMW Wici (1945-1948). W 1947 zamieszkał w Krakowie, aby uniknąć aresztowania przez Urząd Bezpieczeństwa. Ukończył studia biologiczne, rozpoczął karierę naukową, uzyskując stopień doktora. Aktywista-kombatant: prezes krakowskiego oddziału Ogólnopolskiego Związku Żołnierzy Batalionów Chłopskich (od 1999). Był członkiem Rady Muzeum Armii Krajowej w Krakowie oraz Przewodniczącym Małopolskiej Rady Kombatantów i Osób Represjonowanych.
Odznaczony m.in. Krzyżem Kawalerskim Orderu Odrodzenia Polski, Srebrnym Krzyżem Zasługi, Krzyżem Partyzanckim, Medalem Zwycięstwa i Wolności, Krzyżem Batalionów Chłopskich, Odznaką i Patentem Weterana Walk o Niepodległość.
Pochowany w Alei Zasłużonych krakowskiego Cmentarza Rakowickiego (kwatera LXIX pas B-1-20). 

</doc>
<doc id="3663181" url="https://pl.wikipedia.org/wiki?curid=3663181" title="Surxon Termez">
Surxon Termez

Surxon Termez (uzb. «Surxon» Termiz futbol klubi, ros. Футбольный клуб «Сурхан» Термез, "Futbolnyj Kłub "Surchan" Tiermiez") – uzbecki klub piłkarski, mający siedzibę w mieście Termez w południowo-wschodniej części kraju. Założony w roku 1968.
W latach 1992, 1994-2004, 2019-2020 występował w Oʻzbekiston PFL.
Historia.
Chronologia nazw:
Piłkarska drużyna Chigarachi została założona w miejscowości Termez w 1968 roku.
W 1969 zespół o nazwie Avtomobilchi Termez debiutował w Klasie B, strefie średnio-azjatyckiej Mistrzostw ZSRR. W 1970 po kolejnej reorganizacji systemu lig ZSRR klub spadł do czwartej ligi, ale w 1971 powrócił do nowo utworzonej Drugiej Ligi, strefy 5. W 1974 klub występował pod nazwą Spartak Termez, ale w następnym roku powrócił do poprzedniej nazwy. W 1979 startował w rozgrywkach Pucharu ZSRR. W 1984 klub zmienił nazwę na Surxon Termez. W Drugiej Lidze występował do 1991 roku.
W 1992 debiutował w pierwszych niepodległych rozrywkach Wyższej Ligi Uzbekistanu, ale zajął ostatnie 17 miejsce i spadł do Pierwszej Ligi. Po roku powrócił do Wyższej Ligi. W 1994 przyjął nazwę ASK Termez, ale w 1997 powrócił do poprzedniej nazwy. W 2004 zdobył 23 pkt, ale został ukarany 3 pkt ujemnymi za nieopłacenie składki na uczestnictwo w najwyższej lidze wobec UFF, przez co zajął przedostatnie 13. miejsce i spadł do Pierwszej Ligi. W 2009 zmienił nazwę na Dinamo-Hamkor Termez, zajął 8. miejsce w środku tabeli, ale w 2010 nie przystąpił do rozgrywek. W 2011 jako FK Termez powrócił do rozgrywek w Pierwszej Lidze. W 2012 powrócił do historycznej nazwy Surxon Termez, a w 2013 zajął spadkowe 10 miejsce w grupie zachodniej Pierwszej Ligi i został zdegradowany do Drugiej Ligi.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Markaziy w Termezie, który może pomieścić 8,500 widzów.
Piłkarze.
Znani piłkarze:

</doc>
<doc id="3663182" url="https://pl.wikipedia.org/wiki?curid=3663182" title="Surxon Termiz">
Surxon Termiz



</doc>
<doc id="3663183" url="https://pl.wikipedia.org/wiki?curid=3663183" title="Surxan Termez">
Surxan Termez



</doc>
<doc id="3663184" url="https://pl.wikipedia.org/wiki?curid=3663184" title="Ali Mitgutsch">
Ali Mitgutsch

Alfons Mitgutsch znany jako Ali Migutsch (ur. 21 sierpnia 1935 w Monachium, zm. 10 stycznia 2022) – niemiecki autor książek ilustrowanych, malarz oraz profesjonalny ilustrator reklamowy. Znany jako ojciec tzw. Wimmelbilderbüchern, czyli książek zawierających duże (zwykle większe niż format A4) i bardzo szczegółowe ilustracje.
Życiorys.
Podczas wojny razem z rodziną musiał opuścić Monachium, ale zaraz po II wojnie światowej wrócił do Monachium, gdzie uczył się litografii w Akademii Grafiki. Przez 17 lat spędzał po kilka miesięcy w roku podróżując. Swoją pierwszą książkę "Pepes Hut" wydał w 1959 roku. 1960 roku został zainspirowany przez pedagoga i psychologa dziecięcego Kurta Seelmana i stworzył szczególne ilustrowane książki dla dzieci – Wimmelbilderbüchern. Otwierając taką książkę na dowolnej stronie możemy zobaczyć precyzyjnie narysowane sceny z życia codziennego.
Książka "W mieście (Rundherum in meiner Stadt") wydana w 1968 jest pierwszą z serii Wimmelbilderbüchern dla dzieci w niemieckojęzycznym świecie.
Książki.
Po polsku książki Migutscha wydało do tej pory Wydawnictwo Tatarak
Lista wszystkich książek znajduje się poniżej:

</doc>
<doc id="3663189" url="https://pl.wikipedia.org/wiki?curid=3663189" title="Santa Maria Antiqua">
Santa Maria Antiqua

 
Santa Maria Antiqua (wł. "Santa Maria Antiqua al Foro Romano", łac. "Sanctae Mariae Antiquae") – najstarszy zachowany kościół rzymski na Forum Romanum, położony u stóp Palatynu, z unikalną dekoracją malarską (freski) w stylu bizantyjskim sprzed czasów ikonoklazmu. Od 2004 wpisany na listę budowli zagrożonych i znajdujących się pod opieką World Monuments Fund.
Historia.
Usytuowany u podnóża północno-zachodniego stoku Palatynu, kościół ten jest najwcześniejszym i najważniejszym zabytkiem chrześcijańskim w obrębie Forum. Powstał na miejscu budowli należącej prawdopodobnie do pałacu Tyberiusza, przebudowanej przez Domicjana, a następnie przekształconej i włączonej do zespołu pałaców cesarskich w epoce Antoninów. Wiadomo, że dzięki wykorzystaniu przebudowanego westybulu pałacu Domicjana, jego zaczątek istniał już za pontyfikatu Sylwestra I, a za papieża Feliksa IV został oficjalnie zamieniony na kościół, dla którego przyjęto potem nazwę Santa Maria Antiqua (dla odróżnienia od powstałego znacznie później "Santa Maria Nova"). Początkowo pełnił rolę przybytku charytatywnego dla ubogich oraz pielgrzymów (diakonia), później – kościoła uczęszczanego przez greckich wojskowych i urzędników. W ciągu IX stulecia świątynia stopniowo popadała w ruinę, pokrywana gruzem osuniętym wskutek trzęsienia ziemi (847) z wyżej położonych dawnych pałaców cesarskich, i ostatecznie wyłączona została z użytkowania (z wyjątkiem dawnego atrium pełniącego przez dłuższy czas rolę kaplicy św. Antoniego). 
W XIII/XIV w. na usypisku wzniesiono nowy kościół, całkowicie przebudowany w okresie baroku (1617), który otrzymał nazwę Santa Maria Liberatrice. W 1899 rozebrano go dla odsłonięcia pierwotnej budowli wczesnochrześcijańskiej, na którą natrafiono już w 1702 przypadkowym odkryciem jej apsydy. Pierwsze prace odkrywcze podjął w 1900 Giacomo Boni, a ujawnione freski opisał ksiądz Józef Wilpert, dokumentując je ponadto fotograficznie w osobnej publikacji (1916). 
W następnych dziesięcioleciach odsłoniętą świątynię poddawano długotrwałemu restaurowaniu i renowacji z prowadzonymi równolegle żmudnymi pracami badawczymi i konserwatorskimi – ostatnio od 1980 na zlecenie Inspektoratu ds. Zabytków ("Soprintendenza per il Patrimonio Storico") przy współpracy z World Monuments Fund. Santa Maria Antiqua dopiero w 2012 udostępniono publiczności na ograniczonych warunkach, m.in. ze względu na prowadzone w niej od 2004 prace restauratorskie i wykopaliskowe. Zamknięta w okresie zimowym, przez większość miesięcy roku dostępna jest do grupowego zwiedzania z przewodnikiem.
Architektura budowli.
Pierwotną budowlę ceglaną przekształconą za Antoninów utożsamia się z biblioteką bądź ze świątynią Augusta. Składała się ona z dużego dziedzińca ze ściennymi niszami (zapewne na posągi), dalszego dziedzińca wewnętrznego z "impluvium" otoczonym portykiem i położonego na tejże osi "tablinum" wraz z dwoma mniejszymi pomieszczeniami. Tuż obok bramy wejściowej znajdowało się przejście na schody wiodące na Palatyn. Zamienienie tej budowli na kościół wymagało niewielkiego architektonicznego dostosowania w postaci przekształcenia wewnętrznego dziedzińca w nawę, dokolnego portyku w narteks, boczne nawy i bemę oraz stworzenia apsydy w murze zamykającym "tablinum". Czas tej przebudowy wskazywałaby znaleziona pod jedną z kolumn moneta Justyna II. Ostatecznie na podstawie wszelkich przesłanek przyjmuje się, że pierwsze oznaki wykorzystania budowli w funkcji chrześcijańskiej można odnosić do trzeciego dziesięciolecia VI wieku. 
O obecnej architekturze świątyni, której długość wynosi 30 m, a szerokość 20 metrów, stanowi jej dotychczasowe przeznaczenie. Jest to trzynawowa bazylika z prezbiterium zamkniętym niewielką apsydą, a poprzedzonym poczwórnym portykiem i rozległym atrium. Po obu stronach prezbiterium znajdują się kaplice: większa (Teodota) i mniejsza (Świętych-uzdrowicieli – tzw. "anargyroi"). W atrium zachowały się pozostałości "impluvium" z czasów Kaliguli. 
Dekoracja malarska.
Dzięki ponad tysiącletniemu odizolowaniu od zewnętrznego środowiska, w kościele stosunkowo dobrze zachował się zespół fresków zajmujących łącznie powierzchnię ok. 250 m², a powstałych w okresie od połowy VI do końca VIII stulecia. Nałożone wielowarstwowo i zróżnicowane stylistycznie malowidła z wyobrażeniem scen i postaci świętych, należą do największych i najpoważniejszych zbiorów sztuki rzymsko-bizantyjskiej sprzed okresu ikonoklazmu. Najwcześniejsze z nich pochodzi z IV/V wieku. Na tzw. Ścianie Palimpsestu wyróżniono chronologicznie 7 warstw fresków, powstających kolejno za pontyfikatu Marcina I, Jana VII, Zachariasza i Pawła I; ostatnie datowane są na pontyfikat Hadriana. Pod względem artystycznym stanowią przekonujący dowód działalności twórców z bizantyjskiego Wschodu w Rzymie, a chronologię ich dodatkowo wyznaczają ocalałe inskrypcje: greckie (z czasów papieża Marcina), grecko-łacińskie (za Jana VII) i wyłącznie łacińskie (za Pawła I). 
Do najstarszych należy przedstawienie wyposażonej w atrybuty cesarskie (diadem), tronującej Marii z Dzieciątkiem oraz dwoma towarzyszącymi aniołami, zachowane w trzeciej warstwie fresków na Ścianie Palimpsestu w prezbiterium. Jest to najwcześniejszy przykład bizantyńskiego typu ikonograficznego "Maria Regina". Charakteryzujące się linearnym ujęciem i hieratyczną formą zastygłych w bezruchu postaci, malowidło to może zawierać treści polityczno-religijne, podkreślające niezależność Kościoła od świeckiej władzy cesarskiej.
Bliskie temu hieratycznemu stylowi jest wykonanie fryzu świętych skupionych wokół Chrystusa na majestacie (z nawy północnej). Kontrastują z tym freski pochodzące z drugiej ćwierci lub z połowy VII w., np. "Zwiastowanie", "Matka Machabeuszy", "Święci Demetriusz i Barbara", utrzymane w stylu wyraźnie czerpiącym z tradycji hellenistycznej. Jego wyraziste cechy: umieszczone w otwartej przestrzeni ciała – plastycznie oddane swobodnym modelunkiem światłocieniowym i kolorystyką o znacznej skali odcieni, jak również owalne twarze o regularnych rysach, pozbawione przesadnie uduchowionego wyrazu, pozwalają je przypisywać artystom z ośrodków bliskowschodnich (Antiochia, Aleksandria). 
Kolejny zespół malowideł antykizujących pochodzi z czasów greckiego papieża Jana VII, który umieszczając swą rezydencję obok kościoła, zadbał o bogate ozdobienie go freskami. Wśród nich do najlepiej zachowanych należą "Pokłon Trzech Króli", "Niesienie Krzyża" oraz "Ukrzyżowanie" w głębi północnej apsydy, z czego ostatnia scena szczególnie bliska jest ikonografii grecko-orientalnej, znanej z Syrii VI wieku. Z okresu Jana VII pochodzi w ogóle większość zachowanych malowideł w apsydzie i prezbiterium, zamalowanych jednak za czasów papieża Pawła przedstawieniem Sądu Ostatecznego. 
Następcy Jana VII również wzbogacali wystrój kościoła malowidłami o stylu stopniowo zbliżającym się do sztuki średniowiecza. Do takich późnych fresków, z czasu pontyfikatu Pawła I, należy podobizna św. Abbasyra (Abbakyrosa, uzdrowiciela z Aleksandrii), która swym graficznym i ekspresyjnym ujęciem najbardziej zbliżona jest do koptyjskich przedstawień z klasztoru w Bawit, utrzymanych w typowej stylizacji wschodniej. 
Charakterystyczne jest, że malarski wystrój świątyni pod względem ideowym reprezentuje wciąż całość chrześcijańskiego kultu, wyrażającą się w czci oddawanej ówcześnie zarówno wielkim świętym Kościoła ze wschodu, jak i z zachodu.
Zabytki sepulkralne.
Z kościołem związane są ponadto trzy sarkofagi antyczne odnalezione na początku XX w., z których dwa mają wyraźne odniesienie do sztuki wczesnego chrześcijaństwa.
Jeden z tych zabytków, zdobiony reliefem z przedstawieniem masek tragicznych i komicznych, pochodzi niewątpliwie z jakiegoś pochówku pogańskiego, choć został odnaleziony pod posadzką kościoła.
Drugim jest także rzymski sarkofag pogański, zgodnie z inskrypcją dedykowany zmarłej 17 czerwca 207 r. Klodii Sekundzie, przez jej męża, centuriona kohorty miejskiej L. Celiusza Florentinusa. Pierwotnie umieszczony zapewne przy jednej z wielkich dróg publicznych (np. Via Appia), wtórnie został wykorzystany dla późniejszego chrześcijańskiego pochówku, o czym świadczy jego dekoracja. W górnej strefie po stronie prawej/prawym boku znajdują się w dwóch ciągach sceny z Nowego Testamentu, odpowiadające scenom starotestamentalnym rozmieszczonym na przeciwległej stronie. Trudne do rozpoznania wskutek złego stanu zachowania, przedstawiają one Zachariasza z Anną, narodziny Jezusa oraz pokłon Trzech Króli; w części dolnej zachowało się niewielkie wgłębienie zawierające trzy wyobrażenia z postaciami głównie kobiecymi (Maria z Dzieciątkiem, św. Anna z Marią, Elżbieta ze św. Janem).
Dla rzeźby wczesnochrześcijańskiej szczególnie istotne znaczenie ma trzeci sarkofag, także odkryty pod posadzką kościoła, a powstały ok. 240 roku. Główne przedstawienie na licowej ścianie obejmuje postacie orantki i czytającego filozofa ze zwojem pism, a także „dobrego pasterza” z dwiema owcami i trzecią unoszoną na ramionach. Sceny poboczne to: (z lewej) spoczywający pod rośliną (symbolizującą dynię) prorok Jonasz z kozami, wijący się potwór morski i postać Neptuna, oraz (z prawej) scena chrztu i dwaj rybacy z siecią. Głowy głównych postaci nie zostały wykończone i nie otrzymały rysów konkretnych osób. Obydwie postacie mają uosabiać zasadnicze ideały życia – mądrość i pobożność, co jako typ prywatnej idealizacji różni to przedstawienie od wcześniejszego, pogańskiego typu apoteozy prywatnej, gdy rysy zmarłych utrwalano w wyobrażeniach olimpijskich bogów.

</doc>
<doc id="3663191" url="https://pl.wikipedia.org/wiki?curid=3663191" title="Dveri">
Dveri

Dveri (serb. "Srpski pokret Dveri" / Српски покрет Двери) – serbski ruch polityczny, a od 2015 partia polityczna o profilu prawicowym.
Historia.
Organizacja powstała w 1999 wokół studenckiego czasopisma „Dveri srpske”. Początkowo działała jako ruch polityczny z kolegialnym kierownictwem. W 2012 zaangażowała się w działalność polityczną – jej kandydat Vladan Glišić otrzymał 2,8% głosów w wyborach prezydenckich, a zorganizowana lista wyborcza pod nazwą "Dveri za život Srbije" dostała 4,3% głosów w wyborach parlamentarnych. W kolejnych wyborach do Zgromadzenia Narodowego w 2014 ugrupowanie również nie przekroczyło progu wyborczego, otrzymując 3,6% głosów. W 2015 ruch został zarejestrowany jako partia polityczna, jej kierownictwo objął Boško Obradović, zawiązano również koalicję z Demokratyczną Partią Serbii. W wyborach w 2016 sojusz Dveri z DSS uzyskał 5,0% głosów i 13 mandatów w parlamencie.
W 2018 partia współtworzyła porozumienie ugrupowań opozycyjnych pod nazwą Sojusz dla Serbii; koalicja ta zbojkotowała wybory parlamentarne w 2020, uznając je za niedemokratyczne. Przed wyborami parlamentarnymi w 2022 partia wraz ze środowiskiem monarchistów Žiki Gojkovicia zorganizowała koalicję, która w głosowaniu uzyskała 3,9% głosów i 10 mandatów.

</doc>
<doc id="3663192" url="https://pl.wikipedia.org/wiki?curid=3663192" title="Umm Haratajn (Hama)">
Umm Haratajn (Hama)

Umm Haratajn (arab. أم حارتين) – wieś w Syrii, w muhafazie Hama. W 2004 roku liczyła 528 mieszkańców.

</doc>
<doc id="3663196" url="https://pl.wikipedia.org/wiki?curid=3663196" title="Alfonso Reyes (ujednoznacznienie)">
Alfonso Reyes (ujednoznacznienie)



</doc>
<doc id="3663198" url="https://pl.wikipedia.org/wiki?curid=3663198" title="Prawybory prezydenckie Partii Demokratycznej w 1912 roku">
Prawybory prezydenckie Partii Demokratycznej w 1912 roku

Prawybory prezydenckie Partii Demokratycznej w 1912 roku – seria prawyborów, która wyłoniła kandydata Partii Demokratycznej w wyborach prezydenckich. W 1912 roku zastosowano tę procedurę po raz pierwszy, nominację zdobył Woodrow Wilson. 

</doc>
<doc id="3663199" url="https://pl.wikipedia.org/wiki?curid=3663199" title="Miejsce Pamięci Narodowej w Sępólnie Krajeńskim">
Miejsce Pamięci Narodowej w Sępólnie Krajeńskim

Miejsce Pamięci Narodowej w Sępólnie Krajeńskim – pomnik na zbiorowej mogile, zlokalizowany w Sępólnie Krajeńskim, na cmentarzu parafialnym przy ul. Chojnickiej, w pobliżu wejścia od strony ul. Krzysztofa Kamila Baczyńskiego. 
Pomnik ma formę podwójnej steli z czarnymi krzyżami, połączonej poziomym elementem, na którym wyryto napis: "Polegli i pomordowani za Ojczyznę w latach 1939-1945". Obok umieszczono nazwiska osób pochowanych w mogile: Henryka Dąbkowskiego (porucznika Wojska Polskiego), Bronisława Kamińskiego, Kajetana Ratkowskiego, Józefa Kiełbasińskiego, Franciszka Dziekana i sentencję "Pozostali nieznani. Cześć Ich pamięci". 
Na terenie cmentarza przy ul. Chojnickiej pochowano także inne ofiary terroru hitlerowskiego oraz żołnierzy Wojska Polskiego z 1939, najprawdopodobniej w tej właśnie mogile.
Na cmentarzu znajdują się także mogiły innych polskich żołnierzy służących w Wojsku Polskim, bądź Armii Czerwonej, poległych w 1945 (porucznika Jakuba Bielmesa, kaprala Jana Najdionowa, porucznika Franciszka Karpińskiego, podporucznika Jana Krajewskiego i sześciu nieznanych, "Żołnierzy I Armii WP poległych w walce o wolność i demokrację", a także Stanisława Ostrowskiego i dwóch nieznanych).
W pobliżu stoi Pomnik Wdzięczności ku czci Chrystusa Króla w Sępólnie Krajeńskim.

</doc>
<doc id="3663200" url="https://pl.wikipedia.org/wiki?curid=3663200" title="Dimityr Inkjow">
Dimityr Inkjow

Dimityr Janakiew Inkjow, (ur. 10 października 1932 w Chaskowie, zm. 24 września 2006 w Monachium) – bułgarski pisarz i dyrygent. Popularny jest przede wszystkim w Niemczech, jako jeden z największych współczesnych pisarzy literatury dziecięcej.
Życiorys.
Ukończył Technikum Górnictwa w Perniku, a następnie w Narodową Akademię Sztuki Teatralnej i Filmowej w Sofii. Był również dziennikarzem; pisał dla czasopism „Nauka i technika za mładeżata”, „Styrszeł”, „Awto-moto”. Zanim został zmuszony opuścić kraj w 1965 przez problemy z rządem, napisał kilka sztuk teatralnych. Wyemigrował do Monachium w Niemczech, gdzie do 1991 pracował w Radiu Wolna Europa jako scenarzysta.
Napisał ponad 100 książek, które zostały przetłumaczone na 25 języków. Najsłynniejszym dziełem stała się seria opowieści o Klarze i jej młodszym bracie, która weszła do kanonu literatury dziecięcej.
Książki.
W Polsce za pośrednictwem Wydawnictwa „Tatarak” ukazały się następujące pozycje:
Za pośrednictwem Wydawnictwa „Media Rodzina” ukazały się następujące pozycje:
Pełna lista dzieł Dimitera Inkiowa znajduje się poniżej:

</doc>
<doc id="3663203" url="https://pl.wikipedia.org/wiki?curid=3663203" title="Tsementchi Quvasoy">
Tsementchi Quvasoy

Tsementchi Quvasoy (uzb. «Tsementchi» Quvasoy futbol klubi, ros. Футбольный клуб «Цементчи» Кувасай, "Futbolnyj Kłub "Cementczi" Kuwasaj") – uzbecki klub piłkarski, mający siedzibę w mieście Quvasoy na wschodzie kraju. Założony w roku 1987.
W 2003 występował w Oʻzbekiston PFL.
Historia.
Piłkarska drużyna Tsementchi została założona w miejscowości Quvasoy w 1987 roku i reprezentowała miejscową cementownię "QuvasoyTsementchi".
W 1988 zespół występował w Mistrzostwach Uzbeckiej SRR.
W 1997 w turnieju finałowym Drugiej Ligi zdobył awans do Pierwszej Ligi. W 2002 zajął 2 miejsce w Pierwszej Lidze i w 2003 debiutował w Wyższej Lidze Uzbekistanu. Ale zajął przedostatnie 15. miejsce i spadł z powrotem do Pierwszej Ligi. W 2008 klub zrezygnował z dalszych występów z powodu bankructwa i został rozformowany.
W 2014 został odrodzony i w debiutanckim sezonie zajął 1. miejsce w Drugiej Lidze. W 2015 powrócił do rozgrywek w Pierwszej Lidze.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Markaziy w Quvasoy, który może pomieścić 5,000 widzów.
Piłkarze.
Znani piłkarze:

</doc>
<doc id="3663204" url="https://pl.wikipedia.org/wiki?curid=3663204" title="Sementchi Kuvasoy">
Sementchi Kuvasoy



</doc>
<doc id="3663209" url="https://pl.wikipedia.org/wiki?curid=3663209" title="Karbuterol">
Karbuterol

Karbuterol () – wielofunkcyjny organiczny związek chemiczny z grupy katecholamin. Lek o działaniu sympatykomimetycznym, o krótkim czasie działania, działający selektywnie na receptory adrenergiczne β2.
Mechanizm działania.
Karbuterol jest selektywnym β-mimetykiem działającym na receptory β2, którego działanie utrzymuje się ponad 4 godzin, a maksymalny efekt następuje po 4 godzinach od podania.
Zastosowanie.
W 2015 roku żaden produkt leczniczy zawierający karbuterol nie był dopuszczony do obrotu w Polsce.
Działania niepożądane.
Obserwowano kołatania serca oraz drżenia mięśniowe, których nasilenie było zależne od dawki podanego leku.

</doc>
<doc id="3663216" url="https://pl.wikipedia.org/wiki?curid=3663216" title="Dangerous Woman (singel)">
Dangerous Woman (singel)

Dangerous Woman – pierwszy singiel amerykańskiej piosenkarki Ariany Grande, promujący jej trzeci album studyjny o tym samym tytule. Twórcami tekstu utworu są Johan Carlsson, Ross Golan, natomiast jego produkcją zajęli się Max Martin, Carlsson. Singel swoją premierę miał 11 marca 2016 roku. „Dangerous Woman” pod względem muzycznym łączy w sobie przede wszystkim muzykę pop oraz R&amp;B. Piosenka otrzymała pozytywne recenzje od krytyków muzycznych, którzy nazwali „dojrzałym” singlem oraz został pochwalony wokal piosenkarki.
Nagranie w Polsce uzyskało status dwukrotnie platynowej płyty.
Promocja.
Występy na żywo.
12 marca 2016 roku, Grande wykonała „Dangerous Woman” oraz „Be Alright” w programie "Saturday Night Live".

</doc>
<doc id="3663217" url="https://pl.wikipedia.org/wiki?curid=3663217" title="Hildegard Behrens">
Hildegard Behrens

Hildegard Behrens (ur. 9 lutego 1937 w Varel, zm. 18 sierpnia 2009 w Tokio) – niemiecka śpiewaczka, sopran dramatyczny. Znana przede wszystkim jako interpretatorka dzieł Richarda Wagnera (szczególnie role Brunhildy i Izoldy) i Richarda Straussa (rola Elektry oraz Salome).
Należała do najbardziej cenionych śpiewaczek wagnerowskich i w ogóle dramatycznych swojego pokolenia. Behrens była śpiewaczką charyzmatyczną i pełną wyobraźni, dysponującą umiejętnością budowania właściwego dla wykonywanych przez nią ról dramatyzmu. Gra aktorska i muzyka były dla niej czymś nierozdzielnym. W rolach typowo dramatycznych, z których była najbardziej znana – jak Brunhilda, Izolda, Elektra, Salome czy Senta – wyróżniała się zaangażowaniem i intensywnością wyrazu scenicznego, umiejętnością oddania kobiecej wrażliwości i niepohamowanej pasji właściwych tym postaciom. Krytyka i publiczność bywały jednak podzielone w ocenie jej śpiewu, zwłaszcza techniki wokalnej; zbierała tak entuzjastyczne, jak i chłodniejsze recenzje. Głos Behrens był lżejszy niż największych śpiewaczek wagnerowskich poprzednich pokoleń, krytykowano też nadużywanie rejestru piersiowego. Stałe i świadome dążenie do możliwie największej intensywności wyrazu dramatycznego decydowało o sukcesach Behrens, ale też negatywnie odbiło się na jej walorach głosowych, co widoczne było zwłaszcza pod koniec kariery.
Życiorys.
Urodziła się 9 lutego 1937 w Varel w Oldenburgu jako ostatnia z sześciorga rodzeństwa. Jej rodzice pracowali w Varel jako lekarze. Rodzina była bardzo muzykalna, sama Hildegard od dzieciństwa grała na skrzypcach (jej nauczycielem był m.in. Sándor Végh), a także śpiewała. Studiowała prawo na uniwersytecie we Fryburgu Bryzgowijskim; studia zakończyła egzaminem państwowym ("Referendarexamen").
Następnie – późno, w wieku 26 lat – rozpoczęła studia wokalistyczne w Hochschule für Musik we Fryburgu Bryzgowijskim pod kierunkiem Ines Leuwen. Debiutowała w 1971 we Fryburgu Bryzgowijskim jako hrabina Almaviva w "Weselu Figara" (przy czym już wcześniej tego samego roku wystąpiła w roli epizodycznej w Osnabrücku). Odtąd jej kariera rozwijała się szybko. Od 1973 zatrudniona była w Deutsche Oper am Rhein w Düsseldorfie/Duisburgu, od 1974 także we Frankfurcie nad Menem. W Deutsche Oper am Rhein odniosła pierwsze znaczące sukcesy jako Agata ("Wolny strzelec", 1976) i Marie ("Wozzeck"), do jej ról w Düsseldorfie i Frankfurcie należały także Ewa ("Śpiewacy norymberscy"), Fiordiligi ("Così fan tutte") oraz "Katia Kabanowa" (1974). Z powodzeniem występowała gościnnie w Zurychu (1975), Monachium, wiedeńskiej Staatsoper oraz w Lizbonie.
W 1976 wykonywała w Covent Garden Theatre partię Leonory ("Fidelio"). Tego samego roku zadebiutowała w Metropolitan Opera jako Giorgetta ("Płaszcz"). Światową sławę przyniosła jej rola "Salome" w 1977 na Festiwalu w Salzburgu, pod batutą Herberta von Karajana. W Salzburgu wystąpiła także w 1979 jako Ariadna ("Ariadna na Naksos"), w 1996 jako Elektra oraz w 2001 jako Kościelnicha ("Jenůfa"). Z Metropolitan Opera związała się na wiele lat, uczestnicząc do 1999 roku w 171 przedstawieniach. Do jej ról w tym teatrze należały, prócz wymienionego debiutu, Elektra (w "Idomeneuszu" Mozarta, 1983), Marie ("Wozzeck", 1985), "Tosca" (1990), Brunhilda ("Pierścień Nibelunga", 1990), Salome, Leonora ("Fidelio") oraz Elektra Richarda Straussa (1992). Często występowała także w wiedeńskiej Staatsoper (np. jako Marie w 1987).
Jako Brunhilda debiutowała na Festiwalu w Bayreuth, gdzie przez kilka sezonów z rzędu (1983, 1984, 1985, 1986) wykonywała "Pierścień Nibelunga". Rolę tę wykonywała także w wielu innych teatrach (w tym wielokrotnie w Wiedniu, a także w pierwszym wykonaniu "Zygfryda" w Chile – Santiago, 1996). Do szerzej znanych należy "Pierścień Nibelunga" z Metropolitan Opera w reżyserii Ottona Schenka (z nagraniem filmowym). Rolę Kundry ("Parsifal") włączyła do swojego repertuaru dopiero pod koniec kariery, wykonując ją w wersji koncertowej w 1999 w Kolonii, a następnie (już w wersji inscenizowanej) w Dreźnie w 2000 oraz w Deutsche Oper am Rhein w 2001.
Jako Elektra Richarda Straussa zadebiutowała w 1986 w Paryżu. W 1987 na uroczystości otwarcia nowo wybudowanego gmachu Houston Grand Opera, wykonała końcową scenę z "Salome". W 1988 wystąpiła w Monachium jako Emilia Marty w "Sprawie Makropulos", w 1989 na festiwalu w Savolinna (Savonlinnan oopperajuhlat) jako Senta ("Holender tułacz"; Senta także w Metropolitan Opera w 1992). W 1990 ponownie wystąpiła w Covent Garden w roli Salome. Tegoż roku uległa poważnemu wypadkowi, gdy podczas przedstawienia "Zmierzchu bogów" w Nowym Jorku spadł na nią fragment dekoracji i przez pewien czas nie mogła występować na scenie. W 1992 wystąpiła gościnnie w ateńskim Megaro Musikis w roli Elektry. W 1994 (także już wcześniej w 1992 w Wiedniu) jako Katarzyna w "Lady Makbet mceńskiego powiatu". 10 listopada 1996 w Monachium jako Izolda ("Tristan i Izolda") na uroczystości ponownego otwarcia niedawno przebudowanego Prinzregententheater.
W 1997 roku wystąpiła jako Salome w Houston, jako Brunhilda w Metropolitan Opera, a także w berlińskiej Deutsche Oper jako Senta. W 1998 jako Salome w Los Angeles, w roli „Kobiety” w monodramie "Erwartung" Arnolda Schönberga w Monachium, w Amfiteatrze w Trewirze jako Elektra oraz w Teatro Colón jako Brunhilda w "Zmierzchu bogów". W 1999 w Metropolitan Opera jako Marie w "Wozzecku", a także jako Elektra w Festspielhaus Baden-Baden oraz w Dreźnie. W 2000 odegrała rolę Hanny Glawari w operetce "Wesoła wdówka" w monachijskim Staatstheater am Gärtnerplatz, a także wystąpiła w Montpellier w "Medei" Cherubiniego (wersja koncertowa) oraz w La Coruñi jako Leonora ("Fidelio", także wersja koncertowa).
W 1998 została laureatką prestiżowej duńskiej Nagrody Fundacji Muzycznej Léonie Sonning. Odznaczona Krzyżem Oficerskim Orderu Zasługi Republiki Federalnej Niemiec oraz Bawarskim Orderem Zasługi.
Była żoną reżysera Setha Schneidtmanna; miała dwoje dzieci: Philippa i Sarę. Zmarła 18 sierpnia 2009 w Tokio z powodu tętniaka aorty.

</doc>
<doc id="3663219" url="https://pl.wikipedia.org/wiki?curid=3663219" title="20. ceremonia wręczenia Satelitów">
20. ceremonia wręczenia Satelitów

20. ceremonia wręczenia Satelitów za rok 2015 odbyła się 21 lutego 2016 roku w Los Angeles. Nominacje do tej nagrody zostały ogłoszone przez IPA 1 grudnia 2015.

</doc>
<doc id="3663220" url="https://pl.wikipedia.org/wiki?curid=3663220" title="Reinhold Huhn">
Reinhold Huhn

Reinhold Paul Huhn (ur. 8 marca 1942 w Braniewie, zm. 18 czerwca 1962 w Berlinie) – żołnierz wojsk granicznych NRD postrzelony przez aktywistę pomagającego w ucieczkach do Berlina Zachodniego i zaliczany tym samym do śmiertelnych ofiar Muru Berlińskiego.
Okoliczności śmierci.
Urodzony w czasie drugiej wojny światowej na terenie dawnych Prus Wschodnich Huhn przed powołaniem do służby wojskowej zajmował się zawodowo hodowlą bydła. 18 czerwca 1962 r. pełnił służbę przy odcinku muru nieopodal ulicy Zimmerstraße w dzielnicy Mitte. W tym właśnie rejonie, bezpośrednio z położonego przy terenie granicznym placu pod budowę wieżowca wydawnictwa Springer, grupa zachodnioberlińskich aktywistów pod kierownictwem Rudolfa Müllera wykopała tunel dla uciekinierów z Berlina Wschodniego. Po przebiciu się do jednej z piwnic po stronie wschodniej Müller opuścił budynek w celu odebrania oczekującej w umówionym miejscu rodziny uciekinierów. Udając się do tunelu grupa zatrzymana została przez patrol, w którym znajdował się Huhn oraz jego przełożony. Kiedy Huhn zamierzał skontrolować grupę, ta ruszyła w kierunku Müllera, który wyciągnął pistolet, po czym postrzelił żołnierza z bliskiej odległości w klatkę piersiową. Müller zbiegł znikając w tunelu, przełożony Huhna otworzył zaś ogień do uciekinierów, nie trafiając jednak żadnego z nich.
Następstwa.
Przebijając się z powrotem na teren Berlina Zachodniego, Rudolf Müller stwierdził, iż jedynie pobił Huhna, sprawcą śmiertelnego postrzału okazał się natomiast sam dowódca patrolu. Zachodnioberliński senat wywiózł Müllera i jego rodzinę do RFN. Pomimo jednoznacznych przesłanek o winie tegoż wniosek władz NRD o wydanie sprawcy został odrzucony, podjęte zaś przez zachodnioberlińskie organa śledcze dochodzenie umorzono w 1962 r. Przedstawiana żołnierzom wojsk granicznych wersja rządu NRD zakładała, jakoby Müller miał działać na bezpośrednie zlecenie Konrada Adenauera i Willego Brandta.
Po zjednoczeniu Niemiec prokuratura państwowa w Berlinie wznowiła dochodzenie, które ostatecznie doprowadziło w 1996 r. Rudolfa Müllera na ławę oskarżonych. W przebiegu tegoż stwierdzono, iż Müller istotnie winny był śmierci postrzelonego, wzięto jednak pod uwagę okoliczności obrony koniecznej. Sąd skazał Müllera na karę roku pozbawienia wolności w zawieszeniu. W mającym miejsce w 2000 r. postępowaniu apelacyjnym przed sądem federalnym podtrzymano wyrok, zmieniając jednak charakter przestępstwa na morderstwo z powodu udowodnionych przesłanek winy umyślnej. Wystosowane przez Müllera w listopadzie tego samego roku odwołanie zostało odrzucone.
6 sierpnia 2001 r. niemiecka stacja telewizyjna MDR wyemitowała film dokumentalny o niniejszych wydarzeniach, potwierdzając tym samym wszystkie dotychczasowe wyniki ustaleń policyjno-sądowych byłej NRD.
Uhonorowanie i miejsca pamięci.
Postrzelony Huhn został awansowany pośmiertnie do stopnia kaprala. Imieniem jego nazwano jedną ze średnich szkół technicznych w Berlinie Wschodnim oraz ulice m.in. w Hoyerswerda, Magdeburgu, Guben i Hildburghausen. Na jego cześć przemianowano również dotychczasową Schützenstraße w Berlinie, u zbiegu Jerusalemer Straße i Zimmerstraße urządzono zaś w 1970 r. miejsce pamięci z pomnikiem, które po zjednoczeniu Niemiec zlikwidowano. Zdemontowaną tablicę pamiątkową z tegoż zdeponowano w jednej z sal wystawowych stowarzyszenia Berliner Unterwelten e.V. Poświęcono mu również tablicę pamiątkową w dawnych koszarach "Nikolai-Bersarin-Kaserne" w dzielnicy Lichtenberg.

</doc>
<doc id="3663224" url="https://pl.wikipedia.org/wiki?curid=3663224" title="Vincent D'Onofrio">
Vincent D'Onofrio



</doc>
<doc id="3663225" url="https://pl.wikipedia.org/wiki?curid=3663225" title="Beverly D'Angelo">
Beverly D'Angelo



</doc>
<doc id="3663227" url="https://pl.wikipedia.org/wiki?curid=3663227" title="Twardziak jadalny">
Twardziak jadalny



</doc>
<doc id="3663228" url="https://pl.wikipedia.org/wiki?curid=3663228" title="Shitake">
Shitake



</doc>
<doc id="3663229" url="https://pl.wikipedia.org/wiki?curid=3663229" title="Abd Allah Al-Anazi">
Abd Allah Al-Anazi



</doc>
<doc id="3663230" url="https://pl.wikipedia.org/wiki?curid=3663230" title="Neowedanta">
Neowedanta

Neowedanta (ang. Neo-Vedanta, też: nowa wedanta, neowedantyzm) – nurt nowoczesnego hinduizmu
, bliższa współczesnym czasom wersja indyjskiej filozofii niedualistycznej wedanty. Neowedanta została spopularyzowana na Zachodzie przez Swamiego Wiwekanandę, który założył w 1895 roku Vedanta Society (Towarzystwo Wedantyczne) w USA i Ramakrishna Mission (Misję Ramakrishny) w Indiach. Do pionierskich jej przedstawicieli zalicza się Rammohana Roya.
Neowedanta rozpatrywana bywa w ramach szerszego zagadnienia jakim jest neohinduizm.

</doc>
<doc id="3663233" url="https://pl.wikipedia.org/wiki?curid=3663233" title="Vigala">
Vigala

Vigala (est. "Vigala jõgi") – rzeka w zachodniej Estonii. Rzeka wypływa z okolic wsi Linnaaluste w gminie Kehtna. Przepływa przez miasto Rapla. Wpada do rzeki Kasari. Ma długość 103,3 km i powierzchnię dorzecza 1577,2 km².

</doc>
<doc id="3663234" url="https://pl.wikipedia.org/wiki?curid=3663234" title="Aleksander Załuski">
Aleksander Załuski



</doc>
<doc id="3663235" url="https://pl.wikipedia.org/wiki?curid=3663235" title="Józef Trzciński (zm. 1696)">
Józef Trzciński (zm. 1696)

Józef Trzciński herbu Sulima (zm. w 1696 roku) – wicemarszałek Trybunału Głównego Koronnego w 1685 roku, pisarz ziemski sandomierski w latach 1686-1696.

</doc>
<doc id="3663237" url="https://pl.wikipedia.org/wiki?curid=3663237" title="Franziska Bertels">
Franziska Bertels

Franziska Bertels (ur. 24 października 1986 w Arnstadt) – niemiecka bobsleistka, trzykrotna medalistka mistrzostw świata.
Kariera.
Największy sukces w karierze osiągnęła w 2016 roku, kiedy wspólnie z kolegami i koleżankami z reprezentacji zdobyła złoty medal w zawodach drużynowych na mistrzostwach świata w Igls. W tej samej konkurencji wywalczyła także srebrny medal podczas rozgrywanych rok wcześniej mistrzostw świata w Winterbergu. Ponadto na rozgrywanych w 2013 roku mistrzostwach świata w Sankt Moritz w parze z Sandrą Kiriasis wywalczyła brązowy medal w dwójkach. W zawodach Pucharu Świata zadebiutowała 3 grudnia 2010 roku w Calgary, zajmując piąte miejsce. Jak dotąd nie startowała na igrzyskach olimpijskich.

</doc>
<doc id="3663238" url="https://pl.wikipedia.org/wiki?curid=3663238" title="Stephanie Schneider">
Stephanie Schneider

Stephanie Schneider (ur. 25 września 1990 w Erlabrunn) – niemiecka bobsleistka, dwukrotna medalistka mistrzostw świata.
Kariera.
Największy sukces w karierze osiągnęła w 2011 roku, kiedy wspólnie z kolegami i koleżankami z reprezentacji zdobyła złoty medal w zawodach drużynowych na mistrzostwach świata w Königssee. Ponadto na rozgrywanych cztery lata później mistrzostwach świata w Winterbergu w parze z Cathleen Martini wywalczyła brązowy medal w dwójkach. W zawodach Pucharu Świata zadebiutowała 27 listopada 2010 roku w Whistler, zajmując pierwsze miejsce. W 2014 roku wystartowała na igrzyskach olimpijskich w Soczi, kończąc rywalizację w dwójkach na dziesiątej pozycji.

</doc>
<doc id="3663239" url="https://pl.wikipedia.org/wiki?curid=3663239" title="Vanamõisa (rzeka)">
Vanamõisa (rzeka)

Vanamõisa (est. "Vanamõisa jõgi") – rzeka w zachodniej Estonii. Rzeka wypływa z okolic wsi Lõpe w gminie Koonga. Wpada do rzeki Kasari w okolicy wsi Seira. Ma długość 23,2 km i powierzchnię dorzecza 141,4 km².

</doc>
<doc id="3663240" url="https://pl.wikipedia.org/wiki?curid=3663240" title="Potok Chłabowski">
Potok Chłabowski



</doc>
<doc id="3663241" url="https://pl.wikipedia.org/wiki?curid=3663241" title="Annika Drazek">
Annika Drazek

Annika Drazek (ur. 11 kwietnia 1995 w Gladbeck) – niemiecka bobsleistka, dwukrotna medalistka mistrzostw świata.
Kariera.
Początkowo Drazek uprawiała lekkoatletykę, specjalizując się w sprintach i biegach przez płotki. Największy sukces w karierze osiągnęła w 2016 roku, kiedy wspólnie z Anją Schneiderheinze-Stöckel zdobyła złoty medal w dwójkach na mistrzostwach świata w Igls. Ponadto na rozgrywanych rok wcześniej mistrzostwach świata w Winterbergu Niemki w tym samym składzie wywalczyły srebrny medal. W zawodach Pucharu Świata zadebiutowała 16 stycznia 2015 roku w Königssee, zajmując trzecie miejsce. Jak dotąd nie startowała na igrzyskach olimpijskich.

</doc>
<doc id="3663242" url="https://pl.wikipedia.org/wiki?curid=3663242" title="Order Męczeństwa i Zwycięstwa">
Order Męczeństwa i Zwycięstwa

Order Męczeństwa i Zwycięstwa, nazwa pełna: Order Męczeństwa i Zwycięstwa dla Represjonowanych od 1939 do 1989 r. za Polskę Wolną i Sprawiedliwą – polskie odznaczenie kombatanckie.
Historia.
Pomysłodawcą odznaczenia był prof. Eugeniusz Jezierski, który 20 grudnia 1981 zgłosił wniosek jego ustanowienia na tajnym spotkaniu Ogólnopolskiej Wojskowej Organizacji Niepodległościowej (OWON), lecz jego realizację postanowiono odłożyć do czasu ponownego odzyskania niepodległości przez Polskę. Po przekształceniu się OWON w Krajowy Związek Weteranów Walk 1939-1989 o Polskę Wolną i Sprawiedliwą oraz Niezależny Krajowy Związek Zawodowy „Solidarność Weteranów Pracy”, usiłowano ustanowić order jako odznaczenie państwowe, lecz ostatecznie powstał na początku 1991 jako odznaczenie związkowe uchwałą III Krajowego Walnego Zjazdu KZWW 1939-1989 oPWiS. Order posiada swoją Kapitułę.
Mógł być nadawany pośmiertnie zamordowanym w czasie wojny przez funkcjonariuszy sowieckich i III Rzeszy oraz pomordowanym na mocy powojennych wyroków sądowych Polski Ludowej i ZSRR za działalność niepodległościową. Nadawany osobom represjonowanym za działalność antykomunistyczną, antysowiecką lub antypeerelowską na rzecz niepodległości, wolności, sprawiedliwości i suwerenności Polski, także osobom prawnym (jak organizacje kombatanckie).
Autorami projektu graficznego odznaki byli Eugeniusz Jezierski, Adam Jaworski-Sas-Choroszkiewicz i Włodzimierz Sawa-Borysławski, a wykonawcą została pracownia Tadeusza Śliwińskiego ze Swarzędza.
Odznaczeni.
Do 15 lipca 1995 nadano łącznie 2003 ordery.
Order został nadany zbiorowo wszystkim oficerom, podoficerom, szeregowym Wojska Polskiego i Policji oraz członkom elit intelektualnych wymordowanych z rozkazu Stalina przez NKWD (nr leg. 1999).
Niektórzy pozostali odznaczeni indywidualnie:

</doc>
<doc id="3663244" url="https://pl.wikipedia.org/wiki?curid=3663244" title="Order Męczeństwa i Zwycięstwa 1939-1989">
Order Męczeństwa i Zwycięstwa 1939-1989



</doc>
<doc id="3663245" url="https://pl.wikipedia.org/wiki?curid=3663245" title="Liivi (rzeka)">
Liivi (rzeka)

Liivi (est. "Liivi jõgi") – rzeka w zachodniej Estonii. Rzeka wypływa z okolic wsi Rehemäe w gminie Nissi. Wpada do rzeki Kasari w okolicy wsi Laiküla na terenie Parku Narodowego Matsalu. Ma długość 47,6 km i powierzchnię dorzecza 252,7 km².

</doc>
<doc id="3663246" url="https://pl.wikipedia.org/wiki?curid=3663246" title="Order Męczeństwa i Zwycięstwa dla Represjonowanych od 1939 do 1989 za Walkę o Polskę Wolną i Sprawiedliwą">
Order Męczeństwa i Zwycięstwa dla Represjonowanych od 1939 do 1989 za Walkę o Polskę Wolną i Sprawiedliwą



</doc>
<doc id="3663247" url="https://pl.wikipedia.org/wiki?curid=3663247" title="Order Męczeństwa i Zwycięstwa dla Represjonowanych od 1939 do 1989 r. za Polskę Wolną i Sprawiedliwą">
Order Męczeństwa i Zwycięstwa dla Represjonowanych od 1939 do 1989 r. za Polskę Wolną i Sprawiedliwą



</doc>
<doc id="3663248" url="https://pl.wikipedia.org/wiki?curid=3663248" title="Jytbarek">
Jytbarek

Jytbarek – półlegendarny cesarz Etiopii z XIII wieku. Pochodził z dynastii Zague i według jednej z tradycji miał być jej ostatnim przedstawicielem. Jytbarek miał być synem cesarza Gebre Meskela Lalibeli, ale po jego śmierci rządy w Etiopii objął bratanek Lalibeli, Neakuyto Loab (albo Leab, w zależności od pisowni). Jytbarek miał pretensje do tronu i sam chciał go objąć jako prawowity następca swojego ojca. Wielu możnowładców z prowincji Lasta zaczęło go popierać w staraniach o przejęcie władzy. Jest kwestią sporną, czy Jytbarekowi ostatecznie udało się zasiąć na tronie Etiopii. Według wersji jednej z legend, miał rządzić po śmierci Neakuyto Loaba, ale istnieją wersje traktujące o bezpośrednim następstwie Jykuno Amlaka, pierwszego przedstawiciela dynastii salomońskiej po ponad trzystu latach. Jeżeli Jytbarek sprawował rządy, zakończyły się one najprawdopodobniej pod koniec lat 60. XIII wieku, a jego sukcesorem został około 1270 popierany przez etiopskie duchowieństwo Jykuno Amlak. Etiopski historyk Taddesse Tamrat sugerował, iż Jytbarek mógł być osobą określaną w oficjalnej tradycji hagiograficznej jako cesarz Zailmaknun, król zagueński zabity przez Amlaka, co może oznaczać, że cesarz stracił władzę w wyniku buntu. Następnym cesarzem z dynastii Zague był dopiero Tekle Gijorgis II, rządzący od 1868 do 1871 roku.

</doc>
<doc id="3663249" url="https://pl.wikipedia.org/wiki?curid=3663249" title="Order Męczeństwa i Zwycięstwa dla Represjonowanych">
Order Męczeństwa i Zwycięstwa dla Represjonowanych



</doc>
<doc id="3663250" url="https://pl.wikipedia.org/wiki?curid=3663250" title="Order Męczeństwa i Zwycięstwa za Polskę Wolną i Sprawiedliwą">
Order Męczeństwa i Zwycięstwa za Polskę Wolną i Sprawiedliwą



</doc>
<doc id="3663251" url="https://pl.wikipedia.org/wiki?curid=3663251" title="Order Męczeństwa i Zwycięstwa dla Represjonowanych od 1939 do 1989 r. za Walkę o Polskę Wolną i Sprawiedliwą">
Order Męczeństwa i Zwycięstwa dla Represjonowanych od 1939 do 1989 r. za Walkę o Polskę Wolną i Sprawiedliwą



</doc>
<doc id="3663253" url="https://pl.wikipedia.org/wiki?curid=3663253" title="Potok z Dwoistego Stawu">
Potok z Dwoistego Stawu

Potok z Dwoistego Stawu – potok wypływający z Dwoistego Stawu Zachodniego w Dolinie Gąsienicowej w Tatrach. Jezioro to znajduje się wysokości 1657 m. Przez pierwsze 100–150 m wypływająca z niego woda płynie pod kamieniami moreny blokującej jezioro. Wypływając, rozcina granitową grzędę na głębokość 1,5 m. Rozcinające moreną koryto potoku opada stromo, osiągając szerokość 1–2 m. Po obydwu jego stronach znajdują się zasilające go wypływy morenowe. Na wysokości około 1520 m uchodzi dwoma korytami do Suchej Wody Gąsienicowej jako jego prawy dopływ. Nieco niżej od ujścia Potoku z Dwoistego Stawu Sucha Woda zanika w ponorach.
Długość potoku łącznie z przepływem pod kamieniami moreny wynosi 0,8 km, a spadek 13,4%.

</doc>
<doc id="3663254" url="https://pl.wikipedia.org/wiki?curid=3663254" title="Tuudi (rzeka)">
Tuudi (rzeka)

Tuudi (est. "Tuudi jõgi") – rzeka w zachodniej Estonii. Rzeka wypływa z okolic wsi Tuhu w gminie Lihula. Wpada do rzeki Kasari parę kilometrów na północ od wsi Kirikuküla na terenie Parku Narodowego Matsalu. Ma długość 26,6 km i powierzchnię dorzecza 195,7 km².

</doc>
<doc id="3663256" url="https://pl.wikipedia.org/wiki?curid=3663256" title="Sylwester Bielenin">
Sylwester Bielenin

Sylwester Michał Bielenin (ur. 13 września 1940 w Brzeszczach) – magister inżynier ogrodnictwa i ekonomista.
Dyplom mgr inż. ogrodnictwa uzyskał w Szkole Głównej Gospodarstwa Wiejskiego na Wydziale Ogrodniczym w Zakładzie Ekonomiki Ogrodnictwa (1963). 
Ukończył również studia podyplomowe w zakresie handlu zagranicznego na Wyższej Szkole Ekonomicznej we Wrocławiu (1989).
Kariera Zawodowa.
Pracował w Zarządzie Zieleni Miejskiej w Krakowie jako kierownik zakładu produkcyjnego (1963–1966), w Instytucie Sadownictwa jako pracownik naukowy (1966–1973), w latach 1968-1969 odbywał staż naukowy w Agricultural Research Station Harrow. Pracował w Centrali Spółdzielni Ogrodniczych i Pszczelarskich jako dyrektor biura a następnie wiceprezes (1973–1985), w Centralnym Ośrodku Badawczo-Rozwojowym Ogrodnictwa jako zastępca dyrektora (1985), w Rolniczej Spółdzielni Handlu Zagranicznego „Agricoop” jako wiceprezes (1985–1990), w spółce „Areks” jako prezes (1991–1992), w „Investbanku S.A.” jako dyrektor oddziału w Warszawie (1993–1996) oraz w Szpitalu Klinicznym Dzieciątka Jezus w Warszawie jako zastępca a następnie dyrektor tej placówki (1996–2005).
Był, ze strony polskiej, inicjatorem i współtwórcą jednej z pierwszych spółek joint venture w polskim przetwórstwie rolno-spożywczym (1989). Spółka „Polarica” powstała w wyniku współpracy z partnerem szwedzkim, nadal (2015) istnieje i prowadzi działalność gospodarczą na polskim rynku.
Publikacje.
W okresie pracy w Instytucie opublikował 4 samodzielne prace naukowe oraz 4 jako współautor z zakresy ekonomiki sadownictwa. Jest też autorem ponad 100 artykułów popularnonaukowych i popularnych w czasopismach ogrodniczych („Ogrodnictwo”, „Owoce Warzywa Kwiaty”, „Hasło Ogrodnicze”, „Sad Nowoczesny”) w latach 1967–1985.
Działalność Społeczna.
Działał społecznie w Stowarzyszeniu Inżynierów i Techników Ogrodnictwa; w latach 1974–1981 jako wiceprezes a w latach 1981–1987 jako prezes Zarządu Głównego. W latach 1984–1990 był członkiem Rady Głównej Naczelnej Organizacji Technicznej.

</doc>
<doc id="3663257" url="https://pl.wikipedia.org/wiki?curid=3663257" title="Media publiczne">
Media publiczne



</doc>
<doc id="3663259" url="https://pl.wikipedia.org/wiki?curid=3663259" title="Media narodowe">
Media narodowe



</doc>
<doc id="3663264" url="https://pl.wikipedia.org/wiki?curid=3663264" title="Erotyki, fraszki, obrazki, epigramaty">
Erotyki, fraszki, obrazki, epigramaty

Erotyki, fraszki, obrazki, epigramaty – zbiór polskich erotyków, fraszek, obrazków i epigramatów z 2. poł. XVI w., przypisywany Erazmowi Otwinowskiemu
Wiersze pozostawały w manuskrypcie aż do końca XIX w., kiedy to Aleksander Brückner odnalazł je w kodeksie rękopiśmiennym w Bibliotece Zamoyskich (obok wierszy Mikołaja Sępa Szarzyńskiego lub przypisywanych jemu). Brückner opublikował je częściowo w 1891 jako wiersze nieznanego poety. Pełne wydanie opublikował Ignacy Chrzanowski w 1903. Zatytułował je "Erotyki, fraszki, obrazki, epigramaty", zaś autora określił jako Anonima-Protestanta.
Autorstwo utworów nie jest pewne. Realia i aluzje wskazują, że autor był protestantem, zetknął się w kulturą i literaturą francuską, zaś w 1563 towarzyszył Janowi Baptyście Tęczyńskiemu w podróży do Szwecji. Teksty przypisywane były Stanisławowi Porębskiemu, poecie wspomnianemu przez Jana Kochanowskiego, którego dzieła jednak nie zachowały się. Obecnie wiersze przypisywane są Erazmowi Otwinowskiemu, aczkolwiek nie jest to pewna identyfikacja.
Utwory zbiorku są niejednorodne. Większość z nich to erotyki w formie listów, prawdopodobnie skierowanych do żony. Zawierają one wiele szczegółów, rzeczowych informacji i zaleceń rodem z potocznej korespondencji. Oprócz tego tom zawiera listy w formie fraszek, skierowane częściowo do innych osób, obrazki obyczajowe, facecje antyklerykalne. Niektóre utwory zbliżone są charakterem do "Figlików" Mikołaja Reja.

</doc>
<doc id="3663265" url="https://pl.wikipedia.org/wiki?curid=3663265" title="Maria Komnena (córka Bazylego)">
Maria Komnena (córka Bazylego)

Maria Komnena (grec. Θεοδώρα Μεγάλη Κομνηνή, XIV w.) – książniczka trapezuncka. 
Życiorys.
Była córką Bazylego Komnena (1332-1340) i Ireny z Trapezuntu. W 1352 poślubiła Fahreddin Kutlug bega, emira Ak Kojunlu. 

</doc>
<doc id="3663266" url="https://pl.wikipedia.org/wiki?curid=3663266" title="Sanne Dekker">
Sanne Dekker

Sanne Monique Dekker (ur. 29 września 1993 w Tilburgu) – holenderska bobsleistka od 2014 roku reprezentująca Austrię, brązowa medalistka mistrzostw świata i złota medalistka igrzysk olimpijskich młodzieży.
Kariera.
Największy sukces w karierze osiągnęła w 2016 roku, kiedy wspólnie z kolegami i koleżankami z reprezentacji zdobyła brązowy medal w zawodach drużynowych na mistrzostwach świata w Igls. Na tej samej imprezie, w parze z Christiną Hengster zajęła także szóste miejsce w dwójkach. Ponadto na rozgrywanych w 2012 roku igrzyskach olimpijskich młodzieży w Innsbrucku wywalczyła złoty medal. W zawodach Pucharu Świata zadebiutowała 13 listopada 2013 roku w Calgary, zajmując piętnaste miejsce. Jak dotąd nie startowała na igrzyskach olimpijskich.

</doc>
<doc id="3663268" url="https://pl.wikipedia.org/wiki?curid=3663268" title="Teodora Komnena (córka Bazylego)">
Teodora Komnena (córka Bazylego)

Teodora Komnena (grec. Μαρία Μεγάλη Κομνηνή, XIV w.) – książniczka trapezuncka.
Życiorys.
Była córką Bazylego Komnena (1332-1340) i Ireny z Trapezuntu. W 1358 poślubiła Hajji 'Umara, emira Chalybii.

</doc>
<doc id="3663270" url="https://pl.wikipedia.org/wiki?curid=3663270" title="Christina Hengster">
Christina Hengster

Christina Hengster (ur. 4 lutego 1986 w Rum) – austriacka bobsleistka, brązowa medalistka mistrzostw świata.
Kariera.
Sportową karierę rozpoczęła od lekkoatletyki, stawała na podium mistrzostw Austrii młodzieżowców w rzutach dyskiem i młotem. W zawodach Pucharu Świata zadebiutowała 29 listopada 2008 roku w Winterbergu, zajmując dwudzieste miejsce. W 2014 roku wystartowała na igrzyskach olimpijskich w Soczi, kończąc rywalizację na piętnastej pozycji. Największy sukces w karierze osiągnęła w 2016 roku, kiedy wspólnie z kolegami i koleżankami z reprezentacji zdobyła brązowy medal w zawodach drużynowych na mistrzostwach świata w Igls. Na tej samej imprezie, w parze z Sanne Dekker, zajęła także szóste miejsce w dwójkach.

</doc>
<doc id="3663272" url="https://pl.wikipedia.org/wiki?curid=3663272" title="Sichlański Potok">
Sichlański Potok

Sichlański Potok – potok, lewy dopływ Cichej Wody.
Potok wypływa ze źródeł w stożku napływowym Suchej Wody Gąsienicowej. Są to źródła o dużej wydajności, znajdujące się na wysokości 960-965 m n.p.m. w Capowskim Lesie po północnej stronie Drogi Oswalda Balzera. Od źródeł tych potok spływa w kierunku północno-wschodnim. Wzdłuż jego koryta występują młaki, szczególnie na lewym brzegu. Po przepłynięciu około 700 m w potoku następuje bifurkacja wód. Część jego wód spływa nadal w kierunku północno-wschodnim, główny nurt jednak zmienia kierunek na północno-zachodni i płynie doliną po wschodniej stronie zabudowań Murzasichla. Orograficznie prawe zbocza tej doliny tworzy stożek napływowy Suchej Wody, koryto Sichlańskiego Potoku miejscami przecina jego obrzeża. W dolnym biegu potok skręca na północny wschód i uchodzi do Cichej Wody na wysokości 799 m.
Sichlański Potok ma długość 3,4 km i średni spadek 3,74%. Zlewnia ma powierzchnię 4,25 km2. Cały jego bieg znajduje się w Rowie Podtatrzańskim, duża część jego wód jednak to podziemne wypływy z Tatr. 

</doc>
<doc id="3663273" url="https://pl.wikipedia.org/wiki?curid=3663273" title="Adela Zamudio">
Adela Zamudio

Adela Zamudio, także Soledad (pol. „samotna”) (ur. 11 października 1854 w Cochabamba, zm. w 1928 tamże) – boliwijska poetka i pisarka.
Życiorys.
Zamudio urodziła się 11 października 1854 roku w zamożnej rodzinie w Cochabambie. Najpierw uczęszczała do lokalnej szkoły podstawowej, a potem uczyli ją rodzice. Później pracowała jako nauczycielka w Escuela San Alberto, a następnie była dyrektorką szkoły średniej dla dziewcząt, której nadano jej imię – Liceo Adela Zamudio.
Pierwszy wiersz "Dwie róże" napisała w wieku 15 lat. Jej twórczość poetycka była wyrazem jej zaangażowania społecznego – w swoich utworach Zamudio podejmowała tematykę walki społecznej i potępiała opresje kobiet w Boliwii. Opublikowała wiele artykułów postulujących reformy demokratyczne i wzmocnienie praw kobiet w Boliwii, m.in. legalizację rozwodów. W latach 20. XX wieku starła się z przedstawicielami Kościoła katolickiego w Boliwii, domagając się dla kobiet prawa do edukacji świeckiej, ślubu cywilnego i rozwodu. W 1921 roku Zamudio współtworzyła magazyn „Feminiflor” prowadzony przez członkinie organizacji "Ateneo Feminino".
W 1926 roku w uznaniu jej zasług miasto Cochabamba przyznało jej nagrodę „Korona wyróżnienia”.
Upamiętnienie.
W dniu jej urodzin 11 października obchodzony jest Dzień Kobiet Boliwijskich.

</doc>
<doc id="3663275" url="https://pl.wikipedia.org/wiki?curid=3663275" title="Order Męczeństwa i Zwycięstwa o Polskę Wolną i Sprawiedliwą">
Order Męczeństwa i Zwycięstwa o Polskę Wolną i Sprawiedliwą



</doc>
<doc id="3663276" url="https://pl.wikipedia.org/wiki?curid=3663276" title="Tadeusz Julian Nalepa">
Tadeusz Julian Nalepa

Tadeusz Julian Nalepa (ur. 29 maja 1894, zm. 19 stycznia 1985 w Manchesterze) – podpułkownik dyplomowany kawalerii Wojska Polskiego.
Życiorys.
Tadeusz Julian Nalepa urodził się 29 maja 1894 roku. Uczestniczył w I wojnie światowej i wojnie z bolszewikami. W listopadzie 1920 roku objął dowództwo 1 szwadronu 22 pułku Ułanów Podkarpackich.
3 maja 1922 roku został zweryfikowany w stopniu rotmistrza ze starszeństwem z dniem 1 czerwca 1919 roku i 359. lokatą w korpusie oficerów jazdy (od 1924 roku - korpusie oficerów kawalerii). Od zakończenia działań wojennych do wiosny 1926 roku pełnił służbę w 22 pułku ułanów w Radymnie. 11 marca 1926 roku został przeniesiony do dowództwa 6 Samodzielnej Brygadzie Kawalerii w Stanisławowie na stanowisko I oficera sztabu. 25 sierpnia 1926 roku otrzymał przeniesienie do 22 pułku ułanów w Brodach. Z dniem 2 listopada 1926 roku został przydzielony do Wyższej Szkoły Wojennej w Warszawie w charakterze słuchacza Kursu Normalnego z jednoczesnym przeniesieniem do kadry oficerów kawalerii.
Z dniem 31 października 1928 roku, po ukończeniu kursu i otrzymaniu dyplomu naukowego oficera Sztabu Generalnego, został przeniesiony służbowo do dowództwa 9 Samodzielnej Brygady Kawalerii w Baranowiczach na stanowisko oficera sztabu. 2 kwietnia 1929 roku został awansowany na majora ze starszeństwem z dniem 1 stycznia 1929 roku i 16. lokatą w korpusie oficerów kawalerii. 23 grudnia 1929 roku został zatwierdzony na stanowisku szefa sztabu Brygady Kawalerii „Baranowicze”. Pełniąc służbę sztabową występował w barwach 22 pułku ułanów. Z dniem 1 listopada 1930 roku został przeniesiony do Oddziału IV Sztabu Głównego w Warszawie na stanowisko referenta. 28 stycznia 1931 roku otrzymał przeniesienie do Dowództwa Okręgu Korpusu Nr I w Warszawie. 23 marca 1932 roku został przeniesiony do Korpusu Ochrony Pogranicza na stanowisko Inspektora Środkowej Grupy Szwadronów KOP. W 1934 roku został przeniesiony do 4 pułku strzelców konnych w Płocku na stanowisko zastępcy dowódcy pułku. Na podpułkownika został awansowany ze starszeństwem z dniem 19 marca 1937 roku i 5. lokatą w korpusie oficerów kawalerii. W 1938 roku został szefem sztabu Krakowskiej Brygady Kawalerii w Krakowie. Na tym stanowisku walczył w kampanii wrześniowej 1939 roku.
W latach 1939–1945 przebywał w niewoli niemieckiej, między innymi w Oflagu VII A Murnau. 29 kwietnia 1945 roku, po uwolnieniu z niewoli, został przyjęty do 2 Korpusu Polskiego i przydzielony do Kwatery Głównej 3 Brygady Strzelców Karpackich. W 1947 roku, po demobilizacji, pozostał na emigracji w Wielkiej Brytanii. Zmarł 19 stycznia 1985 roku w Manchesterze. Pochowany na cmentarzu południowym w Manchesterze.

</doc>
<doc id="3663277" url="https://pl.wikipedia.org/wiki?curid=3663277" title="Kładka na Wiśle w Warszawie">
Kładka na Wiśle w Warszawie

Kładka na Wiśle w Warszawie – budowana kładka pieszo-rowerowa na Wiśle w Warszawie, która ma połączyć Powiśle ze Starą Pragą. 
Lokalizacja.
Przy wyborze lokalizacji brano pod uwagę przede wszystkim dwie koncepcje: na wysokości ulicy Karowej lub na wysokości ulicy Ratuszowej. Ostatecznie wybór padł na pierwszą z nich. Jest to kolejna koncepcja zlokalizowania przeprawy przez Wisłę w tym miejscu − w latach 20. XX wieku podjęto decyzję o budowie 1,5-kilometrowego mostu na Wiśle w osi ul. Karowej. Wiosną 1937 rozstrzygnięto konkurs na jego projekt, który wygrała spółka Zieleniewski i Fitzner-Gamper z Krakowa. Sześcioprzęsłowy most miał wspierać się na 5 filarach i być przeznaczony dla ruchu tramwajowego, kołowego oraz pieszego. Zakładana szerokość jezdni wynosiła 17 metrów, a chodników 5 metrów. Patronem mostu miał zostać Marszałek Józef Piłsudski.
W miejscu planowanej obecnie kładki w lutym 1945 roku saperzy Armii Czerwonej zbudowali prowizoryczny most saperski o drewnianej konstrukcji. Posiadał on 23 przęsła o szerokości 6,5 metra i wyposażony był w chodniki dla pieszych o szerokości 1,5 metra.
Przygotowania do budowy.
Przeprawa ma połączyć ulicę Karową z ulicą Okrzei. Ma pełnić funkcję komunikacyjną i turystyczną. 
Miasto zarezerwowało na ten cel środki w kwocie 30 mln zł. Kładka miała zostać zbudowana w latach 2018–2019. W sierpniu 2017, w czasie trwania konkursu na projekt kładki, dyrektor Zarządu Dróg Miejskich poinformował, że powstanie ona "w ciągu 2-3 lat". Na wspomniany konkurs wpłynęło 40 prac. We wrześniu 2017 ogłoszono wybór projektu autorstwa firmy Schuessler-Plan Inżynierzy oraz zapowiedziano rozpoczęcie budowy przeprawy na 2019 rok. Umowę na projekt kładki podpisano 2 marca 2018. W listopadzie tego samego roku wydano decyzję lokalizacyjną i zapowiedziano ogłoszenie przetargu na wykonawcę, aby budowa zakończyła się do wiosny 2021 roku.
W marcu 2019 poinformowano o opóźnieniach w przygotowaniu projektu, zapewniono jednocześnie o podtrzymaniu ostatecznego terminu zakończenia prac na rok 2021. Opóźnienie uzasadniono zmianą ustawy Prawo wodne. Podobna sytuacja miała miejsce w lipcu, a o kolejnych opóźnieniach poinformowano w grudniu tego samego roku. z kolei w lipcu 2020 pojawiły się informacje na temat braku harmonogramu realizacji inwestycji oraz braku zabezpieczonych środków na budowę.
W marcu 2021 władze Warszawy zapowiedziały powrót do pomysłu budowy kładki i powierzenie nadzoru nad projektem Zarządowi Dróg Miejskich. Uruchomienie przeprawy zapowiedziano na przełom 2023 i 2024 roku. 14 października 2021 poinformowano o wyborze wykonawcy (Budimex) i oferty za 120,988 mln zł, a 23 listopada podpisano umowę z wykonawcą.
W sierpniu 2022 roku ogłoszono konkurs na nazwę kładki.
Budowa.
Budowa kładki rozpoczęła się od palowania w marcu 2022. W grudniu 2022 zakończono budowę żelbetowych filarów.
Kontrowersje.
Pomysł budowy kładki jeszcze przed rozpoczęciem prac wywołał kontrowersje, głównie dotyczące kwoty potrzebnej na realizację projektu (ok. 120 mln zł). Był on krytykowany przez radnych dzielnicy Ursynów. W czerwcu 2022 roku pojawiły się także informacje o braku studium wykonalności oraz analizy kosztów i korzyści dla inwestycji.

</doc>
<doc id="3663278" url="https://pl.wikipedia.org/wiki?curid=3663278" title="Dănuț Moldovan">
Dănuț Moldovan

Dănuț Ion Moldovan (ur. 17 marca 1991 w Bukareszcie) – rumuński bobsleista reprezentujący także Austrię, brązowy medalista mistrzostw świata.
Kariera.
Największy sukces w karierze osiągnął w 2021 roku podczas mistrzostw świata w Altenbergu, w których to zdobył srebrny medal w czwórkach. Ponadto w 2016 roku wspólnie z kolegami i koleżankami z reprezentacji zdobył brązowy medal w zawodach drużynowych na mistrzostwach świata w Igls. Na tej samej imprezie zajął także piąte miejsce w czwórkach. W zawodach Pucharu Świata zadebiutował w listopadzie 2012 roku. Pierwszy raz na podium w zawodach tego cyklu stanął 7 lutego 2016 roku w Sankt Moritz, zajmując drugie miejsce. W 2014 roku, jeszcze w barwach Rumunii, wystartował w czwórkach na igrzyskach olimpijskich w Soczi, kończąc rywalizację na 24. pozycji.

</doc>
<doc id="3663279" url="https://pl.wikipedia.org/wiki?curid=3663279" title="Heroes (film)">
Heroes (film)



</doc>
<doc id="3663282" url="https://pl.wikipedia.org/wiki?curid=3663282" title="Matthias Guggenberger">
Matthias Guggenberger

Matthias Guggenberger (ur. 24 września 1984 w Innsbrucku) – austriacki skeletonista, brązowy medalista mistrzostw świata.
Kariera.
Największy sukces w karierze osiągnął w 2016 roku, kiedy wspólnie z kolegami i koleżankami z reprezentacji zdobył brązowy medal w zawodach drużynowych na mistrzostwach świata w Igls. W tej samej konkurencji zajął także szóste miejsce na rozgrywanych rok wcześniej mistrzostwach świata w Winterbergu. W zawodach Pucharu Świata zadebiutował 29 listopada 2007 roku w Calgary, zajmując czternaste miejsce. Pierwszy raz na podium w zawodach tego cyklu stanął 14 stycznia 2012 roku w Königssee, zajmując drugie miejsce. W 2010 roku wystartował na igrzyskach olimpijskich w Vancouver, zajmując ósme miejsce. Na rozgrywanych cztery lata później igrzyskach w Soczi był czternasty.

</doc>
<doc id="3663283" url="https://pl.wikipedia.org/wiki?curid=3663283" title="Janine Flock">
Janine Flock

Janine Flock (ur. 25 lipca 1989 w Hall in Tirol) – austriacka skeletonistka, trzykrotna medalistka mistrzostw świata i zdobywczyni Pucharu Świata.
Kariera.
Największy sukces w karierze osiągnęła w 2016 roku, kiedy zdobyła srebrny medal w skeletonie podczas mistrzostw świata w Igls, ulegając tylko Niemce Tinie Hermann. Na tej samej imprezie wspólnie z kolegami i koleżankami z reprezentacji zdobyła brązowy medal w zawodach drużynowych. W 2014 roku wystartowała na igrzyskach olimpijskich w Soczi, zajmując dziewiąte miejsce. Cztery lata później podczas igrzysk w Pjongczangu uplasowała się tuż za podium zajmując czwartą lokatę. W zawodach Pucharu Świata zadebiutowała 26 listopada 2010 roku w Whistler, zajmując trzynaste miejsce. Pierwszy raz na podium w zawodach tego cyklu stanęła 15 grudnia 2013 roku w Lake Placid, gdzie była druga.

</doc>
<doc id="3663284" url="https://pl.wikipedia.org/wiki?curid=3663284" title="Janko Arsow">
Janko Arsow

Janko Bojanow Arsow (; ur. 12 czerwca 1934 w Pazardżiku, zm. 2 marca 2023) – bułgarski inżynier-chemik, akademik.
Życiorys.
Janko Arsow w 1958 roku ukończył studia na Uniwersytecie Technologii Chemicznej i Metalurgii. W 1974 roku został doktorem nauk technicznych. Od 1991 roku był nauczycielem metaloznawstwa i technologii metali na Uniwersytecie Transportu im. Todora Kableszkowa. W latach 1989–2007 był dyrektorem Instytutu Metali Bułgarskiej Akademii Nauk. Natomiast w latach 1996–2008 był wiceprzewodniczącym Zgromadzenia Ogólnego Bułgarskiej Akademii Nauk. W 1997 roku został wybrany członkiem korespondentem Bułgarskiej Akademii Nauk. W 2004 roku otrzymał tytuł akademika.
Badania.
Stworzył nową nomenklaturę i klasyfikację właściwości odlewniczych stopów metali na podstawie porównania nazewnictwa stosowanego w innych państwach. Teoretycznie i eksperymentalnie badał mechanizm ruchu ciekłego strumienia metalu w kanałach formy odlewniczej.

</doc>
<doc id="3663286" url="https://pl.wikipedia.org/wiki?curid=3663286" title="Benjamin Maier">
Benjamin Maier

Benjamin Maier (ur. 19 kwietnia 1994 w Hall in Tirol) – austriacki bobsleista, brązowy medalista mistrzostw świata, wicemistrz Europy.
Kariera.
Największy sukces w karierze osiągnął w 2021 roku podczas mistrzostw świata w Altenbergu, w których to zdobył srebrny medal w czwórkach. Ponadto w 2016 roku wspólnie z kolegami i koleżankami z reprezentacji zdobył brązowy medal w zawodach drużynowych na mistrzostwach świata w Igls. Na tej samej imprezie zajął także piąte miejsce w czwórkach. W zawodach Pucharu Świata zadebiutował 3 stycznia 2014 roku w Winterbergu, zajmując 21. miejsce w dwójkach. Pierwszy raz na podium w zawodach tego cyklu stanął 7 lutego 2016 roku w Sankt Moritz, zajmując drugie miejsce w czwórkach. W 2014 roku wystartował na igrzyskach olimpijskich w Soczi, zajmując 22. miejsce w dwójkach i 21. miejsce w czwórkach.
Życie prywatne.
Jego brat, Raphael Maier, jest skeletonistą. Jego żona, Elisabeth Maier, jest skeletonistką oraz brązową medalistką mistrzostw świata.

</doc>
<doc id="3663287" url="https://pl.wikipedia.org/wiki?curid=3663287" title="Chowańców Potok">
Chowańców Potok

Chowańców Potok ("Chowańcówka") – potok, lewy dopływ Porońca o długości 5,61 km, powierzchni zlewni 5,56 km² i średnim spadku 4,43%. 
Potok płynie w Rowie Podtatrzańskim. Wypływa na wysokości 1025 m w leju źródliskowym po wschodniej stronie osiedla Brzeziny w Zakopanem. Są to jednak tylko niewielkie wysięki z gliniasto-żwirowego podłoża. Właściwe źródła o wydajności około 0,5 l/s znajdują się na wysokości 1010 m i 1005 m. Początkowo potok płynie korytem o głębokości ok. 0,5 m, płytką, nieckowatą, podmokłą i bezleśną doliną wypełnioną osadami polodowcowymi. Dolina ta ma niewielki spadek. Jej prawe, zbudowane z fliszu zbocza przecina kilka dolinek, którymi spływają tylko okresowe dopływy. Z lewych zboczy Chowańców Potok otrzymuje dwa niewielkie, stałe dopływy. Potok płynie w kierunku północnym wyżłobioną w osadach akumulacyjnych doliną płaskodenną, ale o stromych zboczach. Przed ujściem skręca na północny zachód, ta zmiana kierunku wymuszona została skarpą wału przeciwpowodziowego Porońca. Do Porońca uchodzi na wysokości 768 m.

</doc>
<doc id="3663289" url="https://pl.wikipedia.org/wiki?curid=3663289" title="Hey (singel Danny'ego)">
Hey (singel Danny'ego)



</doc>
<doc id="3663291" url="https://pl.wikipedia.org/wiki?curid=3663291" title="Jan Zubelewicz">
Jan Zubelewicz

Jan Zubelewicz (ur. 1947 w Kopytniku) – polski filozof i wykładowca akademicki.
Życiorys.
W 1970 ukończył matematykę na Uniwersytecie Marii Curie-Skłodowskiej w Lublinie, a w 1976 filozofię na Uniwersytecie Warszawskim. W 1984 uzyskał stopień doktora nauk humanistycznych w zakresie filozofii na podstawie rozprawy "Filozofia kultury Henryka Elzenberga", napisanej pod kierunkiem Barbary Skargi. W 2010 otrzymał habilitację na podstawie pracy Kontrowersje wokół egalitaryzmu: Tocqueville, Scheler, Elzenberg, Nisbet. Studium filozoficzno-historyczne. Profesor nadzwyczajny Wydziału Administracji i Nauk Społecznych Politechniki Warszawskiej.
Poglądy.
Wieloletni uczestnik seminarium filozoficznego Bogusława Wolniewicza, którego filozofię wysoko ocenia, współpracownik Ulricha Schradego. Jego zainteresowania koncentrują się wokół pedagogiki ogólnej, etyki, problemów cywilizacji Zachodu i filozofii polityki. Dodatkowo zajmuje się losami Kresów Wschodnich podczas II wojny światowej. Za kluczowe w filozofii wychowania uznaje przeciwstawienie aksjocentryzmu (pedagogiki zachowawczej) pajdocentryzmowi. Popiera rozwiązania tradycyjnej pedagogiki (np. Johanna Friedricha Herbarta, Bogusława Wolniewicza), krytycznie odnosi się do modelu edukacji budowanego w Polsce po 1997. W związku z tym polemizuje z poglądami Henryki Kwiatkowskiej, Hubertusa von Schönebecka, Bogdana Suchodolskiego, Bogusława Śliwerskiego i Magdaleny Środy.

</doc>
<doc id="3663293" url="https://pl.wikipedia.org/wiki?curid=3663293" title="Sprzedawcy marzeń (film)">
Sprzedawcy marzeń (film)

Sprzedawcy marzeń (ang. "The Dream Merchants") – czterogodzinny film nakręcony w 1980 roku dla telewizji, nadawany jako miniserial, wyreżyserowany przez Vincenta Shermana według scenariusza Richarda De Roya i Chestera Krumholza na podstawie powieści Harolda Robbinsa o tym samym tytule, wydanej w 1949 roku.

</doc>
<doc id="3663295" url="https://pl.wikipedia.org/wiki?curid=3663295" title="(4329) Miró">
(4329) Miró

(4329) Miró – planetoida z głównego pasa planetoid okrążająca Słońce w ciągu 3 lat i 142 dni w średniej odległości 2,26 au. Została odkryta 22 września 1982 roku przez Laurence’a G. Taffa w obserwatorium astronomicznym w Socorro. Została nazwana na cześć Joana Miró (1893–1983), katalońskiego malarza, rzeźbiarza i ceramika. Przed nadaniem nazwy planetoida nosiła oznaczenie 1982 SX2.

</doc>
<doc id="3663296" url="https://pl.wikipedia.org/wiki?curid=3663296" title="Bolesław Smyk">
Bolesław Smyk

Bolesław Smyk (ur. 18 stycznia 1923, zm. 6 lutego 2000) – polski mikrobiolog, od 1946 w Katedrze Mikrobiologii Rolniczej UJ, następnia profesor w Instytucie Rolnictwa i Leśnictwa Krajów Tropikalnych i Subtropikalnych Akademii Rolniczej w Krakowie. Zajmował się badaniami nad bakteriami glebowymi z rodzaju "Arthrobacter", obecnością grzybów toksynotwórczych w żywności i płodach rolnych oraz w glebie. Odkrywca i badacz nieznanych szczepów bakterii, znajdujących się w grobowcu króla Kazimierza Jagiellończyka. Członek Polskiej Akademii Nauk. Pochowany na Cmentarzu Salwatorskim w Krakowie.

</doc>
<doc id="3663297" url="https://pl.wikipedia.org/wiki?curid=3663297" title="(4329) Miro">
(4329) Miro



</doc>
<doc id="3663299" url="https://pl.wikipedia.org/wiki?curid=3663299" title="Sprawy abo Historyje znacznych niewiast">
Sprawy abo Historyje znacznych niewiast

Sprawy abo Historyje znacznych niewiast – książka Erazma Otwinowskiego wydana w 1589 w Krakowie.
Dzieło, skierowane do kobiet, mieści się w nurcie literatury parenetycznej. Przedstawia wzorce bohaterek biblijnych, antycznych i współczesnych. Arianie, z którymi związany był Otwinowski, przyznawali kobietom równorzędne prawa w życiu zborów, czego przejawem była literatura ariańska adresowana do kobiet. Na wydaniu książki błędnie został podany rok 1859 – prawdopodobnie chodziło o rok 1589.

</doc>
<doc id="3663300" url="https://pl.wikipedia.org/wiki?curid=3663300" title="Dušan Vujović">
Dušan Vujović

Dušan Vujović, cyr. Душан Вујовић (ur. 22 lipca 1951 w Požarevacu) – serbski ekonomista i nauczyciel akademicki, w 2014 minister gospodarki, następnie do 2018 minister finansów.
Życiorys.
Absolwent wydziału ekonomicznego Uniwersytetu w Belgradzie, gdzie uzyskał magisterium (1977) i doktorat (1984), specjalizując się w zagadnieniach z zakresu makroekonomii. Kształcił się również w Stanach Zjednoczonych na Uniwersytecie Kalifornijskim w Berkeley. W 1974 podjął pracę w jednym z instytutów naukowych w Belgradie, rok później został asystentem na macierzystej uczelni, doszedł na niej do stanowiska profesorskiego. Był długoletnim pracownikiem Banku Światowego. Pełnił funkcję przedstawiciela Serbii i Czarnogóry w organach tej instytucji, a także zajmował stanowisko głównego ekonomisty ds. Europy i Azji Środkowej. Od 2011 był doradcą w Banku Światowym i amerykańskiej agencji USAID. Był również redaktorem naczelnym resortowego magazynu „Finansije”.
W kwietniu 2014 z rekomendacji Serbskiej Partii Postępowej objął urząd ministra gospodarki w rządzie Aleksandara Vučicia. W lipcu 2014 w tym samym gabinecie zastąpił Lazara Krsticia na stanowisku ministra finansów. Funkcję tę utrzymał również w powołanym w sierpniu 2016 drugim gabinecie dotychczasowego premiera oraz w utworzonym w czerwcu 2017 rządzie Any Brnabić. Ustąpił z tego stanowiska z powodów osobistych w maju 2018.

</doc>
<doc id="3663302" url="https://pl.wikipedia.org/wiki?curid=3663302" title="Amy Beach">
Amy Beach

Amy Marcy Beach, "de domo" Cheney (ur. 5 września 1867 w Henniker, New Hampshire, zm. 27 grudnia 1944 w Nowym Jorku) – amerykańska kompozytorka i pianistka.
Za życia uważana za najistotniejszą kompozytorkę Stanów Zjednoczonych. Była pierwszą Amerykanką, która osiągnęła sukces jako twórczyni wielkich form muzycznych.
Życiorys.
Była córką Charlesa Abbotta Cheneya, fabrykanta papierniczego i importera oraz Clary Imogene Marcy Cheney, utalentowanej nieprofesjonalnej śpiewaczki i pianistki. Miała bardzo wcześnie objawić swoje talenty muzyczne. Mając rok, była w stanie czysto zaśpiewać w jednym kluczu czterdzieści melodii oraz improwizować kontrapunkt do melodii śpiewanych przez matkę. W wieku trzech lat samodzielnie nauczyła się czytać. Jako czterolatka komponowała utwory fortepianowe w myślach i potrafiła je później spisać, umiała wówczas także grać ze słuchu, włączając w to skomplikowane utwory czterogłosowe. Około 1871 rodzina przeniosła się do Chelsea w stanie Massachusetts. Kiedy Amy miała sześć lat, rozpoczęła naukę gry na fortepianie pod opieką swojej matki, a już rok później dawała publiczne recitale, prezentując utwory Händla, Beethovena oraz Chopina, jak i własne.
W 1875 rodzina przeniosła się ponownie, tym razem do Bostonu. Tutaj Amy pobierała lekcje fortepianu u Ernsta Perabo, a potem Carla Baermanna, a także przez rok uczyła się harmonii i kontrapunktu u Juniusa W. Hilla. 24 października 1883 zadebiutowała w Bostonie jako pianistka, wykonując "Rondo" Es-dur Chopina i "Koncert fortepianowy" g-moll Moschelesa z orkiestrą pod batutą Adolfa Neuendorfa. Współpracowała regularnie z Boston Symphony Orchestra i dyrygentem Wilhelmem Gerickem. W 1885 wzięła ślub z Henrym Harrisem Aubreyem Beachem (1843–1910), lekarzem i nauczycielem akademickim na Uniwersytecie Harvarda, gdzie wykładał anatomię. Na życzenie męża ograniczyła działalność koncertową do dorocznych charytatywnych recitali, przenosząc swoją uwagę na dziedzinę kompozycji. Za radą Gericke'a rozpoczęła samodzielną naukę warsztatu kompozytorskiego metodą poznawania dzieł dawnych mistrzów. Korzystała z różnorodnych tekstów teoretycznych, a także z podręczników-traktatów Hectora Berlioza i François Auguste'a Gevaerta, które tłumaczyła na angielski.
Po śmierci męża (1910) i matki (1911) Beach wypłynęła do Europy, by zaprezentować się jako wykonawczyni i kompozytorka dla zwiększenia sprzedaży swoich dzieł. W 1912 jeździła z recitalami po miastach niemieckich, wykonując swoją sonatę, kwintet oraz akompaniując do swoich pieśni. Jej koncert i symfonia zostały zaprezentowane w Lipsku i Hamburgu (koncert również w Berlinie) i uzyskały bardzo pozytywny odbiór. Tuż po wybuchu I wojny światowej wróciła do Stanów Zjednoczonych z zaplanowaną trzydziestką koncertów na Wschodzie i Środkowym Zachodzie. W 1915 na krótko mieszkała w Nowym Jorku i San Francisco, a następnie w 1916 na stałe w Hillsborough w New Hampshire. Właśnie w Hillsborough, Centerville na Cape Cod (Massachusetts) oraz MacDowell Colony (New Hampshire) Beach skomponowała większość swoich późnych utworów. Podróżowała wielokrotnie za granicę, m.in. do Rzymu, gdzie ukończyła swój kwartet smyczkowy.
Była wybitnym wirtuozem jako pianistka, posiadając w dodatku świetną pamięć, jako kompozytorka była w stanie napisać dzieła wielkich rozmiarów w bardzo krótkim czasie i niedługo po skomponowaniu jako własna "impresaria" organizowała koncerty promujące swoją twórczość. Znała i płynnie posługiwała się językiem niemieckim i francuskim, wykazywała zainteresowanie filozofią i nauką. Była osobą głęboko religijną i w późnym okresie swojego życia została nawet nominalną kompozytorką-rezydentką St. Bartholomew’s Episcopal Church w Nowym Jorku. W swojej karierze prowadziła liczne organizacje, w tym Narodowe Stowarzyszenie Nauczycieli Muzyki (ang. "Music Teachers National Association") czy Narodową Konferencję Nauczycieli Muzyki (ang. "Music Educators National Conference"). Hojnie wspierała młode kompozytorki, by dać im możliwość rozwijania ich karier. W 1925 została współzałożycielką i prezesem Amerykańskiego Stowarzyszenia Kompozytorek (ang. "Society of American Women Composers").
Z powodu choroby serca zmuszona była przejść w stan spoczynku w 1940 i z tego też powodu zmarła w 1944. W testamencie przekazała wszystkie zyski ze swoich tantiem na rzecz kolonii artystów MacDowell Colony.
Twórczość.
Była dość płodną artystką, w ciągu swojej kariery otrzymywała liczne zamówienia na utwory. Prawie wszystkie jej kompozycje zostały wykonane za jej życia oraz opublikowane przez jej wyłącznego wydawcę w latach 1885-1910, Arthura P. Schmidta. Pieśni jej autorstwa wykonywali wyśmienici śpiewacy, jak Eames i Marcella Sembrich. Zaliczana była do drugiej szkoły nowoangielskiej.
Jej dojrzały styl obfituje w chromatyzmy harmoniczne, akordy z sekstą zwiększoną oraz septymą, a w niektórych przypadkach nawet tworzy utwory graniczące z atonalnością. Czerpie ze szkockiej, irlandzkiej, amerykańskiej i kontynentalnej europejskiej muzyki ludowej w około 30 ze swoich kompozycji (w Kwartecie smyczkowym korzysta z melodii innuickich, tworząc skomplikowane kontrapunktycznie powierzchnie z nierozwiązanymi dysonansami). W "The Lotos Isles" op. 76 no. 2 (1914) oraz dwóch utworach na fortepian "Hermit Thrush" op. 92 (1921) korzysta z technik impresjonistycznych. 

</doc>
<doc id="3663304" url="https://pl.wikipedia.org/wiki?curid=3663304" title="Amy Marcy Beach">
Amy Marcy Beach



</doc>
<doc id="3663305" url="https://pl.wikipedia.org/wiki?curid=3663305" title="Gunter Demnig">
Gunter Demnig

Gunter Demnig (ur. 27 października 1947 w Berlinie) – niemiecki artysta upamiętniający w postaci tzw. Kamieni Pamięci (niem. "Stolpersteine") ofiary nazizmu (w tym Żydów, Romów, Świadków Jehowy, osoby homoseksualne i osoby niepełnosprawne) w Niemczech oraz w innych państwach Europy. Tego typu upamiętnienia zaczął tworzyć w latach 90. XX w.
Życiorys.
W latach 1967-1979 studiował edukację artystyczną w berlińskiej Szkole Sztuk Pięknych (od 2001 pod nazwą Universität der Künste Berlin) pod kierunkiem prof. Herberta Kaufmanna oraz wzornictwo przemysłowe w latach 1969-1970. Studiował także edukację artystyczną na Akademii Sztuk Pięknych/Uniwersytecie w Kassel (od 1971) oraz uczęszczał do Studium Sztuk Pięknych na Uniwersytecie w Kassel, w Atelier Kramera (1974-1977). W latach 1980-1985 pracował jako asystent artystyczno-naukowy na Wydziale Sztuki na Uniwersytecie w Kassel, a od 1985 w Atelier w Kolonii.

</doc>
<doc id="3663306" url="https://pl.wikipedia.org/wiki?curid=3663306" title="Jisra’el Kristal">
Jisra’el Kristal

Jisra’el Kristal (hebr. ישראל קרישטל, ur. jako Izrael Icek Kryształ 15 września 1903 w Żarnowie, zm. 11 sierpnia 2017 w Hajfie) – izraelski superstulatek pochodzenia polsko-żydowskiego, uznawany pod koniec życia za najstarszego żyjącego mężczyznę na świecie (po śmierci Yasutarō Koide).
Życiorys.
Urodził się w Żarnowie (wówczas część Imperium Rosyjskiego) w ortodoksyjnej rodzinie żydowskiej jako syn Mosze-Dawida i Bruchy Kryształów. W 1920 osiadł w Łodzi, gdzie pracował w rodzinnej wytwórni słodyczy. W 1928 poślubił Chaję Fajgę Frucht. W następnych latach stworzył fabrykę słodyczy. Wybuch II wojny światowej zastał go w Łodzi. W czasie okupacji niemieckiej był więźniem Litzmannstadt Ghetto, następnie został deportowany do niemieckiego nazistowskiego obozu koncentracyjnego Auschwitz-Birkenau. W wyniku Holocaustu zginęła jego żona oraz dwoje dzieci (dzieci zmarły w getcie, żona zginęła w obozie). Po wojnie wrócił do Łodzi i otworzył swoją fabrykę. W 1947 wziął ślub, wkrótce potem urodził mu się syn. W 1950 wyemigrował do Izraela i założył wytwórnię słodyczy. Mieszkał w Hajfie. 11 marca 2016 został oficjalnie uznany za najstarszego mężczyznę na świecie przez Księgę rekordów Guinnessa.

</doc>
<doc id="3663307" url="https://pl.wikipedia.org/wiki?curid=3663307" title="Efekt Barusa">
Efekt Barusa

Efekt Barusa (spęcznienie powytłoczeniowe) – zjawisko zwiększania się średnicy strumienia cieczy nienewtonowskiej przy wylocie z głowicy wytłaczarki.
Płyny nienewtonowskie wykazujące podczas odkształcenia własności pośrednie między cieczą a sprężystym ciałem stałym nazywane są sprężystolepkimi. Efekt Barusa jest złożonym zjawiskiem z zakresu mechaniki płynów oraz reologii, które wynika z lepkosprężystego charakteru wielu roztworów i stopów polimerów oraz licznych emulsji. Takie substancje po poddaniu deformacji wykazują częściowy powrót do wyjściowej postaci, którego wielkość jest związana z jednoczesnym występowaniem dwóch zjawisk naprężeń normalnych (skierowanych prostopadle do powierzchni, na którą działają) oraz relaksacji (zanikania w czasie naprężeń sprężystych wywołanych odkształceniem). Zjawisko jest związane z tym, że początkowo w przybliżeniu kuliste cząsteczki polimeru ulegają w głowicy wytłaczarki wydłużeniu wskutek wzrostu liniowej prędkości przepływu strumienia tworzywa w kanale przepływowym wytłaczarki. Po opuszczeniu tego kanału cząsteczki mogą przybrać konformację kulistą. Działa w tym wypadku mechanizm podobny do mechanizmu spęczniania polimerów w obecności rozpuszczalników, gdzie siły wynikające z maksymalizacji entropii, które preferują zwijanie się łańcuchów cząsteczki, są równoważone przez ciśnienie osmotyczne.
Jest to niekorzystny efekt, ponieważ powoduje występowanie dodatkowych naprężeń oraz może spowodować obniżenie jakości końcowego produktu. Wpływ tego efektu można w pewnym stopniu ograniczyć poprzez odpowiedni dobór parametrów procesu technologicznego.
Współczynnik rozszerzenia strugi.
Współczynnik rozszerzenia strugi, oznaczany literą formula_1 opisuje wartość liczbową efektu Barusa w postaci procentowego wzrostu szerokości strugi płynu opuszczającego kanał w stosunku do szerokości kanału.
Jego wartość zależy od następujących czynników:

</doc>
<doc id="3663309" url="https://pl.wikipedia.org/wiki?curid=3663309" title="Neakuyto Loab">
Neakuyto Loab

Neakuyto Loab albo Neakuyto Leab (amh. ዓፄ ነዓኩቶ ለአብ) – król Etiopii z dynastii Zague. Panował w XIII stuleciu. Był prawdopodobnie ostatnim cesarzem z tej dynastii.
Relacje źródłowe.
Według etiopskiego historyka Taddesse Tamrata, Neakuyto Loab był synem cesarza Kedusa Harbe. Brytyjski etiopista Richard Pankhurst przypisuje Loabowi wybudowanie kościoła znajdującego się w jaskini, pół dnia drogi od miasta Lalibela. Według rękopisu zauważonego w XVII wieku przez portugalskich jezuitów Pedro Páeza, oraz Manuela de Almeidy w mieście Aksum, Neakuyto Loab rządził przez czterdzieści lat. Brytyjski archeolog George Wynn Brereton Huntingford na podstawie hagiograficznego dzieła z XVII wieku o nazwie "Gadla" uważał, że Neakuyto Loab rozszerzył swoje panowanie o prowincję Godżam i wybudował w Etiopii dwa kościoły.
Legendy etiopskie.
Według tradycji królowa Meskel Kibra przekonała swojego męża, króla Gebre Meskela Lalibeli do abdykacji na rzecz jego bratanka Neakuyto Loaba, ale osiemnaście miesięcy później, kiedy młody żołnierz króla podał jedynie krowę biednego rolnika na królewski stół, Kibra przekonała Lalibelę do powrotu na tron. Mimo wszystko Loab przejął władzę po Lalibeli. W czasach panowania Loaba miało dojść do kryzysu dynastii Zague. Dodatkowo syn Lalibeli, Jytbarek miał pretensje do tronu, a część możnowładców z prowincji Lasta dała mu swoje poparcie. Duchowieństwo z prowincji Szeua miało z kolei jeszcze innego kandydata na tron, przedstawiciela dynastii salomońskiej, Jykuno Amlaka. Mnich Tekle Hajmanot, w celu osadzenia Amlaka na tronie, spotkał się z Neakuyto Loabem i powiedział mu, że tron Etiopii należy się prawowitej jego zdaniem dynastii, czyli salomońskiej, zakończonej na królu Dylneadzie, wskutek zbrojnego najazdu królowej Gudit. Król Neakuyto Loab po usłyszeniu opinii duchownego miał dobrowolnie oddać władzę Amlakowi, ponieważ obawiał się, by słowa Tekle Hajmanota nie sprowadziły na niego nieszczęścia. Tradycja nie jest zgodna co to tego kto przejął władzę po Loabie. Według jednej z wersji legendy, Neakuyto Loab powierzył etiopski tron Jytbarekowi. Jeszcze inna tradycja traktuje o buncie mieszkańców prowincji Lasta wobec dynastii Zague i marszu Amlaka na czele armii z Szeua w stronę Lasta. Gdy wojska króla Loaba zdradziły go i odmówiły walki, Jykuno Amlak miał odnaleźć go w kościele św. Cyryla i zabić, a następnie przejął rządy w Etiopii jako cesarz.

</doc>
<doc id="3663310" url="https://pl.wikipedia.org/wiki?curid=3663310" title="Spęcznienie powytłoczeniowe">
Spęcznienie powytłoczeniowe



</doc>
<doc id="3663311" url="https://pl.wikipedia.org/wiki?curid=3663311" title="Mary Harney">
Mary Harney

Mary Harney, irl. Máire Ní Áirne (ur. 11 marca 1953 w Ballinasloe w hrabstwie Galway) – irlandzka polityk, długoletnia parlamentarzystka, minister w różnych resortach, w latach 1997–2006 tánaiste, lider Progresywnych Demokratów.
Życiorys.
Absolwentka szkoły średniej w dzielnicy Clondalkin oraz studiów w Trinity College w Dublinie ze stopniem Bachelor of Arts. Zaangażowała się w działalność polityczną w ramach partii Fianna Fáil, była radną hrabstwa Dublin Południowy. W 1977 bez powodzenia kandydowała do Dáil Éireann. W tym samym roku premier Jack Lynch nominował ją natomiast w skład Seanad Éireann, w którym zasiadała do 1981. Również w 1981 po raz pierwszy uzyskała mandat Teachta Dála. Utrzymywała go w kolejnych wyborach w lutym 1982, listopadzie 1982, 1987, 1989, 1992, 1997, 2002 i 2007, będąc posłanką do Dáil Éireann nieprzerwanie przez 30 lat do 2011.
W ramach swojego ugrupowania należała do wewnątrzpartyjnej opozycji wobec Charlesa Haugheya. W 1985 została wykluczona z Fianna Fáil. Znalazła się wówczas w gronie założycieli Progresywnych Demokratów zainicjowanych przez Desmonda O’Malleya.
W latach 1989–1992 pełniła funkcję ministra stanu w departamencie środowiska. W październiku 1993 została nowym liderem Progresywnych Demokratów, kierując tym ugrupowaniem do września 2006. Ponownie przywództwo w partii przejęła w maju 2007 (gdy jej następca Michael McDowell utracił mandat poselski), pełniąc tę funkcję do kwietnia 2008. Od czerwca 1997 do września 2006 sprawowała urząd wicepremiera (tánaiste). Od czerwca 1997 była jednocześnie ministrem przedsiębiorczości, handlu i zatrudnienia. We wrześniu 2004 przeszła na stanowisko ministra zdrowia i dzieci, które zajmowała do stycznia 2011.
Od listopada 2009 bezpartyjna, w styczniu 2011 zapowiedziała rezygnację z ubiegania się o mandat poselski na kolejną kadencję. W 2012 weszła w skład władz przedsiębiorstwa branży medycznej.

</doc>
<doc id="3663312" url="https://pl.wikipedia.org/wiki?curid=3663312" title="(4738) Jimihendrix">
(4738) Jimihendrix

(4738) Jimihendrix – planetoida z głównego pasa planetoid okrążająca Słońce w ciągu 4,39 lat w średniej odległości 2,68 au. Odkrył ją D. B. Goldstein 15 września 1985 roku w Obserwatorium Palomar. Została nazwana na cześć Jimiego Hendrixa – słynnego amerykańskiego muzyka. Przed nadaniem nazwy planetoida nosiła oznaczenie 1985 RZ4.

</doc>
<doc id="3663314" url="https://pl.wikipedia.org/wiki?curid=3663314" title="Hrubiański Potok">
Hrubiański Potok

Hrubiański Potok – potok, dopływ Jesionkówki. Jest ciekiem V rzędu. Wypływa na wysokości 1015 m ze źródła w utworach polodowcowych na należącym do Zakopanego osiedlu Hrube Wyżne. Początkowo płynie w kierunku północnym wciosową dolinką wyżłobioną we fliszu karpackim. Dolinka ma zalesione stoki o nachyleniu 4-20°, a szerokość koryta wynosi 0,5-2 m. Na wysokości 787 m łączy się z Orawców Potokiem, tworząc Jesionkówkę. Następuje to w miejscu o współrzędnych . 
Hrubiański Potok ma długość 4,2 km i średni spadek 5,4%. Cały jego bieg znajduje się w Rowie Podtatrzańskim.

</doc>
<doc id="3663315" url="https://pl.wikipedia.org/wiki?curid=3663315" title="Jesionkówka">
Jesionkówka

Jesionkówka – potok, dopływ Porońca. Jest ciekiem IV rzędu. Powstaje na wysokości 787 m z połączenia Hrubiańskiego Potoku z Orawców Potokiem, który uznawany jest za górny bieg Jesionkówki. Potoki te łączą się z sobą na wysokości 787 m. Od tego miejsca Jesionkówka płynie zalesioną dolinką w kierunku północnym. Przed samym ujściem zmienia kierunek na północno-zachodni i na odcinku o długości około 600 m płynie równolegle wzdłuż wałów przeciwpowodziowych Porońca. Uchodzi do niego na wysokości około 775 m. Następuje to w miejscu o współrzędnych . 
Zlewnia Jesionkówki ma powierzchnię 4,56 km2. Cały bieg potoku znajduje się w Rowie Podtatrzańskim, a dokładniej w jego odcinku zwanym Rowem Zakopiańskim.

</doc>
<doc id="3663316" url="https://pl.wikipedia.org/wiki?curid=3663316" title="Czesław Cichoń">
Czesław Cichoń

Czesław Aleksander Cichoń (ur. 17 lipca 1938 w Krakowie, zm. 9 listopada 2021 tamże) – polski inżynier, profesor nauk technicznych, profesor zwyczajny Politechniki Świętokrzyskiej.
Życiorys.
W 1962 ukończył studia z zakresu inżynierii lądowej na Politechnice Krakowskiej. Doktoryzował się w 1974 na uczelni macierzystej. Stopień doktora habilitowanego uzyskał tamże w 1986. Tytuł naukowy profesora nauk technicznych otrzymał 28 kwietnia 2000.
W latach 1968–2004 zatrudniony był na Politechnice Krakowskiej im. Tadeusza Kościuszki. Od 1990 do 1993 pełnił funkcję prodziekana Wydziału Inżynierii Lądowej, zaś w latach 1993–2004 kierował Zakładem Metod Obliczeniowych w Instytucie Metod Komputerowych w Inżynierii Lądowej. W 2004 podjął pracę na Politechnice Świętokrzyskiej, obejmując kierownictwo Katedry Informatyki Stosowanej. W latach 2005–2008 był prodziekanem Wydziału Zarządzania i Modelowania Komputerowego PŚk.
Odbył staże w Moskwie (1976), Mediolanie (1978) i Hanowerze (1990). Został członkiem Sekcji Mechaniki Konstrukcji Komitetu Inżynierii Lądowej i Wodnej PAN (pełnił funkcję jej sekretarza w latach 1990–1997). Od 2001 do 2002 był przewodniczącym oddziału krakowskiego Polskiego Towarzystwa Mechaniki Teoretycznej i Stosowanej.
Specjalizuje się w metodach komputerowych w mechanice ośrodka ciągłego oraz w teorii konstrukcji. Autor monografii oraz artykułów naukowych, w tym w czasopismach wyróżnionych w JCR.
Odznaczony Złotym Krzyżem Zasługi (2001).

</doc>
<doc id="3663319" url="https://pl.wikipedia.org/wiki?curid=3663319" title="Bawół domowy">
Bawół domowy



</doc>
<doc id="3663320" url="https://pl.wikipedia.org/wiki?curid=3663320" title="Alfred III Potocki">
Alfred III Potocki



</doc>
<doc id="3663321" url="https://pl.wikipedia.org/wiki?curid=3663321" title="Bubalus">
Bubalus



</doc>
<doc id="3663323" url="https://pl.wikipedia.org/wiki?curid=3663323" title="Targówek Mieszkaniowy (stacja metra)">
Targówek Mieszkaniowy (stacja metra)

Targówek Mieszkaniowy – stacja linii M2 metra w Warszawie. Znajduje się w dzielnicy Targówek, w pobliżu skrzyżowania ul. Pratulińskiej z ul. Ossowskiego.
Opis.
29 października 2015 wybrano wykonawcę obiektu, 8 marca 2016 stacja otrzymała pozwolenie na budowę, a 11 marca 2016 podpisano umowę na jej realizację. Stacja została otwarta 15 września 2019.
Stacja oznaczona jako C17 nosiła roboczą nazwę Targówek. 13 grudnia 2018 Rada m.st. Warszawy podjęła uchwałę, na mocy której stacja ostatecznie otrzymała nazwę Targówek Mieszkaniowy.

</doc>
<doc id="3663324" url="https://pl.wikipedia.org/wiki?curid=3663324" title="Genevieve Hannelius">
Genevieve Hannelius



</doc>
<doc id="3663325" url="https://pl.wikipedia.org/wiki?curid=3663325" title="Szwedzka (stacja metra)">
Szwedzka (stacja metra)

Szwedzka – stacja linii M2 metra w Warszawie. Znajduje się przy ul. Strzeleckiej, po wschodniej stronie ul. Szwedzkiej, w dzielnicy Praga-Północ.
Opis.
29 października 2015 wybrano jej wykonawcę, 10 marca 2016 stacja otrzymała pozwolenie na budowę, a 11 marca 2016 podpisano umowę na jej realizację. Stacja została otwarta 15 września 2019.

</doc>
<doc id="3663326" url="https://pl.wikipedia.org/wiki?curid=3663326" title="London Outer Orbital Path">
London Outer Orbital Path

London Outer Orbital Path, często nazywany "London LOOP" to 240 kilometrowy, oznakowany szlak turystyczny wokół Zewnętrznego Londynu, Anglia, opisywany jako "M25 dla pieszych" (która to autostrada również obiega Londyn). Spacer rozpoczyna się w Erith na południowym brzegu Tamizy i biegnie w kierunku zgodnym z ruchem wskazówek zegara przez Crayford, Petts Wood, Coulsdon, Banstead, Ewell, Kingston-upon-Thames, Uxbridge, Elstree, Cockfosters, Chingford, Chigwell, Grange Hill i Upminster Bridge, kończąc w Purfleet, prawie naprzeciw punktu startowego po drugiej stronie Tamizy. Między tymi miejscowościami trasa prowadzi przez zielone bufory i niektóre z najwyższych punktów wielkiego Londynu.

</doc>
<doc id="3663327" url="https://pl.wikipedia.org/wiki?curid=3663327" title="Hieronim Petrykowski">
Hieronim Petrykowski

Hieronim Petrykowski (Potrykowski) herbu Paprzyca – marszałek Trybunału Głównego Koronnego w 1687/1688 roku, podkomorzy warszawski w 1711 roku, chorąży różański w 1690 roku, stolnik różański w 1680 roku, podpułkownik regimentu pieszego w 1674 roku.
Poseł sejmiku warszawskiego na sejm 1681 roku, sejm 1685 roku, sejm 1695 roku.

</doc>
<doc id="3663332" url="https://pl.wikipedia.org/wiki?curid=3663332" title="Beymnet Gyrma Syjum">
Beymnet Gyrma Syjum

Beymnet Gyrma Syjum – król Etiopii z dynastii Zague. Panował w XI wieku jako następca Akotieta Dżana Syjuma. Etiopski historyk Taddesse Tamrat uważał, że król Beymnet Gyrma Syjum był synem Mara Tekle Hajmanota i młodszym bratem króla Tette Uyddyma Tser Asseggyda, a także ojcem Kedusa Harbe i Gebre Meskela, znanego bardziej jako Lalibela. Imię Gyrmy Syjuma nie pojawia się na dłuższej liście królów. Jego następcą miał zostać Jymryhane Krystos.

</doc>
<doc id="3663333" url="https://pl.wikipedia.org/wiki?curid=3663333" title="Bawół mindorski">
Bawół mindorski



</doc>
<doc id="3663334" url="https://pl.wikipedia.org/wiki?curid=3663334" title="Sisimiut Museum">
Sisimiut Museum

Sisimiut Museum – muzeum historyczno-kulturalne w Sisimiut na Grenlandii. Znajduje się w centralnej części miasta, ok. 200 m na południe od portu morskiego w zatoce Kangerluarsunnguaq.
W zbiorach muzeum znajdują się eksponaty związane z historią, kulturą, żeglugą, handlem i przemysłem dawnych mieszkańców regionu wokół dzisiejszego Sisimiut, m.in. znaleziska związane z osadnictwem kultury Saqqaq.
Zbiory muzeum.
Do głównych zbiorów muzeum należą:
Stałe ekspozycje.
Stałe ekspozycje muzeum toː
Historyczne budynki.
Sisimiut Museum jest usytuowane w najstarszej części miasta. Znajdują się w niej budynki, których większość pamięta czasy kolonialne. Niektóre z nich pochodzą z XVIII wieku. Większość z nich jest częścią muzeum, a inne leżą w sąsiedztwie; są to m.in.ː

</doc>
<doc id="3663337" url="https://pl.wikipedia.org/wiki?curid=3663337" title="Walenty Kuczyński">
Walenty Kuczyński

Walenty Kuczyński herbu Ślepowron – wicemarszałek Trybunału Głównego Koronnego w 1688 roku, podsędek drohicki w latach 1682-1690, łowczy drohicki w latach 1661-1680, podstarości i sędzia grodzki drohicki w 1674 roku.
Poseł sejmiku drohickiego ziemi drohickiej na sejm jesienny 1666 roku. Był członkiem konfederacji generalnej zawiązanej 15 stycznia 1674 roku na sejmie konwokacyjnym. W 1674 roku był elektorem Jana III Sobieskiego z województwa podlaskiego.
Przypisy.
 

</doc>
<doc id="3663339" url="https://pl.wikipedia.org/wiki?curid=3663339" title="Akotiet Dżan Syjum">
Akotiet Dżan Syjum

Akotiet Dżan Syjum – król Etiopii z dynastii Zague, panujący w XI wieku. Etiopski historyk Taddesse Tamrat twierdził, że Akotiet Dżan Syjum był synem Mara Tekle Hajmanota oraz młodszym bratem swojego poprzednika, króla Tette Uyddyma Tser Asseggyda, a także ojcem Jymryhane Krystosa. Imię Akotieta Dżana Syjuma nie pojawia się na dłuższej liście królów etiopskich. Jego następcą miał zostać Beymnet Gyrma Syjum.

</doc>
<doc id="3663340" url="https://pl.wikipedia.org/wiki?curid=3663340" title="Gampriner Seele">
Gampriner Seele

Gampriner Seele – jezioro we wsi Gamprin (między kanałem Renu i Ruggeller Strasse), w Liechtensteinie o powierzchni 1,53 ha, jedyny naturalny zbiornik wodny w tym kraju. Otoczone jest przez zwartą roślinność: trzciny, krzewy i drzewa. Powstało w 1927 roku po powodzi na Renie.

</doc>
<doc id="3663341" url="https://pl.wikipedia.org/wiki?curid=3663341" title="Wybory parlamentarne na Jamajce w 2016 roku">
Wybory parlamentarne na Jamajce w 2016 roku

Wybory parlamentarne na Jamajce w 2016 roku – miały miejsce 25 lutego. Ze względu na system dwupartyjny głównymi konkurentami były rządząca Ludowa Partia Narodowa i opozycyjna Jamajska Partia Pracy. Zakończyły się zwycięstwem Jamajskiej Partii Pracy, jednak przewagą tylko jednego miejsca. Jest to najmniejsza przewaga partii rządzącej nad opozycyjną w historii tego państwa.
System wyborczy.
Wybrano 63 członków Izby Reprezentantów w jednomandatowych okręgach wyborczych i według zasad ordynacji większościowej. Zgodnie z ustawą "The Representation of The People Act", kandydatem w wyborach mógł zostać każdy wyborca, który ukończył 21 lat, a łosować mógł każdy obywatel powyżej 18 roku życia. Aby znaleźć się na liście wyborczej, kandydat na kandydata musiał uzyskać 10 podpisów różnych osób uprawnionych do głosowania i należących do tego samego okręgu wyborczego.
Kandydaci.
Zarejestrowano 152 kandydatów. Partia rządząca - Ludowa Partia Narodowa - i parlamentarna partia opozycyjna - Jamajska Partia Pracy - wystawiły kandydatów we wszystkich 63 okręgach. Narodowy Ruch Demokratyczny wystawił kandydatów w 8 okręgach, Ludowa Partia Postępowa Marcusa Garvey'a w 7, a Ludowa Partia Postępowa w 2. Kandydowało też 9 kandydatów niezależnych.
Wyniki.
Komisja wyborcza ogłosiła oficjalne wyniki 2 marca. Uprawnionych do głosowania było 1 824 410 osób, a oddano 870 663 głosów ważnych. Oznacza to, że frekwencja wyborcza wynosiła 47,72% i była najniższa w historii kraju.

</doc>
<doc id="3663344" url="https://pl.wikipedia.org/wiki?curid=3663344" title="Mali giganci (talent show)">
Mali giganci (talent show)



</doc>
<doc id="3663348" url="https://pl.wikipedia.org/wiki?curid=3663348" title="Wielcy Komnenowie">
Wielcy Komnenowie

Wielcy Komnenowie (grec. Μέγας Κομνηνός, Megas Komnēnos) – dynastia bizantyńska panująca w Cesarstwie Trapezuntu w latach 1204-1461.
Dzieje.
W 1204 Konstantynopol zdobyły wojska czwartej wyprawy krzyżowej. Cesarstwo założyli przedstawiciele bizantyńskiej dynastii Komnenów, wnuków Andronika I, Aleksego i Dawida, którzy zawładnęli w kwietniu 1204 roku Trapezuntem, zakładając dynastię Wielkich Komnenów. Miało to miejsce zupełnie niezależnie od wydarzeń z Konstantynopola, który został krótko potem zdobyty przez rycerzy IV krucjaty. Przy wsparciu wojsk gruzińskich i królowej Tamary, Dawid Wielki Komnen zdobył położone na wybrzeżu Morza Czarnego tereny wokół miasta Trapezunt, a także Synopę i Herakleę Pontyńską. Aleksy przyjął tytuł cesarski. Rodzina nazwała się Wielkimi Komnenami. Jego potomkowie panowali w cesarstwie Trapezuntu przez ponad 250 lat. Ostatni cesarz Trapezuntu, Dawid II (zm. 1463 r.) został usunięty z tronu w 1461 r. (osiem lat po upadku Konstantynopola). Jego cesarstwo zajęli Turcy.

</doc>
<doc id="3663349" url="https://pl.wikipedia.org/wiki?curid=3663349" title="Wilecy Komnenowie">
Wilecy Komnenowie



</doc>
<doc id="3663351" url="https://pl.wikipedia.org/wiki?curid=3663351" title="Briante Weber">
Briante Weber

Briante Weber (ur. 29 grudnia 1992 w Chesapeake) – amerykański koszykarz, występujący na pozycji rozgrywającego, obecnie zawodnik Boulogne-Levallois Metropolitans.
11 marca 2016 roku podpisał 10-dniową umowę z Memphis Grizzlies. Po zakończeniu kontraktu klub nie przedłużył go po raz kolejny. 21 marca powrócił do Sioux Falls Skyforce. 10 kwietnia podpisał umowę do końca rozgrywek z Miami Heat.
4 lutego 2017 podpisał 10-dniowy kontrakt z Golden State Warriors. 27 lutego 2017 zawarł 10-dniowa umowę z Charlotte Hornets, a następnie 9 marca kolejną. 28 lipca 2017 został zwolniony przez klub.
14 sierpnia 2017 został zawodnikiem Los Angeles Lakers. 14 października został zwolniony. 24 października podpisał umowę z Houston Rockets na występy zarówno w NBA, jak i zespole G-League – Rio Grande Valley Vipers. 15 stycznia 2018 został zwolniony.
14 marca 2018 podpisał 10-dniową umowę z Memphis Grizzlies. Po jej upłynięciu został oficjalnie zwolniony. 21 sierpnia dołączył do Miami Heat. 13 października został zwolniony.
6 lutego 2019 został zawodnikiem greckiego Olympiakosu Pireus. 23 sierpnia zawarł kontrakt z francuskim Boulogne-Levallois Metropolitans.

</doc>
<doc id="3663352" url="https://pl.wikipedia.org/wiki?curid=3663352" title="Tablice rejestracyjne w województwie bialskopodlaskim">
Tablice rejestracyjne w województwie bialskopodlaskim

Województwo bialskopodlaskie istniało w latach 1975−1998, od 1976 wydawało własne tablice rejestracyjne. Wydało ono dwa z trzech przypisanych mu wyróżników: BP i BA (stosowany tylko w motorowerach), nieużywanym wyróżnikiem było BS. Od początku stosowana była ścisła rejonizacja. Po reformie administracyjnej 1 stycznia 1999 wyróżniki były w dalszym ciągu stosowane na terenie byłego województwa aż do czasu wprowadzenia nowych tablic tj. do 30 kwietnia 2000.
Tablice pojazdów prywatnych.
Tablice samochodowe jednorzędowe
Tablice przyczep
Tablice motocyklowe i ciągników rolniczych
Tablice motorowerowe
Tablice pojazdów państwowych.
Wydawano je od 1976 do 1992 roku.
Samochody
Przyczepy
Ciągniki rolnicze i motocykle
Linki zewnętrzne.
Informacja na WPTR

</doc>
<doc id="3663353" url="https://pl.wikipedia.org/wiki?curid=3663353" title="Tette Uyddym Tser Asseggyd">
Tette Uyddym Tser Asseggyd

Tette Uyddym Tser Asseggyd lub Tatadym – król Etiopii z X lub XI wieku. Pochodził z dynastii Zague. Król ten pojawia się na drugim miejscu długiej listy władców etiopskich. Z kolei według listy sporządzonej przez polskiego historyka Andrzeja Bartnickiego w książce pod tytułem "Historia Etiopii" widnieje on na dziewiątym miejscu. Etiopski historyk Taddesse Tamrat twierdził, że Tette Uyddym Tser Asseggyd był najstarszym synem Mara Tekle Hajmanota. Według dzieła znanego jako "Gadla Jymryhane Krystosa", Asseggyd dołożył starań, aby zapewnić tron królestwa swojemu synowi poprzez podjęcie działań przeciwko swoim braciom - Akotietowi Dżanowi Syjumowi i Beymnetowi Gyrmie Syjumowi. Według prawa dziedzicznego plemienia Agau sukcesja powinna przypaść właśnie braciom.

</doc>
<doc id="3663355" url="https://pl.wikipedia.org/wiki?curid=3663355" title="Marian MacDowell">
Marian MacDowell

Marian MacDowell, urodzona jako Marian Griswold Nevins (ur. 1857, zm. 1956) – amerykańska pianistka, filantrop, od 1907 żona kompozytora Edwarda MacDowella, współzałożycielka i zarządzająca kolonii artystów MacDowell Colony w Peterborough, New Hampshire w latach 1907-1946, na utrzymanie której zarabiała pieniądze, wykonując muzykę męża na terenie całych Stanów Zjednoczonych.

</doc>
<doc id="3663360" url="https://pl.wikipedia.org/wiki?curid=3663360" title="Minister Wyznań Religijnych i Oświecenia Publicznego">
Minister Wyznań Religijnych i Oświecenia Publicznego



</doc>
<doc id="3663362" url="https://pl.wikipedia.org/wiki?curid=3663362" title="Penijõgi">
Penijõgi

Penijõgi (est. "Penijõgi") – rzeka w zachodniej Estonii. Rzeka wypływa z okolic miasta Lihula w gminie Lihula. Wpada do rzeki Kasari parę kilometrów na północ od wsi Penijõe na terenie Parku Narodowego Matsalu. Ma długość 11,1 km i powierzchnię dorzecza 59,5 km².

</doc>
<doc id="3663365" url="https://pl.wikipedia.org/wiki?curid=3663365" title="Alpinarium w Toruniu">
Alpinarium w Toruniu

 Alpinarium w Toruniu – niewielki park w centrum Torunia.
Lokalizacja.
Alpinarium jest usytuowane w centrum miasta tuż przy Zespole Staromiejskim. Od północy ograniczone ulicą Kopernika, od wschodu ulicą Pod Krzywą Wieżą, od południa Ślimakiem Getyńskim, zaś od zachodu Aleją Jana Pawła II.
Charakterystyka.
Alpinarium powstało na miejscu dawnej średniowiecznej fosy, która otaczała Stare Miasto oraz Gazowni Miejskiej pochodzącej z 1859 roku. Jest ono częścią tzw. pasa parkowego okalającego Zespół Staromiejski, który został wytyczony w okresie 20-lecia międzywojennego, a jego twórcą był ówczesny architekt miejski, Ignacy Tłoczek. Dzisiejszego kształtu alpinarium nabrało po roku 1945. 
Przez ten teren w latach powojennych przepływała jedna z odnóg Strugi Toruńskiej, tworząc niewielki staw, w którym usytuowano w roku 1954 statuetkę flisaka. W latach 80. XX wieku odnogę Strugi zmeliorowano, staw osuszono, a toruńskiego grajka umieszczono (już wraz z fontanną i żabami) na dzisiejszym miejscu.
Na zachodnim krańcu alpinarium, przy Alei Jana Pawła II, w 2011 roku odsłonięto pomnik ks. Jerzego Popiełuszki, natomiast 2014 roku prezydent Bronisław Komorowski posadził "Dąb Wolności".
Pod koniec 2017 roku, w ramach remontu parku, wykonano oświetlenie, urządzono punkt widokowy oraz odtworzono staw. Ponadto pojawiły się elementy małej architektury, m.in. ławki, stoliki do gry w szachy, kosze na śmieci oraz mostek nad zrewitalizowaną w tym miejscu Strugą Toruńską.
Alpinarium jest objęte ochroną konserwatorską jako element historycznego układu urbanistycznego Starego i Nowego Miasta.
Roślinność.
Na terenie alpinarium występują: jodły, świerki, wierzby, lipy oraz liczne krzewy jałowców.

</doc>
<doc id="3663368" url="https://pl.wikipedia.org/wiki?curid=3663368" title="Luiste (rzeka)">
Luiste (rzeka)

Luiste (est. "Luiste jõgi") – rzeka w zachodniej Estonii. Wypływa z okolic wsi Loodna w gminie Märjamaa. Wpada do rzeki Kasari parę kilometrów na południe od wsi Teenuse. Ma długość 15,6 km i powierzchnię dorzecza 40,3 km².

</doc>
<doc id="3663374" url="https://pl.wikipedia.org/wiki?curid=3663374" title="Dyskografia Tommy'ego Flanagana">
Dyskografia Tommy'ego Flanagana



</doc>
<doc id="3663375" url="https://pl.wikipedia.org/wiki?curid=3663375" title="Montreux '77 (album Tommy'ego Flanagana)">
Montreux '77 (album Tommy'ego Flanagana)



</doc>
<doc id="3663376" url="https://pl.wikipedia.org/wiki?curid=3663376" title="Giant Steps (album Tommy'ego Flanagana)">
Giant Steps (album Tommy'ego Flanagana)



</doc>
<doc id="3663379" url="https://pl.wikipedia.org/wiki?curid=3663379" title="Montreux ’77">
Montreux ’77



</doc>
<doc id="3663380" url="https://pl.wikipedia.org/wiki?curid=3663380" title="Montreux '77 (album Benny'ego Cartera)">
Montreux '77 (album Benny'ego Cartera)



</doc>
<doc id="3663381" url="https://pl.wikipedia.org/wiki?curid=3663381" title="Montreux '77">
Montreux '77



</doc>
<doc id="3663383" url="https://pl.wikipedia.org/wiki?curid=3663383" title="III liga polska w piłce nożnej (1970/1971)">
III liga polska w piłce nożnej (1970/1971)

III liga polska w piłce nożnej (1970/1971) – 19. edycja rozgrywek trzeciego poziomu ligowego piłki nożnej mężczyzn w Polsce. Brało w nich udział 64 drużyny grając w 4 grupach.
Formalnie rozgrywki były określane jako klasa międzywojewódzka (zwyczajowo jako klasa „M”).
Grupa I (Śląsk).
Tabela końcowa:
Grupa II (Kraków).
Tabela końcowa:
Grupa III (Warszawa).
Tabela końcowa:
Grupa IV (Poznań).
Tabela końcowa:

</doc>
<doc id="3663384" url="https://pl.wikipedia.org/wiki?curid=3663384" title="Mistrzostwa Panamerykańskie Juniorów w Lekkoatletyce 2015">
Mistrzostwa Panamerykańskie Juniorów w Lekkoatletyce 2015

18. Mistrzostwa Panamerykańskie Juniorów w Lekkoatletyce – zawody lekkoatletyczne dla sportowców do lat 19, które odbyły się między 31 lipca a 2 sierpnia 2015 w kanadyjskim Edmonton.
Rekordy.
Podczas zawodów ustanowiono 2 krajowe rekordy w kategorii seniorów:

</doc>
<doc id="3663386" url="https://pl.wikipedia.org/wiki?curid=3663386" title="Ezequiel Rescaldani">
Ezequiel Rescaldani

Ezequiel Edison Rescaldani (ur. 11 czerwca 1992 w Leones) – argentyński piłkarz pochodzenia włoskiego występujący na pozycji napastnika, obecnie zawodnik Huesci.
Kariera klubowa.
Rescaldani pochodzi z miasta Leones w prowincji Córdoba i jest wychowankiem tamtejszego amatorskiego zespołu Sarmiento de Leones. Jako nastolatek przez krótki czas terminował w drużynach juniorskich klubów z miasta Córdoba – Instituto i Belgrano – zaś w sierpniu 2009 udał się na testy do Club Atlético Vélez Sarsfield ze stołecznego Buenos Aires. Bezpośrednio po nich podpisał umowę z tym klubem, zaś po upływie roku został włączony do seniorskiej ekipy przez szkoleniowca Ricardo Garecę. W argentyńskiej Primera División zadebiutował jako osiemnastolatek, 24 września 2010 w wygranym 3:0 spotkaniu z Olimpo i już w swoim debiutanckim, jesiennym sezonie Apertura 2010 wywalczył wicemistrzostwo kraju. Pół roku później, podczas wiosennych rozgrywek Clausura 2011, zdobył natomiast z Vélezem mistrzostwo Argentyny, jednak pełnił rolę głębokiego rezerwowego, sporadycznie pojawiając się na boiskach. Premierowego gola w pierwszej lidze strzelił 1 października 2011 w wygranej 1:0 konfrontacji z San Martín.
Wiosną 2012 Rescaldani, wobec sporadycznych występów, udał się na wypożyczenie do drugoligowego Quilmes AC. Tam spędził pół roku, również będąc głównie rezerwowym, lecz na koniec rozgrywek 2011/2012 wywalczył ze swoją ekipą awans do najwyższej klasy rozgrywkowej. Bezpośrednio po tym powrócił do Vélezu, gdzie jednak wciąż nie potrafił sobie wywalczyć pewnej pozycji w wyjściowym składzie i w jesiennym sezonie Inicial 2012 osiągnął w prowadzoną przez Garecę ekipą swoje drugie mistrzostwo Argentyny. Trzeci tytuł mistrza kraju wywalczył natomiast za całokształt rozgrywek 2012/2013, tym razem będąc już jednym z ważniejszych graczy formacji ofensywnej. W styczniu 2014 za sumę 300 tysięcy euro przeszedł do hiszpańskiego Málaga CF, w którego barwach 31 marca 2014 w wygranym 2:1 meczu z Betisem zadebiutował w tamtejszej Primera División. Nie potrafił jednak znaleźć uznania w oczach trenerów – najpierw Bernda Schustera, a następnie Javiego Gracii – i był wyłącznie głębokim rezerwowym.
W lipcu 2015 Rescaldani został wypożyczony na rok do meksykańskiej ekipy Puebla FC. W tamtejszej Liga MX zadebiutował 12 sierpnia 2015 w wygranym 1:0 pojedynku z Tolucą, a w tym samym roku zdobył z klubem superpuchar Meksyku – Supercopa MX. Nie spełnił jednak pokładanych w nim oczekiwań i wobec słabych występów jego wypożyczenie zostało skrócone już po sześciu miesiącach. Bezpośrednio po tym powrócił do ojczyzny, na zasadzie wypożyczenia zasilając swój były zespół Quilmes Atlético Club, występujący już w pierwszej lidze.

</doc>
<doc id="3663388" url="https://pl.wikipedia.org/wiki?curid=3663388" title="Ura (rzeka)">
Ura (rzeka)

Ura (est. "Ura jõgi") – rzeka w zachodniej Estonii. Wypływa z okolic wsi Lanksaare w gminie Saarde. Wpada do rzeki Reiu w okolicy wsi Reiu. Ma długość 55,4 km i powierzchnię dorzecza 186 km².

</doc>
<doc id="3663389" url="https://pl.wikipedia.org/wiki?curid=3663389" title="Jozef Gregor Tajovský">
Jozef Gregor Tajovský

Jozef Gregor Tajovský (właściwie Jozef Alojz Gregor) (ur. 18 października 1874 w Tajowie, zm. 20 maja 1940 w Bratysławie) – słowacki prozaik, dramaturg, pisarz, redaktor, nauczyciel, urzędnik, polityk.
Jako prozaik był znaczącą postacią drugiej fali słowackiego realizmu literackiego i jako dramaturg pionierem słowackiego dramatu realistycznego. Jego sztuki są nawet współcześnie częścią rodzimego repertuaru słowackich profesjonalnych teatrów, wliczając Słowacki Teatr Narodowy.

</doc>
<doc id="3663393" url="https://pl.wikipedia.org/wiki?curid=3663393" title="Pasma Swana">
Pasma Swana

Pasma Swana – cecha widm emisyjnych gwiazd węglowych i komet, a także płomieni paliw węglowodorowych. Nazwa pochodzi od szkockiego fizyka Williama Swana, który w 1856 roku jako pierwszy przeprowadził analizę spektralną rodników węgla dwuatomowego C2.

</doc>
<doc id="3663394" url="https://pl.wikipedia.org/wiki?curid=3663394" title="Dmitrij Kontorin">
Dmitrij Kontorin

Dmitrij Aleksiejewicz Kontorin (ros. Дми́трий Алексе́евич Конто́рин, ur. 27 maja 1900 we wsi Mosznino w guberni włodzimierskiej, zm. 10 lutego 1938) – radziecki działacz państwowy i partyjny.
Życiorys.
Ukończył Aleksandrowską Szkołę Handlową, później studiował w Archangielskim Instytucie Leśno-Technicznym, od 1918 był członkiem RKP(b), pracował jako monter w urzędzie pocztowo-telegraficznym w guberni włodzimierskiej. W latach 1918-1919 był funkcjonariuszem Transportowej Czeki, następnie (1919-1923) żołnierzem Armii Czerwonej, w latach 1923-1924 pełnił funkcję sekretarza odpowiedzialnego Aleksandrowskiego Komitetu Powiatowego RKP(b) w guberni włodzimierskiej, a w latach 1924-1925 kierownika Wydziału Organizacyjnego Komitetu Powiatowego RKP(b) w Peresławiu Zaleskim. Następnie był sekretarzem odpowiedzialnym Komitetu Powiatowego RKP(b)/WKP(b) w Peresławiu Zaleskim, między 1926 a 1927 sekretarzem odpowiedzialnym Komitetu Powiatowego WKP(b) w Wiaznikach, kolejno w latach 1928-1929 instruktorem i zastępcą kierownika Wydziału Organizacyjnego Archangielskiego Gubernialnego Komitetu WKP(b). W 1929 zajmował stanowisko sekretarza odpowiedzialnego Archangielskiego Powiatowego Miejskiego Komitetu WKP(b), później zastępcy kierownika Wydziału Organizacyjno-Dystrybucyjnego Północnego Komitetu Krajowego WKP(b), w latach 1930-1931 kierownika Wydziału Organizacyjno-Instruktorskiego Północnego Komitetu Krajowego WKP(b), a od 1931 do stycznia 1932 III sekretarza Północnego Komitetu Krajowego WKP(b). Od stycznia 1931 do 5 lutego 1937 był II sekretarzem, a od 5 lutego do września 1937 I sekretarzem Północnego Komitetu Krajowego WKP(b), od września do 5 listopada 1937 zajmował stanowisko I sekretarza Komitetu Obwodowego WKP(b) w Archangielsku.
3 listopada 1937 aresztowany, 8 lutego 1938 skazany na śmierć przez Wojskowe Kolegium Sądu Najwyższego ZSRR pod zarzutem udziału w kontrrewolucyjnej organizacji terrorystycznej i przygotowywania aktów terrorystycznych i dwa dni potem rozstrzelany. 11 sierpnia 1956 został pośmiertnie zrehabilitowany.

</doc>
<doc id="3663396" url="https://pl.wikipedia.org/wiki?curid=3663396" title="Uzwojenie Ayrtona-Perry'ego">
Uzwojenie Ayrtona-Perry'ego



</doc>
<doc id="3663398" url="https://pl.wikipedia.org/wiki?curid=3663398" title="Aleksandr Udałow">
Aleksandr Udałow

Aleksandr Pietrowicz Udałow (ros. Александр Петрович Удалов, ur. 9 listopada 1922 w Sormowie (obecnie część Niżnego Nowogrodu), zm. 26 lutego 2014 w Niżnym Nowogrodzie) – radziecki robotnik, Bohater Pracy Socjalistycznej (1970).
Życiorys.
W 1938 skończył szkołę i został ślusarzem w fabryce "Krasnoje Sormowo", po ataku Niemiec na ZSRR w 1941 wstąpił ochotniczo do Marynarki Wojennej ZSRR, brał udział w walkach jako marynarz łodzi podwodnej Floty Północnej. Po demobilizacji wrócił do pracy w fabryce jako ślusarz, później kierownik brygady ślusarzy, do przejścia na emeryturę w 1982 roku. Był działaczem KPZR, m.in. zastępcą członka KC tej partii. Otrzymał honorowe obywatelstwo Niżnego Nowogrodu.

</doc>
<doc id="3663399" url="https://pl.wikipedia.org/wiki?curid=3663399" title="Choroba Whipple'a">
Choroba Whipple'a



</doc>
<doc id="3663400" url="https://pl.wikipedia.org/wiki?curid=3663400" title="Obserwatorium Whipple'a">
Obserwatorium Whipple'a



</doc>
<doc id="3663402" url="https://pl.wikipedia.org/wiki?curid=3663402" title="Partia Postępowa (USA)">
Partia Postępowa (USA)



</doc>
<doc id="3663404" url="https://pl.wikipedia.org/wiki?curid=3663404" title="Iwan Udalcow">
Iwan Udalcow

Iwan Iwanowicz Udalcow (ros. Ива́н Ива́нович Удальцо́в, ur. 12 marca 1918 w Moskwie, zm. 20 marca 1995 tamże) – radziecki historyk slawista i dyplomata.
Życiorys.
W 1940 ukończył Moskiewski Uniwersytet Państwowy, później został kandydatem nauk historycznych, w latach 1940-1945 służył w Armii Czerwonej, brał udział w wojnie z Niemcami. Od 1943 należał do WKP(b), od 1947 był pracownikiem naukowym, w latach 1950-1959 pracował w aparacie KC KPZR, kolejno w latach 1959-1962 był dyrektorem Instytutu Slawistyki Akademii Nauk ZSRR. W latach 1962-1965 był I zastępcą kierownika Wydziału Ideologicznego KC KPZR, następnie (1965-1970) posłem-radcą Ambasady ZSRR w Czechosłowacji. Między 1970 a 1976 przewodniczącym Zarządu Agencji Prasowej "Nowosti", a od 12 marca 1976 do 11 września 1979 ambasadorem nadzwyczajnym i pełnomocnym ZSRR w Grecji. Od 9 kwietnia 1971 do 24 lutego 1976 był zastępcą członka KC KPZR. Deputowany do Rady Najwyższej ZSRR IX kadencji. Pochowany na Cmentarzu Nowodziewiczym w Moskwie.

</doc>
<doc id="3663406" url="https://pl.wikipedia.org/wiki?curid=3663406" title="Reiu (rzeka)">
Reiu (rzeka)

Reiu (est. "Reiu jõgi") – rzeka w zachodniej Estonii. Rzeka wypływa z jeziora Sokas na Łotwie. Wpada do rzeki Parnawa w okolicy wsi Paikuse. Ma długość 76,7 km i powierzchnię dorzecza 905,5 km².

</doc>
<doc id="3663407" url="https://pl.wikipedia.org/wiki?curid=3663407" title="Katarzyna Izmajłowa">
Katarzyna Izmajłowa



</doc>
<doc id="3663410" url="https://pl.wikipedia.org/wiki?curid=3663410" title="Antoni Duchnowski">
Antoni Duchnowski

Antoni Duchnowski herbu Rawicz (ur. 1708 w Bączalu Górnym, zm. 25 kwietnia 1774 w Rytwianach) – polski ksiądz katolicki, kanonik inflancki i tarnowski, proboszcz w Lubli od 1732 do 1734 i w Połańcu od 1734 do 1773.
Życiorys.
Młodość.
Urodził się w 1708 roku w rodzinie szlacheckiej pieczętującej się herbem Rawicz w miejscowości Bączal Górny (dawniej "Bączal Rycerski") na terenie parafii św. Mikołaja w Bączalu Dolnym (wówczas diecezja krakowska, dekanat jasielski). Był synem Jana Duchnowskiego. 
Kapłaństwo.
Studiował w seminarium diecezjalnym w Sandomierzu w latach 1729–1732. Święcenia diakonatu przyjął 12 kwietnia 1732. Jeszcze w tym samym roku przyjął w Krakowie święcenia kapłańskie z rąk biskupa Konstantego Szaniawskiego w dniu 18 czerwca 1732. Od 1734 z prawem czerpania dochodów z beneficjum. Od 1731 był prebendarzem parafii Trójcy Świętej w Pacanowie. W latach 1732–1734 piastował funkcję proboszcza parafii św. Mikołaja w Lubli. W latach 1734–1773 proboszcz parafii św. Marcina w Połańcu, erygowanej w XII wieku. Ufundował ołtarz wielki o wybitnym wydźwięku artystycznym dla drewnianego kościoła w Połańcu. Ponadto wspomagał finansowo funkcjonowanie szpitali, w tym w Ujściu. 
W porozumieniu z ówczesnym biskupem inflanckim, w ramach zasług wyniesiony przez króla Polski Augusta III Sasa, który miał wówczas prawo patronatu i doboru personalnego na jedną z najzaszczytniejszych godności kościelnych w Rzeczypospolitej Obojga Narodów – kanonię katedralną diecezji inflanckiej "(łac. Canonicus Cathedralis Livoniensis)." Był uhonorowany również godnością kanonika tarnowskiego. 
Zmarł 25 kwietnia 1774 roku w klasztorze Ojców Kamedułów w Rytwianach.

</doc>
<doc id="3663411" url="https://pl.wikipedia.org/wiki?curid=3663411" title="Choroba Fabry'ego">
Choroba Fabry'ego



</doc>
<doc id="3663413" url="https://pl.wikipedia.org/wiki?curid=3663413" title="Interferometr Fabry'ego-Perota">
Interferometr Fabry'ego-Perota



</doc>
<doc id="3663415" url="https://pl.wikipedia.org/wiki?curid=3663415" title="Mitsubishi Lancer Evo IX">
Mitsubishi Lancer Evo IX



</doc>
<doc id="3663418" url="https://pl.wikipedia.org/wiki?curid=3663418" title="Amde Tsyjon I">
Amde Tsyjon I

Amde Tsyjon I (gyyz. ዐምደ ጽዮን, co znaczy "Podpora [lub filar] Syjonu", imię tronowe ገብረ ፡ መስቀል Gebre Meskel, co znaczy "Niewolnik Krzyża", ur. ? - zm. 1344 r.) – cesarz Etiopii w latach 1314-1344. Pochodził z dynastii salomońskiej. Jest powszechnie uważany za jednego z najwybitniejszych etiopskich cesarzy XIV wieku. Jego imieniem nazywane jest piśmiennictwo i okres w jakim panował.
Konflikt Amde Tsyjona z zakonnikami.
Na początku swoich rządów popadł w konflikt z duchowieństwem z Debre Azbo, ponieważ mnisi pochodzący z tego klasztoru dowiedzieli się, że cesarz jest w kazirodczym związku ze swoją matką. Trzech duchownych, czyli yczegie Filip, abuna Jakub i abba Honoriusz przybyło do siedziby cesarskiej w Tegulet w celu wyjaśnienia sprawy. Amde Tsyjon I powiedział mnichom, że nie współżyje z matką, lecz z macochą, jednak Honoriusz mimo wszystko udzielił nagany władcy. Cesarza wyprowadziły z równowagi pouczenia mnicha i kazał go obić rózgami, o czym wieść dość szybko rozeszła się po okolicy. Pod wieczór w Tegulet wybuchł pożar, za który Amde Tsyjon i ludzie z jego otoczenia obwinili mnichów, jakoby mieli się zemścić za chłostę na Honoriuszu. Uniesiony gniewem cesarz wygnał zakonników z Debre Azbo w różne strony Etiopii, a część uwięził. W wyniku zesłania mnichów, ich gałąź zwana teuahdo rozprzestrzeniła się po terenie całego kraju.
Polityka wewnętrzna.
Kultura i administracja.
Za panowania Amde Tsyjona I Kościół etiopski umocnił swoją pozycję. Władza świecka również podniosła swój autorytet. Cesarz ujednolicił organizacyjnie państwo i ustabilizował je gospodarczo. Za czasów Tsyjona Etiopia przeżyła też znaczny rozwój kulturalny. Komponowane było między innymi ważne dzieło, opisujące dzieje kraju, zatytułowane "Kebra Nagast", co znaczy "Chwała Królów", autorstwa nybure yd Izaaka. Ponadto powstawały tak zwane "Prawidła cesarstwa", czyli "Syrate mengyst". Znajdują się w nich przepisy dotyczące ceremoniału dworskiego, a także pochówków, zaślubin, czy koronacji. W czasach Amde Tsyjona powstał urząd tsehafie tyyzaza, czyli w dosłownym tłumaczeniu "spisującego rozkazy". Jego funkcją było odnotowywanie ważnych wydarzeń, co wpłynęło na rozwój etiopskiego dziejopisarstwa. Swój renesans przeżywała również literatura kościelna.
Bunty wewnętrzne.
Wyznające judaizm plemię Felaszów przejawiało silne tendencje odśrodkowe w Uegera, Semien i Dembija i często podnosiło bunty przeciwko Amde Tsyjonowi. W 1320 roku cesarz stłumił w prowincji Tigraj bunt pod wodzą Jabiky Ygzigya (w mianowniku czytaj Jabika Ygziy), w okręgach Bihat i Amba Seneiti. Zarządcom tego ostatniego okręgu Amde Tsyjon nadał za karę pogardliwy tytuł "Władców Małp", który przetrwał aż do XVI wieku.
Wojny z muzułmanami.
Prześladowania posłów.
W pierwszej połowie XIV wieku pogorszyły się stosunki pomiędzy mameluckim Egiptem, a Etiopią. W 1325 Amde Tsyjon groził Egipcjanom, że odwróci bieg rzeki Nil, podobnie jak sto pięćdziesiąt lat wcześniej odgrażał się król Gebre Meskel zwany Lalibelą. Powodem gróźb Tsyjona było utrudnianie kontaktów między Cesarstwem, a patriarchatem aleksandryjskim. Podczas wypraw do Egiptu, Etiopscy posłowie byli zatrzymywani, a następnie więzieni, lub zabijani przez muzułmanów. Patriarchowie z kolei często nie docierali do Etiopii z tych samych powodów, co skazywało Cesarstwo Etiopii na brak abuny, czyli głowy tamtejszego Kościoła, mianowanego z egipskiej Aleksandrii. Utrudnianie kontaktów było głównym powodem wybuchu konfliktu, między Amde Tsyjonem I, a muzułmanami.
Początek konfliktu.
Wojna z muzułmanami rozpoczęła się w 1328 roku, gdy sułtan państwa Ifat, Hak-ad-Din I uprowadził i torturował etiopskich posłów, którzy wracali z Kairu. Amde Tsyjon szybko wygrał z sułtanem i uwięził go, jednak mianowany przez cesarza na następnego władcę Ifat, Sebr-ad-Din, brat pokonanego, zdradził Etiopczyków. Rozpoczął on wojnę podjazdową na obszarze Tegulet, Damot i Fetegar i docierając nawet do prowincji Godżam i Amhara. Oddziały Sebr-ad-Dina mordowały chrześcijan i paliły kościoły. Amde Tsyjon zaczął przygotowywać się do kolejnej wyprawy, a sułtanowi Ifat wysłał list o treści: 
 Odpowiedź Sebr-ad-Dina była następująca: 
Wojna z sułtanatem Ifat.
Amde Tsyjon rozpoczął wojnę od zwycięstwa z w okręgu Hadija, a następnie wysłał Sebr-ad-Dinowi za pośrednictwem przymuszonego zarządcy Hadiji, że wojska cesarskie poniosły klęskę, dzięki czemu można frontalnie zaatakować Etiopię. Sułtan na wieść o tym podzielił swoje wojska na trzy grupy. W 1331 roku doszło do wielkiej bitwy, w wyniku której muzułmanie przegrali, a Sebr-ad-Din ledwo uszedł z życiem. Później doszło do walk Etiopczyków z buntowniczymi Felaszami na północy i z władcą Deuaro, Hajderą, będącym sprzymierzeńcem sułtana Ifat. Na północy cesarz wyprawił armię pod wodzą Tsegi Krystosa, a sam wyruszył do Deuaro, gdzie ponownie wygrał, a także pojmał Hajderę, oraz Sebr-ad-Dina. Po zwycięskiej wojnie Amde Tsyjon poszerzył granice swojego państwa i uczynił władcą terytoriów muzułmańskich Gemal-ad-Dina, brata wcześniejszych władców Ifat. Później jeszcze dochodziło do wielu walk z muzułmanami, ponieważ Gemal nie dochował wierności, podobnie jak Sebr. Amde Tsyjon prowadził między innymi kampanię na obszarze pustynnego sułtanatu Adal, ponieważ istniała groźba nowej koalicji państw muzułmańskich. Władca Adalu, Seleh namawiał Gemel-ad-Dina do przystąpienia do koalicji. W 1335 Seleh wyruszył do walki z cesarzem, nie czekając na sułtana Ifat, ale przegrał z Amde Tsyjonem, co przypieczętowało przewagę Etiopczyków nad muzułmanami.
Pieśni królewskie.
Zwycięstwa Amde Tsyjona I opisał autor staroamharskich "Pieśni królewskich": 

</doc>
<doc id="3663420" url="https://pl.wikipedia.org/wiki?curid=3663420" title="Partia Postępowa (1912)">
Partia Postępowa (1912)

Partia Postępowa (ang. "Progressive Party"), Partia Łosia (ang. "Bull Moose Party") – amerykańska rozłamowa partia polityczna, która powstała jako platforma wyborcza Theodore’a Roosevelta w wyborach prezydenckich w 1912 roku.
Roosevelt pragnął zostać kandydatem Partii Republikańskiej w wyborach w 1912 roku, jednak nie znalazł poparcia. Sprzeciwiając się narastającemu konserwatyzmowi w Partii Republikańskiej kontrolowanej przez prezydenta Williama Tafta, senator Robert M. La Follette z Wisconsin zorganizował w 1911 roku Narodowo-Republikańską Ligę Postępową. W następnym roku przekształciła się ona w Partię Postępową i 7 sierpnia 1912 roku zorganizowała konwencję, na której nominowała Roosevelta na kandydata na prezydenta, a Hirama W. Johnsona z Kalifornii na wiceprezydenta. Popularna nazwa Partia Łosia pochodzi od określenia, którym często opisywał się Roosevelt, porównując się do silnego i pełnego wigoru zwierzęcia.
Partia Postępowa wyrażała poglądy zbieżne z ideami jej przywódcy, popierając prawa obywatelskie kobiet, budowę systemu zabezpieczenia społecznego, regulację sektora bankowego, ubezpieczenia zdrowotne w przemyśle i zwiększenie praw robotników.
Partia zdobyła ok. 25% głosów wyborców. Z powodu rozłamu wśród republikanów i powstania Partii Postępowej, zwycięstwo odniósł demokrata Woodrow Wilson. Partia nominowała kandydatów w wyborach do Kongresu w 1914 roku, jednak osiągnęli oni mierne wyniki. Z czasem Partia Postępowa zaczęła tracić na znaczeniu, po czterech latach Roosevelt pojednał się z Partią Republikańską i wrócił w jej szeregi, choć postępowcy proponowali mu nominację prezydencką. Po odmowie Roosevelta, Partia Postępowa nominowała Charlesa Hughesa, co spowodowało kryzys w ugrupowaniu. Wkrótce potem partia zaprzestała działalności.

</doc>
<doc id="3663422" url="https://pl.wikipedia.org/wiki?curid=3663422" title="Pomnik Edwarda Mandella House'a">
Pomnik Edwarda Mandella House'a



</doc>
<doc id="3663426" url="https://pl.wikipedia.org/wiki?curid=3663426" title="Zespół Dandy'ego-Walkera">
Zespół Dandy'ego-Walkera



</doc>
<doc id="3663427" url="https://pl.wikipedia.org/wiki?curid=3663427" title="Ragdoll physics">
Ragdoll physics



</doc>
<doc id="3663430" url="https://pl.wikipedia.org/wiki?curid=3663430" title="Orawców Potok">
Orawców Potok

Orawców Potok – potok, górny bieg Jesionkówki. Wypływa w Olczy (największej dzielnicy Zakopanego) ze źródła na wysokości 812 m n.p.m. Spływa początkowo w kierunku północnym, a następnie północno-wschodnim. Zasila go jeden lewoboczny ciek wypływający ze źródła na wysokości 847 m. Na wysokości 787 m Orawców Potok łączy się z Hrubiańskim Potokiem i od tego miejsca zmienia nazwę na Jesionkówkę. Następuje to w miejscu o współrzędnych .
Orawców Potok ma długość około 900 m. Cały jego bieg znajduje się w Rowie Podtatrzańskim, a dokładniej w jego odcinku zwanym Rowem Zakopiańskim.

</doc>
<doc id="3663432" url="https://pl.wikipedia.org/wiki?curid=3663432" title="Stony Brook Seawolves">
Stony Brook Seawolves

Stony Brook Seawolves – nazwa drużyn sportowych Stony Brook University w Brookhaven, biorących udział w akademickich rozgrywkach w America East Conference, Colonial Athletic Association (futbol amerykański) oraz Missouri Valley Conference (tenis mężczyzn) organizowanych przez National Collegiate Athletic Association. 

</doc>
<doc id="3663433" url="https://pl.wikipedia.org/wiki?curid=3663433" title="Zespół Warkany'ego 2">
Zespół Warkany'ego 2



</doc>
<doc id="3663434" url="https://pl.wikipedia.org/wiki?curid=3663434" title="Zespół Waterhouse'a-Friderichsena">
Zespół Waterhouse'a-Friderichsena



</doc>
<doc id="3663437" url="https://pl.wikipedia.org/wiki?curid=3663437" title="Anna Fucz">
Anna Fucz

Anna Fucz (ur. 18 lipca 1981 we Wrocławiu) – pochodząca z Polski, niemiecka zawodniczka boksu tajskiego, kickboxingu oraz MMA. Mistrzyni Świata ISKA z 2013 oraz 2014.
Osiągnięcia.
Kickboxing / Muay Thai:
Mieszane sztuki walki:

</doc>
<doc id="3663438" url="https://pl.wikipedia.org/wiki?curid=3663438" title="Zespół de Grouchy'ego">
Zespół de Grouchy'ego



</doc>
<doc id="3663442" url="https://pl.wikipedia.org/wiki?curid=3663442" title="Partia Ludowa Nasza Słowacja">
Partia Ludowa Nasza Słowacja

Kotleba – Partia Ludowa Nasza Słowacja (słow. Ľudová strana – Naše Slovensko, ĽSNS) – słowacka nacjonalistyczna partia polityczna, określana mianem skrajnie prawicowej. Ugrupowanie uważa się za kontynuatora tradycji Słowackiej Partii Ludowej ks. Jozefa Tiso – prezydenta istniejącej w latach 1939–1945 Pierwszej Republiki Słowackiej, będącej państwem satelickim hitlerowskich Niemiec. Po wyborach parlamentarnych w 2016 roku partia posiada kilkunastu przedstawicieli w jednoizbowym parlamencie Słowacji.
W maju 2017 roku Prokuratura Generalna Republiki Słowacji złożyła do Sądu Najwyższego wniosek o delegalizację Partii Ludowej – Nasza Słowacja, argumentując to tendencjami pro-faszystowskimi ugrupowania, łamaniem konstytucji Republiki Słowacji i przepisów prawa międzynarodowego.
Program polityczny.
Partia zakłada poprawienie sytuacji ekonomicznej państwa w ramach „wyzwolenia Słowacji z niewoli międzynarodowych bankierów” oraz poprzez zmianę dotychczasowych warunków prywatyzacji. Postuluje również wystąpienie Słowacji z Unii Europejskiej oraz NATO, a co za tym idzie przywrócenie korony słowackiej jako waluty i wycofanie sił zbrojnych z wszelkich misji zagranicznych. Partia zamierza także „ograniczyć skalę cygańskiego terroru” (jak nazywa problem przestępczości wśród społeczności romskiej), optuje również za zamknięciem granic kraju przed napływem imigrantów spoza Europy. Ugrupowanie stawia sobie za cel wychowanie dzieci w duchu chrześcijańskich, tradycyjnych wartości i kultury europejskiej.
Partia Ludowa „Nasza Słowacja” w sferze ideologicznej należy do ruchów Trzeciej Pozycji. Odrzuca światopoglądowo marksizm i liberalizm, zaś w sferze gospodarczej kapitalizm i socjalizm.

</doc>
<doc id="3663444" url="https://pl.wikipedia.org/wiki?curid=3663444" title="Rów Poroniński">
Rów Poroniński

Rów Poroniński – część Rowu Podtatrzańskiego. Ciągnie się od ujścia Porońca do Białego Dunajca w górę doliny, którą spływa Poroniec: początkowo w kierunku wschodnim, potem południowo-wschodnim. Rów Poroniński jest więc tożsamy z doliną Porońca. Jego orograficznie prawe zbocza tworzy Brzegowski Dział, lewe Zgorzeliskowy Dział ze szczytami Wierchu Zgorzelisko i Zadni Wierch.

</doc>
<doc id="3663448" url="https://pl.wikipedia.org/wiki?curid=3663448" title="Kronika Thurócziego">
Kronika Thurócziego

Kronika Thurócziego – kronika napisana po łacinie przez Jánosa Thurócziego. Oryginalny tytuł: "Chronica Hungarorum".
Historia.
Thuróczi opracowywał szereg wcześniejszych prac historycznych, np.: historię Karola III Lőrinca Monaciego i życiorys Ludwika Węgierskiego Jánosa Kükülleiego. Część opisująca historię po okresie andegaweńskim jest jego własną pracą. Oprócz węgierskich kronik korzystał z dokumentów i prac humanistów, ale szeroko czerpał też z przekazów ustnych, świadectw osobistych (z imienia wymienia palatyna Mihálya Guthiego Országha) i dzieł epiki ludowej. Pod wpływem Tamása Drágiego, prawnego przedstawiciel króla (węg.: "királyi személynök)" poszerzył część poświęconą historii Hunów. Jako załącznik umieszcza dzieło mistrza Rogera pod tytułem „Carmen miserabile” ("Epistola Magistri Rogerii in miserabile carmen super destructione regni Hungarie per Tartaros, facta editum ad Reverendum dominum Johannem Pestheniensis ecclesie episcopum feliciter incipit"), którego treść jest obecnie tylko stąd znana. Miał duży wpływ na świadomość scytyjskiego pochodzenia węgierskiej szlachty.
20 marca 1488 ukazało się w Brnie jej drukowane wydanie, ilustrowane 66 drzeworytami. Tom składał się ze 168 arkuszy w formacie folio o wymiarach 20 × 29 cm, a na poszczególnych stronach znajdowało się 36 wersów złożonych z dużych liter w dwóch rozmiarach. Miejsca na inicjały zostawiono puste, a drzeworytów nie pokolorowano i w większości egzemplarzy braków tych nie uzupełniono. 3 czerwca tego samego roku Theobald Feger, budziński kupiec zajmujący się książkami, zlecił ponowne wydanie go w Augsburgu. Ilustracje do tego wydania zostały wyryte na nowo, a egzemplarze w większości ręcznie pokolorowane. Wydrukowana na papierze książka składała się ze 160 arkuszy w formacie folio o wymiarach 15 × 20,3 cm z 38 wersami na stronicy i było ozdobiona 55 drzeworytami. Wydawca zadedykował dzieło królowi Maciejowi Korwinowi. Do napisania dedykacji na ozdobnym egzemplarzu, wydrukowanym na pergaminie, użyto złotej farby. Takiej samej farby użyto ilustracji obrazującej jedno ze zdarzeń z legendy o Władysławie Świętym oraz do iluminacji tabeli z herbami. Drzeworyty króla Macieja i królowej Beatrycze ozdobiono kolorowanymi herbami. Dzisiaj jest to pierwszy znany przykład zastosowania złotej farby w drukarstwie.
Zawartość kroniki.
Kronika zawiera ręcznie malowane drzeworyty przedstawiające 41 węgierskich królów i wodzów. Thuróczi opracował historię Węgier rozpoczynając od króla Zygmunta Luksemburskiego do swoich czasów (do 1470 r.). Źródłami kroniki były dokumenty, teksty dawniejszych kronik i przekazy ustne. W ostatnim rozdziale, oprócz sukcesów wojennych króla Macieja, zawarty jest opis zdobycia Wiednia. A oprócz tego:

</doc>
<doc id="3663463" url="https://pl.wikipedia.org/wiki?curid=3663463" title="Jewgienij Fiodorow (geofizyk)">
Jewgienij Fiodorow (geofizyk)

Jewgienij Konstantinowicz Fiodorow (ros. Евге́ний Константи́нович Фёдоров, ur. w Benderach, zm. 30 grudnia 1981 w Moskwie) – radziecki geofizyk, akademik Akademii Nauk ZSRR, generał porucznik, Bohater Związku Radzieckiego (1938).
Życiorys.
Urodzony w rodzinie rosyjskiej. Dzieciństwo spędził we Władywostoku, Mińsku i Dwińsku, od 1916 mieszkał w Niżnym Nowogrodzie, w 1927 ukończył 9 klas szkoły, później pracował jako technik. W 1932 ukończył studia na Wydziale Geofizycznym Leningradzkiego Uniwersytetu Państwowego, w latach 1932-1937 był pracownikiem naukowym Wszechzwiązkowego Instytutu Arktycznego w Leningradzie (Petersburgu), brał udział w ekspedycjach polarnych m.in. wraz z Iwanem Papaninem, Ernstem Krenkelem i Piotrem Szyrszowem na Biegun Północny. W 1938 został członkiem WKP(b) i doktorem nauk geograficznych, a w 1939 członkiem korespondentem Akademii Nauk ZSRR. Od maja 1938 do kwietnia 1939 był pracownikiem naukowym Gławsiewmorputi, zajmował się obróbką materiałów dryfującej stacji Siewiernyj Polus-1, od kwietnia do listopada 1939 zajmował stanowisko dyrektora Arktycznego Instytutu Naukowo-Badawczego w Leningradzie, a od listopada 1939 do sierpnia 1947 szefa Głównego Zarządu Służby Hydrometeorologicznej ZSRR. Jednocześnie od lipca 1941 do maja 1945 służył w Armii Czerwonej jako szef Głównego Zarządu Służby Hydrometeorologicznej Armii Czerwonej, od 1944 w stopniu generała porucznika służby inżynieryjno-technicznej (22 sierpnia 1945 pozbawiony stopnia wojskowego pod fałszywymi zarzutami), później od października 1947 do czerwca 1949 kierował laboratorium elektryczności atmosferycznej, od czerwca 1949 do marca 1955 był zastępcą dyrektora Instytutu Geofizycznego Akademii Nauk ZSRR ds. naukowych.
Od marca 1955 do marca 1956 był dyrektorem Wydziału Geofizyki Stosowanej Instytutu Geofizycznego Akademii Nauk ZSRR, od marca 1956 do października 1962 dyrektorem Instytutu Geofizyki Stosowanej Akademii Nauk ZSRR, jednocześnie w latach 1959-1962 był głównym sekretarzem naukowym Prezydium Akademii Nauk ZSRR. W 1960 został akademikiem Akademii Nauk ZSRR. Od października 1962 do kwietnia 1974 zajmował stanowisko szefa Głównego Zarządu Służby Hydrometeorologicznej ZSRR, w kwietniu 1974 ponownie został dyrektorem Instytutu Geofizyki Stosowanej Akademii Nauk ZSRR, w latach 1963-1971 był wiceprezydentem Światowej Organizacji Meteorologicznej, również w latach 1965-1979 zastępcą przewodniczącego, a od 1979 przewodniczącym Radzieckiego Komitetu Obrony Pokoju, jednocześnie w latach 1970-1976 był członkiem Prezydium, a od 1977 wiceprezydentem Światowej Rady Pokoju. Od 5 marca 1976 zastępca członka KC KPZR. Deputowany do Rady Najwyższej ZSRR I, IX i X kadencji (1937-1946 i od 1974). Był honorowym obywatelem Benderów (1976) i Obnińska. Pochowany na Cmentarzu Nowodziewiczym. Jego imieniem nazwano Instytut Geofizyki Stosowanej RAN, plac w Obnińsku, ulice w Benderach, Rybińsku i Tiksi.

</doc>
<doc id="3663465" url="https://pl.wikipedia.org/wiki?curid=3663465" title="Pomnik Filopapposa">
Pomnik Filopapposa

Pomnik Filopapposa – monumentalny rzymski pomnik nagrobny stojący na wzgórzu Muzejon naprzeciwko Akropolu w Atenach.
Wzniesiony w latach 114–116 marmurowy monument upamiętnia Gajusza Juliusza Antiocha Epifanesa Filopapposa, wnuka króla Kommageny Antiocha IV, konsula dodatkowego ("consul suffectus") z roku 109 i archonta ateńskiego, który zasłużył się jako dobroczyńca miasta. Składa się z mauzoleum w formie sześcianu oraz wieńczącej go potężnej, dwupiętrowej fasady. Dolną część fasady zdobi płaskorzeźba przedstawiająca uroczystą procesję, w której Filopappos, w stroju konsularnym, jedzie w czterokonnym rydwanie. W części górnej znajdują się nisze z posągami Filopapposa i jego dziadka Antiocha IV. Nie zachowała się prawa część fasady, w której znajdował się posąg Seleukosa I Nikatora.
Pomnik wzmiankowany jest przez Pauzaniasza w jego "Wędrówce po Helladzie" (I,25,8). W 1436 roku Ciriaco z Ankony wykonał jego szkic, wzmiankują go również przybywający do Aten XVI- i XVII-wieczni podróżnicy z Zachodu. W 1687 roku, podczas oblężenia Aten przez Wenecjan, pomnik został uszkodzony przez turecki pocisk. W XIX i XX wieku przeprowadzono prace archeologiczne w pobliżu monumentu, a sam zabytek został poddany szeregowi prac renowacyjnych.

</doc>
<doc id="3663474" url="https://pl.wikipedia.org/wiki?curid=3663474" title="Yisrael Kristal">
Yisrael Kristal



</doc>
<doc id="3663475" url="https://pl.wikipedia.org/wiki?curid=3663475" title="Regan">
Regan



</doc>
<doc id="3663483" url="https://pl.wikipedia.org/wiki?curid=3663483" title="Ekscypleks">
Ekscypleks

Ekscypleks – kompleks w stanie wzbudzonym tworzony w wyniku asocjacji dwóch różnych cząsteczek, z których jedna jest w stanie wzbudzonym, a druga w podstawowym. Proces ten można przedstawić jako:
Dowodem na istnienie ekscypleksu jest porównanie emisji każdego z monomerów z widmem emisyjnym badanego układu molekularnego. Obserwowane widmo jest przesunięte w stronę większych wartości długości fali. Kompleksy tego typu istnieją wyłącznie w stanie wzbudzonym. W stanie podstawowym dysocjują, ponieważ aby były trwałe muszą znajdować się w minimum energii potencjalnej. Załączony rysunek przedstawia proces tworzenia ekscypleksu. Schemat ten ilustruje również dlaczego pasmo emisji tego typu kompleksu jest pozbawione struktury (jest obłe). Jest tak, ponieważ przejście przy emisji formula_2 zachodzi do nieskwantowanego stanu podstawowego (w przeciwieństwie do emisji ze stanu wzbudzonego pojedynczej cząsteczki).
Do opisu ekscypleksów wykorzystuje się funkcje falową postaci:
gdzie wyrażenia formula_4 oznaczają składowe związane ze wzbudzaniem elektronowym donora i akceptora, natomiast formula_5 to składowe związane z przeniesieniem ładunku. Zatem w ekscypleksie zachodzi zarówno przeniesienie ładunku (jonizacja), jak i przeniesienie energii w postaci wzbudzania donora lub akceptora.
Warunki tworzenia się ekscypleksów są związane z energią tworzenia izolowanych jonów formula_6 i formula_7 Energia ta w stanie podstawowym wynosi:
gdzie:
W związku z tym, że jedna cząsteczka jest wzbudzona, energia tworzenia zmniejsza się o energię wzbudzenia formula_11 Ponadto izolowane jony zostają przeniesione na odległość równowagową formula_12 zatem energia tworzenia zmniejsza się również o energię oddziaływań elektrostatycznych.
Podsumowując:
Warunkiem tworzenia ekscypleksów jest formula_14

</doc>
<doc id="3663510" url="https://pl.wikipedia.org/wiki?curid=3663510" title="Reagan">
Reagan



</doc>
<doc id="3663523" url="https://pl.wikipedia.org/wiki?curid=3663523" title="Halina Dobrowolska">
Halina Dobrowolska



</doc>
<doc id="3663531" url="https://pl.wikipedia.org/wiki?curid=3663531" title="Ernst Krenkel">
Ernst Krenkel

Ernst Teodorowicz Krenkel (ros. Эрнст Теодо́рович Кре́нкель, ur. w Białymstoku, zm. 8 grudnia 1971 w Moskwie) – radiotelegrafista pierwszej radzieckiej dryfującej stacji polarnej „Siewiernyj Polus-1”, polarnik, Bohater Związku Radzieckiego (1938).
Życiorys.
Urodzony w rodzinie niemieckiego inspektora szkolnego. W 1910 wraz z rodziną przeniósł się do Moskwy, gdzie uczył się w gimnazjum, a podczas I wojny światowej i wojny domowej w Rosji przerwał naukę i pracował dorywczo. W 1921 z wyróżnieniem ukończył kursy radiotelegraficzne w Moskwie i został radiotelegrafistą w Lubiercach, w latach 1924-1925 był radiotelegrafistą w pierwszym radzieckim obserwatorium polarnym Matoczkin Szar na Nowej Ziemi, później (1925-1926) służył w Armii Czerwonej we Włodzimierzu jako radiotelegrafista. Po odbyciu służby wojskowej był radiotelegrafistą w Moskwie, od 1927 ponownie w obserwatorium Matoczkin Szar, 1928 na statku hydrograficznym "Tajmyr", później pracował w Centralnym Naukowo-Badawczym Instytucie Łączności. Brał udział w wielu ekspedycjach polarnych, m.in. na statku "Gieorgij Siedow", między 1929 a 1930 w zimówce na stacji Buchta Tichaja na Wyspie Hoockera, w 1931 na pokładzie niemieckiego sterowca "Graf Zeppelin", w 1932 na parowcu "Sibiriakow", a w 1933 na radzieckim sterowcu "W-3". W 1930 ustanowił światowy rekord zasięgu połączenia radiowego – z wyspy Hoockera w Arktyce skontaktował się z antarktyczną stacją Little America – i stał się jednym z najbardziej znanych radzieckich polarników i radiotelegrafistów. Od 21 maja 1937 do 19 lutego 1938 wraz z Iwanem Papaninem, Jewgienijem Fiodorowem i Piotrem Szyrszowem brał udział w dryfie na pierwszej radzieckiej dryfującej stacji polarnej "Siewiernyj Polus-1", za co wraz z pozostałymi uczestnikami ekspedycji otrzymał tytuł Bohatera Związku Radzieckiego. W 1938 otrzymał tytuł doktora nauk geograficznych i został szefem Zarządu Stacji Polarnych Gławsiewmorputi (do 1948), podczas wojny z Niemcami kierował ewakuacją dzieci polarników z Moskwy, brał udział w przeniesieniu Instytutu Arktycznego i innych pododdziałów Gławsiewmorputi na głębokie tyły, w latach 1948-1951 był dyrektorem moskiewskiego zakładu radiowego, później do końca życia pracował w Instytucie Naukowo-Badawczym Budowy Przyrządów Hydrometeorologicznych jako kierownik laboratorium, kierownik działu i od 1969 dyrektor Instytutu. Został pochowany na Cmentarzu Nowodziewiczym.
Odznaczenia.
I medale.

</doc>
<doc id="3663532" url="https://pl.wikipedia.org/wiki?curid=3663532" title="Ołena Owczynnikowa">
Ołena Owczynnikowa

Ołena "Lena" Serhijiwna Owczynnikowa (ukr. "Оле́на Сергі́ївна Овчи́ннікова"; ur. 22 kwietnia 1987 w Dniepropietrowsku) – ukraińska zawodniczka boksu tajskiego, kickboxingu oraz MMA, wielokrotna mistrzyni świata w kickboxingu i dyscyplinach pokrewnych m.in. ISKA, WKF czy WBC. Od 2016 związana z Bellator MMA.
Osiągnięcia.
Kickboxing / Muay Thai:

</doc>
<doc id="3663553" url="https://pl.wikipedia.org/wiki?curid=3663553" title="Galeria Na Piętrze w Toruniu">
Galeria Na Piętrze w Toruniu

Galeria Na Piętrze w Toruniu – galeria sztuki toruńskiego oddziału Związku Polskich Artystów Plastyków.
Lokalizacja.
Galeria "Na Piętrze" mieści się na terenie Zespołu Staromiejskiego w siedzibie Związku Polskich Artystów Plastyków Okręgu Toruńskiego przy ul. św. Ducha 8/10/12.
Charakterystyka.
Galeria "Na Piętrze" powstała w 1992 roku z inicjatywy toruńskiego oddziału ZPAP i mieści się w jego siedzibie. Galeria organizuje cykliczne wystawy twórczości członków ZPAP z Torunia i innych miast Polski. Współpracuje także z innymi galeriami znajdującymi się w Toruniu, m.in. z Galerią Sztuki „Wozownia”, organizując z nią doroczne wystawy: "Dzieło Roku" i "Sztuka młodych na piętrze".
Ponadto Galeria "Na Piętrze" prowadzi działalność edukacyjną, organizując dla studentów Wydziału Sztuk Pięknych Uniwersytetu Mikołaja Kopernika zajęcia przy okazji swoich wystaw malarstwa, rzeźby, rysunku, grafiki, fotografii i innych form artystycznych.
Wystawy.
W 2015 roku można było zobaczyć następujące wystawy prac:

</doc>
<doc id="3663562" url="https://pl.wikipedia.org/wiki?curid=3663562" title="Milan Chovanec">
Milan Chovanec

Milan Chovanec (ur. 31 stycznia 1970 w Pilźnie) – czeski polityk, przedsiębiorca i samorządowiec, w latach 2010–2014 marszałek kraju pilzneńskiego, od 2014 do 2017 minister spraw wewnętrznych.
Życiorys.
Studiował administrację publiczną na Uniwersytecie Zachodnioczeskim w Pilźnie. Krótko pracował w czechosłowackim banku centralnym, od 1992 do 2008 prowadził własną działalność gospodarczą. W 1997 wstąpił do Czeskiej Partii Socjaldemokratycznej, w 2013 został wiceprzewodniczącym, a w 2015 pierwszym wiceprzewodniczącym tego ugrupowania.
W latach 2002–2010 był radnym i członkiem zarządu miasta w Pilźnie. Od 2008 do 2014 zasiadał w radzie kraju pilzneńskiego. W latach 2008–2010 był pierwszym zastępcą marszałka, następnie do 2014 marszałkiem tego kraju. W wyborach w 2013 uzyskał mandat deputowanego do Izby Poselskiej.
29 stycznia 2014 objął stanowisko ministra spraw wewnętrznych w koalicyjnym rządzie Bohuslava Sobotki.
W czerwcu 2017, po rezygnacji Bohuslava Sobotki, został pełniącym obowiązki przewodniczącego Czeskiej Partii Socjaldemokratycznej; wykonywał tę funkcję do lutego 2018. W wyborach w tym samym roku ponownie został wybrany na posła. 13 grudnia 2017 zakończył pełnienie funkcji rządowej; w 2019 zrezygnował z zasiadania w parlamencie.
W 2016 odznaczony Krzyżem Komandorskim z Gwiazdą Orderu Zasługi Rzeczypospolitej Polskiej.

</doc>
<doc id="3663570" url="https://pl.wikipedia.org/wiki?curid=3663570" title="Androni-Sidermec">
Androni-Sidermec



</doc>
<doc id="3663571" url="https://pl.wikipedia.org/wiki?curid=3663571" title="Marquesa del Ter">
Marquesa del Ter

Marquesa del Ter, właśc. Lilly Rose Cabrera (ur. 1864 w Paryżu, zm. 29 kwietnia 1936 w Londynie) – hiszpańska pianistka pochodzenia francuskiego, feministka i założycielka jednej z pierwszych feministycznych organizacji w Hiszpanii. Została uhonorowana złotym Francuskim Medalem Wdzięczności ("Médaille de la Reconnaissance française") za zasługi podczas I wojny światowej.
Życiorys.
Lilly Rose Schenrich urodziła się w 1864 roku w Paryżu. Wyszła za mąż za dyplomatę Ramóna Alejandro Leopoldo Cabrerę y Richardsa (1854–1940) w dniu 23 października 1884. W 1889 roku urodził się im syn Ramón Henry. Była również doświadczoną lingwistką, mówiła biegle w języku angielskim, francuskim i hiszpańskim, niemieckim i włoskim.
Była pianistką, występowała w teatrach w Anglii, Francji i Hiszpanii. W 1914 roku, na początku I wojny światowej założyła organizację humanitarną Towarzystwa Pomocy Sojuszniczych Szpitali, która zapewniała dostawy do 500 szpitali wojskowych we Francji. Zbierała również ubrania i żywność dla szpitali w Belgii i Salonikach w Grecji. Towarzystwo dostarczyło 110 karetek i zorganizowało 300 osób do pomocy w czasie wojny. Za jej współpracę z Czerwonym Krzyżem otrzymała złoty Francuski Medal Wdzięczności od rządu francuskiego.
W 1920 roku Marquesa wróciła wraz z mężem i synem do Hiszpanii i zajęła się aktywizmem politycznym. 24 grudnia 1918 roku utworzyła jedną z pierwszych feministycznych organizacji w Hiszpanii, "Union de Mujeres de España" (UME) (Unia Kobiet Hiszpanii). Często pisała na temat zagadnień związanych z feminizmem; w styczniu 1919 roku jej zdjęcie pojawiło się na okładce dziennika "Głos Kobiet".
Ze względu na znajomość wielu języków i wiedzę na temat spraw międzynarodowych, została mianowana hiszpańskim delegatem na międzynarodową konferencję poświęconą prawom wyborczym kobiet, która odbyła się w Genewie. Przemawiała jako przedstawicielka Hiszpanii w Union des Femmes de France w Paryżu, a następnie w 1927 roku w Międzynarodowym Kobiecym Sojuszu dla Pokoju w Amsterdamie. W trakcie zbierania materiałów na temat prawa międzynarodowego i jego wpływu na obywatelstwo kobiet, podjętego przez Doris Stevens i Alice Paul dla Organizacji Państw Amerykańskich i Ligi Narodów, Marquesa del Tera pomagała w zbieraniu informacji na temat hiszpańskiego prawa w tym zakresie.
Założyła Krajową Radę Kobiet w Hiszpanii, pełniła funkcję wiceprezydenta Krucjaty Hiszpańskich Kobiet, była także członkiem Iberyjskiego Towarzystwa Nauk Przyrodniczych i Madryckiego Królewskiego Towarzystwa Ekonomicznego.
Po kilku latach spędzonych w Hiszpanii wróciła do Londynu, gdzie zmarła 29 kwietnia 1936 roku i została pochowana 2 maja 1936 roku na cmentarzu w Windsor. Jej kolekcję muzyczną przekazano Bibliotece Narodowej w Portugalii. Kolekcja zawierała pieśni i fortepianowe sonaty z udziałem Beethovena, Haydna i kilku francuskich kompozytorów.

</doc>
<doc id="3663575" url="https://pl.wikipedia.org/wiki?curid=3663575" title="SMU Mustangs">
SMU Mustangs

SMU Mustangs – nazwa drużyn sportowych Southern Methodist University w Dallas, biorących udział w akademickich rozgrywkach w American Athletic Conference, organizowanych przez National Collegiate Athletic Association. 
Sekcje sportowe uczelni.
"W nawiasie podano liczbę tytułów mistrzowskich NCAA (stan na 1 lipca 2015)"

</doc>
<doc id="3663579" url="https://pl.wikipedia.org/wiki?curid=3663579" title="Anthony Ireland">
Anthony Ireland

Anthony Bernard Ireland (ur. 25 września 1991 w Waterbury) – amerykański koszykarz, występujący na pozycji rozgrywającego, obecnie zawodnik HydroTrucka Radom.
W 2014 roku rozegrał trzy spotkania letniej ligi NBA (Las Vegas) w barwach Los Angeles Lakers.
11 marca 2016 podpisał umowę z klubem Trefl Sopot. 11 sierpnia 2017 został zawodnikiem litewskiego Juventusu-LKSK Utenos. 18 października 2018 dołączył do rosyjskiego Awtodoru Saratów.
4 maja 2021 zawarł kontrakt z HydroTruckiem Radom.

</doc>
<doc id="3663580" url="https://pl.wikipedia.org/wiki?curid=3663580" title="Nikołaj Fieklenko">
Nikołaj Fieklenko

Nikołaj Władimirowicz Fieklenko (ros. Николай Владимирович Фекленко, ur. w październiku 1901 we wsi Tifinka w guberni tambowskiej, zm. 12 października 1951 w Moskwie) – radziecki dowódca wojskowy, generał porucznik wojsk pancernych.
Życiorys.
W 1919 wstąpił do Armii Czerwonej i jako zastępca dowódcy plutonu walczył w wojnie domowej na Froncie Zachodnim i Południowym, w 1920 został członkiem partii komunistycznej. W 1922 ukończył kusy politruków w Stawropolu, w 1925 skończył Szkołę Wojskowo-Polityczną, w 1928 kursy kawaleryjskie doskonalenia kadry dowódczej, a w 1933 kursy doskonalenia kadry dowódczej przy Akademii Wojskowej im. Frunzego. Był komendantem szkoły pułkowej i dowódcą pułku czołgów.
W 1935 otrzymał stopień pułkownika, od września 1936 do września 1938 dowodził 7 Brygadą Zmotoryzowaną w Zabajkalskim/Uralskim Okręgu Wojskowym, 16 sierpnia 1938 awansowany na kombryga. Od 8 września 1938 do 6 czerwca 1939 dowodził 57 Specjalnym Korpusem Strzeleckim w Mongolii, 10 września 1938 mianowany komdywem, później dowodził w Kijowskim Specjalnym Okręgu Wojskowym, od 21 marca 1939 do 20 lutego 1941 był zastępcą członka KC WKP(b). Od 1940 do 11 marca 1941 był dowódcą 15 Dywizji Pancernej, 4 czerwca 1940 otrzymał stopień generała majora wojsk pancernych, od 11 marca do 30 sierpnia 1941 dowodził 19 Korpusem Zmechanizowanym, a od 15 sierpnia do 20 września 1941 38 Armią Frontu Południowo-Zachodniego, następnie od września 1941 do 10 stycznia 1942 był zastępcą dowódcy Frontu Południowo-Zachodniego i jednocześnie do 26 listopada 1941 dowódcą wojsk Charkowskiego Okręgu Wojskowego.
Od stycznia do czerwca 1942 był zastępcą szefa , od 19 czerwca do 1 lipca 1942 dowodził 17 Korpusem Pancernym, od lipca 1942 do lipca 1943 był szefem , a od lipca do grudnia 1943 dowodził Wojskami Pancernymi i Zmechanizowanymi Frontu Stepowego, od 5 listopada 1943 w stopniu generała porucznika wojsk pancernych. Od grudnia 1943 do 1946 był szefem Głównego Zarządu Formowania Wojsk Pancernych i Zmechanizowanych Armii Czerwonej, od maja do września 1946 pozostawał w dyspozycji dowódcy wojsk pancernych i zmechanizowanych Armii Radzieckiej, od września 1946 do kwietnia 1948 dowodził Wojskami Pancernymi i Zmechanizowanymi Białoruskiego Okręgu Wojskowego. Od kwietnia 1948 do lutego 1949 był słuchaczem Wyższych Kursów Akademickich przy Wyższej Akademii Wojskowej im. Woroszyłowa, od lutego 1949 do października 1950 dowodził Wojskami Pancernymi i Zmechanizowanymi Karpackiego Okręgu Wojskowego, od października 1950 do lipca 1951 ponownie był w dyspozycji dowódcy Wojsk Pancernych i Zmechanizowanych ZSRR, następnie został zwolniony ze służby wojskowej.

</doc>
<doc id="3663581" url="https://pl.wikipedia.org/wiki?curid=3663581" title="Skansen w Telszach">
Skansen w Telszach

Skansen w Telszach ("Žemaitijos Kaimo Muziejus") – skansen w litewskim mieście Telsze.
W 1963 Ministerstwo Kultury Litwy postanowiło utworzyć skansen w Telszach, pokazujący typowe zabudowania wsi żmudzkiej. Do 1966 komitet organizacyjny wybrał 35 budynków do przeniesienia i zaprojektował muzeum na brzegu jeziora Mastis. Pierwszy budynek (łaźnię) przeniesiono w 1967. Z powodu trudności finansowych przeniesiono tylko 16 budynków.
Muzeum otwarto dla zwiedzających w 1983. Zajmuje ono 7,5 ha (z planowanych 15) i przedstawia 3 zagrody (dom, stodoła, spichlerz, obora lub owczarnia) oraz budynki wiejskie takie jak wiatrak i kuźnia. W pomieszczeniach eksponowane są przedmioty związane z codziennym życiem oraz pracami rolniczymi, pochodzące, tak jak i zabudowania, z przełomu XIX i XX wieku.
Na terenie skansenu odbywają się pokazy folklorystyczne.

</doc>
<doc id="3663584" url="https://pl.wikipedia.org/wiki?curid=3663584" title="Jean-Jacques Urvoas">
Jean-Jacques Urvoas

Jean-Jacques Urvoas (ur. 19 września 1959 w Breście) – francuski polityk, prawnik i nauczyciel akademicki, deputowany, od 2016 do 2017 minister sprawiedliwości.
Życiorys.
W 1983 ukończył prawo publiczne na Université de Bretagne Occidentale (UBO), a rok później nauki polityczne na Université de Rennes I. Na pierwszej z tych uczelni w 1996 doktoryzował się w zakresie nauk politycznych. Pracował w administracji lokalnej, m.in. był dyrektorem gabinetu mera miejscowości Quimper Bernarda Poignant. Od 1998 do 2007 był wykładowcą akademickim na UBO.
W 1997 wstąpił do Partii Socjalistycznej. W 2000 został sekretarzem PS w departamencie Finistère, a w 2004 wszedł w skład rady regionalnej Bretanii, stając na czele klubu radnych socjalistów. W wyborach w 2007 został wybrany w skład Zgromadzenia Narodowego. W 2012 z powodzeniem ubiegał się o poselską reelekcję. 27 stycznia 2016 objął urząd ministra sprawiedliwości w drugim rządzie Manuela Vallsa, zastępując Christiane Taubirę. Pozostał na tej funkcji również w utworzonym w grudniu 2016 rządzie Bernarda Cazeneuve’a. Zakończył urzędowanie wraz z całym gabinetem w maju 2017, ponownie zajmując się działalnością dydaktyczną.
W 2019 został skazany na karę 1 miesiąca pozbawienia wolności z warunkowym zawieszeniem jej postępowania oraz na grzywnę za naruszenie tajemnicy śledztwa w sprawie o korupcję i defraudację.

</doc>
<doc id="3663590" url="https://pl.wikipedia.org/wiki?curid=3663590" title="Hack (język programowania)">
Hack (język programowania)

Hack – język programowania dla HipHop Virtual Machine (HHVM), stworzony przez Facebook jako dialekt PHP. Hack jest realizowany jako otwarte oprogramowanie na licencji BSD.
Właściwości języka.
Jedną z cech języka jest typowanie parametrów funkcji oraz zwracanej wartości:
&lt;?hh
// Funkcje są anotowane przy pomocy typów.
function negacja(bool $x): bool {
 return !$x;

</doc>
<doc id="3663596" url="https://pl.wikipedia.org/wiki?curid=3663596" title="Mediolan-San Remo 2016">
Mediolan-San Remo 2016

107. edycja wyścigu kolarskiego Mediolan-San Remo odbyła się w dniu 19 marca 2016 roku i liczyła 293 km. Wyścig figurował w rankingu światowym UCI World Tour 2016. 
Uczestnicy.
Na starcie tego klasycznego wyścigu stanęło 25 zawodowych ekip. Wśród nich znalazło się wszystkie osiemnaście ekip UCI World Tour 2016 oraz siedem innych zaproszonych przez organizatorów. 

</doc>
<doc id="3663599" url="https://pl.wikipedia.org/wiki?curid=3663599" title="Wasilij Pocztowski">
Wasilij Pocztowski

Wasilij Tarasowicz Pocztowski (ros. Василий Тарасович Почтовский, ur. 1909 we wsi Gory-Bałdaj w guberni sankt-petersburskiej, zm. 17 czerwca 1947) – funkcjonariusz radzieckich służb specjalnych, podpułkownik.
Życiorys.
Pochodził z biednej rodziny chłopskiej. Do 1926 skończył 4 klasy szkoły II stopnia w Oranienbaumie, potem pracował jako rolnik i betoniarz fortu im. Bucharina w rejonie oranienbaumskim i ślusarz Leningradzkiej Fabryki Metalurgicznej, we wrześniu 1931 został członkiem WKP(b). Od marca 1932 do listopada 1933 odbywał służbę wojskową w twierdzy w Kronsztadzie, jednocześnie uczył się w szkole propagandzistów przy Siłach Morskich Morza Bałtyckiego w Kronsztadzie, później był propagandzistą Wydziału Politycznego Stanicy Maszynowo-Traktorowej w obwodzie leningradzkim, a od maja do września 1935 kursantem Domu Oświaty Partyjnej im. Kirowa. Od września 1935 do grudnia 1938 był funkcjonariuszem partyjnym w obwodzie leningradzkim i wołogodzkim, następnie wstąpił do NKWD - od 15 grudnia 1938 do stycznia 1939 był na kursach Centralnej Szkoły NKWD ZSRR, potem od 1 lutego 1939 do 26 lutego 1941 zajmował stanowisko zastępcy szefa Zarządu NKWD obwodu archangielskiego, 21 lutego 1939 otrzymał stopień kapitana bezpieczeństwa państwowego.
Od 26 lutego do 31 lipca 1941 był szefem Zarządu NKWD obwodu archangielskiego, od 20 sierpnia do grudnia 1941 szefem ochrony NKWD odcinka Strefy Obrony Moskwy, od 28 grudnia 1941 do lipca 1942 szefem Wydziału Specjalnego NKWD Obozu Specjalnego w Tambowie, a od lipca do 28 października 1942 szefem Wydziału Specjalnego NKWD Obozu Specjalnego w Kamyszynie. Od 28 października 1942 do 20 maja 1943 był szefem Wydziału Specjalnego NKWD/Wydziału Kontrwywiadu Smiersz Obozu Specjalnego w Griazowcu, 11 lutego 1943 awansowany na podpułkownika bezpieczeństwa państwowego, od 20 maja 1943 do 13 stycznia 1944 był szefem Wydziału Kontrwywiadu Smiersz Stalingradzkiego Obozu Specjalnego, od 1 października 1946 pracował w aparacie Doradcy MGB ZSRR przy MBP Polski. Był odznaczony Orderem Wojny Ojczyźnianej I klasy (28 października 1943), Orderem Czerwonej Gwiazdy (25 marca 1945) i innymi medalami.

</doc>
<doc id="3663603" url="https://pl.wikipedia.org/wiki?curid=3663603" title="Złoty kluczyk, czyli niezwykłe przygody pajacyka Buratino">
Złoty kluczyk, czyli niezwykłe przygody pajacyka Buratino

Złoty kluczyk, czyli niezwykłe przygody pajacyka Buratino (tytuł oryginalny: "Золотой ключик, или Приключения Буратино") – baśń Aleksieja Tołstoja napisana na motywach "Pinokia" Carla Collodiego. Wydana po raz pierwszy w 1936 roku.

</doc>
<doc id="3663605" url="https://pl.wikipedia.org/wiki?curid=3663605" title="Heartbreakers">
Heartbreakers



</doc>
<doc id="3663612" url="https://pl.wikipedia.org/wiki?curid=3663612" title="Transatlantycki handel niewolnikami">
Transatlantycki handel niewolnikami

Transatlantycki handel niewolnikami – element światowego handlu trójkątnego, prowadzonego w basenie Oceanu Atlantyckiego od XVI do XIX wieku. Istotą handlu trójkątnego był transport:
W tym międzykontynentalnym cyklu handlowej wymiany dóbr ludzie wykonujący pracę, przewożeni z Afryki, byli traktowani jak własność innych ludzi (niewolnicy).
Handel niewolnikami prowadzili przede wszystkim Portugalczycy, Brytyjczycy, Francuzi, Hiszpanie oraz Holendrzy. Według współczesnych szacunków do Ameryki przetransportowano, wbrew ich woli, 12–15 milionów czarnoskórych mieszkańców Afryki.
Zdecydowaną większość niewolników transportowano z Afryki Zachodniej na kontynent amerykański. Skala tego procederu była tak wielka, że w XVIII wieku czarnoskórzy niewolnicy z Afryki stanowili największą społeczność imigrantów w Nowym Świecie. Większość niewolników trafiała do Ameryki Południowej i na Karaiby, będące obszarem zaciekłej rywalizacji gospodarczej europejskich imperiów kolonialnych.
Handel niewolnikami zapoczątkowany został na obszarze Oceanu Atlantyckiego przez Portugalczyków w XVI wieku. Pierwsza wyprawa mająca na celu transport niewolników ze Starego Świata do Ameryki została zorganizowana w 1526 roku. Niebawem również i inne państwa kolonialne zaczęły wysyłać za ocean statki z niewolnikami na pokładzie. Niewolników uznawano przy tym za towar, który należy szybko przetransportować do Ameryki, gdzie sprzedawano ich właścicielom rozwijających się wówczas plantacji kawy, tytoniu, trzciny cukrowej, bawełny i innych roślin. Niewolnicy pracowali także w kopalniach złota i srebra, na polach ryżowych, przy wycince drzew oraz jako służba w domach bogatych właścicieli.
Geneza.
Podróże transatlantyckie.
Transatlantycki handel niewolnikami narodził się w wyniku nawiązania pierwszych kontaktów handlowych państw europejskich z Nowym Światem. Początkowo był ograniczany przez niebezpieczeństwa związane z podróżami po Oceanie Atlantyckim. Wraz z rozwojem żeglugi oraz skonstruowaniem nowych, bardziej odpornych na trudne warunki pogodowe typów statków, zaobserwowano znaczące ożywienie handlu niewolnikami. W XVII i XVIII stuleciu Afrykę Zachodnią odwiedziło około 300 tysięcy żeglarzy zaangażowanych w transport niewolników. Nawiązali tam kontakty z lokalnymi społecznościami, które dotąd pozostawały im nieznane. Francuski historyk Pierre Chaunu stwierdził, że poskutkowało to zakończeniem izolacji części spośród wspólnot plemiennych oraz wzrostem kontaktów międzyplemiennych wśród innych.
Zgodnie ze słowami amerykańskiego historyka Johna Thorntona, rozmaite czynniki techniczne i geograficzne sprawiły, że Europejczycy zaczęli dążyć do rozwoju handlu na obszarze Oceanu Atlantyckiego. Na innych kontynentach poszukiwali nie tylko nowych źródeł różnego rodzaju surowców naturalnych, lecz również alternatywy dla handlu z Imperium Osmańskim, uważanym za zagrożenie dla europejskiego chrześcijaństwa. Stąd też wynikały morskie wyprawy po złoto do Afryki Zachodniej oraz Ameryki oraz po przyprawy korzenne do Indii.
Niewolnictwo w Afryce.
Niewolnictwo było praktykowane w Afryce, Europie, Azji oraz obu Amerykach na długo przed rozwinięciem się handlu transatlantyckiego. Czarnoskórzy niewolnicy byli transportowani do Europy nim Krzysztof Kolumb odkrył Amerykę. dostarczał ludzi nie tylko do Europy, ale też na Bliski Wschód, zaś w krajach arabskich niewolnicy z Afryki byli znacznie liczniejsi niż na kontynencie europejskim.
Znaczny odsetek niewolników przybyłych do Europy stanowili jeńcy z afrykańskich wojen plemiennych. Zdarzały się również przypadki bogacenia się mieszkańców zachodniej Afryki na zniewalaniu i sprzedawaniu przedstawicieli innych społeczności. Praktyki te rozwinęły się między innymi w dorzeczu Nigru, gdzie organizowano liczne targi niewolników. Stamtąd niewolników transportowano na wybrzeże i sprzedawano w portach Europejczykom w zamian za broń, ubrania, alkohol i inne dobra.
Kontakty handlowe Europy z Afryką.
Po wielkich odkryciach geograficznych, Europejczycy zaczęli osiedlać się na innych kontynentach. W XV wieku kolonizatorzy działający z ramienia Królestwa Kastylii podbili Wyspy Kanaryjskie, przekształcając dużą część lądu w plantacje winorośli i trzciny cukrowej. W tym celu podporządkowali sobie też i zniewolili rdzennych mieszkańców wysp, Guanczów. Ekspansja w kierunku atlantyckich wysp nie była jednak spowodowana pobudkami wyłącznie ekonomicznymi. Portugalczycy wykorzystali Wyspy Kanaryjskie jako bazę do organizowania dalszych wypraw, nastawionych przede wszystkim na pozyskiwanie czarnoskórych niewolników z zachodnich wybrzeży Afryki. Niewolnicy ci byli później sprzedawani w basenie Morza Śródziemnego.
Przed rokiem 1494 król Portugalii Jan II Doskonały zawarł porozumienia z władcami wielu zachodnioafrykańskich państw, na mocy których Portugalczycy mogli prowadzić handel z mieszkańcami tych terytoriów. Pozwoliło to Portugalczykom zdobyć wpływy na wybrzeżu zachodnioafrykańskim bez użycia przemocy. Do incydentów z użyciem siły dochodziło rzadko. Jednym z nich była próba podbicia archipelagu Bijagós, którą portugalscy handlarze podjęli w 1535 roku. W 1571 roku natomiast Portugalczycy wspierani przez Królestwo Kongo przejęli kontrolę nad południowo-zachodnią Angolą w celu zabezpieczenia swoich interesów w tym regionie. Pomimo występowania tych nielicznych aktów przemocy, większość afrykańskich władców miała zapewnioną znaczną niezależność w polityce wobec handlarzy. Na przykład, w 1525 roku król Kongo Alfons I zajął francuski statek i pojmał jego załogę za nielegalny handel na wybrzeżu państwa.
Charakter kontaktów afrykańskich królestw z europejskimi handlarzami jest przedmiotem licznych dyskusji wśród historyków. Walter Rodney stwierdził, że mieszkańcy Afryki zostali wtłoczeni w tryby europejskiego systemu ekonomicznego, lecz partnerstwo to było nierówne. Polegało bowiem na wymianie niewolników i surowców naturalnych na produkty przetworzone, co mogło mieć przełożenie na ogólne ekonomiczne osłabienie kontynentu w kolejnych stuleciach. Do podobnych wniosków doszedł w swoich rozważaniach Ralph Austen. Przeciwnego zdania był natomiast między innymi John Thornton. Historyk ten dowodził, że we wczesnej epoce nowożytnej na kontynencie afrykańskim prężnie rozwijały się manufaktury. Anne Bailey zauważyła jednak, iż w procesie tym niewielkie znaczenie odgrywali mieszkańcy Afryki, zaś główną siłą napędową dla afrykańskiej gospodarki byli europejscy kolonizatorzy.
Praca niewolników.
Rozwinięcie się transatlantyckiego handlu niewolnikami było związane przede wszystkim z niedoborem rąk do pracy na kontynencie amerykańskim. Po przybyciu pierwszych kolonizatorów do Nowego Świata rozpoczęto intensywną eksploatację nowo odkrytych terenów. Do pracy na plantacjach i w kopalniach wykorzystywano początkowo rdzennych mieszkańców Ameryki. Panowała wśród nich jednak duża śmiertelność ze względu na skrajnie trudne warunki pracy i epidemie nieznanych dotąd w Ameryce chorób zawleczonych ze Starego Świata przez Europejczyków. W tej sytuacji do Ameryki próbowano ściągać z Europy najemnych pracowników, którzy w zamian za przewiezienie do Nowego Świata godzili się na przepracowanie określonego w umowie okresu. Równocześnie podjęto starania mające na celu wprowadzenie upraw roślin plantacyjnych do Europy. Zarówno jedno, jak i drugie działanie nie przyniosły jednak spodziewanych rezultatów. Dlatego też zdecydowano się pozyskiwać niewolników z zachodniej (a później także centralnej) Afryki.
Historia.
Rozwój w epoce nowożytnej.
Pierwsza faza transatlantyckiego handlu niewolnikami rozpoczęła się w 1502 roku i trwała aż do roku 1580, kiedy Portugalia zawarła unię z Hiszpanią. W okresie tym niewolników z Afryki transportowano przede wszystkim do portugalskich i hiszpańskich kolonii w Ameryce Południowej. Podczas gdy Portugalczycy angażowali się bezpośrednio w przewożenie zniewolonych ludzi, Hiszpanie korzystali z systemu opartego na asiento, czyli licencjach na handel niewolnikami, przyznawanych głównie zagranicznym kupcom. Większość spośród tych kupców stanowili Portugalczycy, co w połowie XV wieku pozwoliło im niemalże na osiągnięcie monopolu w handlu niewolnikami. Asiento uzyskiwali jednak także – choć w mniejszym zakresie – przedsiębiorcy z Anglii, Francji oraz Niderlandów. Po zawarciu unii portugalsko-hiszpańskiej Portugalia została objęta hiszpańskim systemem prawnym. Spowodowało to stopniowe ograniczenie udziału Portugalczyków w handlu niewolnikami na rzecz Anglików, Francuzów i Holendrów. W kolejnych dziesięcioleciach coraz więcej czarnoskórych niewolników było wysyłanych do Brazylii oraz na Karaiby. Pod koniec XVII wieku Wielka Brytania zdobyła czołową pozycję w transporcie niewolników z Afryki do Ameryki, utrzymując ją aż do początku XIX wieku. Niektórzy badacze, tacy jak prof. z Wellesley College oraz rabin dr Marc Lee Raphael, wskazują na dużą rolę Żydów (szczególnie holenderskich) w transatlantyckim handlu niewolnikami. Inni, jak Eli Faber, utrzymują, iż zaangażowanie żydowskich kupców w handel niewolnikami było niewielkie.
W 1808 r. Stany Zjednoczone i Wielka Brytania nałożyły liczne ograniczenia na handel afrykańskimi niewolnikami, co spowodowało spadek jego znaczenia.
Począwszy od XVI wieku, a skończywszy na wieku XIX, do Ameryki przewieziono około 12 milionów mieszkańców Afryki. 3% z nich zostało przetransportowanych w pierwszym stuleciu rozwoju transatlantyckiego handlu niewolnikami. 16% przetransportowano w XVII wieku, około 50% w XVIII wieku, zaś nieco ponad 28% w wieku XIX.
Rola w handlu trójkątnym.
Transport niewolników stał się jednym z najważniejszych części handlu trójkątnego, który rozwinął się u początków epoki nowożytnej. Żeglarze podróżowali po Atlantyku na podstawie utartego schematu. Najpierw przewozili z Europy do zachodniej Afryki różnego rodzaju materiały przetworzone, takie jak broń, alkohol, ceramika i narzędzia. Towary te sprzedawali następnie mieszkańcom Czarnego Lądu, w zamian zdobywając od nich niewolników. Ci byli transportowani do Ameryki i zatrudniani na plantacjach, skąd do Europy przewożono między innymi bawełnę, cukier, tytoń, melasę i rum. Czarnoskórzy niewolnicy stanowili w tym systemie istotną rolę jako czynnik skłaniający handlarzy podróżujących na kontynent amerykański do odwiedzenia po drodze Afryki. Według wielu opracowań niewolnicy byli głównym powodem, dla którego handel trójkątny zaistniał.
Zmierzch transatlantyckiego handlu niewolnikami.
W XVIII wieku w Wielkiej Brytanii, Portugalii, Stanach Zjednoczonych, jak i innych państwach, wykształciła się opozycja przeciwko handlowi niewolnikami (abolicjonizm). Działacze tego ruchu zakładali, że zakaz handlu niewolnikami będzie się wiązał również ze zniesieniem niewolnictwa. Na czele przeciwników niewolnictwa stali członkowie Religijnego Towarzystwa Przyjaciół (kwakrzy) oraz elita Kościoła ewangelickiego (np. William Wilberforce). Z czasem ruch został zasilony przez kolejnych zwolenników. W opozycji do nich trwali jednak właściciele kolonialnych przedsiębiorstw, czerpiący znaczne zyski z handlu niewolnikami i ich wykorzystywania.
Pod koniec XVIII wieku zwolennicy zniesienia niewolnictwa zaczęli odnosić jednak pierwsze sukcesy. W 1772 roku decyzją Williama Murraya, ówczesnego Lorda Najwyższego Sędziego Anglii i Walii, niewolnicy, którzy dotarli na Wyspy Brytyjskie otrzymywali wolność. W 1778 roku z inicjatywy Thomasa Jeffersona, Wirginia stała się pierwszym stanem USA, do którego zakazano sprowadzać niewolników na sprzedaż. Przybyszom z innych stanów zezwolono wówczas jedynie na ściągnięcie własnych niewolników w celach niekomercyjnych, zaś nielegalna sprzedaż niewolników była surowo karana. Pierwszym krajem, który zakazał handlu niewolnikami została w 1792 roku Dania. W 1807 roku na mocy ustawy "" z 25 marca handlu niewolnikami zakazano w Wielkiej Brytanii. Odtąd Royal Navy zaczęła podejmować działania zmierzające do ograniczenia handlu niewolnikami również przez inne kraje, traktując go jako odmianę piractwa i karząc śmiercią za posiadanie niewolników na pokładzie. Proces odchodzenia od handlu niewolnikami na obszarze całych Stanów Zjednoczonych rozpoczął się z kolei w roku 1794, kiedy to Kongres Stanów Zjednoczonych zakazał budowy lub wyposażania statków przeznaczonych do handlu niewolnikami. W 1807 roku Kongres zakazał natomiast importu niewolników począwszy od 1808 r. na podstawie art. 1 paragraf 9 Konstytucji. Jednocześnie jednak zachowano możliwość handlu niewolnikami na obszarze Stanów Zjednoczonych.
W koloniach Francji niewolnictwo zostało zakazane 4 lutego 1794 r. Ustawa z 20 maja 1802 zachowywała niewolnictwo i handel niewolnikami w koloniach odzyskanych przez pokój w Amiens.
Po roku 1807 Brytyjczycy podjęli starania dyplomatyczne zmierzające do ograniczenia handlu niewolnikami również i w innych państwach europejskich. Na mocy rozejmu portugalsko-brytyjskiego z 1810 roku Portugalia zobowiązała się do ograniczenia importu niewolników do jej kolonii. W 1813 roku Szwedzi w wyniku traktatu z Wielką Brytanią zakazali handlu niewolnikami, zaś w 1814 roku w podobnych okolicznościach uczynili to Holendrzy. Pokój paryski z 1814 roku nałożył natomiast na Francuzów zobowiązanie do zniesienia handlu niewolnikami w ciągu pięciu lat. W 1808 roku Brytyjczycy utworzyli także , której zadaniem było przeciwdziałanie transatlantyckiemu handlowi niewolnikami. W 1850 roku eskadra ta składała się z ok. 25 statków, na których służyło ok. 2000 ludzi. Wspierało ją kilka jednostek amerykańskich i żeglarze rekrutowani na terenie obecnej Liberii. W latach 1807–1860 eskadra wykryła ok. 1600 statków używanych do transportu niewolników oraz oswobodziła ok. 150 tys. przewożonych do Ameryki ludzi. Uwolnieni byli przewożeni do brytyjskiej kolonii Sierra Leone, gdzie pracowali jako „praktykanci” dopóki niewolnictwo nie zostało zniesione na mocy "Aktu Zniesienia Niewolnictwa" z 1833 roku.
Traktat Webstera-Ashburtona z 1842 r. ustalał współdziałanie USA z Wielką Brytanią w sprawie zwalczania tego handlu.
W I połowie XIX wieku państwa amerykańskie stopniowo zakazywały importu niewolników. Ostatnim z nich była Brazylia, gdzie sprowadzania niewolników zakazano w roku 1831. W kolejnych dziesięcioleciach nadal praktykowano jednak handel niewolnikami, choć tym razem już nielegalnie. Transatlantycki handel niewolnikami wygasł dopiero w latach 60. XIX wieku. Ostatnim statkiem, który przewiózł niewolników do Stanów Zjednoczonych był szkuner "Clotilde". Jego załoga wylądowała w 1859 roku w okolicach miasta Mobile, w Alabamie.
Konferencja berlińska w akcie końcowym z 26 lutego 1885 r. zobowiązała państwa kolonialne do zakazu handlu niewolnikami, zakaz powtórzyła konwencja z Brukseli 2 lipca 1890. Traktat wersalski nakazywał, by państwa przejmujące terytorium mandatowe czyniły to "na warunkach, które uniemożliwią nadużycia, jak handel niewolnikami, bronią i alkoholem" (art. 22) i powierzał Lidze Narodów "ogólny nadzór nad porozumieniami w sprawie handlu kobietami i dziećmi, handlu opium i innymi szkodliwymi środkami" (art. 23 c). Konwencja w sprawie niewolnictwa uchwalona została w 1926 r.
Zgromadzenie Ogólne ONZ uchwałą z 28 listopada 2006 ogłosiło 25 marca 2007 "Międzynarodowy Dzień Pamięci Dwusetnej Rocznicy Zniesienia Transatlantyckiego Handlu Niewolnikami" z okazji 200-lecia ustawy z 25 marca 1807 (p. Międzynarodowy Dzień Pamięci o Handlu Niewolnikami i jego Zniesieniu).
Charakterystyka.
Pozyskiwanie niewolników w Afryce.
Europejczycy pozyskiwali niewolników w Afryce, lecz rzadko czynili to bezpośrednio. Zazwyczaj nie zapuszczali się w głąb kontynentu z obawy przed chorobami tropikalnymi i oporem ze strony rdzennych mieszkańców. Dlatego też od samego początku istotną rolę w handlu niewolnikami odgrywała ludność tubylcza. Niewolnicy pochodzili najczęściej z plemion sąsiadujących z tymi, które współpracowały z europejskimi handlarzami. Byli to przede wszystkim jeńcy wojenni oraz ofiary porwań. Zdarzały się także przypadki sprzedawania schwytanych przestępców. Niektórzy władcy afrykańscy odmawiali jednak Europejczykom sprzedawania przestępców lub jeńców wojennych. Jednym z nich był żyjący w XIX wieku król .
Pozyskiwanie niewolników nie przybierało takiej samej skali we wszystkich regionach Afryki Zachodniej. Handel niewolnikami koncentrował się na ośmiu obszarach, z których w latach 1650–1900 wywieziono około 10,24 mln niewolników. Były to:
Podróż do Ameryki.
Po zakupieniu przez europejskich handlarzy niewolnicy oczekiwali na podróż do Ameryki w faktoriach, będących placówkami handlowymi państw europejskich. Do największych ośrodków koncentracji niewolników zalicza się Benguelę w Angoli, Elminę w Ghanie oraz Bonny w Nigerii. Według wyliczeń Miltona Meltzera pobytu w faktoriach nie przetrwało ok. 820 tys., co stanowiło ok. 4,5% niewolników wysyłanych do Ameryki.
Po załadowaniu na statki rozpoczynała się podróż, która stanowiła drugi etap trasy pokonywanej przez europejskich żeglarzy w ramach handlu trójkątnego. Na okrętach panowały trudne warunki. Na każdym z nich jednorazowo przewożono od 350 do 600 niewolników, wśród których szerzyły się liczne śmiertelne choroby. Podczas podróży przez Ocean Atlantycki życie straciło około 2,2 mln niewolników, a więc ok. 12,5% spośród wszystkich przewożonych. Według wyliczeń Raymonda L. Cohna wskaźnik śmiertelności niewolników z upływem czasu spadał. Wiązało się to przede wszystkim ze skróceniem czasu trwania podróży. W wieku XVIII dopłynięcie z zachodnich wybrzeży Afryki na kontynent amerykański zajmowało bowiem jeszcze ok. 2,5 miesiąca, zaś w wieku XIX żeglarze pokonywali tę odległość w maksymalnie dwa miesiące.
Punkty docelowe.
Niewolnicy przetransportowani do Ameryki byli wykorzystywani w posiadłościach wszystkich europejskich państw kolonialnych. Największą rolę odgrywali w koloniach portugalskich i brytyjskich posiadłościach na Karaibach. Pierwsze transporty niewolników dotarły jednak w 1502 roku na hiszpańską Hispaniolę (obecnie Haiti). W 1513 roku pierwsi niewolnicy dotarli na Kubę, w 1518 roku na Jamajkę, zaś w 1526 roku – do Hondurasu, Gwatemali oraz na obszar przyszłych Stanów Zjednoczonych.

</doc>
<doc id="3663622" url="https://pl.wikipedia.org/wiki?curid=3663622" title="Laserowe Obserwatorium Interferometryczne Fal Grawitacyjnych">
Laserowe Obserwatorium Interferometryczne Fal Grawitacyjnych



</doc>
<doc id="3663628" url="https://pl.wikipedia.org/wiki?curid=3663628" title="Oleg Pieszkow">
Oleg Pieszkow

Oleg Anatoljewicz Pieszkow (ros. Олег Анатольевич Пе́шков, ur. 3 sierpnia 1970 we wsi Kosicha w Kraju Ałtajskim, zm. 24 listopada 2015 k. Góry Turkmen w Syrii) – rosyjski pilot wojskowy, podpułkownik, Bohater Federacji Rosyjskiej (2015).
Życiorys.
W 1985 skończył ośmioletnią szkołę w Ust-Kamienogorsku, w 1987 z wyróżnieniem ukończył szkołę wojskową w Swierdłowsku), a w 1991 ze złotym medalem ukończył Charkowską Wyższą Wojskową Lotniczą Szkołę Pilotów. Później z wyróżnieniem ukończył Wojskową Akademię Powietrzną im. Gagarina. W latach 1991–2009 służył jako pilot-instruktor w bazach lotniczych Kant (w obwodzie czujskim) i Wozżajewka (w obwodzie amurskim), dowodził eskadrą w Kraju Nadmorskim, później odpowiadał za służbę bezpieczeństwa lotów w 4 Państwowym Centrum Przygotowania Personelu Lotniczego i Egzaminów Wojskowych Ministerstwa Obrony Rosji w Lipiecku. W sierpniu 2008 brał udział w działaniach bojowych przeciw Gruzji podczas wojny w Osetii Południowej, a od października 2015 uczestniczył w rosyjskiej operacji lotniczej w Syrii podczas wojny domowej.
24 listopada 2015 podczas wykonywania lotu bojowego na Su-24 został zestrzelony przez turecki myśliwiec nad górą Turkmen w Latakii przy granicy syryjsko-tureckiej i zginął podczas skoku na spadochronie wskutek ostrzelania przez turkmeńskich bojowników. Następnego dnia dekretem Prezydenta Federacji Rosyjskiej Władimira Putina został pośmiertnie uhonorowany tytułem Bohatera Federacji Rosyjskiej. O. Pieszkow był odznaczony również medalami. Został pochowany w Lipiecku.

</doc>
<doc id="3663631" url="https://pl.wikipedia.org/wiki?curid=3663631" title="Tosca (piosenkarka)">
Tosca (piosenkarka)

Tosca, właśc. Tiziana Tosca Donati (ur. 29 sierpnia 1967 w Rzymie) – włoska piosenkarka i aktorka teatralna, zwyciężczyni Festiwalu Piosenki Włoskiej w San Remo w 1996 roku z piosenką „Vorrei incontrarti fra cent’anni”, wykonaną w parze z Ronem.
Życiorys.
Ojciec Tiziany, Sergio Donati w młodości był śpiewakiem, nagrywającym dla wytwórni RCA. Występował też z orkiestrą. Później zmienił zawód. Tiziana mając 8 lat śpiewała w chórze kościelnym rzymskiego kościoła San Timoteo. Potem, w teatrze Checco Durante, brała lekcje u legendarnego Luciano Lucignaniego. W młodości interesowała się twórczością takich artystów jak: Lucio Dalla, Ivano Fossati i Pino Daniele. Jako pseudonim artystyczny przyjęła imię babci.
Dzięki Renzo Arbore zadebiutowała w telewizji.
W 1992 zadebiutowała na Festiwalu Piosenki Włoskiej w San Remo z piosenką „Cosa farà Dio di me”. W tym samym roku wydała swój pierwszy album, zatytułowany "Tosca".
W 1996 roku wygrała Festiwal w San Remo z piosenką „Vorrei incontrarti fra cent’anni”, wykonaną w parze z Ronem. W tym samym roku wydała album "L’altra Tosca", na którym umieściła własne interpretacje piosenek Lucio Dalli, Renata Zero i Riccarda Cocciante. Nagrała tytułową piosenkę do filmu Jane Eyre Franca Zeffirellego.
W 1997 roku ponownie uczestniczyła w Festiwalu w San Remo, tym razem z piosenką „Nel respiro più grande”, po czym wydała album "Incontri e paesaggi", na którym znalazły się jej wersje piosenek takich autorów jak: Chico Buarque, Ivano Fossati, Lucio Dalla i Ennia Morricone.
W 1998 wystąpiła w musicalu "Sette spose per sette fratelli". Później wykonywała piosenki religijne i sakralne.
W 1999 roku rozpoczęła współpracę z Watykanem uczestnicząc w różnych imprezach telewizyjnych emitowanych na całym świecie z okazji Wielkiego Jubileuszu Roku 2000. Została wybrana do zaśpiewania „Mater Iubilaei”, hymnu maryjnego skomponowanego z okazji Wielkiego Jubileuszu i wykonanego po raz pierwszy w Grocie w Lourdes, co wyjątkowym wydarzeniem, ponieważ nikt nigdy przedtem w niej nie występował. Przewodniczyła modlitwie przy Drzwiach Świętych podczas uroczystości ich zamknięcia przez papieża Jana Pawła II. Przez cały rok 2000 występowała w największych kościołach i katedrach różnych stolic, przed najwyższymi zwierzchnikami różnych religii z koncertem arii sakralnych "Musica Caeli".
W XXI wieku występowała głównie w spektaklach teatralnych: w musicalu "Salvatore Giuliano" (2001), w spektaklu muzycznym "Semo o nun semo" Nicoli Piovaniego, w którym śpiewała piosenki w dialekcie rzymskim, "Wozzeck, Lulu, la morte e gli altri" (2002), "Monologhi della vagina", "Notte in bianco" (2003), "Operze za trzy grosze" Bertolta Brechta, w spektaklu muzycznym "Romana", poświęconym Gabrielli Ferri (2005), w filmie "Baciami piccina" i ponownie w sztuce teatralnej, "Gastone" (2006).
W 2007 roku wystąpiła na Festiwalu w San Remo z piosenką „Il terzo fuochista”.
Wystąpiła w sztuce "La strada", napisanej na podstawie filmu Federica Felliniego pod tym samym tytułem; sztukę wyreżyserował Massimo Venturiello, jej partner życiowy. W latach 2011–2013 występowała w sztuce "Mieszczanin szlachcicem" Moliera, w adaptacji i reżyserii Massima Venturiella. W 2014 roku ukazał się jej ostatni album, "Il suono della voce".

</doc>
<doc id="3663633" url="https://pl.wikipedia.org/wiki?curid=3663633" title="Paulo César Yaurivilca">
Paulo César Yaurivilca



</doc>
<doc id="3663634" url="https://pl.wikipedia.org/wiki?curid=3663634" title="Paulo Yaurivilca">
Paulo Yaurivilca



</doc>
<doc id="3663638" url="https://pl.wikipedia.org/wiki?curid=3663638" title="Hosejn Hamadani">
Hosejn Hamadani

Hosejn Hamadani (ur. 15 grudnia 1950 w Hamadanie, zm. 8 października 2015 pod Aleppo) – irański wojskowy, generał brygady Korpusu Strażników Rewolucji Islamskiej.
Życiorys.
Pochodził z ubogiej rodziny, miał dwie starsze siostry i młodszego brata. Jego ojciec Ali Hamadani był technikiem w rafinerii w Abadanie; zmarł w 1953. W związku z tym Hosejn Hamadani w bardzo młodym wieku musiał podjąć pracę zarobkową równocześnie z nauką. W 1979, po zwycięstwie rewolucji islamskiej, w Hamadanie zaciągnął się do nowo utworzonego Korpusu Strażników Rewolucji Islamskiej, pod wpływem nauczania ajatollaha Madaniego, reprezentującego ajatollaha Ruhollaha Chomejniego w ostanie Hamadan. Brał udział w tłumieniu powstania w Kurdystanie irańskim w 1979. Walczył w wojnie iracko-irańskiej. Brał udział w tworzeniu 32 brygady Korpusu Strażników Rewolucji Islamskiej „Ansar al-Husajn”, a następnie został jej dowódcą. Później walczył w 16 brygadzie KSRI „Ghods”, a następnie mianowano go zastępcą dowódcy operacyjnego nowo utworzonej jednostki specjalnej – sił Ghods. Był również zastępcą szefa sztabu KSRI i zastępcą głównodowodzącego paramilitarnego Związku Mobilizacji Uciemiężonych w strukturze Korpusu. Został dwukrotnie odznaczony Medalem Zwycięstwa. W Iranie uważany był za autorytet w dziedzinie partyzantki miejskiej.
W 2008 powierzono mu dowodzenie brygadą „Muhammad Rasul Allah” stacjonującą w Teheranie. Po wyborach prezydenckich w Iranie w 2009 wielokrotnie potępiał opozycję, która zarzucała rządowi sfałszowanie wyników głosowania. 12 kwietnia 2011 Unia Europejska objęła go sankcjami, uznając, że gen. Hamedani i jego brygada odegrali „znaczącą rolę w brutalnym stłumieniu protestów”.
Od 2011 działał w Syrii, gdzie Iran wspierał stronę rządową, tworząc i szkoląc szyickie milicje walczące następnie po stronie Baszszara al-Asada. Z rozkazu głównodowodzącego siłami Ghods gen. Ghasema Solejmaniego kierował irańskimi działaniami w Syrii. 
Jesienią 2015 wrócił na krótko do Syrii w celu dokonania oceny sytuacji wojskowej, miał następnie objąć nieokreślone stanowisko w Iranie. Zginął 8 października w okolicach Aleppo, gdy samochód, którym się poruszał, został zaatakowany przez oddział opozycji antyasadowskiej. Był najwyższym stopniem oficerem, który zginął podczas zagranicznej operacji prowadzonej przez Islamską Republikę Iranu.
Został pochowany w Teheranie. Pośmiertnie został awansowany do stopnia generała majora, najwyższego stopnia w Korpusie Strażników Rewolucji Islamskiej nadawanego w praktyce.

</doc>
<doc id="3663645" url="https://pl.wikipedia.org/wiki?curid=3663645" title="Käru (rzeka)">
Käru (rzeka)

Käru (est. "Käru jõgi") – rzeka w zachodniej Estonii. Rzeka wypływa z jeziora Aeli na zachód od wsi Aela, Kõue. Wpada do rzeki Parnawa we wsi Kose, gmina Vändra. Ma długość 58,4 km i powierzchnię dorzecza 315,5 km².

</doc>
<doc id="3663646" url="https://pl.wikipedia.org/wiki?curid=3663646" title="Ueckermünde (przystanek kolejowy)">
Ueckermünde (przystanek kolejowy)

Ueckermünde – przystanek kolejowy w Ueckermünde, w kraju związkowym Meklemburgia-Pomorze Przednie, w Niemczech. Znajduje się tu jeden peron.
Historia.
Dworzec wraz z całą linią kolejową Jatznick – Ueckermünde został otwarty 15 września 1884 roku. 15 sierpnia 2009 roku zostało otwarte liczące 840 metrów przedłużenie linii od starego dworca Ueckermünde do położonego przy porcie przystanku Ueckermünde Stadthafen. W tym celu wykorzystano zachowaną starą linię do portu, którą do 1 stycznia 1996 roku prowadzono ruch pociągów towarowych. Dodatkowo powstał nowy peron oraz trzy przejazdy kolejowo-drogowe z urządzeniami sygnalizacyjnymi. Stary dworzec został zamknięty tracąc status stacji kolejowej i zastąpiony przez położony około 700 metrów na północ przystanek o tej samej nazwie. Całość prac kosztowała 2,7 mln euro.
Połączenia.
Od zmiany rozkładu 15 grudnia 2013 roku pociągi prowadzone przez "Ostseeland Verkehr" zastąpiono składami uruchamianymi przez DB Regio. Od września 2015 roku po linii kursują spalinowe zespoły trakcyjne Alstom Coradia LINT 41.

</doc>
<doc id="3663647" url="https://pl.wikipedia.org/wiki?curid=3663647" title="Hosejn Hamedani">
Hosejn Hamedani



</doc>
<doc id="3663650" url="https://pl.wikipedia.org/wiki?curid=3663650" title="Puchar Świata w skeletonie 2000/2001">
Puchar Świata w skeletonie 2000/2001

Sezon 2000/2001 Pucharu Świata w skeletonie – 15. sezon Pucharu Świata w skeletonie. Rozpoczął się 1 grudnia 2000 roku w niemieckim Winterbergu. Ostatnie zawody z tego cyklu zostały rozegrane 16 lutego 2001 roku w amerykańskim Park City. Rozegranych zostało 8 konkursów: po 4 konkursy kobiet i mężczyzn.
Wśród kobiet zwyciężyła po raz pierwszy w karierze Brytyjka - Alex Coomber, zaś wśród mężczyzn jedyne zwycięstwo w karierze odniósł Amerykanin Lincoln DeWitt.

</doc>
<doc id="3663653" url="https://pl.wikipedia.org/wiki?curid=3663653" title="Sportivo Trinidense Asunción">
Sportivo Trinidense Asunción



</doc>
<doc id="3663654" url="https://pl.wikipedia.org/wiki?curid=3663654" title="Herb województwa katowickiego">
Herb województwa katowickiego

Herb województwa katowickiego został ustanowiony Rozporządzeniem Nr 82/97 Wojewody Katowickiego z dnia 22 kwietnia 1997 r. w sprawie ustanowienia herbu województwa katowickiego, które weszło w życie 9 maja 1997. Herb przedstawiał orła złotego w błękitnym polu. Prawo używania herbu miały organy administracji publicznej w województwie katowickim, w tym wojewoda katowicki, sejmik samorządowy województwa katowickiego oraz samorządowe kolegium odwoławcze w Katowicach.

</doc>
<doc id="3663657" url="https://pl.wikipedia.org/wiki?curid=3663657" title="Sauga (rzeka)">
Sauga (rzeka)

Sauga (est. "Sauga jõgi") – rzeka w zachodniej Estonii. Źródła znajdują się na południe od wsi Lokuta, Kehtna. Wpada do rzeki Parnawa w bezpośrednim jej ujściu do Zatoki Parnawskiej. Ma długość 78,4 km i powierzchnię dorzecza 576,5 km².

</doc>
<doc id="3663661" url="https://pl.wikipedia.org/wiki?curid=3663661" title="Reopalu (rzeka)">
Reopalu (rzeka)

Reopalu (est. "Reopalu jõgi") – rzeka w zachodniej Estonii. Źródła znajdują się na północ od wsi Võõbu, Paide. Wpada do rzeki Parnawa na południe od Paide. Ma długość 27 km i powierzchnię dorzecza 142,1 km².

</doc>
<doc id="3663662" url="https://pl.wikipedia.org/wiki?curid=3663662" title="Kościół św. Mikołaja w Sokolnikach">
Kościół św. Mikołaja w Sokolnikach

Kościół Świętego Mikołaja – rzymskokatolicki kościół parafialny należący do dekanatu Lututów diecezji kaliskiej.
Jest to murowana świątynia wybudowana w latach 1977-1978 według projektu architekta Aleksandra Miedniczka. W przedsionku kościoła, z lewej strony Jest umieszczone kamienne epitafium z 1979 roku, poświęcone księdzu prałatowi Henrykowi Antkiewiczowi, proboszczowi w latach 1967-1979 i budowniczemu świątyni. Wewnątrz budowli jest umieszczona rzeźba Chrystusa wykonana przez Pawła Brylińskiego, rzeźbiarza ludowego, urodzonego w Wieruszowie i zmarłego w Masanowie

</doc>
<doc id="3663663" url="https://pl.wikipedia.org/wiki?curid=3663663" title="Romain Hardy">
Romain Hardy

Romain Hardy (ur. 24 sierpnia 1988 we Flers) – francuski kolarz szosowy, zawodnik profesjonalnej grupy kolarskiej Cofidis, Solutions Crédits.

</doc>
<doc id="3663664" url="https://pl.wikipedia.org/wiki?curid=3663664" title="Carlo Cassola">
Carlo Cassola

Carlo Cassola (ur. 17 marca 1917, zm. 29 stycznia 1987) – włoski powieściopisarz i eseista. Laureat Nagrody Stregi, najważniejszej włoskiej nagrody literackiej, za powieść "La Ragazza di Bube" z 1960 roku. W 1963 roku na podstawie powieści powstał film o tym samym tytule w reżyserii Luigiego Comencini.

</doc>
<doc id="3663670" url="https://pl.wikipedia.org/wiki?curid=3663670" title="Dominique Rollin">
Dominique Rollin

Dominique Rollin (ur. 29 października 1982 w Boucherville) – były kanadyjski kolarz szosowy, zawodnik profesjonalnych grup kolarskich Cervélo TestTeam, FDJ i Cofidis, Solutions Crédits.

</doc>
<doc id="3663672" url="https://pl.wikipedia.org/wiki?curid=3663672" title="Erika Lust">
Erika Lust

Erika Lust (ur. 1 stycznia 1977 w Sztokholmie) – szwedzka reżyserka, scenarzystka, producentka i pisarka programów dla dorosłych i erotycznych.
Życiorys.
Wczesne lata.
Urodziła się w Sztokholmie jako Erika Hallqvist. Od wczesnych lat jej pasją był teatr i film. Studiowała politologię na Uniwersytecie w Lund. W międzyczasie natknęła się na książkę Lindy Williams z 1989 "Hard Core: Power, Pleasure, and the „Frenzy of the Visible"" (polski tytuł: "Hard core: władza, przyjemność i „szaleństwo widzialności”"), która później miała silny wpływ na jej twórczość filmową. Jej źródłem inspiracji stał się również film Jeana-Jacques’a Annauda "Kochanek". Ukończyła studia magisterskie w 1999, specjalizując się w prawach człowieka i feminizmie. W 2000 przeprowadziła się do Barcelony, gdzie pracowała w firmach produkcyjnych i ukończyła kurs filmowy.
Kariera.
W 2004 roku wyprodukowała, napisała i wyreżyserowała krótkometrażowy film pornograficzny "The Good Girl", włączony później do nagrodzonej antologii "Five Hot Stories for Her" (2007) z Ramónem Nomarem, za który otrzymała nagrodę na Festival Internacional de Cine Erótico de Barcelona 2005. W następnym roku nakręciła film dokumentalny "Barcelona Sex Project" (2008), a następnie film fabularny "Life Love Lust" (2010) i "Cabaret Desire" (2012). 
W 2010 wspólnie ze swoim mężem Pablo Dobnerem założyła firmę Lust Films. Zrealizowała cykl filmów krótkometrażowych "XConfessions".
Jest także autorką książek "Good Porn" (2009), "Love me like you hate me" (2010) (z Venus O'Harą), "Erotic Bible to Europe" (2010), powieści "La canción de Nora" (2013) i "Let's make a porno: A practical guide to filming sex" (2013). Sama Lust podkreśla, że w jej filmach liczy się przede wszystkim emocjonalność i ukazywanie kobiecej seksualności. Zatrudnia wyłącznie aktorów, którzy ukończyli 23 lata, na planie wśród nie-aktorów pracują wyłącznie kobiety. Emma Watson chwaliła filmy Lust jako „"świetną alternatywę dla pornografii"”.

</doc>
<doc id="3663673" url="https://pl.wikipedia.org/wiki?curid=3663673" title="Nieumiałek">
Nieumiałek

Nieumiałek (ros. Незнайка, "Nieznajka") – postać stworzona przez radzieckiego pisarza dla dzieci Nikołaja Nosowa.
Nieumiałek w literaturze.
Utwory Nikołaja Nosowa:
Ekranizacje filmowe.
Seria 1 (1997):
Seria 2 (1998—1999):

</doc>
<doc id="3663677" url="https://pl.wikipedia.org/wiki?curid=3663677" title="Arlind Ajeti">
Arlind Ajeti

Arlind Afrim Ajeti (ur. 25 września 1993 w Bazylei) – albański piłkarz szwajcarskiego pochodzenia występujący na pozycji obrońcy we włoskim klubie Crotone, do którego jest wypożyczony z Torino FC oraz w reprezentacji Albanii. Były młodzieżowy reprezentant Szwajcarii.
Kariera klubowa.
Swoją karierę piłkarską Ajeti rozpoczął w 2002 roku w klubie FC Concordia Bazylea. W 2004 roku podjął treningi w FC Basel. W sezonie 2010/2011 zaczął grać w zespole U-21 w 1. Liga Promotion. W 2011 roku stał się także członkiem pierwszego zespołu. 28 sierpnia 2011 zadebiutował w nim w Swiss Super League w wygranym 2:1 domowym meczu z FC Thun, gdy w 68. minucie zmienił Czecha Radoslava Kováča. W sezonie 2011/2012 wywalczył z Basel dublet - mistrzostwo oraz Puchar Szwajcarii. W sezonach 2012/2013, 2013/2014 oraz 2014/2015 także sięgał z Basel po tytuły mistrza kraju. W FC Basel grał do końca sezonu 2014/2015.
W 2015 roku Ajeti odszedł z Basel do beniaminka włoskiej Serie A, Frosinone Calcio. W Serie A swój debiut zaliczył 6 stycznia 2016 w zremisowanym 2:2 wyjazdowym meczu z US Sassuolo. W 22. minucie tego meczu strzelił samobójczego gola, a w 45. minucie zdobył bramkę dla swojej drużyny.
Kariera reprezentacyjna.
W latach 2010–2014 Ajeti występował w młodzieżowych reprezentacjach Szwajcarii na różnych szczeblach wiekowych. Następnie zdecydował się reprezentować Albanię. W reprezentacji Albanii zadebiutował 14 listopada 2014 roku w zremisowanym 1:1 towarzyskim meczu z Francją, rozegranym w Rennes, gdy w 69. minucie zmienił Amira Abrashiego.

</doc>
<doc id="3663685" url="https://pl.wikipedia.org/wiki?curid=3663685" title="Bełła Burnaszewa">
Bełła Burnaszewa

Bełła Aleksiejewna Burnaszewa (ros. Бэлла Алексеевна Бурнашева, ur. 1944) – rosyjska astronomka. W latach 1969–1971 odkryła 13 planetoid. Pracowała w Instytucie Astronomii Teoretycznej, a później jako programistka w Krymskim Obserwatorium Astrofizycznym.
Na jej cześć oraz jej męża Władisława Iwanowicza Burnaszewa, również astronoma, nazwano planetoidę (4427) Burnashev.

</doc>
<doc id="3663687" url="https://pl.wikipedia.org/wiki?curid=3663687" title="Bella Burnasheva">
Bella Burnasheva



</doc>
<doc id="3663692" url="https://pl.wikipedia.org/wiki?curid=3663692" title="Adam Zając (rektor)">
Adam Zając (rektor)

Adam Zając (ur. 27 grudnia 1961 w Sosnowcu) – polski profesor nauk o kulturze fizycznej, nauczyciel akademicki i trener koszykówki, od 2012 rektor Akademii Wychowania Fizycznego im. Jerzego Kukuczki w Katowicach.
Życiorys.
Absolwent II Liceum Ogólnokształcącego im. Emilii Plater w Sosnowcu. W 1983 ukończył studia na Akademii Wychowania Fizycznego w Katowicach, uzyskując tytuł magistra oraz dyplomy trenera II klasy w lekkoatletyce i koszykówce. W 1992 na Wydziale Wychowania Fizycznego Akademii Wychowania Fizycznego we Wrocławiu obronił rozprawę doktorską pt. "Poziom sprawności motorycznej a efektywność w grze w koszykówce mężczyzn", której promotorem był Joachim Raczek. Stopień doktora habilitowanego uzyskał w 2004 na AWF Katowice w oparciu o pracę "Wpływ suplementacji kreatyną i HMB na moc anaerobową oraz skład ciała koszykarzy". Tytuł naukowy profesora nauk o kulturze fizycznej otrzymał 23 grudnia 2010.
W latach 1983–1984 przebywał na stypendium sportowym w Stanach Zjednoczonych, trenując futbol amerykański i studiując fizjologię wysiłku fizycznego i metodykę treningu sportowego. W 1984 podjął pracę na AWF Katowice (w Zakładzie Teorii Sportu). W 2005 został prorektorem tej uczelni (funkcję tę pełnił do 2012). W 2009 objął kierownictwo Katedry Teorii i Praktyki Sportu. W 2012 został wybrany rektorem AWF Katowice, w 2016 uzyskał reelekcję na kolejną kadencję.
Specjalizuje się w teorii sportu. W 2005 został redaktorem naczelnym czasopisma naukowego „Journal of Human Kinetics”.
W barwach Zagłębia Sosnowiec wystąpił w sezonie 1994/1995 w pięciu meczach II ligi koszykówki. Jako trener pracował w Mickiewiczu Katowice (2000–2005), z którym w sezonie 2001/2002 występował w I lidze (17 zwycięstw, 20 porażek). Następnie, wspólnie z Mirosławem Stawowskim, prowadził AZS-AWF Katowice, wywalczając w 2008 awans do I ligi. W 2007 został prezesem tego klubu.

</doc>
<doc id="3663697" url="https://pl.wikipedia.org/wiki?curid=3663697" title="Wolkenberg">
Wolkenberg



</doc>
<doc id="3663699" url="https://pl.wikipedia.org/wiki?curid=3663699" title="Requins de l’Atlantique FC">
Requins de l’Atlantique FC

Requins de l’Atlantique FC – beniński klub piłkarski z siedzibą w Kotonu, występujący w Moovligue 1 (najwyższej klasie rozgrywkowej swego kraju).

</doc>
<doc id="3663700" url="https://pl.wikipedia.org/wiki?curid=3663700" title="Gaizinkalns">
Gaizinkalns



</doc>
<doc id="3663701" url="https://pl.wikipedia.org/wiki?curid=3663701" title="Marko Radulović">
Marko Radulović

Marko Radulović (cyr. Марко Радуловић; ur. 15 grudnia 1866 we wsi Pažići, zm. 2 listopada 1932) – czarnogórski polityk i prawnik, premier Czarnogóry.
Życiorys.
Urodził się we wsi Pažići niedaleko Danilovgradu. Do szkoły podstawowej uczęszczał w Zdrebaoniku, a do szkół średnich w Belgradzie i w Zaječarze. W 1892 roku ukończył prawo na uniwersytecie w Belgradzie. Po zakończeniu studiów był m.in. asystentem ministra sprawiedliwości Czarnogóry. W 1896 roku został prezesem sądu w Danilovgradzie. W latach 1903–1905 szefował sądowi w Podgoricy. Od 1905 roku był deputowanym do krajowego parlamentu. 24 listopada 1906 z ramienia Partii Ludowej został wybrany premierem Czarnogóry oraz ministrem spraw zagranicznych. Po odejściu z rządu założył kancelarię prawną w Cetynii. W 1913 roku został sędzią Sądu Najwyższego. W latach 1915–1916 pełnił funkcję ministra sprawiedliwości. W czasie okupacji kraju przez państwa centralne w trakcie I wojny światowej był internowany na Węgrzech i w Dolnej Austrii. Po wojnie nadal pracował w zawodzie prawniczym. W 1919 roku wstąpił w szeregi Partii Radykalnej. W późniejszym okresie był przewodniczącym jej władz. W latach 30. dwukrotnie wybierany był na senatora.

</doc>
<doc id="3663713" url="https://pl.wikipedia.org/wiki?curid=3663713" title="Cory Michael Smith">
Cory Michael Smith

Cory Michael Smith (ur. 14 listopada 1986 w Columbus) – amerykański aktor teatralny, telewizyjny i filmowy.
Życiorys.
Ukończył szkołę średnią Hilliard Darby High School (2005), po czym studiował na prywatnym Otterbein University. W trakcie studiów występował w adaptacjach teatralnych takich sztuk jak "Świętoszek", "Who's Afraid of Virginia Woolf?" czy "Kaukaskie kredowe koło". Grał następnie na scenach w Portland, Denver i w teatrach off-broadwayowskich. W 2013 po raz pierwszy pojawił się na Broadwayu u boku Emilii Clarke w inscenizacji "Śniadania u Tiffany’ego".
W 2014 debiutował jako aktor filmowy. W tymże roku zagrał m.in. w miniserialu "Olive Kitteridge". Rola ta przyniosła mu nominację do Critics' Choice Television Award dla najlepszego aktora drugoplanowego w filmie lub miniserialu. W 2015 wystąpił w produkcji "Carol" wspólnie z m.in. Cate Blanchett, a także wcielił się w postać Edwarda Nygmy w serialu "Gotham"

</doc>
<doc id="3663717" url="https://pl.wikipedia.org/wiki?curid=3663717" title="Jatznick (stacja kolejowa)">
Jatznick (stacja kolejowa)

Jatznick – stacja kolejowa w Jatznick, w kraju związkowym Meklemburgia-Pomorze Przednie, w Niemczech. Znajdują się tu 2 perony.
Historia.
16 marca 1863 roku dworzec w Jatznick został otwarty jako część linii kolejowej z Angermünde do Anklamu. Początkowo kursowały dwa pociągi pasażerskie oraz jeden towarowy z Dworca Szczecińskiego w Berlinie do Anklamu i z powrotem. 25 kwietnia 1882 roku parlament pruski wyraził zgodę na budowę odgałęzienia do Ueckermünde, które ukończono 15 września 1884 roku. Na początku XXI wieku podniesiono prędkość na linii kolejowej Angermünde – Stralsund oraz zintegrowano stację z Lokalnym Centrum Sterowania w Anklamie. Perony zostały podniesione do wysokości 55 cm i przesunięte w kierunku północnym.

</doc>
<doc id="3663719" url="https://pl.wikipedia.org/wiki?curid=3663719" title="El Nacional">
El Nacional



</doc>
<doc id="3663723" url="https://pl.wikipedia.org/wiki?curid=3663723" title="Atlético Huila Neiva">
Atlético Huila Neiva



</doc>
<doc id="3663728" url="https://pl.wikipedia.org/wiki?curid=3663728" title="Lista astronautów według daty pierwszego lotu">
Lista astronautów według daty pierwszego lotu

Poniżej znajduje się lista astronautów według daty pierwszego lotu. Lista obejmuje astronautów, kosmonautów i tajkonautów (razem z kosmicznymi turystami), którzy opuścili atmosferę ziemską – wznieśli się minimum 100 km ponad powierzchnię Ziemi.
Pierwszym człowiekiem w przestrzeni kosmicznej był radziecki astronauta Jurij Gagarin. Jego misja o nazwie Wostok 1 rozpoczęła się 12 kwietnia 1961 roku o godzinie 6:07 UTC, a zakończyła tego samego dnia o godzinie 7:47 UTC. Od tego czasu w przestrzeni kosmicznej znalazło się 569 osób. 49 spośród nich odbyło swój pierwszy lot w latach 1961–1970. W latach 1971–1980 w przestrzeni kosmicznej znalazło się po raz pierwszy 51 osób, w latach 1981–1990 – 140, w latach 1991–2000 – 158, w latach 2001–2010 – 122, zaś w latach 2011–2020 – 48.
Lista.
Legenda:
 Astronauta, który jest obecnie w kosmosie
 Turysta kosmiczny (7)
 – Mężczyzna-astronauta
 Kobieta-astronautka (60)

</doc>
<doc id="3663730" url="https://pl.wikipedia.org/wiki?curid=3663730" title="Kościół św. Stanisława w Chwalimiach">
Kościół św. Stanisława w Chwalimiach

Kościół św. Stanisława – katolicki kościół filialny, zlokalizowany w Chwalimiach, w gminie Okonek. Należy do parafii Świętych Apostołów Piotra i Pawła w Lędyczku.
Historia i architektura.
Murowana świątynia została wybudowana w 1868 dla protestantów. Jako katolicka poświęcona 8 maja 1946. Od 2011 obiekt zabytkowy (wraz z cmentarzem przykościelnym i drewnianą dzwonnicą z końca XIX wieku). Na dzwonnicy dwa dzwony z napisami: "Berlin / 1836".

</doc>
<doc id="3663732" url="https://pl.wikipedia.org/wiki?curid=3663732" title="Trawniewo">
Trawniewo



</doc>
<doc id="3663733" url="https://pl.wikipedia.org/wiki?curid=3663733" title="Brunon Paprocki">
Brunon Paprocki

Brunon Edward Paprocki (ur. 6 października 1879 w Krzepicach, zm. 1949 w Asunción) – polski architekt aktywny w Królestwie Kongresowym, a po I wojnie światowej w Peru, Argentynie i Paragwaju. Absolwent warszawskiej Szkoły Wawelberga i Rotwanda oraz paryskiej École des Beaux-Arts. W Polsce zaprojektował m.in. tzw. Dom Księcia w Częstochowie, współtworzył także projekt przebudowy Pałacu Sobańskich w Guzowie.
W latach I wojny służył w Legionach Polskich, gdzie dosłużył się stopnia podpułkownika. Po wojnie wyjechał do Ameryki Łacińskiej. Tam tworzył projekty wielu gmachów użyteczności publicznej, m.in. Palacio de Justicia w Limie, siedzibę peruwiańskiego sądu najwyższego, a także Panteon Bohaterów w Asunción. Wykładał także architekturę w Universidad Nacional de Ingeniería.
Życiorys.
Urodzony w 6 października 1879 roku w Krzepicach (niektóre źródła podają, że chodzi o Krzepice w kieleckiem, inne że Krzepice niedaleko Częstochowy), w rodzinie Stanisława i Agnieszki z Łebków. Ukończył Szkołę Wawelberga i Rotwanda w Warszawie, a następnie architekturę na École des Beaux-Arts w Paryżu. W czasie studiów ożenił się z Eugenią Lienard.
W roku 1907 roku wrócił do Polski i szybko zaczął realizować zamówienia na liczne projekty. W 1909 roku uczestniczył w projektowaniu pawilonów na Wystawę Przemysłu i Rolnictwa w Częstochowie. W 1910 r. zaprojektował dom handlowy, który miał stanąć w miejscu Pałacu Biskupów Krakowskich w Warszawie, projektu nie zrealizowano w całości w trosce o zabytek. W 1912 roku zaprojektował w Częstochowie kamienicę dla księcia Michała Romanowa. Pracował także nad projektami w Rosji i na kresach wschodnich, m.in. nad odbudową Pałacu Sobańskich w Guzowie. W Piastowie wybudował sobie willę w stylu art nouveau, którą po odzyskaniu przez Polskę niepodległości w 1920 r. sprzedał.
W czasie I wojny światowej służył w szeregach Legionów Polskich, dochodząc do stopnia podpułkownika. Następnie wszedł w skład misji repatriacyjnej do Moskwy.
W Peru znalazł się dzięki zwycięstwu w ogłoszonym przez władze międzynarodowym konkursie na projekt przebudowy bazyliki i sanktuarium św. Róży z Limy. Nie został jednak zrealizowany przez względy finansowe. Następnie planował w Limie przebudowę Plaza Mayor, ale ona także nie doszła do skutku, ponieważ obejmowała wyburzenie czterech kwartałów dla stworzenia przestrzeni skupiającej najważniejsze budynki stolicy, a władze wybrały projekt Ryszarda de Jaxa Małachowskiego. Startował także w konkursie na przebudowę Plaza San Martín.
Pierwszym dużym projektem, który doczekał się realizacji, było gimnazjum i kaplica świętej Marii Eufrazji. W następnych latach został profesorem (po Edwardzie Habichu i Ryszardzie de Jaxa Małachowskim) katedry architektury w wyższej szkole politechnicznej w Limie oraz katedry historii sztuki. Został także projektantem części budynków, które obecnie tworzą kampus (np. kasyno i hotel).
Jego największą realizacją pozostało Palacio de Justicia w Limie, które zostało siedzibą Sądu Najwyższego. Paprocki inspirował się bryła Pałacu Sprawiedliwości w Brukseli. Projekt zrealizowano w 1926 roku.
Po przemianach politycznych (zamach stanu Luisa Sáncheza Cerro) w 1931 r. wyemigrował z Peru, zamieszkując w Argentynie, z której szybko wyjechał z powodu kryzysu ekonomicznego i w 1936 roku osiadł w Paragwaju, gdzie pozostał do śmierci. Zaprojektował i przebudował tam szereg budynków, w tym między innymi Narodowy Panteon Bohaterów, kościół Chrystusa Króla i gimnazjum świętej Teresy z Ávili. W 1946 r. sporządził niezrealizowany projekt gmachu dla Ateneo Paraguayo.
Zmarł w 1949 roku w Asunción i został pochowany w Posadas w Argentynie, choć w ostatniej woli prosił o pochowanie w Polsce.

</doc>
<doc id="3663738" url="https://pl.wikipedia.org/wiki?curid=3663738" title="Andrzej dell'Aqua">
Andrzej dell'Aqua



</doc>
<doc id="3663747" url="https://pl.wikipedia.org/wiki?curid=3663747" title="Weak Signal Propagation Reporter">
Weak Signal Propagation Reporter

WSPR (ang. "Weak Signal Propagation Reporter") – rodzaj cyfrowej emisji radiowej MEPT-JT oraz nazwa programu komputerowego autorstwa Joe Taylora K1JT do badania tras propagacji fal radiowych przy użyciu radiolatarni małej i bardzo małej mocy.
Standardowe komunikaty WSPR zawierają znak wywoławczy stacji, jej QTH locator oraz informację o mocy nadajnika, podanej w jednostkach dBm, np. SP1ABC JO73 27.
Protokół WSPR zapewnia wymianę danych przy niskich stosunkach sygnału do szumu rzędu -28 dB w odniesieniu do pasma przenoszenia 2500 Hz. Do transmisji WSPR-2 stosowane jest wąskopasmowe czterostanowe kluczowanie częstotliwości (4-FSK) z zachowaniem ciągłości fazy. Szybkość modulacji wynosi 12000/8192 ≈ 1,465 boda. Szerokość pasma sygnału około 6 Hz. Synchronizacja za pomocą pseudolosowego wektora o długości 162 bitów. Czas trwania transmisji 162 × 8192/12000 ≈ 110,6 s. Transmisja rozpoczyna się standardowo po upływie pierwszej sekundy każdej parzystej minuty. Wymagana jest synchronizacja czasu urządzeń nadawczych oraz obiorczych, np. za pomocą protokołu NTP.
Nowsza wersja, WSPR-15, stosuje sekwencje 15-minutowe zamiast standardowych sekwencji 2-minutowych. Stosowana jest w zakresie fal długich i średnich, i jest o 9 dB bardziej czuła niż WSPR-2, dzięki czemu możliwe jest dekodowanie sygnałów o stosunkach sygnału do szumu rzędu -37 dB w odniesieniu do pasma przenoszenia 2500 Hz.
Oprogramowanie udostępnione jest na licencji open source, a wysyłane przez program za pośrednictwem Internetu odbierane dane są publicznie dostępne za pośrednictwem strony projektu WSPRnet.
W ciągu doby do bazy projektu grupy radioamatorów (WSPRnet) przesyłanych jest ponad milion raportów z pasm amatorskich w zakresie częstotliwości od 136 kHz do 1296 MHz od około tysiąca stacji.
Aplikacje.
Stacja WSPR zawiera zwykle komputer i urządzenie nadawczo-odbiorcze, ale możliwe jest również uruchomienie bardzo prostego nadajnika przy użyciu układu Si570 lub z wykorzystaniem mikrokomputera Raspberry Pi z filtrem dolnoprzepustowym, uzyskując moc wyjściową 10 dBm (10 mW).

</doc>
<doc id="3663749" url="https://pl.wikipedia.org/wiki?curid=3663749" title="Weak Signal Propagation Reporter Network">
Weak Signal Propagation Reporter Network



</doc>
<doc id="3663753" url="https://pl.wikipedia.org/wiki?curid=3663753" title="Takumi-kun series">
Takumi-kun series

 – seria książek light novel z gatunku shōnen-ai autorstwa Shinobu Gotō, wydawana przez wydawnictwo Kadokawa Shoten. Pierwsze wydanie pojawiło się 23 kwietnia 1992, a ostatnie w 2011 roku zamykając serię w 26 tomach, w tym 2 specjalnych.
W grudniu 2010 roku ogłoszono, że cała seria sprzedała się w nakładzie 400 milionów kopii. Seria doczekała się swoich adaptacji w postaci dram CD, mangi oraz 5 filmów live-action.
Fabuła.
Uczeń drugiego roku prywatnego liceum ukrytego w górach, Hayama Takumi jest wyjątkowo nieśmiałym chłopakiem, który z powodu traumatycznego wydarzenia z dzieciństwa cierpi na lęk przed ludźmi. Takumi'emu zostaje przydzielony do pokoju przystojny współlokator – Gii, który się w nim podkochuje. W miarę upływu czasu, oraz wielu wydarzeń opisanych na łamach powieści, dystans między Takumim i Gii zmniejsza się, przez co Takumi staje się coraz mniej aspołeczny.
Manga.
Manga była wydawana przez wydawnictwo Kadokawa Shoten w okresie od 28 sierpnia 1998 (pierwszy tom) do 29 listopada 2007 (ostatni tom). Pierwszy tom został zaprojektowany przez Billy'ego Takahashi, a następne tomy przez Ōya Kazumiego.
Filmy.
Na podstawie serii light novel powstało 5 filmów live action. Filmy od drugiego do piątego różnią się od pierwszego obsadą.

</doc>
<doc id="3663754" url="https://pl.wikipedia.org/wiki?curid=3663754" title="Nikołaj Feklenko">
Nikołaj Feklenko



</doc>
<doc id="3663757" url="https://pl.wikipedia.org/wiki?curid=3663757" title="Wei Shuo">
Wei Shuo

Wei Shuo (, ur. 272, zm. 349), znana też jako Dama Wei – mistrzyni kaligrafii chińskiej z czasów dynastii Jin.
Pochodziła z rodziny uczonych, od czasów dynastii Han sławnych ze studiów konfucjańskich; prawdopodobnie była wnuczką Wei Yi, który nadzorował urząd ministrów państwa Wei, pierwszego znanego kaligrafa w jej rodzinie. Jej wuj, Wei Guan, był doradcą założyciela dynastii Jin, Sima Yana, i mistrzem kaligraficznego stylu trawiastego. Jego syn (kuzyn damy Wei), Wei Heng, napisał "Siti shishu" ("Traktat o czterech stylach kaligrafii"). Rodzina Wei przez niemal 100 lat przekazywała i rozwijała sztukę kaligrafii.
Niewiele wiadomo o jej życiu; nie została jej poświęcona oficjalna biografia w kronikach państwowych. Z biografii jej syna, Li Chonga, wynika, że wcześnie została wdową i prawdopodobnie miała kłopoty finansowe. Li Chong osiągnął wprawdzie stanowisko dające wyższe dochody, ale stało się to już po śmierci matki. Biografia ta nie wspomina o jej wpływie na sztukę syna, niemniej zarówno matka, jak i syn byli sławni z dzieł w stylu regularnym (inaczej pismo wzorcowe, "kaishu"). Więcej informacji o Wei Shuo znajduje się w pismach o kaligrafii z wczesnego okresu Tang. Wspominają one, że „odziedziczyła styl Zhou You” – sławnego kaligrafa z późnego okresu Han, u którego krewnych lub uczniów mogła studiować; mówią też, że była uważną obserwatorką natury i potrafiła zawrzeć wrażenia z obserwacji w swoich dziełach kaligraficznych, stawiając kreski niczym kamienie spadające ze skał lub niczym pnącza oplatające drzewa.
Wei Shuo była uznaną mistrzynią stylów bieżącego, wzorcowego i kancelaryjnego. Przypisuje się jej też zwięzły (ok. tysiąca znaków chińskich) traktat "Bi zhen tu", w którym prosto wyłożyła podstawy kaligrafii, zwracając szczególną uwagę na solidne opanowanie podstaw, jak przygotowanie materiałów piśmiennych czy przyjęcie właściwej postawy ciała przy pisaniu. Zwięzłość tekstu wskazuje, że towarzyszyły mu ilustracje, które jednak nie zachowały się. "Bi zhen tu" (co można tłumaczyć jako "Bitewny szyk pędzla") miał duży wpływ na późniejsze dzieła o ćwiczeniu kaligrafii. Innym możliwym autorem (podobnie jak kolofonu do tego tekstu) jest Wang Xizhi, ale R. Barnhart wykazał, że najprawdopodobniej oba teksty pochodzą z czasów wczesnej dynastii Tang i są wstecznie przypisywane sławnym dawnym mistrzom.
Dama Wei, ciotka Wang Xizhi, przeszła do historii jako nauczycielka tego największego kaligrafa chińskiego. Innymi jej uczniami byli jej syn, Li Chong, i siostrzeniec męża, Li Shi. Istnieją zapisy twierdzące, że wpływ Wei Shuo na Wanga nie był zbyt znaczący, ale ich wiarygodność jest wątpliwa. Żadne jej dzieła kaligraficzne się nie zachowały, co jest nieco zagadkowe, biorąc pod uwagę, że jest najsławniejszą chińską artystką starożytnych Chin. Nie ma jednak wątpliwości, że Wang Xizhi, a potem jego syn Xianzhi kontynuowali tradycję rodziny Wei.

</doc>
<doc id="3663761" url="https://pl.wikipedia.org/wiki?curid=3663761" title="Dom Konopackiego w Warszawie">
Dom Konopackiego w Warszawie



</doc>
<doc id="3663764" url="https://pl.wikipedia.org/wiki?curid=3663764" title="Pałac w Płotyczy (rejon tarnopolski)">
Pałac w Płotyczy (rejon tarnopolski)

 
Pałac w Płotyczy – wybudowany pod koniec XVIII w. przez Felicjana Korytowskiego w Płotyczy.
Opis.
Obiekt postawiony w stylu klasycystycznym, od frontu portyk z czterema kolumnami jońskimi podtrzymującymi tympanon. Pałac przetrwał dwie wojny światowe. Współcześnie, dane z 2005 r., mieści się w nim szpital.

</doc>
<doc id="3663766" url="https://pl.wikipedia.org/wiki?curid=3663766" title="Izrael Kristal">
Izrael Kristal



</doc>
<doc id="3663770" url="https://pl.wikipedia.org/wiki?curid=3663770" title="Pałac w Płotyczy">
Pałac w Płotyczy



</doc>
<doc id="3663781" url="https://pl.wikipedia.org/wiki?curid=3663781" title="Siegfried Noffke">
Siegfried Noffke

Siegfried Noffke (ur. 9 grudnia 1939 w Berlinie; zm. 28 czerwca 1962 tamże) – ofiara śmiertelna Muru Berlińskiego postrzelona przez funkcjonariusza służby bezpieczeństwa NRD podczas pomocy uciekinierom z Berlina Wschodniego.
Życiorys.
Noffke urodził się w Berlinie dorastając po zakończeniu drugiej wojny światowej w sektorze radzieckim miasta, gdzie uczył się zawodu murarza. Pod koniec lat 50. przeprowadził się do zachodnioberlińskiej dzielnicy Kreuzberg. W maju 1961 r. poślubił Hannelore, z którą miał wcześniej syna. W związku z miejscem zamieszkania po stronie wschodniej w dzielnicy Prenzlauer Berg, kobieta złożyła wniosek o przesiedlenie. Pomimo faktu złożenia tegoż jeszcze przed 13 sierpnia 1961 r., władze NRD nie zezwoliły na przeprowadzkę.
Rok po zaryglowaniu przejść pomiędzy sektorami Noffke spotykał się ze swoją żoną w pasie granicznym. Przy jednym z tychże spotkań poznał Dietera Hötgera, który zaproponował mu udział w grupie angażującej się przy organizowaniu tuneli ucieczkowych (żona Hötgera również pozostała na terenie Berlina Wschodniego). W efekcie tej współpracy Noffke oraz dwaj inni mężczyźni rozpoczęli prace przy drążeniu tunelu z piwnicy budynku przy Sebastianstraße, chcąc przebić się w ten sposób do znajdującego się po wschodniej stronie domu przy Heinrich-Heine-Straße 48/49. Próby ucieczek przy pomocy tuneli miały zresztą miejsce już kilka miesięcy wcześniej, przy czym nie obyło się bez ofiar śmiertelnych – przy udaremnieniu jednej z tychże z rąk funkcjonariuszy służby bezpieczeństwa zginął jeszcze w marcu tego samego roku Heinz Jercha, w czerwcu zaś, podczas wykrycia kolejnego, postrzelony śmiertelnie został przez pomagającego aktywistę żołnierz wojsk granicznych NRD Reinhold Huhn.
Ucieczka.
W organizowanej przez grupę ucieczce uczestniczyć miała kobieta, która wtajemniczyła w jej szczegóły swojego brata, pracującego jako nieoficjalny informator służb bezpieczeństwa pod pseudonimem „Pankow“. Ten przekazał informacje swoim przełożonym, nakazującym dokładną obserwację przygotowań do przedsięwzięcia z uwieńczeniem celu poprzez ujęcie uciekinierów podczas próby przebicia się do Berlina Zachodniego. W celu zdobycia jak najwięcej informacji „Pankow“ wmieszał się w grupę i również zgłosił chęć ucieczki. Jako że liczne próby rozpoczęcia tejże zostawały przerywane, 28 czerwca 1962 r. „Pankow” podjął decyzję pomocy aktywistom działającym po stronie wschodniej. Ministerstwo Bezpieczeństwa Państwowego NRD miało zamiar ująć tychże, w związku z czym zaangażowało grupę pościgową, rozlokowaną w piwnicy, na klatce schodowej oraz w zabudowaniach gospodarczych. W drzwiach piwnicy wywiercono otwór aby móc obserwować działania grupy. Kiedy po udanej próbie przebicia się Noffke i Hötger wkroczyli do piwnicy, jeden z uzbrojonych w pistolet maszynowy funkcjonariuszy szarpnął gwałtownie drzwi, po czym otworzył ogień. Strzały oddali także trzej inni pracownicy bezpieki, wskutek czego Noffke, Hötger oraz nawet „Pankow” odnieśli liczne rany. Postrzelony został też pierwszy z otwierających ogień funkcjonariuszy, który podobnie jak „Pankow” natychmiast przewieziony został przez czekającą w gotowości karetkę do szpitala policyjnego w dzielnicy Mitte. Dieter Hötger został wyciągnięty z piwnicy i zabrany na przesłuchanie do pobliskiej sali gimnastycznej, ujęty został także ciężko ranny Noffke, który zmarł w drodze do szpitala.
Na mocy kodeksu karnego za przestępstwo „ucieczki z republiki” (Republikflucht) uciekinierów skazano na kary więzienia. Jeden z rannych aktywistów otrzymał w październiku 1962 r. wyrok 9 lat pozbawienia wolności w związku z aktem przemocy wobec państwa oraz nakłanianiem do opuszczenia NRD. Postrzelony i operowany na skutek tegoż „Pankow“ uhonorowany został złotym medalem zasługi Armii Ludowej NRD oraz premią w wysokości 3000 marek NRD. Dokładny przebieg zdarzeń w piwnicy budynku przy Heinrich-Heine-Straße pozostawał niewyjaśniony aż do momentu zjednoczenia Niemiec, przy czym w związku z milczeniem uczestników niemożliwe było także ustalenie nazwisk tychże.
Upamiętnienie.
Dla uczczenia pamięci Siegfrieda Noffke odsłonięta została 12 sierpnia 2009 r. tablica pamiątkowa mieszcząca się w pobliżu dawnego tunelu przy Sebastianstraße.

</doc>
<doc id="3663782" url="https://pl.wikipedia.org/wiki?curid=3663782" title="Pawieł Rybnikow">
Pawieł Rybnikow

Pawieł Nikołajewicz Rybnikow (), także Paweł Rybnikow (ur. 24 listopada 1831 w Moskwie, zm. 17 listopada 1885 w Kaliszu) – rosyjski etnograf i urzędnik, rzeczywisty radca stanu, w latach 1867–1885 wicegubernator guberni kaliskiej Królestwa Polskiego.
Pochodzenie.
Urodził się w rodzinie moskiewskich kupców, staroobrzędowców, jego ojciec Nikołaj Abramowicz Rybnikow (zm. 1836) był właścicielem fabryki włókienniczej w Czudnikach, matka miała na imię Jelena, miał jedną siostrę Sofiję (ur. 1836), zamężną za (zm. 1906).
Praca naukowa i urzędnicza w guberni ołonieckiej.
Po ukończeniu w rodzinnym mieście gimnazjum podróżował po Europie, był m.in. we Włoszech. W 1858 skończył studia filologiczne na wydziale filologiczno-historycznym Imperatorskiego Uniwersytetu Moskiewskiego. Po studiach podjął badania etnograficzne na terenie guberni czernihowskiej, przez co w 1859, podejrzany o „rewolucyjną propagandę”, został aresztowany, gdy zajmował się spisywaniem pieśni staroobrzędowców, a następnie zesłany do Pietrozawodska, w guberni ołonieckiej, gdzie nakazano mu pracę w kancelarii urzędu tamtejszego gubernatora. Pracując jako urzędnik nie przerwał pracy naukowej, w ramach służbowych obowiązków (zbierał dane statystyczne) objeżdżał miejscowości guberni ołonieckiej spisując przekazywane ustnie opowieści, pieśni oraz ballady, tzw. byliny z czasów Rusi Nowogrodzkiej. Plon swej pracy naukowej Rybnikow opublikował w czterotomowym „Zbiorze pieśni rosyjskich”, za co otrzymał złoty medal rosyjskiego Towarzystwa Geograficznego i prestiżową nagrodę im. P. Demidowa. W 1861 został członkiem Towarzystwa Miłośników Literatury Rosyjskiej oraz Towarzystwa Archeologicznego.
W 1862 uzyskał w rangę radcy tytularnego, by już rok później awansować na stopień asesora kolegialnego. Do 1866 pełnił różnorakie funkcje urzędowe w guberni ołonieckiej.
Wicegubernator guberni kaliskiej i polonofil.
W grudniu 1866 Rybnikow został na własną prośbę przeniesiony do tzw. Królestwa Polskiego i delegowany do Kalisza, gdzie po reformie administracyjnej miała powstać siedziba urzędu najbardziej na zachód położonej guberni Imperium Rosyjskiego. Od początku 1867 był pełniącym obowiązki wicegubernatora nowo powstałej guberni kaliskiej, w tym samym roku uzyskał kolejny awans urzędniczy, zostając radcą nadwornym, w 1870 otrzymał stopień radcy kolegialnego, a 26 lutego 1871 został oficjalnie zatwierdzony na stanowisku kaliskiego wicegubernatora .
Będąc wysokim rangą urzędnikiem państwa zaborczego Pawieł Rybnikow okazał się polonofilem. Znał dobrze język polski (obok m.in. greki, łaciny, francuskiego, angielskiego i włoskiego) i polską literaturę. Przyczynił się do powstania pisma „Kaliszanin” (1870), gdzie publikowano utwory wybitnych autorów polskich, w tym A. Asnyka, M. Konopnickiej, J. I. Kraszewskiego czy G. Zapolskiej oraz autorów lokalnych, a także opracowania historyczne. Rybnikow, będąc cenzorem „Kaliszanina”, dopuszczał do publikacji teksty, które nie zawsze były zgodne z polityką zaborcy. Z jego inicjatywy rozpoczęto również publikację w języku polskim i łacińskim dokumentów z dziejów Kalisza, od czasów XIII wieku. Angażując się w życie lokalnej społeczności, został członkiem kasy pożyczkowo-oszczędnościowej urzędu gubernatorskiego, Kaliskiego Prawosławnego Cerkiewno-Parafialnego Komitetu Opiekuńczego oraz prezesem Kaliskiego Klubu Społecznego. Nadal zajmował się pracą naukową, korespondował też z takimi wybitnymi pisarzami jak Aleksandr Hercen i Lew Tołstoj. W międzyczasie wicegubernator otrzymywał kolejne urzędnicze awanse: radca stanu (1873) i rzeczywisty radca stanu (1873). Podczas wicegubernatorskiej służby Rybnikow nabył majątki w powiecie kaliskim (Dębe, Tykadłów), powiecie kolneńskim (Osiny) i w powiecie częstochowskim (Jaskrów).
Według historyka Edwarda Polanowskiego, Rybnikow poprzez swoją teściową był spowinowacony z Polakami, jego dzieci uczyły się w języku polskim, syna Siergieja (który po 1918 został na stałe w Polsce) uczyła m.in. Julia Leszczyńska, ciotka Marii Konopnickiej. Wyraźne propolskie sympatie miały prawdopodobnie duży wpływ na Michaiła Daragana, gubernatora kaliskiego od 1883.
Pawieł Rybnikow zmarł 17 listopada 1885 w Kaliszu, został pochowany na miejscowym cmentarzu grecko-prawosławnym.
Rodzina.
Dnia 9 czerwca 1861 Pawieł Rybnikow ożenił się z Andżeliką Olgą Appolonią von Stempel (Sztempel, ur. 1840, zm. 1911 w Kole), córką generała-majora, barona Leopolda Gabriela Reinholda von Stempel (1815-1880) oraz Andżeliki Anety de Saint-Laurent, której dziadek także był generałem armii rosyjskiej. Babka żony Rybnikowa, Ludwika wywodziła się z polskiej rodziny Jakubowskich z Ostrożca na Wołyniu. Po śmierci Pawła Rybnikowa jego żona wraz z dziećmi osiadła na stałe w majątku Sacały nad Wartą, zakupionym w 1872.
Dziećmi Pawła i Adżeliki Rybnikowów byli:
Niektóre ordery i odznaczenia.
Order św. Anny II klasy, Order św. Stanisława II klasy, Order św. Włodzimierza I klasy.

</doc>
<doc id="3663802" url="https://pl.wikipedia.org/wiki?curid=3663802" title="Stephen O'Malley">
Stephen O'Malley



</doc>
<doc id="3663809" url="https://pl.wikipedia.org/wiki?curid=3663809" title="Konsulat RP w Chuszcie">
Konsulat RP w Chuszcie

Konsulat RP w Chuszcie (słow. "Konzulát Polské republiky v Chustu") z siedzibą w Sewluszu – polski urząd konsularny funkcjonujący w ówczesnej Czechosłowacji (1938-1939).
Placówka została ustanowiona jako wicekonsulat z kompetencją terytorialną, która obejmowała część Rusi Podkarpackiej, mając też za zadanie monitoringu terenu Ukrainy Zakarpackiej. 
W konsulacie funkcjonował posterunek wywiadowczy Oddziału II Sztabu Głównego WP, początkowo o kryptonimie "RALF", następnie "LVG".

</doc>
<doc id="3663820" url="https://pl.wikipedia.org/wiki?curid=3663820" title="Ewakuacja Tallinna 1941">
Ewakuacja Tallinna 1941



</doc>
<doc id="3663838" url="https://pl.wikipedia.org/wiki?curid=3663838" title="Młodzieżowe Mistrzostwa Ameryki Południowej w Lekkoatletyce 2014">
Młodzieżowe Mistrzostwa Ameryki Południowej w Lekkoatletyce 2014

6. Młodzieżowe Mistrzostwa Ameryki Południowej w Lekkoatletyce – zawody lekkoatletyczne, które odbyły się w urugwajskim Montevideo od 3 do 5 października 2014.
Rekordy.
Podczas zawodów ustanowiono 5 krajowych rekordów w kategorii seniorów:

</doc>
<doc id="3663840" url="https://pl.wikipedia.org/wiki?curid=3663840" title="Tablice rejestracyjne w Chorwacji">
Tablice rejestracyjne w Chorwacji

Chorwackie tablice rejestracyjne – tablice rejestracyjne wydawane dla pojazdów zarejestrowanych na terenie Republiki Chorwacji przez osoby fizyczne, będące i niebędące obywatelami Republiki Chorwacji, osoby prawne, służby państwowe i przedstawicielstwa dyplomatyczne.
Zasady wydawania tablic rejestracyjnych w Chorwacji wyznacza Rozporządzenie Ministerstwa Spraw Wewnętrznych o rejestracji i oznaczaniu pojazdów.
Zasady ogólne.
Tablice rejestracyjne w Chorwacji są wykonane z metalu powleczonego folią odblaskową (z wyjątkiem tablic próbnych, które są wykonane z odblaskowego laminatu). Stosowane są 4 standardowe rozmiary tablic:
Tablice motocyklowe i motorowerowe składają się z trzech rzędów znaków.
Wszystkie wzory tablic (poza dyplomatycznymi i próbnymi) posiadają wzdłuż poziomych krawędzi 2 paski w kolorach: czerwonym, białym i niebieskim, odwzorowujących barwy narodowe, oraz herb Chorwacji umieszczony pomiędzy wyróżnikiem miejsca i wyróżnikiem pojazdu. Od 2016 roku przepisy przewidują umieszczenie po lewej stronie tablicy jednorzędowej lub w lewym górnym roku tablicy wielorzędowej eurobandu.
Tablice rejestracyjne zwykłe.
Tablice rejestracyjne dla pojazdów użytkowanych przez osoby fizyczne będące obywatelami Chorwacji są barwy białej z czarnymi znakami i zawierają:
W przypadku tablic samochodowych dwurzędowych pierwszy rząd zawiera wyłącznie wyróżnik miejsca i herb Chorwacji. Dotyczy to także tablic indywidualnych.
W przypadku tablic motocyklowych i motorowerowych każdą grupę znaków umieszcza się w osobnym wierszu i nie stosuje się myślnika.
Tablice rejestracyjne specjalne.
Tablice rejestracyjne indywidualne.
Wydawane są na imienny wniosek użytkownika. Są to tablice barwy białej z czarnymi znakami, zawierające:
Tablice rejestracyjne dla pojazdów ponadnormatywnych.
Jeżeli wymiary pojazdu nie spełniają norm w zakresie jego długości, szerokości lub wysokości albo jego masa jest większa od zalecanej dla danego typu pojazdu, stosuje się tablice rejestracyjne barwy białej z czerwonymi znakami, zawierające ten sam zestaw znaków, co tablice zwykłe.
Tablice rejestracyjne dla cudzoziemców.
Dla pojazdów rejestrowanych przez cudzoziemców ze stałym lub czasowym prawem pobytu, oraz dla pojazdów handlu zagranicznego, zagranicznych przedstawicielstw transportowych, kulturalnych i innych, biur zagranicznych oraz zagranicznych korespondentów, jak również w celu tymczasowej rejestracji pojazdów stosuje się tablice rejestracyjne barwy białej z zielonymi znakami, zawierające ten sam zestaw znaków, co tablice zwykłe.
Tablice rejestracyjne pojazdów policji.
Tablice rejestracyjne dla pojazdów należących do Policji Republiki Chorwacji posiadają białe tło i niebieskie znaki, które stanowią dwie grupy liczące po trzy cyfry, rozdzielone herbem Chorwacji. Pierwsza grupa stanowi wyróżnik miejsca, druga - wyróżnik pojazdu. Na tablicach trzyrzędowych w środkowym wierszu umieszcza się wyłącznie herb.
Tablice rejestracyjne pojazdów wojskowych.
Tablice rejestracyjne pojazdów należących do Sił Zbrojnych Republiki Chorwacji posiadają żółte tło i czarne znaki o analogicznym układzie jak tablice zwykłe, jedynie zamiast wyróżnika miejsca umieszcza się litery HV (skrót od "Hrvatska vojska").
Tablice rejestracyjne pojazdów dyplomatycznych.
Tablice rejestracyjne przeznaczone dla pojazdów dyplomatycznych posiadają niebieskie tło i żółte znaki w następującym układzie:
Tablice przekładalne.
Tablice te mogą być wydawane osobom prawnym lub fizycznym zajmującym się produkcją, modernizacją i sprzedażą pojazdów oraz transportem. Mogą być używane w celu dojazdu do miejsca odprawy celnej, uzyskiwania homologacji, serwisowania, składowania, sprzedaży i ekspozycji pojazdów oraz do jazd próbnych. Tablice przekładalne wykonane są z białego laminatu i posiadają czarne znaki o następującym układzie:
Tablice rejestracyjne pojazdów zabytkowych.
Od 2008 roku pojazdy zabytkowe mogą być oznaczane tablicami z białego laminatu z czarnymi znakami o następującym układzie:
Tablice rejestracyjne próbne i przeglądowe.
Tablice rejestracyjne próbne i przeglądowe (wydawane na czas badań technicznych) wykonuje się z białego laminatu. Zawierają one w lewej części (lub w przypadku tablicy dwurzędowej na górze):
W części przeznaczonej na wyróżniki wpisuje się czarne znaki w układzie:
Tablice wywozowe.
Tablice te wydawane są na pojazdy sprzedawane za granicę lub przeznaczone do sprzedaży w ramach Europejskiego Obszaru Gospodarczego. Tablice te posiadają zielone tło i żółte znaki w układzie identycznym jak tablice zwykłe, przy czym w miejscu wyróżnika umieszcza się litery RH (skrót od "Republika Hrvatska").

</doc>
<doc id="3663842" url="https://pl.wikipedia.org/wiki?curid=3663842" title="Kurniki Szlachcinieckie">
Kurniki Szlachcinieckie



</doc>
<doc id="3663843" url="https://pl.wikipedia.org/wiki?curid=3663843" title="Seán O'Malley">
Seán O'Malley



</doc>
<doc id="3663844" url="https://pl.wikipedia.org/wiki?curid=3663844" title="Mike O'Malley">
Mike O'Malley



</doc>
<doc id="3663846" url="https://pl.wikipedia.org/wiki?curid=3663846" title="George O'Malley">
George O'Malley



</doc>
<doc id="3663848" url="https://pl.wikipedia.org/wiki?curid=3663848" title="Nick O'Malley">
Nick O'Malley



</doc>
<doc id="3663849" url="https://pl.wikipedia.org/wiki?curid=3663849" title="King O'Malley">
King O'Malley



</doc>
<doc id="3663850" url="https://pl.wikipedia.org/wiki?curid=3663850" title="Sean O’Malley">
Sean O’Malley



</doc>
<doc id="3663851" url="https://pl.wikipedia.org/wiki?curid=3663851" title="The Revival">
The Revival



</doc>
<doc id="3663853" url="https://pl.wikipedia.org/wiki?curid=3663853" title="Israel Bar-Jehuda">
Israel Bar-Jehuda



</doc>
<doc id="3663854" url="https://pl.wikipedia.org/wiki?curid=3663854" title="Saúl Martínez">
Saúl Martínez

Saúl Martínez (ur. 29 stycznia 1976) – honduraski piłkarz, reprezentant kraju. Obecnie występuje w Miami United.
Kariera reprezentacyjna.
W reprezentacji Hondurasu zadebiutował w 2001. W reprezentacji Hondurasu występował w latach 2001-2009. W sumie w reprezentacji wystąpił w 35 spotkaniach.

</doc>
<doc id="3663855" url="https://pl.wikipedia.org/wiki?curid=3663855" title="Saul Martínez">
Saul Martínez



</doc>
<doc id="3663856" url="https://pl.wikipedia.org/wiki?curid=3663856" title="Ivan Radeljić">
Ivan Radeljić

Ivan Radeljić (ur. 14 września 1980 w Imotskim) – bośniacki piłkarz grający na pozycji obrońcy, reprezentant kraju.
Kariera reprezentacyjna.
W reprezentacji Bośni i Hercegowiny zadebiutował w 2007. W reprezentacji Bośni i Hercegowiny występował w latach 2007–2009. W sumie w reprezentacji wystąpił w 10 spotkaniach.

</doc>
<doc id="3663857" url="https://pl.wikipedia.org/wiki?curid=3663857" title="Alen Avdić">
Alen Avdić

Alen Avdić (ur. 3 kwietnia 1977 w Sarajewie) – bośniacki piłkarz grający na pozycji napastnika, reprezentant kraju.
Kariera reprezentacyjna.
W reprezentacji Bośni i Hercegowiny zadebiutował w 1999. W sumie w reprezentacji wystąpił w 3 spotkaniach.

</doc>
<doc id="3663858" url="https://pl.wikipedia.org/wiki?curid=3663858" title="Tulobuterol">
Tulobuterol

Tulobuterol () –– wielofunkcyjny organiczny związek chemiczny z grupy fenyloetyloamin. Lek o działaniu sympatykomimetycznym, o długim czasie działania, działający selektywnie na receptory adrenergiczne β2, który może być podawany przezskórnie przy użyciu plastra transdermalnego.
Mechanizm działania.
Tulobuterol jest selektywnym β-mimetykiem działającym na receptory β2, którego działanie utrzymuje się ponad 24 godziny, a maksymalny efekt następuje po 9–12 godzinach od podania.
Zastosowanie.
W 2015 roku żaden produkt leczniczy zawierający tulobuterol nie był dopuszczony do obrotu w Polsce.
Działania niepożądane.
Tulobuterol może powodować następujące działania niepożądane
Dawkowanie.
Tulobuterol zarówno u dzieci, jak i dorosłych może być podawany przy użyciu plastra transdermalnego jeden raz na dobę. W 2015 roku był to jedyny beta2-mimetyk długodziałający, który mógł być podawany przezskórne.

</doc>
<doc id="3663860" url="https://pl.wikipedia.org/wiki?curid=3663860" title="Marforio">
Marforio

Marforio – datowana na I wiek marmurowa rzeźba rzymska przedstawiająca bóstwo rzeczne, ustawiona obecnie na dziedzińcu Muzeów Kapitolińskich.
Posąg przedstawia brodatego boga spoczywającego w pozycji półleżącej, z głową opartą na ramieniu. Jego tors jest nagi, dolna część ciała okryta jest natomiast szatą. Jest to jedna z nielicznych rzeźb zachowanych w doskonałym stanie z czasów starożytnych, w średniowieczu pomnik wciąż stał na Forum Romanum, w pobliżu Łuku Septymiusza Sewera. Wzmiankuje go Itinerarium z Einsiedeln (VIII w.) i "De mirabilibus urbis Romae" (XII w.). W XVI wieku Marforio zdobył sobie sławę jako jeden z „mówiących posągów” – do jego postumentu, podobnie jak np. do postumentu Pasquina, przyczepiano kartki z satyrycznymi wierszykami, często o obraźliwym wobec elit charakterze.
W 1587 roku na rozkaz papieża Sykstusa V rzeźbę przeniesiono w pobliże bazyliki św. Marka, a następnie w 1592 roku na Kapitol. Giacomo della Porta przeprowadził wówczas restaurację rzeźby, odtwarzając m.in. niezachowane ręce postaci i atrybuty, umieszczając ją następnie jako centralny punkt fontanny w niszy przed Palazzo Nuovo.

</doc>
<doc id="3663861" url="https://pl.wikipedia.org/wiki?curid=3663861" title="Albin Pelak">
Albin Pelak

Albin Pelak (ur. 9 kwietnia 1981) – były bośniacki piłkarz, reprezentant kraju.
Kariera reprezentacyjna.
W reprezentacji Bośni i Hercegowiny zadebiutował w 2002. W reprezentacji Bośni i Hercegowiny występował w latach 2002–2005. W sumie w reprezentacji wystąpił w 2 spotkaniach.

</doc>
<doc id="3663862" url="https://pl.wikipedia.org/wiki?curid=3663862" title="Almir Turković">
Almir Turković

Almir Turković (ur. 3 listopada 1970 w Sarajewie) – bośniacki piłkarz grający na pozycji napastnika, reprezentant kraju.
Kariera reprezentacyjna.
W reprezentacji Bośni i Hercegowiny zadebiutował w 1995. W reprezentacji Bośni i Hercegowiny występował w latach 1995–2003. W sumie w reprezentacji wystąpił w 7 spotkaniach.

</doc>
<doc id="3663863" url="https://pl.wikipedia.org/wiki?curid=3663863" title="Idolino">
Idolino

Idolino – brązowa rzeźba rzymska przedstawiająca nagiego młodzieńca, znajdująca się obecnie w zbiorach Narodowego Muzeum Archeologicznego we Florencji.
Datowana na I wiek rzeźba utrzymana jest w stylu nawiązującym do twórczości Polikleta. Wykonana z brązu, ma 150 cm wysokości. Przedstawia nagiego, szczupłego młodzieńca. Postać wyciąga do przodu prawą rękę, lewa natomiast opuszczona jest wzdłuż ciała. Rzeźba jest typowym przykładem rzymskiej rzeźby użytkowej – w wyciągniętej dłoni chłopiec trzymał lampę, zapalaną podczas nocnych bankietów. W lewej dłoni młodzieńca znajdowała się pierwotnie kiść winogron, którą jednak usunięto podczas prac renowacyjnych w XVII wieku. Posąg ustawiony jest na cokole wykonanym w XVI wieku przez Girolamo Lombardo. Umieszczona na nim inskrypcja jest dziełem kardynała Pietro Bembo.
Rzeźba została odnaleziona w 1530 roku we włoskim Pesaro i podarowana księciu Franciszkowi Marii I della Rovere. Jako rodowa własność trafiła na początku XVII wieku do Wiktorii della Rovere i po jej ślubie z Ferdynandem II Medyceuszem przewieziono ją do Florencji, gdzie została ustawiona w Galerii Uffizi. W 1897 roku przeniesiono ją do Narodowego Muzeum Archeologicznego.

</doc>
<doc id="3663864" url="https://pl.wikipedia.org/wiki?curid=3663864" title="Pałac w Berżanach">
Pałac w Berżanach

Pałac w Berżanach – pałac w majątku Czapskich w Berżanach (Litwa). 
Został zbudowany w 1840 w czasie, gdy właścicielem majątku był Adolf Hutten-Czapski. W latach 1885–1887 pałac przebudowano według projektu Karla Lorenza, architekta niemieckiego. W czasie II wojny światowej pałac został zniszczony, lecz po wojnie odbudowano go i został przejęty, razem z resztą majątku, przez kołchoz.
Pałac jest w stylu neogotyckim. Budynek silnie wydłużony, na planie nieregularnym, o kilku korpusach różnej wysokości ozdobionych ryzalitami, sterczynami lub trójkątnymi szczytami.
Najbardziej widocznym elementem jest czterokondygnacyjna wieża, czworoboczna, ozdobiona krenelażem oraz nadwieszonymi wieżyczkami w rogach. W wieży znajduje się główne wejście do pałacu. Nad portalem wejściowym umieszczono herby Czapskich i Gorskich (Leliwa i Nałęcz).
Z dawnego zespołu pałacowego zachowały się resztki parku i staw.

</doc>
<doc id="3663865" url="https://pl.wikipedia.org/wiki?curid=3663865" title="Nicholas Mang Thang">
Nicholas Mang Thang

Nicholas Mang Thang (ur. 18 maja 1943 w Mindat) – mjanmański (birmański) duchowny katolicki, arcybiskup Mandalaj w latach 2014–2019.
Życiorys.
Święcenia kapłańskie otrzymał 28 marca 1973.
Episkopat.
21 czerwca 1988 papież Jan Paweł II mianował go biskupem pomocniczym Mandalaj. Sakry biskupiej udzielił mu 15 stycznia 1989 ówczesny arcybiskup Mandalaj – Alphonse U Than Aung. W dniu 21 listopada 1992 roku został mianowany biskupem Hakha. 30 listopada 2011 roku został mianowany arcybiskupem koadiutorem Mandalaj i administratorem apostolskim Hakha. 3 kwietnia 2014 roku został mianowany arcybiskupem Mandalaj.

</doc>
<doc id="3663870" url="https://pl.wikipedia.org/wiki?curid=3663870" title="Patrick Daniel Koroma">
Patrick Daniel Koroma

Patrick Daniel Koroma (ur. 4 maja 1950 w Jenneh, zm. 14 grudnia 2018 we Freetown) – sierraleoński duchowny katolicki, biskup Kenema w latach 2002–2018.
Życiorys.
Święcenia kapłańskie otrzymał 18 grudnia 1977 i został inkardynowany do archidiecezji Freetown i Bo. Pracował duszpastersko w wielu parafiach (m.in. jako proboszcz katedry), był także szefem krajowego oddziału Caritas.
26 kwietnia 2002 papież Jan Paweł II mianował go biskupem Kenema. Sakry biskupiej udzielił mu 29 czerwca 2002 ówczesny arcybiskup Freetown i Bo – Joseph Henry Ganda.
W latach 2010-2016 był przewodniczącym Konferencji Biskupów Gambii i Sierra Leone.
Zmarł 14 grudnia 2018.

</doc>
<doc id="3663874" url="https://pl.wikipedia.org/wiki?curid=3663874" title="Dimiter Inkiow">
Dimiter Inkiow



</doc>
<doc id="3663876" url="https://pl.wikipedia.org/wiki?curid=3663876" title="Viktor von Rosen">
Viktor von Rosen

Viktor von Rosen (, ur. w Tallinie, zm. w Petersburgu) – rosyjski historyk, orientalista i arabista.
Życiorys.
Pochodził z rodziny Niemców bałtyckich. Absolwent (1870) wydziału języków orientalnych na Uniwersytecie w Petersburgu. Następnie profesor tej uczelni. Od 1885 roku prezes Wydziału Wschodniego Rosyjskiego Towarzystwa Archeologicznego. Od 1890 członek Petersburskiej Akademii Nauk (Rosyjskiej Akademii Nauk). Zajmował się arabistyką. Opublikował wraz z komentarzem tłumaczenie kroniki XI wieku arabskiego chrześcijanina Yahyi z Antiochii. Brał udział w międzynarodowej edycji „Historii” al-Tabariego.

</doc>
<doc id="3663882" url="https://pl.wikipedia.org/wiki?curid=3663882" title="Indakaterol">
Indakaterol

Indakaterol () – wielofunkcyjny organiczny związek chemiczny z grupy pirydyn podstawionych grupą karbonylową mający w swojej strukturze pierścień benzenowy. Lek o działaniu sympatykomimetycznym, o długim czasie działania, działający selektywnie na receptory adrenergiczne β2.
Mechanizm działania.
Indakaterol jest selektywnym β-mimetykiem działającym na receptory β2, którego działanie rozpoczyna się w ciągu 5 minut po inhalacji, utrzymuje się ponad 24 godziny, a maksymalny efekt następuje po 15 minutach od podania.
Zastosowanie.
W 2015 roku indakaterol był dopuszczony do obrotu w Polsce zarówno w preparatach prostych, jak i złożonych.
Działania niepożądane.
Indakaterol może powodować następujące działania niepożądane

</doc>
<doc id="3663886" url="https://pl.wikipedia.org/wiki?curid=3663886" title="Pictures at an Exhibition (1971)">
Pictures at an Exhibition (1971)



</doc>
<doc id="3663890" url="https://pl.wikipedia.org/wiki?curid=3663890" title="MotoGP 15">
MotoGP 15

MotoGP 15 – komputerowa gra wyścigowa i sportowa podejmująca tematykę wyścigów motocyklowych, stworzona przez studio Milestone. Gra została wydana 24 czerwca 2015 roku i jest przeznaczona dla platform Xbox 360, Xbox One, PlayStation 3, PlayStation 4 i Microsoft Windows.
W grze MotoGP 15 udostępnione są wszystkie tory i wszyscy zawodnicy startujący w sezonach 2014-2015 w MotoGP, Moto2 i Moto3. Wyścigi mogą być rozgrywane w wietrze oraz w deszczu.

</doc>
<doc id="3663892" url="https://pl.wikipedia.org/wiki?curid=3663892" title="Georges Guibert">
Georges Guibert

Georges-Henri Guibert CSSp (ur. 5 września 1915 w Paryżu, zm. 30 września 1997) – francuski duchowny katolicki. biskup Saint-Denis-de-la-Réunion w latach 1960-1975.
Życiorys.
Święcenia kapłańskie otrzymał 10 sierpnia 1941 roku w Zgromadzeniu Ducha Świętego (Duchaczy).
Episkopat.
15 grudnia 1949 roku papież Pius XII mianował go biskupem pomocniczym Dakaru. Sakry biskupiej udzielił mu 19 lutego 1950 arcybiskup Marcel Lefebvre. W dniu 7 listopada 1960 roku papież Jan XXIII mianował go biskupem Saint-Denis-de-la-Réunion. W dniu 19 lutego 1975 roku papież Paweł VI odwołał go z tego stanowiska.

</doc>
<doc id="3663899" url="https://pl.wikipedia.org/wiki?curid=3663899" title="Ingvar Obieżyświat">
Ingvar Obieżyświat

Ingvar Obieżyświat (staronord. "Yngvarr víðförli"; ur. ok. 1010/1016, zm. ok. 1041) – wikiński wódz, który przewodził nieudanej kampanii przeciwko Persji w latach 1036–1042.
Życiorys.
Niewiele wiadomo o życiu Ingvara. W Szwecji poza kamieniami runicznymi nie wspominają o nim żadne źródła. Nieco więcej informacji zawiera "Saga o Ingvarze Obieżyświecie" oraz trzy islandzkie roczniki: "Annales regii", "Lögmanns annáll" i "Flateyjarbók", które wzmiankują o jego śmierci.
Istnieją trzy teorie co do jego pochodzenia. Według pierwszej wysuwanej przez Otto von Friesena i Elenę Melnikovą, saga zawiera prawdę i jest on synem Warega Eymundra, który z kolei był synem szwedzkiego wodza imieniem Áki i córki króla Eryka Zwycięskiego.
Druga teoria sugeruje, że Ingvar był synem szwedzkiego księcia Eymundra, który miałby być synem Eryka Zwycięskiego i bratem Olofa Skötkonunga. Hipotezę oparto na szacunkach wieku kamieni runicznych Ingvara, według których powstały one najwcześniej w XI wieku.
Trzecią teorię zaproponował F. Braun, który opierając się na informacjach zawartych na czterech kamieniach runicznych Ingvara zasugerował iż był on synem szwedzkiego króla Emunda Starego i wnukiem Olofa Skötkonunga.
Ingvar pochodził przypuszczalnie z prowincji Södermanland w Szwecji. "Saga o Ingvarze Obieżyświecie" wspomina o jednym epizodzie z jego dzieciństwa, kiedy to razem z Anundem Gårdske usiłował pogodzić swojego ojca Eymundra i króla Olofa.
Gdy dorósł zaczął domagać się od króla Olofa należnych mu tytułów, ale z powodu niepowodzeń postanowił wyprawić się na wschód. Wraz z nim wyruszyło wielu słynnych wikingów z Upplandii, Södermanlandii oraz prowincji nadmorskich. Na czele około trzydziestu statków dotarł do Gardariki (Krainy Grodów), a później rzecznymi drogami do Kijowa, gdzie został regentem grodu. Później udał się do Ani, stolicy Królestwa Armenii. Po powrocie do Kijowa miał pomagać Jarosławowi Mądremu w walce przeciwko Pieczyngom. Następnie wyruszył dalej na południe w kierunku morza Czarnego i Kaspijskiego, gdzie prowadził wyprawy łupieżcze i walczył z Saracenami. Tam też prawdopodobnie jego drużyna wzięła udział w bitwie pod Sasireti. Około 1041 roku w drodze powrotnej do Kijowa wybuchła epidemia dżumy lub czerwonki, która zabiła wielu ludzi, w tym Ingvara. Został pochowany w mieście Citopolis w specjalnie wzniesionym dla niego kościele.
Śmierć Ingvara i jego przyrodniego brata Haralda upamiętnia m.in. kamień runiczny z Gripsholm, na który widnieje inskrypcja:
"Tola wzniosła ten kamień na pamiątkę syna swego Haralda, brata Ingvara. Jak mężczyźni podążyli w dal za złotem, na wschodzie nakarmili orły. Zginęli na południu w Serklandii".

</doc>
<doc id="3663901" url="https://pl.wikipedia.org/wiki?curid=3663901" title="Jahja z Antiochii">
Jahja z Antiochii

Jahja z Antiochii, właśc. Jahja ibn Sa’id al-Antaki (arab. يحيى بن سعيد الأنطاكي, "Yaḥya ibn Saʿīd al-Anṭākī") (zm. ok. 1066) – arabski chrześcijanin, bizantyński historyk z XI wieku.
Życiorys.
Prawdopodobnie urodził się w Egipcie Fatymidów. Antychrześcijańska polityka kalifa Al-Hakima bi-Amr Allaha (996–1021) zmusiła go do ucieczki do bizantyńskiej Antiochii. Jego głównym dziełem jest kronika kontynuacją obejmująca lata od 938 do 1034. Opierając się na różnych źródłach, opisał dzieje Bizancjum, Egiptu, a także Bułgarii i Rusi Kijowskiej. Autor również dzieł teologicznych o charakterze antyislamskim i anyjudaistycznym. Jego historia została opublikowana, wraz z przekładem francuskim w 18 tomie Patrologii Orientalis (w 1928 przekład na język włoski).

</doc>
<doc id="3663902" url="https://pl.wikipedia.org/wiki?curid=3663902" title="John Cade">
John Cade

John Frederick Joseph Cade (ur. 18 stycznia 1912 w Murtoa, zm. 16 listopada 1980 w Fitzroy) – australijski lekarz psychiatra. Jako pierwszy odkrył stabilizujące nastrój działanie węglanu litu w chorobie afektywnej dwubiegunowej.

</doc>
<doc id="3663905" url="https://pl.wikipedia.org/wiki?curid=3663905" title="Ernest Cabo">
Ernest Cabo

Ernest Mesmin Lucien Cabo (ur. 15 grudnia 1932 w Sainte Rose, zm. 28 listopada 2019) – gwadelupski duchowny katolicki. Biskup Basse-Terre w latach 1984–2008.
Życiorys.
Święcenia kapłańskie otrzymał 4 października 1964 roku.
2 lipca 1983 roku papież Jan Paweł II mianował go biskupem pomocniczym Basse-Terre. Sakry biskupiej udzielił mu 6 listopada 1983 roku arcybiskup Paul Fouad Tabet. W dniu 2 lipca 1984 roku ten sam papież mianował go biskupem Basse-Terre. W dniu 15 maja 2008 roku papież Benedykt XVI odwołał go z tego stanowiska, ze względu na wiek.

</doc>
<doc id="3663907" url="https://pl.wikipedia.org/wiki?curid=3663907" title="Saga o Ingvarze Obieżyświecie">
Saga o Ingvarze Obieżyświecie

Saga o Ingvarze Obieżyświecie (isl. "Yngvars saga víðförla") – legendarna saga opowiadająca o wikińskim wodzu Ingvarze i jego synu Svenie. Została napisana prawdopodobnie przez Oddra Snorrasona w XII wieku, choć najstarsze zachowane rękopisy pochodzą z XIV wieku.
Saga łączy w sobie fakty historyczne potwierdzone przez inne źródła, z elementami fantastyki. Kładzie też duży nacisk na wątek chrześcijański co sugeruje, że tekst mógł być napisany przez osobę duchowną. Nie zawiera natomiast zbyt wielu nazw geograficznych i szczegółów, które pozwoliłyby na ustalenie dokładnej trasy jaką pokonał Ingvar.
Saga przez długi czas była uważana za fikcję literacką, dopóki w 1827 roku J.G. Liljegren nie odkrył w Gripsholm kamienia runicznego z inskrypcją wspominającą o śmierci Ingvara w Serklandii.
Streszczenie.
Saga opisuje wydarzenia rozgrywające się na przełomie X i XI wieku. Szwedzki wódz o imieniu Aki porywa córkę króla Eryka Zwycięskiego i bierze z nią ślub. Z ich związku rodzi się chłopiec o imieniu Eymundr. Władca odnajduje jednak córkę i zabija Akiego. Gdy nowym królem zostaje Olof Skötkonung, pozbawia on Eymundra prawa do tronu i skazuje na wygnanie za próbę przywłaszczenia podatków z terenów, które posiadał jego ojciec. Po tym wydarzeniu udaje się on do Gardariki, gdzie bierze udział w wielu bitwach i zdobywa bogactwo. Żeni się też i ma syna o imieniu Ingvar. W końcu udaje mu się również pojednać z królem Olofem, dzięki czemu może powrócić do Szwecji i objąć ziemię należące do jego ojca.
Kilka lat później Ingvar bezskutecznie usiłuje uzyskać od króla należne mu tytuły. Z powodu niepowodzeń postanawia zebrać ludzi i wyruszyć na wschód. Na czele trzydziestu okrętów dociera do Gardariki, gdzie spędza trzy lata na dworze króla Jarosława Mądrego. Następnie wyrusza w dalszą podróż, by odkryć źródło największej rzeki przecinającej kraj. Po drodze natrafia na olbrzymy i smoka Jakúlusa. W końcu dociera do wielkiego grodu (Kijowa), gdzie władzę sprawuje królowa Silkesif. Tam wraz ze swoimi ludźmi spędza zimę, ale zabrania im kontaktów z pogańską ludnością. Królowa proponuje mu małżeństwo, lecz Ingvar postanawia najpierw dokończyć swoje poszukiwania. Podążając dalej na południe pokonuje liczne wodospady, aż dociera na dwór króla Jólfra, który włada Heliopolis. Spędza tam zimę, a swoim ludziom znów zabrania kontaktów z miejscową ludnością. W trakcie dalszej podróży natrafiają na giganta, którego uśmiercają oraz piratów. W końcu udaje im się dotrzeć do źródła rzeki, gdzie spotykają smoka leżącego na górze złota. Dzięki sprytowi i przebiegłości udaje im się zdobyć jego bogactwo. Po tym sukcesie Ingvar nakazuje powrót do Heliopolis, gdzie pomagają królowi w walce przeciwko jego bratu, który usiłuje przejąć władzę. Jólfr nie okazuje im jednak wdzięczności i zwraca się przeciwko nim, ale Ingvar pokonuje wojowników władcy. W trakcie drogi do Kijowa część jego ludzi zaczyna chorować i umiera. To samo spotyka także Ingvara. Gdy jego wyprawa dociera do Citopolis, królowa Silkesif wyprawia mu pogrzeb, a następnie prosi mężczyzn, by sprowadzili misjonarzy, którzy nawrócą jej kraj na chrześcijaństwo. 
Kilka lat później syn Ingvara, Sven podążając śladami ojca również udaje się na wschód. W trakcie swojej podróży zostaje zaatakowany przez pogan i dociera do miejsca, gdzie Ingvar spotkał pierwszych olbrzymów. W mieście Itil wikingowie prowadzą handel z tubylcami, ale z powodu targów o cenę dochodzi pomiędzy nimi do walki. Dzięki podstępowi wygrywają ją ludzie Svena. W trakcie dalszej podróży stawiają czoła tajemniczym stworzeniom oraz poganom, którzy zapraszają ich na ucztę, lecz widząc znak krzyża wykonywany przez wikingów, atakują ich. Zmierzając w kierunku Kijowa natrafiają na smoka Jakúlusa, którego Sven uśmierca za pomocą strzały wypuszczonej z łuku. Po dotarciu na dwór królowej Silkesif, władczyni usiłuje pocałować Svena za względu na jego podobieństwo do Ingvara, lecz on się wzbrania, gdyż ma już żonę, a ona jest chrześcijanką. Królowa namawia go więc, by został i umocnił wiarę chrześcijańską w jej kraju poprzez budowę kościołów. Sven przystaje na tę propozycję i pierwszy kościół wznosi w miejscu, gdzie spoczywa jego ojciec, Ingvar. Po zakończeniu budowy powraca do Szwecji, gdzie ma możliwość objęcia tronu, lecz odmawia i ponownie wyrusza na wschód.

</doc>
<doc id="3663914" url="https://pl.wikipedia.org/wiki?curid=3663914" title="Mike Henry (aktor)">
Mike Henry (aktor)

Michael Dennis Henry, bardziej znany jako Mike Henry (ur. 15 sierpnia 1936 w Los Angeles, zm. 8 stycznia 2021 w Burbank) – amerykański futbolista linebacker oraz aktor filmowy i telewizyjny.
Życiorys.
Wczesne lata.
Urodził się w Los Angeles w Kalifornii. W 1954 ukończył Bell High School w Bell. Studiował na University of Southern California. Rozpoczął karierę sportową w futbolu amerykańskim jako linebacker dla Pittsburgh Steelers (1958-1961) oraz Los Angeles Rams (1962-1964), gdzie został zauważony przez producentów Warner Brothers. 
Kariera aktorska.
Po podpisaniu kontraktu z Warner Bros., pojawił się w serialach ABC: "Surfside 6", "Hawaiian Eye", "Cheyenne" i dramacie familijnym Delmera Davesa "Góra Spencera" ("Spencer's Mountain", 1963) u boku Henry’ego Fondy, Maureen O’Hary i Veroniki Cartwright. Jego przełomową rolą był Tarzan w trzech filmach: "Tarzan and the Valley of Gold" (1966), "Tarzan i wielka rzeka" ("Tarzan and the Great River", 1967) oraz "Tarzan and the Jungle Boy" (1968). Jednak w 1965 odrzucił rolę Tarzana w serialu telewizyjnym NBC, którą następnie grał Ron Ely. 
Potem można go było zobaczyć w dramacie wojennym "Zielone berety" ("The Green Berets", 1968) obok Johna Wayne’a i Davida Janssena, westernie "Bardziej martwy niż żywy" ("More Dead Than Alive", 1968) z udziałem Clinta Walkera, Vincenta Price’a i Anne Francis, dramacie "Król murawy" ("Number One", 1969) u boku Charltona Hestona, Jessiki Walter i Bruce’a Derna oraz westernie "Rio Lobo" (1970) jako szeryf „Niebieski Tom” Hendricks z udziałem Johna Wayne’a, Jorge Rivero i Jennifer O’Neill.
Stał się znany z roli Juniora, tępego syna szeryfa Buforda T. Justice'a (Jackie Gleason) w komedii sensacyjnej Hala Needhama "Mistrz kierownicy ucieka" ("Smokey and the Bandit", 1977) u boku Burta Reynoldsa i Sally Field.
Życie prywatne.
17 listopada 1984 poślubił Cheryl Ivy Sweeney. Mieli córkę Shannon Noble.
W 1988 wycofał się z aktorstwa po leczeniu choroby Parkinsona.
Zmarł 8 stycznia 2021 w Providence Saint Joseph Medical Center w Burbank w wieku 84 lat, po latach powikłań zarówno choroby Parkinsona, jak i przewlekłej pourazowej encefalopatii.

</doc>
<doc id="3663917" url="https://pl.wikipedia.org/wiki?curid=3663917" title="Viliam Hornáček">
Viliam Hornáček

Viliam Hornáček (ur. 1 listopada 1950 w Bratysławie) – słowacki malarz.
W 1975 roku ukończył studia na Akademii Sztuk Pięknych w Wyższej Szkole Sztuk Pięknych w Bratysławie. 30 marca 1990 r. założył razem z Hvezdoňem Kočtúchem, Milanem Rúfusem, Augustínem Mariánem Húskem i innymi Społeczność Słowackiej Inteligencji KORENE, której jest przewodniczącym. Był posłem Rady Narodowej z HZDS w latach 1994–1998. Zajmował stanowisko wiceprzewodniczącego Komisji na Rzecz Edukacji, Wiedzy i Kultury.

</doc>
<doc id="3663918" url="https://pl.wikipedia.org/wiki?curid=3663918" title="Chippenhall Green">
Chippenhall Green

Chippenhall Green – przysiółek w Anglii, w Suffolk. Leży 33.1 km od miasta Ipswich i 134.8 km od Londynu. Chippenhall jest wspomniana w Domesday Book (1086) jako "Cebbenhala"/"Cibbehala"/"Cipbenhala"/"Cybenhalla".

</doc>
<doc id="3663919" url="https://pl.wikipedia.org/wiki?curid=3663919" title="Hornchurch">
Hornchurch

Hornchurch – dzielnica Londynu, w Wielkim Londynie, leżąca w gminie Havering. Leży 21.4 km na północny wschód od centrum miasta Londynu. W 1961 roku civil parish liczyła 131 014 mieszkańców.

</doc>
<doc id="3663922" url="https://pl.wikipedia.org/wiki?curid=3663922" title="Albatros ciemnogłowy">
Albatros ciemnogłowy

Albatros ciemnogłowy ("Phoebetria palpebrata") – gatunek dużego morskiego ptaka z rodziny albatrosów (Diomedeidae), żyjącego na Oceanie Południowym i na południu Oceanu Spokojnego, Indyjskiego i Atlantyku. Bliski zagrożenia wyginięciem.
Taksonomia.
Jest blisko spokrewniony z nieco mniejszym albatrosem brunatnym, od którego różni się ciemnoniebieskim paskiem u dołu dzioba i jaśniejszym grzbietem (dawniej uznawano je za jeden gatunek). Nie wyróżnia się podgatunków.
Morfologia.
Albatros ciemnogłowy osiąga długość ciała 78–93 cm i rozpiętość skrzydeł 183–232 cm. Masa ciała: samce 2800–3360 g, samice 2620–3700 g.
To duży ptak, ale jest jednym z mniejszych gatunków albatrosów. Jego upierzenie jest ciemne. Głowa również jest ciemnoszara, a u dołu niemal czarnego dzioba widoczny jest wąski, ciemnoniebieski pasek. Od ogona aż po głowę rozciąga się jaśniejszy, szary pas piór. Rozpiętość skrzydeł wynosi 2–2,2 m.
Występowanie.
Gatunek ten występuje na całym Oceanie Południowym i w południowej części Oceanu Spokojnego, Indyjskiego i Atlantyku. Lęgnie się na subantarktycznych wyspach (od Georgii Południowej na wschód po Wyspy Campbella i Wyspy Antypodów) położonych pomiędzy 46° a 53°S; odnotowano też nieliczne lęgi na Wyspie Króla Jerzego (62°S) u wybrzeży Antarktydy. Poza okresem lęgowym jego siedliskiem jest morze.
Status.
Międzynarodowa Unia Ochrony Przyrody (IUCN) uznaje albatrosa ciemnogłowego za gatunek bliski zagrożenia (NT – "Near Threatened"). Liczebność populacji szacuje się na około 58 tysięcy dorosłych osobników. Główne zagrożenia dla gatunku to zaplątywanie się w sieci rybackie oraz obecność na niektórych wyspach introdukowanych i zawleczonych ssaków takich jak świnie, koty czy myszy.

</doc>
<doc id="3663923" url="https://pl.wikipedia.org/wiki?curid=3663923" title="Cranley">
Cranley

Cranley – przysiółek w Anglii, w Suffolk. Leży 27.9 km od miasta Ipswich i 123.8 km od Londynu. Cranley jest wspomniana w Domesday Book (1086) jako "Cranlea".

</doc>
<doc id="3663924" url="https://pl.wikipedia.org/wiki?curid=3663924" title="Marquette Golden Eagles">
Marquette Golden Eagles

Marquette Golden Eagles – nazwa drużyn sportowych Marquette University w Milwaukee, biorących udział w akademickich rozgrywkach w Big East Conference, organizowanych przez National Collegiate Athletic Association. 
Sekcje sportowe uczelni.
"W nawiasie podano liczbę tytułów mistrzowskich NCAA (stan na 1 lipca 2015)"

</doc>
<doc id="3663927" url="https://pl.wikipedia.org/wiki?curid=3663927" title="Josh Thomson">
Josh Thomson

Joshua Joseph Thomson (ur. 21 września 1978 w San Jose) – amerykański zawodnik mieszanych sztuk walki (MMA), mistrz Strikeforce w wadze lekkiej (2008-2009).
MMA.
W mieszanych sztukach walki zadebiutował 18 stycznia 2001. 23 listopada 2002 pokonał Roba McCullougha. W latach 2003-2004 związany z Ultimate Fighting Championship notując dwie wygrane i jedną porażkę z rąk Bahamczyka Yvesa Edwardsa. W lipcu 2005 zanotował jednorazowy występ dla PRIDE FC (wygrana nad Daisuke Sugim) po czym na początku 2006 związał się długoterminowo z lokalną konkurencją UFC – Strikeforce.
Strikeforce.
W debiucie dla niej 10 marca 2006 przegrał walkę o inauguracyjne mistrzostwo wagi lekkiej z Clayem Guidą. Po wygranych m.in. nad Duanem Ludwigiem otrzymał kolejną szanse walki o tytuł, tym razem mistrza Stanów Zjednoczonych z Nam Phanem którego pokonał na punkty. Tytuł mistrza USA obronił raz poddając Nicka Gonzaleza po czym 27 czerwca 2008 zmierzył się o pas międzynarodowego mistrza wagi lekkiej z Gilbertem Melendezem. Thomson wygrał pojedynek jednogłośnie na punkty i został mistrzem lecz w rewanżu z Melendezem stracił tytuł. W latach 2010-2012 mierzył się z czołowymi zawodnikami w organizacji wygrywając z Patrickiem Healym, Gesiasem Cavalcante oraz Karlem Noonsem. Notował też porażki z Tatsuyą Kawajirim czy ponownie w walce o tytuł z Melendezem.
Powrót do UFC.
Na początku 2013 Strikeforce zakończyło działalność. Większość zawodników będących pod kontraktem została przeniesiona do UFC w tym i Thomson. W pierwszej walce od powrotu do klatki UFC zmierzył się z młodszym z braci Diaz – Natem. Thomson wygrał starcie przed czasem (TKO – po wysokim kopnięciu w głowę) i otrzymał bonus finansowy za "nokaut wieczoru". Mimo dobrego początku w UFC, następne trzy pojedynki przegrał, wszystkie na punkty m.in. z byłym mistrzem UFC Bensonem Hendersonem. Po walce z Tonym Fergusonem jego kontrakt z UFC został wypełniony jednak organizacja postanowiła nie przedłużać z nim umowy, więc w związku z tym związał się konkurencyjnym Bellator MMA.
Bellator MMA.
W debiucie dla nowej organizacji 19 września 2015 pokonał przed czasem Mike'a Bronzoulisa. 4 grudnia na Bellator 147 znokautował Pablo Villasecę, natomiast 18 lutego 2017 został znokautowany przez Patricky'a Freire.
Osiągnięcia.
Mieszane sztuki walki:
Pankration / Submission fighting:

</doc>
<doc id="3663928" url="https://pl.wikipedia.org/wiki?curid=3663928" title="Krystopher Faber">
Krystopher Faber

Krystopher Faber (ur. 11 czerwca 1990 w Palmdale) – amerykański koszykarz, występujący na pozycjach skrzydłowego oraz środkowego.
11 marca 2016 roku podpisał umowę z zespołem Polfarmexu Kutno.

</doc>
<doc id="3663929" url="https://pl.wikipedia.org/wiki?curid=3663929" title="Kamień runiczny z Valleberga">
Kamień runiczny z Valleberga

Kamień runiczny z Valleberga ("DR 337") – kamień runiczny znajdujący się obecnie w Lund w szwedzkiej prowincji Skania.
Pochodzący z XI wieku granitowy głaz ma 1,75 m wysokości i 0,7 m szerokości. Po raz pierwszy wzmiankowany jest w XVII wieku, znajdował się wówczas w miejscowości Valleberga w południowo-wschodniej Skanii. Zgodnie z zapisem z 1845 roku kamień był uszkodzony, pęknięty na dwie części. Górną część, wówczas zaginioną, odnaleziono w 1869 roku. W 1876 roku głaz został przeniesiony do Lund, gdzie ustawiono go na sztucznym wzgórzu Lundagård przed głównym budynkiem tamtejszego uniwersytetu.
Na kamieniu wyryta jest inskrypcja, upamiętniająca członków angielskiej drużyny Knuta Wielkiego:
co znaczy:

</doc>
<doc id="3663932" url="https://pl.wikipedia.org/wiki?curid=3663932" title="Priemjer-Liga (2015/2016)">
Priemjer-Liga (2015/2016)

Rozgrywki Priemjer-Ligi w sezonie 2015/16 były 24. w historii rosyjskiej najwyższej klasy rozgrywkowej. Rozpoczęły się 17 lipca 2015 roku, a zakończyły się 21 maja 2016. W lidze wzięło udział szesnaście drużyn, w tym dwie, które awansowały z Pierwszej Dywizji – Krylia Sowietow i Anży. Tytuł mistrzowski zdobył klub , a królem strzelców został Fiodor Smołow z FK Krasnodar.
Tabela.
Liderzy:
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="3663935" url="https://pl.wikipedia.org/wiki?curid=3663935" title="Debra Fischer">
Debra Fischer

Debra Fischer – amerykańska astronomka i astrofizyczka, profesor astronomii na Uniwersytecie Yale. Zajmuje się głównie poszukiwaniem i charakterystyką planet pozasłonecznych.
Życiorys.
W 1975 otrzymała tytuł licencjacki (Bachelor of Science) na Uniwersytecie Iowa, a w 1992 tytuł magistra (Master of Science) na Uniwersytecie Stanowym w San Francisco. W 1998 otrzymała tytuł doktora w specjalności astrofizyka.
Po doktoryzowaniu się krótko pracowała na San Francisco State University, w latach 1999–2003 była zatrudniona na Uniwersytecie Kalifornijskim w Berkeley. W 2003 powróciła na Uniwersytet Stanowy w San Francisco i pracowała jako asystent, a od 2008 jako starszy wykładowca. Od 2009 pracuje jako profesor astronomii na Uniwersytecie Yale.
Poszukiwaniem planet pozasłonecznych zaczęła się zajmować w 1997, obserwując przesunięcia linii spektralnych w widmach gwiazd, spowodowane efektem Dopplera. Została członkiem wiodącego zespołu poszukiwaczy planet pozasłonecznych pod przewodnictwem Geoffreya Marcy’ego i R. Paula Butlera. Zespół ten odkrył kilkaset planet, w tym w 1999 pierwszy znany układ z kilkoma planetami krążącymi wokół gwiazdy ciągu głównego innej niż Słońce – υ Andromedae. W latach 2003–2008 Debra Fischer przewodniczyła międzynarodowemu zespołowi "N2K Consortium", który zajmował się poszukiwaniem gorących jowiszów wokół gwiazd o dużej metaliczności.
Była także jednym z założycieli Planet Hunters – uruchomionego w 2010 obywatelskiego programu poszukiwania planet pozasłonecznych na podstawie danych przesłanych przez Kosmiczny Teleskop Keplera. Jest on częścią większego programu Zooniverse.
Fischer, wraz ze swoimi współpracownikami z Uniwersytetu Yale, zajmuje się konstruowaniem coraz bardziej precyzyjnych instrumentów do wykrywania planet pozasłonecznych (spektrometr CHIRON zainstalowany w Międzyamerykańskim Obserwatorium Cerro Tololo w 2012, EXPRES skonstruowany dla Discovery Channel Telescope). Jej zespół pracuje także nad nowatorskimi technikami kalibracji długości fali, które mają umożliwić wykrywanie planet wielkości Ziemi.
Fischer została członkiem, powołanej przez NASA w 2015, inicjatywy NExSS ("Nexus for Exoplanet System Science"), której celem jest poszukiwanie życia na planetach pozasłonecznych.
Jest współautorką ponad dwustu prac naukowych.
Nagrody i wyróżnienia.
W 2002 Fischer i jej zespół otrzymali nagrodę Carl Sagan Memorial Award.
W 2012 została członkiem prestiżowej Amerykańskiej Akademii Sztuk i Nauk.

</doc>
<doc id="3663936" url="https://pl.wikipedia.org/wiki?curid=3663936" title="Michel-Marie Calvet">
Michel-Marie Calvet

 Michel-Marie-Bernard Calvet (ur. 3 kwietnia 1944 w Autun, we Francji) – francuski duchowny katolicki. arcybiskup Numei od 1981.
Życiorys.
Święcenia kapłańskie otrzymał 28 kwietnia 1973 roku jako członek Towarzystwa Maryjnego (marystów).
Episkopat.
4 lipca 1979 roku papież Jan Paweł II mianował go biskupem pomocniczym Numei, ze stolicą tytularną Nigrae Maiores. Sakry biskupiej udzielił mu 4 listopada 1979 roku arcybiskup Eugène Klein. W dniu 19 czerwca 1981 roku ten sam papież mianował go arcybiskupem Numei.

</doc>
<doc id="3663937" url="https://pl.wikipedia.org/wiki?curid=3663937" title="Jurij Francew">
Jurij Francew

Jurij (Gieorgij) Francew (Francow) (, ur. 1 października 1903 w Moskwie, zm. 18 kwietnia 1969 tamże) – radziecki historyk, egiptolog, filozof, socjolog i działacz partyjny.
Życiorys.
Urodził się w rodzinie lekarskiej. Absolwent gimnazjum w Samarze (1919). Studiował na uniwersytecie w Samarze (Самарский государственный университет), następnie na Leningradzkim Uniwersytecie Państwowym (Ленинградский государственный университет) (1922-1924), w 1942 został doktorem nauk historycznych, od 1931 pracownik naukowy, z-ca dyrektora, 1937-1942 dyrektor Muzeum Historii Religii Akademii Nauk ZSRR (Музей истории религии) w Leningradzie, od 1940 należał do WKP(b), 1945-1949 był dyrektorem Instytutu Stosunków Międzynarodowych w Moskwie (Институт международных отношений). Od 1949 zajmował stanowiska kierownicze w Ministerstwie Spraw Zagranicznych ZSRR i w prasie partyjnej („Prawda”), pracował również w piśmie „Waprosy Filisofii” (Вопросы философии), w latach 1958-1965 był rektorem i kierownikiem Katedry Komunizmu Naukowego Akademii Nauk Społecznych przy KC KPZR (Академиия общественных наук при ЦК КПСС), w latach 1964-1968 redaktorem naczelnym pisma Problemy Pokoju i Socjalizmu w Pradze, a w latach 1968-1969 zastępcą dyrektora Instytutu Marksizmu-Leninizmu przy KC KPZR (Институт марксизма-ленинизма при ЦК КПСС). 20 czerwca 1958 został członkiem korespondentem, a 26 czerwca 1964 akademikiem Akademii Nauk ZSRR. Specjalizował się filozofii socjalnej i ateizmie, między 1958 a 1959 był prezydentem Radzieckiego Stowarzyszenia Socjologicznego. Był zastępcą członka KC KPZR. Pochowany na Cmentarzu Nowodziewiczym w Moskwie.

</doc>
<doc id="3663942" url="https://pl.wikipedia.org/wiki?curid=3663942" title="Władysław Juszkiewicz (literat)">
Władysław Juszkiewicz (literat)

 
Władysław Ryszard Juszkiewicz (ur. 6 kwietnia 1895 w Szawlach, zm. 1940 w Katyniu) – porucznik administracji Wojska Polskiego, urzędnik, pisarz i tłumacz, ofiara zbrodni katyńskiej.
Życiorys.
Syn Wiktora i Justyny z Miniatków. W 1912 roku ukończył gimnazjum w Szawlach, a następnie studiował na politechnice w Petersburgu.
Brał udział w I wojnie światowej jako żołnierz Armii gen. Hallera we Francji. W 1920 był szefem oddziału kurierów w Ministerstwie Spraw Wojskowych. 3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku i 2531. lokatą w korpusie oficerów piechoty. Jego oddziałem macierzystym był wówczas 48 pułk piechoty Strzelców Kresowych. Później został przeniesiony do korpusu oficerów administracji, grupa kancelaryjna. Do jesieni 1930 roku pełnił służbę w Szkole Zbrojmistrzów w Warszawie. 20 września 1930 roku został zwolniony z zajmowanego stanowiska, pozostawiony bez przynależności służbowej z równoczesnym oddaniem do dyspozycji dowódcy Okręgu Korpusu Nr I. W listopadzie 1930 roku przeszedł w stan spoczynku. W 1934 roku pozostawał w ewidencji Powiatowej Komendy Uzupełnień Siedlce.
Oddał się wtedy pracy literackiej. Pisał książeczki dla dzieci i młodzieży dla Wydawnictwa Michała Arcta w Warszawie. Autor wydanego w 1932 roku pierwszego polskiego przekładu "Pollyanny" Eleanor H. Porter oraz "Łodzią podwodną naokoło świata" Arnoulda Galopina.
Żonaty z Marią Juszkiewiczową (ur. 1894), także pisarką, z którą miał córkę Irenę.
W czasie kampanii wrześniowej 1939 roku dostał się do niewoli radzieckiej. Przebywał w obozie w Kozielsku. Wiosną 1940 roku został zamordowany przez funkcjonariuszy NKWD w Katyniu i tam pogrzebany. Od 28 lipca 2000 roku spoczywa na Polskim Cmentarzu Wojennym w Katyniu.
5 października 2007 roku Minister Obrony Narodowej Aleksander Szczygło mianował go pośmiertnie do stopnia kapitana. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Ordery i odznaczenia.
Porucznik Władysław Ryszard Juszkiewicz posiadał następujące odznaczenia:

</doc>
<doc id="3663943" url="https://pl.wikipedia.org/wiki?curid=3663943" title="Walerij Charazow">
Walerij Charazow

Walerij Innokientjewicz Charazow (ros. Валерий Иннокентьевич Харазов, ur. 1 listopada 1918, zm. 2 sierpnia 2013 w Moskwie) – radziecki działacz partyjny.
Życiorys.
Pracował w zakładach lotniczych w Kazaniu i Moskwie, od 1944 należał do WKP(b), w 1945 zaocznie ukończył Moskiewski Instytut Lotniczy. Od 1946 był funkcjonariuszem komsomolskim i partyjnym, w latach 1955-1956 sekretarzem Komitetu Obwodowego KPK w Gurjewie (obecnie Atyrau), a w latach 1955-1961 w Pawłodarze, następnie w latach 1961-1967 pracował w KC KPZR. Od 13 kwietnia 1967 do 10 grudnia 1978 był II sekretarzem KC KPL, od 9 kwietnia 1971 do 24 lutego 1976 członkiem Centralnej Komisji Rewizyjnej KPZR, a od 5 marca 1976 do 23 lutego 1981 zastępcą członka KC KPZR. Deputowany do Rady Najwyższej ZSRR VIII i IX kadencji.

</doc>
<doc id="3663946" url="https://pl.wikipedia.org/wiki?curid=3663946" title="Eugène Klein">
Eugène Klein

Eugène Klein (ur. 28 lutego 1916 w Avenheim, we Francji, zm. 6 grudnia 1992) – francuski duchowny katolicki. arcybiskup Numei od 1972 do 1981.
Życiorys.
Święcenia kapłańskie otrzymał 16 maja 1943 roku jako Misjonarz Najświętszego Serca Jezusowego.
Episkopat.
14 czerwca 1963 roku papież Jan XXIII mianował go wikariuszem apostolskim Yule. Sakry biskupiej udzielił mu 25 września 1960 roku arcybiskup Joseph Lefèbvre. W dniu 15 listopada 1966 roku papież Paweł VI mianował go biskupem Bereina. W dniu 5 czerwca 1971 roku ten sam papież mianował go arcybiskupem koadiutorem Numei. W dniu 7 kwietnia 1972 roku ten sam papież mianował go arcybiskupem Numei. W dniu 19 czerwca 1981 roku został odwołany z tego stanowiska przez papieża Jana Pawła II, ze względu na wiek.

</doc>
<doc id="3663950" url="https://pl.wikipedia.org/wiki?curid=3663950" title="Sâne Vive">
Sâne Vive



</doc>
<doc id="3663953" url="https://pl.wikipedia.org/wiki?curid=3663953" title="Warszawa Zawisza">
Warszawa Zawisza



</doc>
<doc id="3663954" url="https://pl.wikipedia.org/wiki?curid=3663954" title="Warszawa Zawiszy">
Warszawa Zawiszy



</doc>
<doc id="3663956" url="https://pl.wikipedia.org/wiki?curid=3663956" title="Indywidualne Mistrzostwa Świata w Ice Speedwayu 1970">
Indywidualne Mistrzostwa Świata w Ice Speedwayu 1970

Indywidualne Mistrzostwa Świata w ice speedwayu 1970 – cykl zawodów motocyklowych na lodzie, mający na celu wyłonienie medalistów indywidualnych mistrzostw świata w sezonie 1970. Tytuł wywalczył Antonín Šváb z Czechosłowacji.
Historia i zasady.
Jednodniowy finał rozegrany w szwedzkim Nässjö poprzedziły dwa dwudniowe półfinały rozgrywane w RFN i Związku Radzieckim. Z każdego półfinału mogło awansować maksymalnie dwóch reprezentantów jednego państwa.
W półfinale brali udział zawodnicy z RFN, Szwecji, Związku Radzieckiego, Czechosłowacji i Wielkiej Brytanii. Najlepszym okazał się Szwed Kurt Westlund z 29 punktami na koncie, z kompletem w pierwszym dniu zmagań, w drugim zdobywając 14 punktów, ulegając jednie Gabdrachmanowi Kadyrowowi, który gromadząc 28 oczek zakończył półfinał na 2 miejscu. 3. miejsce zajął jego rodak Walerij Katiużanski.
Uczestnikami półfinału byli zawodnicy Związku Radzieckiego, Szwecji, Czechosłowacji, Bułgarii, Mongolii, Węgier i Finlandii. Dwa pierwsze miejsca zajęli zawodnicy gospodarzy: Jurij Dubinin i Jurij Łombocki. Trzecim zawodnikiem w klasyfikacji dwudniowych zawodów był Antonín Šváb.
Zawody zostały rozegranie na trzystumetrowym torze, który charakteryzował się krótkimi prostymi i wąskimi wirażami o dużym promieniu, które nie sprzyjały wyprzedzaniu. Mistrzem świata z kompletem 15 punktów został Antonín Šváb, uczestnik wszystkich dotychczasowych mistrzostw świata i Europy. Już w pierwszej serii startów Czech pokonał obrońcę tytułu – Kadyrowa, który na starcie otworzył gaz tak gwałtownie, że jego motocykl postawiło do pionu, przez co nie liczył się w walce o biegowe zwycięstwo, a wywalczył 2 punkty po wyprzedzeniu Szwedów Samuelssona i Johanssona. Stracony punkt i wygrane pozostałe biegi pozwoliły Kadyrowowi zdobyć tytuł wicemistrzowski. O przyznaniu brązowego medalu zdecydował bieg dodatkowy w którym Kurt Westlund pokonał Conny'ego Samuelssona.
Uczestnicy.
Obsada mistrzostw została ustalona na podstawie półfinałów rozegranych w RFN i Związku Radzieckim. Z każdego półfinału awansowało po 8 zawodników, przy czym nie więcej niż dwóch z każdego kraju. Zakwalifikowanego do finału Mongoła Dżalbugijna Serdżbudee zastąpił Fin Esko Koponen. W finale zawodnikiem rezerwowym był Olle Åhnström.

</doc>
<doc id="3663957" url="https://pl.wikipedia.org/wiki?curid=3663957" title="Tarec Saffiedine">
Tarec Saffiedine

Tarec Robert Saffiedine (ur. 6 września 1986 w Brukseli) – belgijski zawodnik mieszanych sztuk walki (MMA), mistrz Strikeforce w wadze półśredniej (-77 kg) z 2013. Aktualnie związany z Ultimate Fighting Championship. Posiadacz czarnego pasa w brazylijskim jiu-jitsu oraz czerwonego w taekwondo.
Kariera MMA.
W MMA zadebiutował 31 marca 2007 na lokalnej belgijskiej gali Shooto. Od 2008 przeniósł się do Stanów Zjednoczonych i tam kontynuował karierę tocząc pojedynki na galach w Kanadzie i USA. W 2009 stoczył dwa pojedynki dla japońskiego DREAM (wygrana z Seichi Ikemoto w walce rezerwowej Grand Prix i przegrana z Yoon Dong-Sikiem). Na początku 2010 związał się z czołową na świecie organizacją Strikeforce. Od 2010 do 2013 stoczył dla niej siedem pojedynków (wygrane m.in. nad Scottem Smithem, przegrywając tylko jeden raz (z Tyronem Woodleyem) oraz zdobywając tytuł mistrzowski w wadze półśredniej 12 stycznia 2013, pokonując w walce o pas Nathana Marquardta. Gala na której Saffiedine zdobył mistrzostwo jak się później okazało była ostatnia. Po niedługim czasie wszystkich zawodników z ważnymi kontraktami przeniesiono do konkurencyjnego UFC, a samo Strikeforce przestało funkcjonować.
W debiucie w UFC, 4 stycznia 2014 pokonał Koreańczyka Hyun Gyu Lima na punkty. W kolejnym starciu 4 października przegrał z Kanadyjczykiem Rorym MacDonaldem przez TKO. 13 stycznia 2016 wypunktował Jake'a Ellenbergera.

</doc>
<doc id="3663959" url="https://pl.wikipedia.org/wiki?curid=3663959" title="SKB-Bank Arena">
SKB-Bank Arena

SKB-Bank Arena (dawniej Stadion Urałmasz) – stadion piłkarski w Jekaterynburgu (Rosja). Swoje domowe mecze rozgrywają tu piłkarze klubu Urał Jekaterynburg.
Stadion powstał w 1936 roku i funkcjonował do 2013. Otwarty ponownie po rekonstrukcji w latach 2014—2015.

</doc>
<doc id="3663963" url="https://pl.wikipedia.org/wiki?curid=3663963" title="Pascal Chang-Soi">
Pascal Chang-Soi

Pascal Chang-Soi SSCC (ur. 18 października 1966 na Tahiti) – polinezyjski duchowny katolicki, biskup Taiohae o Tefenuaenata od 2015.
Życiorys.
Młodość i prezbiterat.
W dniu 23 sierpnia 1992 roku wstąpił do zgromadzenia sercanów białych. W dniu 9 listopada 1997 roku złożył wieczyste śluby zakonne. Święcenia kapłańskie otrzymał 4 lutego 2000 roku. Pracował głównie jako duszpasterz parafialny, zaś od 2003 był także mistrzem zakonnego nowicjatu.
Episkopat.
4 sierpnia 2010 roku papież Benedykt XVI mianował go biskupem koadiutorem Taiohae o Tefenuaenata. Sakry biskupiej udzielił mu 4 grudnia 2010 roku arcybiskup Charles Balvo. W dniu 22 marca 2013 roku papież Franciszek mianował go administratorem apostolskim Papeete. W dniu 5 września 2015 roku ten sam papież mianował go biskupem Taiohae o Tefenuaenata.

</doc>
<doc id="3663964" url="https://pl.wikipedia.org/wiki?curid=3663964" title="BLDC">
BLDC



</doc>
<doc id="3663967" url="https://pl.wikipedia.org/wiki?curid=3663967" title="Tosca (zespół muzyczny)">
Tosca (zespół muzyczny)

Tosca – austriacki zespół muzyczny, założony w 1994 roku w Wiedniu przez Richarda Dorfmeistera i Ruperta Hubera, grający muzykę elektroniczną z pogranicza takich gatunków jak trip hop, downtempo, ambient dub.
Historia.
Kruder &amp; Dorfmeister.
Richard Dorfmeister był członkiem i producentem triphopowego duetu Kruder &amp; Dorfmeister), producentem był również jego partner Rupert Huber. Duet Kruder &amp; Dorfmeister wyprodukował w 1996 roku znaczące didżejskie albumy: ' (dla wytwórni Spray Records) oraz ' (dla Studio !K7). Uznanie na arenie międzynarodowej przyniosła im kompilacja "The K&amp;D Sessions" wydana w 1998 roku pod szyldem Studio !K7. Nagrania zawarte na tym albumie, oparte na ciężkim basie, lekko jazzujące, nie stroniące od bossa novy i walca, oznaczały podniesienie sztuki remiksu do rangi gatunku.
Tosca.
Muzyczna współpraca Dorfmeistera z Rupertem Huberem stworzyła niepowtarzalny styl. Huber, muzyk mający wykształcenie klasyczne, przejął rytmiczny, klubowy styl Dorfmeistera włączając je w swoje różnorodne, orkiestrowe brzmienia. Pierwszym wspólnym wydawnictwem obu muzyków pod szyldem Toski była EP-ka „Favourite Chocolade”, wydana 21 lutego 1995 roku przez ich własną wytwórnię G-Stone Recordings. Zawierała 5 nagrań utrzymanych w stylu illbient/breakbeat/downtempo.
Natomiast pierwszym ich wydawnictwem długogrającym był album studyjny "Opera". Ukazał się on na rynku 21 lipca 1997 roku w Austrii i Niemczech nakładem wytwórni G-Stone Recordings i Studio !K7 (jako CD) oraz we Francji pod szyldem wytwórni Chrysalis (jako LP); w tym samym roku, 16 października, ukazał się album "Fuck Dub", zawierający didżejskie remiksy utworów innych wykonawców, takich jak: Rodney Hunter, Shantel, Baby Mammoth, Fila Brazillia, Michael Reinboth, Fauna Flash, Christian Prommer i innych.
Kolejny album, "Suzuki", był przypuszczalnie najlepsza ekspozycją eksperymentów Toski z takimi gatunkami jak funk, hip-hop i dub. Majestatyczne utwory jak zmysłowy i powolny „Suzuki”, sprawnie łączący wokalne i perkusję, elektroniczną bossa novę „Honey”, stonowany, utrzymany w dubowym rytmie „John Tomes” stanowiły wyrafinowaną formę muzycznej hipnozy. Natomiast agresywny, utrzymany w rytmie funk „Ananas”, „Orozco”, nawiązujący do muzyki techno z domieszką jazzowo-funkową w wykonaniu instrumentów klawiszowych, utrzymany w stylu drum and bass „Busenfreund” czy zmienny, nawiązujący do karaibskich rytmów „The Key” to utwory z gatunku tanecznych. Wydany po nim album "Suzuki In Dub" był dźwiękową, remiksową edycją oryginalnego "Suzuki", który się klasyczną pozycją w ich dorobku. Remiks stanowił zarówno jego przypomnienie jak twórczą kontynuację. Magazyn CMJ określił go jako „spójny i gładki, który inni będą musieli brać jako punkt odniesienia, gdy będą zbliżać się do tego gatunku”.
Na podwójny album "Dehli9" składały się w rzeczywistości dwa różne albumy, zapakowane jako jeden. Pierwszy z nich oferował dotychczasową muzykę: eleganckie, jazzujące i kojące downtempo bez nowych elementów, jeśli nie liczyć utworów „La Vendeuse de Chaussures de Femme” i „Mango di Bango”, chociaż i one nie były zbyt rewolucyjne. Drugi album natomiast Huber poświęcił kompozycjom fortepianowym z gatunku ambient, choć nie jest on akurat Brianem Eno.
Na odznaczającym się elegancją albumie "J.A.C." muzycy przenieśli zasady muzyki klasycznej na grunt trip hopu starając się nadać takim utworom jak „Rondo Acapricio”, „John Lee Huber”, „Pyjama” i „Naschkatze” wrażenie jakby wyszły one spod ręki Händla lub Mozarta, gdyby ci żyli w XXI wieku. W nagraniach „Heidi Bruehl” i „Superrob” wystąpiły gościnnie wokalistki Chris Eckman i Earl Zinger.
Album "No Hassle" był dwupłytowym wydawnictwem, którego jedna płyta zawierała materiał nagrany na żywo, na festiwalu Ars Electronica. Albumie studyjny stanowił kontynuację dotychczasowych doświadczeń zespołu przynosząc znana muzykę, doskonałą od strony brzmieniowej, zawierającą w poszczególnych utworach nawiązania do klasyki IDM i trip hopu lat 90. lub jazz fusion z przełomu lat 70. i 80.. 
Wydany w 2013 roku "Odeon" był pierwszym albumem zespołu nagranym dla wytwórni! K7. Pojawił się na nim ponownie wokal. Wydany rok później "Outta Here" odznaczał się wyjątkową rozpiętością gatunkową. Zespół nadał swojemu tradycyjnemu downtempo w większym stopniu odcień neo-disco XXI wieku.
Ostatni jak dotąd album, "Shopsca: The Outta Here Versions", wydany w czerwcu 2015 roku, stanowił alternatywną interpretację materiału studyjnego zawartego na "Outta Here". Richard Dorfmeister i Rupert Hubert zaprosili do współpracy takich muzyków jak FaltyDL, Headman, Mato i Stefan Obermaier, którzy przedstawili własne, remiksowe wersje poszczególnych utworów. Album "Shopsca" ukazał się jednocześnie w 3 wersjach: jako CD, podwójna EP i pliki FLAC do pobrania.

</doc>
<doc id="3663968" url="https://pl.wikipedia.org/wiki?curid=3663968" title="Indywidualne Mistrzostwa Szwecji na Żużlu 2015">
Indywidualne Mistrzostwa Szwecji na Żużlu 2015

Indywidualne Mistrzostwa Szwecji na Żużlu 2015 – cykl turniejów żużlowych, mających wyłonić najlepszych żużlowców szwedzkich w sezonie 2015. Tytuł wywalczył Antonio Lindbäck.

</doc>
<doc id="3663969" url="https://pl.wikipedia.org/wiki?curid=3663969" title="Hubert Coppenrath">
Hubert Coppenrath

Hubert Coppenrath (ur. 18 października 1930 w Papeete, zm. 31 lipca 2022 tamże) – polinezyjski duchowny katolicki. Arcybiskup Papeete od 1999 do 2011.
Życiorys.
Święcenia kapłańskie otrzymał 27 czerwca 1957 roku. 
Episkopat.
21 listopada 1997 roku papież Jan Paweł II mianował go arcybiskupem koadiutorem Papeete. Sakry biskupiej udzielił mu 21 lutego 1998 roku arcybiskup Michel Coppenrath. W dniu 4 czerwca 1999 po przejściu poprzednika na emeryturę, objął archidiecezję Papeete. Na katedrze arcybiskupiej zastąpił swojego rodzonego brata Michela-Gasparda Coppenrata, co jest sytuacją rzadką. W dniu 31 marca 2011 roku papież Benedykt XVI odwołał go z tego stanowiska, ze względu na wiek.

</doc>
<doc id="3663972" url="https://pl.wikipedia.org/wiki?curid=3663972" title="Anti World Tour">
Anti World Tour

Anti World Tour jest siódmą trasą koncertową pochodzącej z Barbadosu piosenkarki, Rihanny. Promuje ona jej ósmy studyjny album Anti. Trasa została ogłoszona w listopadzie 2015 i zaczęła się 12 marca 2016 w Jacksonville. Na ten czas zaplanowane są występy w Ameryce Północnej (41), Europie (32) oraz Azji (1) – łącznie 74 występy. Artystka pojawi się w Polsce 5 sierpnia 2016.
Tło.
Po wydaniu jej siódmego albumu "Unapologetic" w 2012 oraz przebyciu piątej trasy koncertowej, Diamonds World Tour, Rihanna udała się na przerwę. Między 2005 a 2012, Rihanna wydawała co najmniej jeden album (lub re-album) na rok. W 2013 roku Rihanna zrobiła sobie przerwę od muzyki i nie wydała płyty. Zamiast tego zdecydowała się na wzięciu udziału w innych przedsięwzięciach, zaczynając od podkładania głosu oraz produkcji trzech piosenek do animowanego filmu "Home".
W listopadzie 2015 roku ogłoszono, iż Rihanna podpisała kontrakt na 20 milionów dolarów z Samsung. Skutkiem owego kontraktu jest sponsorowanie przez firmę albumu ANTI oraz wspomaganie trasy koncertowej "Anti World Tour". W zamian, Rihanna promuje nowe telefony z linii Samsung Galaxy.
23 listopada 2015 ogłosiła wyruszenie w trasę koncertową promującą jej najnowszy krążek Anti. Wspomagana przez Samsung trasa, zaczęła się 12 marca 2016, a ostatni z ogłoszonych koncertów odbędzie się 21 sierpnia tego samego roku. Występy supportuje w Ameryce Północnej Travis Scott, natomiast w Europie Big Sean.
Setlista.
Lista piosenek śpiewanych na koncercie może ulec zmianie podczas trasy.
Źródło:

</doc>
<doc id="3663973" url="https://pl.wikipedia.org/wiki?curid=3663973" title="Sąd Obywatelski w Londynie">
Sąd Obywatelski w Londynie

Sąd Obywatelski w Londynie – sąd powstały na mocy dekretu Prezydenta Rzeczypospolitej na Uchodźstwie z 8 września 1950 roku o sądach obywatelskich na obczyźnie. 
Sąd ten obejmował swoją właściwością miejscową cały obszar Wielkiej Brytanii. Pierwotnie składał się z 24 sędziów jednakże w 1954 roku zmniejszono liczbę sędziów do 10. W 1957 roku dokonano kolejnej zmiany liczebności składu – liczbę sędziów zwiększono do 12. Pierwszym prezesem sądu został Stanisław Krause. Następnie funkcję tę sprawowali Wiktor Jernajczyk, W. Wanicki, Janusz Witołd-Alexandrowicz (do 10 października 1960). 
Sędziami SO byli powołani: od 8 września 1950 Aleksander Bednarowski, Antoni Bogusławski, Wiktor Jernajczyk, Ziemowit Karpiński, Tadeusz Kiersnowski, Tadeusz Klimowski, Stanisław Krause, Zbigniew Leliwa, Stefan Lubomirski, Bohdan Podoski, Edward Snop, Bohdan Wroński, Karol Ziemski, od 11 grudnia 1950 Jerzy Bacciarelli, dr Tadeusz Bugayski, Emilian Moszyński, dr Tadeusz Porębski, Henryk Rzewuski, Wacław Stankiewicz, od 10 maja 1951 Zygmunt Jundziłł, dr Kazimierz Jan Klemens Sarnicki, Stanisław Strawiński, Janusz Szczepański, Henryk Walter, od 4 marca 1955 do 15 października 1956 Edward Tadla.
Rzecznikami byli: od 11 grudnia 1950 Zygmunt Horodecki, od 16 grudnia 1954 na okres dwóch lat Jan Krupiński. 
Po 1954 roku Sąd Obywatelski w Londynie nie przejawiał większej aktywności, ostatecznie zakończył swoje działanie na początku lat 60. XX wieku. Sądu nie reaktywowano po scaleniu ośrodków emigracji politycznej w 1972 roku.
Strukturę organizacyjną sądu tworzyły dwa wydziały: ogólny i cywilny. Wydział ogólny był sądem honorowym, rozpoznawał sprawy emigrantów, które nie stanowiły przestępstwa w świetle prawa brytyjskiego jednakże były poważnym naruszeniem etyki z punktu widzenia emigracji niepodległościowej. Natomiast wydział cywilny był sądem polubownym działającym w oparciu o brytyjskie przepisy dotyczące sądownictwa arbitrażowego. Rozpoznawał sprawy cywilne wnoszone głównie przez przedstawicieli polskiej diaspory w Wielkiej Brytanii. W pierwszym okresie funkcjonowania Sąd Obywatelski w Londynie rozpoznał ogółem 35 spraw, z czego 26 należało do właściwości wydziału ogólnego, a 9 do właściwości rzeczowej wydziału cywilnego. 
Główną siedzibą sądu był budynek przy 74 Cornwall Garden w Londynie, mieścił się tam sekretariat sądu. Rozprawy odbywały się również w budynku Stowarzyszenia Lotników Polskich przy 14 Collingham Garden w Londynie, a także w siedzibie Prezydenta i Rady Ministrów przy 43 Eaton Place w Londynie.

</doc>
<doc id="3663974" url="https://pl.wikipedia.org/wiki?curid=3663974" title="Tosca (zespół)">
Tosca (zespół)



</doc>
<doc id="3663975" url="https://pl.wikipedia.org/wiki?curid=3663975" title="Ghislain de Rasilly">
Ghislain de Rasilly

Ghislain Marie Raoul Suzanne de Rasilly (ur. 9 lipca 1943 w Juvardeil, we Francji) – francuski duchowny katolicki, biskup Wallis i Futuny w latach 2005-2018.
Życiorys.
Prezbiterat.
Święcenia kapłańskie otrzymał 6 listopada 1971 roku jako członek Towarzystwa Maryjnego (marystów). Pracował przede wszystkim w zakonnych placówkach na terenie Nowej Kaledonii. W latach 2001-2002 był przełożonym zgromadzenia w tymże regionie, zaś w 2003 został wybrany wikariuszem prowincji Wysp Pacyfiku.
Episkopat.
20 czerwca 2005 roku papież Benedykt XVI mianował go biskupem Wallis i Futuny. Sakry biskupiej udzielił mu 7 sierpnia 2005 roku arcybiskup Charles Balvo.
24 grudnia 2018 papież przyjął jego rezygnację z urzędu, złożoną ze względu na wiek.

</doc>
<doc id="3663976" url="https://pl.wikipedia.org/wiki?curid=3663976" title="Hans Schwarzkopf">
Hans Schwarzkopf

Hans Schwarzkopf (ur. 1874 w Gdańsku, zm. 1921 w Berlinie) – niemiecki farmaceuta, chemik i przedsiębiorca. Od 1898 roku prowadził w Berlinie aptekę z działem perfumeryjnym. Na życzenie klientki opracował jej proszek do mycia głowy, z którym zetknęła się w Wielkiej Brytanii, a z czasem zaczął sprzedawać go na wolnym rynku. W 1904 r. wprowadził pierwszy szampon w proszku rozpuszczanym w wodzie, który odniósł duży sukces rynkowy. Wkrótce potem zajął się wyłącznie produkcją kosmetyków do włosów, porzucając prowadzenie apteki. Zaczął też eksportować swoje wyroby do krajów Europy i USA. W 1927, po jego śmierci założona przez niego marka Schwarzkopf rozpoczęła produkcję pierwszego szamponu w płynie.

</doc>
<doc id="3663981" url="https://pl.wikipedia.org/wiki?curid=3663981" title="Kościelcowy Kocioł">
Kościelcowy Kocioł

Kościelcowy Kocioł – duży kocioł lodowcowy na wschodnich zboczach masywu Kościelca w polskich Tatrach Wysokich. Znajduje się na wysokości około 1800-1900 m u podnóży północno-wschodniej ściany Zadniego Kościelca i wschodniej ściany Kościelca. Od wschodniej strony kocioł opada stromym progiem do Czarnego Stawu. Próg ten jest głęboko przecięty kamienisto-piarżystym żlebem, tak, że tworzy dwie oddzielne ściany. Żleb jest lawiniasty.
Z Czarnego Stawu do Kościelcowego Kotła poprowadzono dwie drogi wspinaczkowe:

</doc>
<doc id="3663984" url="https://pl.wikipedia.org/wiki?curid=3663984" title="Laurent Fuahea">
Laurent Fuahea

Lolesio (Laurent) Fuahea (ur. 5 września 1927 w Hihifo, zm. 2 grudnia 2011 w Lano) – duchowny katolicki z Wallis i Futuny. biskup Wallis i Futuny od 1974 do 2005.
Życiorys.
Święcenia kapłańskie otrzymał 21 grudnia 1957 roku.
Episkopat.
2 marca 1972 roku papież Paweł VI mianował go biskupem pomocniczym Wallis i Futuny. Sakry biskupiej udzielił mu 16 lipca 1972 roku biskup Michel Darmancier. 25 kwietnia 1974 roku ten sam papież mianował go biskupem Wallis i Futuny. 20 lipca 2005 roku papież Benedykt XVI odwołał go z tej funkcji, ze względu na wiek.

</doc>
<doc id="3663991" url="https://pl.wikipedia.org/wiki?curid=3663991" title="Zuley Melisa Torres">
Zuley Melisa Torres



</doc>
<doc id="3663993" url="https://pl.wikipedia.org/wiki?curid=3663993" title="Lekkoatletyka na Igrzyskach Ameryki Środkowej i Karaibów 2014">
Lekkoatletyka na Igrzyskach Ameryki Środkowej i Karaibów 2014

Lekkoatletyka na Igrzyskach Ameryki Środkowej i Karaibów – zawody lekkoatletyczne, które rozgrywano pomiędzy 23–30 listopada w meksykańskim mieście Xalapa.
Rekordy.
Podczas zawodów ustanowiono 16 krajowych rekordów w kategorii seniorów:

</doc>
<doc id="3663995" url="https://pl.wikipedia.org/wiki?curid=3663995" title="Maicol Berretti">
Maicol Berretti

Maicol Berretti (ur. 1 maja 1989 w San Marino) – sanmaryński piłkarz występujący na pozycji pomocnika w SS Pennarossa, reprezentant San Marino w latach 2007–2017.
Kariera klubowa.
Wychowanek klubu San Marino Calcio, gdzie trenował w latach 2003–2007. Jako nastolatek uznany został przez FSGC za perspektywiczny talent i objęty programem szkoleniowym nadzorowanym przez Giorgio Leoniego. Latem 2007 roku został wypożyczony na krótki okres do SS Pennarossa, a następnie do klubów grających w Serie D: ASD Santarcangelo (2007–2008) oraz Realu Montecchio (2008–2009), w których notował regularne występy. Po powrocie do San Marino Calcio został przez trenera Alberico Evaniego włączony do kadry pierwszego zespołu, rywalizującego na poziomie Lega Pro Seconda Divisione. W grudniu 2009 roku, nie rozegrawszy żadnego ligowego spotkania, rozwiązał swoją umowę i wraz z kolegą klubowym Matteo Vitaiolim przeniósł się do włoskiego PD Castellarano, z którym w sezonie 2009/10 spadł z Serie D.
W połowie 2010 roku został zawodnikiem SS Pennarossa. 26 września tegoż roku zadebiutował w Campionato Sammarinese w przegranym 1:2 meczu przeciwko SP La Fiorita. W sezonie 2010/11, dzięki zezwalającym na to przepisom FSGC, grał jednocześnie we włoskim zespole AC Formigine (Eccellenza Emilia-Romagna), gdzie rozegrał 21 spotkań i zdobył 2 gole. W 2012 roku z SS Pennarossa dotarł do finału Pucharu San Marino, przegranego 2:3 z SP La Fiorita. W rundzie wiosennej sezonu 2013/14 grał na wypożyczeniu w SS Folgore/Falciano, z którym doszedł do finału fazy play-off, w którym jego zespół uległ 0:2 SP La Fiorita. 3 lipca 2014 w barwach SS Folgore/Falciano zadebiutował w europejskich pucharach w meczu przeciwko FK Budućnost Podgorica (1:2) w eliminacjach Ligi Europy 2014/15. We wrześniu 2015 roku wypożyczono go na rok do SS Murata, dla której rozegrał w sanmaryńskiej ekstraklasie 17 spotkań i strzelił 2 bramki. W lipcu 2016 roku definitywnie rozstał się z SS Pennarossa i został zawodnikiem AC Libertas, gdzie występował przez 6 lat.
Przed sezonem 2022/23 ponownie został piłkarzem SS Pennarossa.
Kariera reprezentacyjna.
W latach 2004–2005 Berretti występował w reprezentacji San Marino U-17, dla której rozegrał 6 spotkań i zdobył 1 bramkę. 24 września 2004 zadebiutował w rozgrywkach międzynarodowych w przegranym 0:8 meczu z Portugalią U-17 w kwalifikacjach Mistrzostw Europy 2005. 18 października 2005 strzelił gola w spotkaniu przeciwko Wyspom Owczym U-17 (3:3) w eliminacjach Mistrzostw Europy 2006. W 2006 roku zaliczył 3 występy w reprezentacji U-19 w kwalifikacjach Mistrzostw Europy 2007. W latach 2007–2010 był powoływany do kadry U-21, dla której rozegrał 11 spotkań.
21 listopada 2007 zadebiutował w seniorskiej reprezentacji San Marino w przegranym 0:5 meczu przeciwko Słowacji w ramach eliminacji Mistrzostw Europy 2008. W spotkaniu tym pojawił się na boisku w 61. minucie, zastępując Gianlucę Bolliniego. Ogółem w latach 2007–2017 zaliczył w drużynie narodowej 26 występów, nie zdobył żadnej bramki. Wszystkie mecze zakończyły się porażką San Marino.

</doc>
<doc id="3663997" url="https://pl.wikipedia.org/wiki?curid=3663997" title="Jules Isaac">
Jules Isaac

Jules Isaac (ur. 18 listopada 1877, zm. 6 września 1963) – francuski historyk pochodzenia żydowskiego, znany z działań na rzecz pojednania chrześcijańsko–żydowskiego, przyczynił się do wydania przez sobór watykański II deklaracji nostra aetate.
Życiorys.
Urodzony 18 listopada 1877 roku. W 1902 roku ukończył studia w zakresie historii i geografii. Zaangażował się w obronę Dreyfusa. W 1936 roku został naczelnym inspektorem oświaty na szczeblu średnim i wyższym, ale odsunięto go od stanowisk w 1940 roku, gdy wprowadzono rasistowskie prawodawstwo. W 1942 roku zainteresował się problematyką chrześcijańskiego antysemityzmu. W październiku 1943 roku gestapo aresztowało jego, jego córkę, zięcia, żonę i jednego z synów. On sam i syn zbiegli z transportu.
W 1960 roku otrzymał audiencję u papieża Jana XXIII. Zaproponował papieżowi powołanie podkomisji do opracowania zmian w nauczaniu chrześcijańskim ws. Żydów, która spotkała się z życzliwym przyjęciem papieża.
Zmarł 6 września 1963 roku.

</doc>
<doc id="3664001" url="https://pl.wikipedia.org/wiki?curid=3664001" title="Waliszowska Woda">
Waliszowska Woda

Waliszowska Woda – rzeka górska w południowej Polsce w woj. dolnośląskim w Sudetach Wschodnich, na Wysoczyźnie Idzikowskiej
Górska rzeka, o długości około 14,3km, prawy dopływ Nysy Kłodzkiej, jest ciekiem III rzędu należącym do dorzecza Odry, zlewiska Morza Bałtyckiego.
Charakterystyka.
Źródło rzeki położone jest w południowo-wschodniej części pasma Krowiarek na południowych obrzeżach miejscowości Marcinków na północnym stoku bezimiennego wzniesienia o kocie 878 m n.p.m., na wysokości ok. 830 m n.p.m. W części źródliskowej spływa w kierunku północno-zachodnim, wąską zalesioną doliną. Niżej na poziomie 710 m n.p.m., rzeka skręca na zachód i płynie dobrze wykształconą V-kształtną doliną między wzniesieniami Suchoń po południowej stronie i Górzyca po północnej stronie w kierunku miejscowości Kamienna. W miejscowości Kamienna rzeka skręca na północ i płynie niezalesioną doliną w kierunku miejscowości Nowy Waliszów mijając po zachodniej stronie wzniesienie Łazek. Około 800 m przed Nowym Waliszowem rzeka skręca bardzo ostro na południowy zachód wpływając do przełomowej zalesionej doliny omijając po południowej stronie wzniesienie Łazek. Opuszczając dolinę zmienia kierunek północny zachód i wpływa pomiędzy zabudowania miejscowości Stary Waliszów. W centrum miejscowości Stary Waliszów rzeka płynie w kierunku zachodnim do ujścia, gdzie na wysokości ok. 325 m n.p.m. na zachód od Starego Waliszowa, uchodzi do Nysy Kłodzkiej. Koryto rzeki kamienisto-żwirowe słabo spękane i na ogół nieprzepuszczalne z małymi progami kamiennymi, na których w górnym biegu w kilku miejscach występują niewielkie progi. W większości swojego biegu płynie obok drogi, wśród terenów zabudowanych i lasów. Zasadniczy kierunek biegu rzeki jest północno-zachodni. Jest to rzeka górska odwadniająca ze swymi dopływami zachodnią część Krowiarek oraz odprowadza część wód z Wysoczyzny Idzikowskiej. Rzeka w górnym biegu dzika, w środkowym i dolnym biegu częściowo uregulowana. Ze względu na górski charakter i mały stopień uregulowania tworzy niewielkie meandry. W większości swojego biegu płynie lasem, brzegi w 90% zadrzewione, szerokość koryta do 4,5 m. a śr. głębokość 0,35 m., dno bez roślin. Rzeka charakteryzuje się dużymi nie wyrównanymi spadkami podłużnymi i zmiennymi wodostanami, znajduje się na niej szereg progów redukujących spadek. W potoku z ichtiofauny występuje: pstrąg potokowy, strzebla potokowa, śliz, głowacz białopłetwyh i lipień. 
W przeszłości rzeka nosiła nazwę: "niem. Waltersdorfer Wasser".
Dopływy.
oraz kilka bezimiennych strumieni i potoków mających źródła na zboczach przyległych wzniesień .
Miejscowości nad rzeką.
Marcinków, Kamienna, Stary Waliszów

</doc>
<doc id="3664009" url="https://pl.wikipedia.org/wiki?curid=3664009" title="Henry Domercant">
Henry Domercant

Henry Domercant (ur. 30 grudnia 1980 w Chicago) – amerykański koszykarz, występujący na pozycji rzucającego obrońcy, aktualnie asystent trenera w drużynie G-League – Windy City Bulls.
4 sierpnia 2017 podpisał umowę z rumuńskim UBT Kluż-Napoka.

</doc>
<doc id="3664023" url="https://pl.wikipedia.org/wiki?curid=3664023" title="Kościół Nawiedzenia Najświętszej Maryi Panny w Wieruszowie">
Kościół Nawiedzenia Najświętszej Maryi Panny w Wieruszowie

Kościół Nawiedzenia Najświętszej Maryi Panny – rzymskokatolicki kościół parafialny należący do dekanatu Wieruszów diecezji kaliskiej.
Opis.
Świątynia znajduje się w lewobrzeżnej części miasta – Podzamczu. Została wybudowana w latach 1934–1936 według projektu inżyniera Mariana Andrzejewskiego. W jego wnętrzu jest umieszczone epitafium poświęcone zamordowanemu w Dachau księdzu Marianowi Myszkowiakowi (1888-1942), pierwszemu proboszczowi, który podjął się budowy kościoła.
Świątynia została zbudowana na wzór bazyliki wileńskiej. Murowany kościół reprezentuje styl o reminiscencjach klasycystycznych (jego elementami są filary, sufit kasetonowy). Budowla została poświęcona w dniu 8 grudnia 1936 roku przez księdza dziekana Ignacego Nowackiego z Kępna. W 1939 roku, na kilka miesięcy przed wybuchem wojny, został wykonany marmurowy ołtarz główny z alabastrową rzeźbą Nawiedzenia Najświętszej Maryi Panny. W październiku 1949 roku kościół został konsekrowany przez arcybiskupa poznańskiego Walentego Dymka. W 1950 roku zostały ufundowane ołtarze boczne: lewy poświęcony Chrystusowi Miłosiernemu i prawy poświęcony Matce Bożej Częstochowskiej.

</doc>
<doc id="3664033" url="https://pl.wikipedia.org/wiki?curid=3664033" title="Maquette">
Maquette



</doc>
<doc id="3664043" url="https://pl.wikipedia.org/wiki?curid=3664043" title="Vermont Catamounts">
Vermont Catamounts

Vermont Catamounts – nazwa drużyn sportowych University of Vermont w Burlington, biorących udział w akademickich rozgrywkach w America East Conference, Hockey East (hokej na lodzie) oraz Eastern Intercollegiate Ski Association (narciarstwo), organizowanych przez National Collegiate Athletic Association. 
Sekcje sportowe uczelni.
"W nawiasie podano liczbę tytułów mistrzowskich NCAA (stan na 1 lipca 2015)"

</doc>
<doc id="3664044" url="https://pl.wikipedia.org/wiki?curid=3664044" title="Igor Dula">
Igor Dula

Igor Dula (ur. 20 grudnia 1878 w Martinie, zm. 3 kwietnia 1951 w Bratysławie) – słowacki polityk, lekarz, sygnatariusz martinskiej deklaracji. Syn Matúša Duli.
Życiorys.
Studiował prawo v Budapeszcie i medycynę w Budapeszcie, Innsbrucku i w Wiedniu. Od roku 1907 pracował jako lekarz pierwszego kontaktu i ginekolog. W październiku 1918 był jednym z sygnatariuszy martinskiej deklaracji, a także członek SNR. Od roku 1918 turczański komes. Był sympatykiem SNS. W latach 1923–1925 pracował jako notariusz publiczny w Koszycach. W latach 1925–1927 administrator Pohronskiej żupy w Zwoleniu. Od roku 1928 doradca rządu, szef zdrowotnego i socjalnego departamentu Kraińskego Urzędu. W latach 1935–1938 wiceprezydent Krainy. W roku 1939 odszedł na emeryturę.
Poza polityką był aktywny także w działalności związkowej. W latach 1887–1900 pracował jako aktor w „Slovenskom spevokole” w Martinie. Brał udział w ochronie przyrody. Był członkiem zarządu banku Tatra Banka jako wiceprzewodniczący. Od roku 1946 przewodniczący Związku łowieckich, ochronnych i kynologicznych spółek i Kraińskiego związku socjalnych i zdrowotnych spółek, a także wiceprzewodniczący Klubu słowackich automobilistów.
Został pochowany na Cmentarzu Narodowym w Martinie.

</doc>
<doc id="3664047" url="https://pl.wikipedia.org/wiki?curid=3664047" title="Jan Rodzoń">
Jan Rodzoń

Jan Rodzoń (ur. 1931 w Mostach Wielkich, zm. 12 marca 2016 w Sosnowcu) – polski inżynier, działacz sportowy i społeczny.
Życiorys.
Urodził się w 1931 w Mostach Wielkich. Ukończył studia na Wydziale Górniczym Akademii Górniczo-Hutniczej w Krakowie. Od 1957 do 1974 był zatrudniony w KWK Niwka-Modrzejów, w której został naczelnym inżynierem, później do 1981 pracował w KWK Sosnowiec. Następnie sprawował stanowiska dyrektora technicznego w Dąbrowskim Zjednoczeniu Węglowym w Sosnowcu, od 1985 do 1992 dyrektora naczelnego w Dąbrowskim Gwarectwie Węglowym (późniejsze Przedsiębiorstwo Eksploatacji Węgla „Wschód”). 
Równolegle z pracą zawodową był działaczem sportowym. Pełnił funkcję prezesa klubu AKS przy KWK Niwka-Modrzejów. Od 1979 do 1980 był prezesem sekcji piłkarskiej Zagłębia Sosnowiec. Na przełomie lat 70. i 80. sprawował stanowisko prezesa sekcji hokeja na lodzie klubu Zagłębia Sosnowiec. W tym czasie drużyna zdobywała medale mistrzostw Polski: czterokrotnie złoty (1980, 1981, 1982, 1983) i trzykrotnie srebrny (1978, 1979, 1984). Od 1984 do 1992 przez dwie kadencje pełnił funkcję prezesa Polskiego Związku Hokeja na Lodzie (ponownie wybrany 6 czerwca 1988). W tym czasie był szefem polskiej ekipy w turniejach mistrzostw świata (czterokrotnie) oraz zimowych igrzysk olimpijskich w 1988, 1992. Był inicjatorem powołania Niepublicznego Liceum Ogólnokształcącego Szkoły Mistrzostwa Sportowego Polskiego Związku Hokeja na Lodzie w Sosnowcu. Przyczynił się także do powstania analogicznej sosnowieckiej SMS dla dziewcząt w dyscyplinie piłki siatkowej.
Ponadto inicjował budowę obiektów sportowym oraz Szpitala Górniczego w Sosnowcu. Hobbystycznie zajmował się strzelectwem myśliwskim. Od 1985 do 1995 pełnił funkcję przewodniczącego Komisji Strzelectwa Myśliwskiego Wojewódzkiej Rady Łowieckiej w Katowicach, a od 1996 zasiadał w Komisji Rewizyjnej Polskiego Związku Łowieckiego. Sprawował mandat radnego Rady Miasta Sosnowca kadencji 1998-2002, pełniąc stanowisko wiceprzewodniczącego rady.
Zmarł 12 marca 2016 w wieku 85 lat w Sosnowcu. Został pochowany na cmentarzu komunalnym w Będzinie.

</doc>
<doc id="3664048" url="https://pl.wikipedia.org/wiki?curid=3664048" title="Starship Entertainment">
Starship Entertainment

Starship Entertainment () – południowokoreańska agencja talentu i wytwórnia płytowa. Firma została założona przez Kim Shi-dae 28 stycznia 2008 roku. Firmą macierzystą jest LOEN Entertainment, a od 2015 roku filią wytwórni jest King Kong by Starship.
Założyciel firmy, Kim Shi-dae, wcześniej pracował jako organizator tras koncertowych zespołu K-popowego Cool i pracował dla firmy Bang Si-hyuka Big Hit Entertainment w latach 2005–2007, zanim założył własną firmę. K.Will był pierwszym artystą, który zadebiutował pod marką wytwórni. Do agencji należą także tacy artyści jak K.Will, Yoo Seung-woo i zespoły Cosmic Girls, oraz Monsta X.
18 grudnia 2013 roku 70% akcji wytwórni zostało przejętych przez jego dystrybutora LOEN Entertainment, dzięki czemu stała się jego niezależną filią.

</doc>
<doc id="3664049" url="https://pl.wikipedia.org/wiki?curid=3664049" title="Przemysł różany w Bułgarii">
Przemysł różany w Bułgarii

Przemysł różany w Bułgarii – gałąź przemysłu kosmetycznego skupiająca się na produkcji olejku różanego z uprawianych tu od XVII wieku w Kotlinie Kazanłyckiej róż damasceńskich ("Rosa damascena") odmiany "Tringipetala".
Historia.
W 1712 w Karłowie oraz w Edirne powstały pierwsze ogrody różane. Intensywny rozwój plantacji miał miejsce od początku XVIII wieku. Róże sprowadzono z okolic Damaszku do Kotlin Zabałkańskich ze względu na panujące w nich korzystne warunki do uprawy, w tym wysoką amplitudę temperatur między dniem a nocą, dzięki którym rośliny produkują duże ilości olejku.
W 1820 Donczo Papazoglou otworzył pierwszą fabrykę olejku różanego w Kazanłyku. Następnie jego dwaj synowie rozwijali tę działalność, rozszerzając ją też o rynki międzynarodowe. W połowie XIX wieku próbowano wprowadzić nowe uprawy w innych częściach Bułgarii – w okolicach Eleny, Trjawny, Carewej lidawy oraz Dupnicy – lecz mroźne zimy uniemożliwiły przetrwanie róży damasceńskiej. W 1892 Aleksandyr Papazow utworzył w Płowdiwie pierwszą bułgarską fabrykę perfumeryjną. W 1907 Konstatin Małkow założył stację badawczą, przekształconą w 1967 w "Institut po rozata i etericznomaslenite kułturi" (ang. "Institute of Roses, Essential and Medical Cultures", Instytut Róż i Roślin Olejkodajnych), który zajmuje się badaniami i hodowlą nowych odmian róż i innych roślin, z których produkuje się olejki eteryczne, tworzeniem banku genów, a także metodami przeróbki.
Po II wojnie światowej produkcja olejku została upaństwowiona. Uprawy róż osiągnęły maksymalne rozmiary w latach 70. XX wieku – ok. 3500 ha. Po transformacji ustrojowej w latach 90. XX wieku plantacje zostały ponownie podzielone między prywatnych właścicieli. W tym czasie brak inwestycji spowodował znaczące zmniejszenie się powierzchni upraw. Dopiero pod koniec lat 90. zaczął się ponowny rozwój przemysłu różanego, niektórzy duzi plantatorzy zaczęli inwestować we własne destylarnie, by mieć pełną kontrolę nad całym cyklem produkcyjnym. W 2008 areał upraw dorównał rekordowym latom 70. XX wieku, a pierwsza dekada XXI wieku przyniosła też bezpośrednie inwestycje dużych firm perfumeryjnych i dywersyfikację handlu międzynarodowego. Pod koniec tej dekady przemysł różany zatrudniał ok. 65 tys. osób, a uprawy koncentrowały się w obwodach Stara Zagora (42% powierzchni), Płowdiw (41% powierzchni) i Pazardżik (15% powierzchni).
Produkcja.
Plantacje róż wymagają 3 lat, żeby dać dobre zbiory. Czas trwania ich pełnej produkcji jest nie większy niż 15 lat. Olejek różany oraz wodę różaną wytwarza się przez destylację różowych płatków kwiatu róży damasceńskiej. Technologia ta została przyniesiona na ziemie bułgarskie w XVIII wieku z Persji i Indii. Z czasem, aby zwiększyć ilość i poprawić jakość olejku różanego, modernizowano maszyny używane do ich produkcji oraz zaczęto stosować podwójną destylację. W 1902 w Karłowie zbudowano pierwszą w Bułgarii fabrykę wykorzystującą destylację z parą wodną płatków róży. Typowy proces wyglądał następująco: do alembików o pojemności ok. 90 l ładowano ok. 10 kg kwiatów i 75 l wody, a następnie przez ok. 1,5 godziny gotowano na dużym ogniu. Odprowadzona para wodna skraplała się w prostej chłodnicy (rurce przechodzącej przez kocioł zasilany stale zimną wodą) i była zbierana w odbiorniku. Zazwyczaj zbierano ok. 10 l płynu (czasem ok. 15 l, ale wtedy olejek był bogatszy w stearopteny). Zużyte kwiaty wyrzucano, a do alembika ładowano świeżą porcję, dopełniając ubytek wody. Po zebraniu ok. 40 l destylatu poddawano go powtórnej dystylacji, zbierając pierwsze 5 l, które wlewano do butelki o długiej, wąskiej szyjce. Pozostałe 35 l zawracano z powrotem do alembików. Drugi destylat miał postać mętnej zawiesiny kropelek olejku w wodzie; po odstaniu lżejszy olejek zbierał się w szyjce, skąd był zbierany.
Współcześnie róże po zbiorach są wywożone ciężarówkami do zakładów, następnie świeże wsypywane do kadzi z wodą, w których gotuje się je przez kilka godzin. Do ogrzania destylatora używa się drewna zamiast węgla. Aby wyprodukować 1 kg olejku różanego, potrzeba 3000–6000 kg płatków róży.
Naczynia, w których przewozi się i eksportuje olejek, nazywają się "kunkumi". Wykonane są z blachy miedzianej, a w górnej i dolnej części są ocynowane. Mogą pomieścić od 20 g do 5 kg. Do przechowywania olejku różanego używa się "kunkumi" mogących pomieścić 5–120 kg tego produktu.
Roczna produkcja olejku w Bułgarii pod koniec lat 90. XX i w pierwszej dekadzie XXI wieku wahała się od 870 do 2000 kg rocznie (z wyjątkiem 2002, gdy wyniosła tylko 650 kg). W latach 2001–2008 eksportowano od 1020 do 1800 kg rocznie, przy równoczesnym wzroście cen z 3217 euro za kilogram w 2001 do 4600 €/kg w 2008. Bułgaria i Turcja zaspokajają ok. 90% światowego zużycia olejku różanego; największymi importerami bułgarskiego olejku są Francja, USA, Japonia, Irlandia i Wielka Brytania.

</doc>
<doc id="3664056" url="https://pl.wikipedia.org/wiki?curid=3664056" title="Leonid Rieszetnikow">
Leonid Rieszetnikow

 
Leonid Pietrowicz Rieszetnikow, (ur. 6 lutego 1947 w Poczdamie) – radziecki wojskowy, funkcjonariusz radzieckiego i rosyjskiego wywiadu zagranicznego.
Życiorys.
Urodził się w rodzinie wojskowego. W 1970 został absolwentem studiów historycznych na Charkowskim Uniwersytecie Państwowym im. Maksyma Gorkiego, jest kandydatem nauk historycznych.
W latach 1976-2009 służył w radzieckim, następnie w rosyjskim wywiadzie zagranicznym, posiada stopień generała porucznika. Od 2009 do 2017 na podstawie dekretu prezydenta Miedwiediewa pełnił funkcję dyrektora Rosyjskiego Instytutu Badań Strategicznych (RISI) w Moskwie, będąc jednocześnie członkiem Rady Naukowej przy Radzie Bezpieczeństwa Federacji Rosyjskiej.
Nagrody i odznaczenia.
Jest odznaczony Orderem „Za zasługi dla Ojczyzny” IV klasy, Orderem Męstwa, Orderem Honoru, a także orderami Rosyjskiego Kościoła Prawosławnego, Rosyjskiego Kościoła Prawosławnego za Granicą i Serbskiego Kościoła Prawosławnego.

</doc>
<doc id="3664057" url="https://pl.wikipedia.org/wiki?curid=3664057" title="Wieża telewizyjna w Dreźnie">
Wieża telewizyjna w Dreźnie

Wieża telewizyjna w Dreźnie – wieża telewizyjna znajdująca się w Dreźnie, mierząca 252 metry wysokości. Powstała w 1969 roku. Jest drugim pod względem wysokości budynkiem w byłej NRD (po berlińskiej wieży telewizyjnej, która ma 368 metrów). Całkowita waga wieży wynosi 7300 ton.

</doc>
<doc id="3664062" url="https://pl.wikipedia.org/wiki?curid=3664062" title="Maine Black Bears">
Maine Black Bears

Maine Black Bears – nazwa drużyn sportowych University of Maine w Orono, biorących udział w akademickich rozgrywkach w America East Conference oraz Hockey East (hokej na lodzie), organizowanych przez National Collegiate Athletic Association. 
Sekcje sportowe uczelni.
"W nawiasie podano liczbę tytułów mistrzowskich NCAA (stan na 1 lipca 2015)"

</doc>
<doc id="3664064" url="https://pl.wikipedia.org/wiki?curid=3664064" title="Leszek Lejczyk">
Leszek Lejczyk

Leszek Lejczyk (ur. 23 marca 1943) – polski hokeista, trener.
Życiorys.
Urodził się 23 marca 1943. Jako hokeista był wychowankiem KTH Krynica, występował także w barwach ŁKS Łódź. Po zakończeniu kariery zawodniczej został trenerem hokejowym. Był konsultantem przy tworzeniu filmu dokumentalnego pt. "Hokej" z 1976. Pełnił funkcję trenera ŁKS-u Łódź od 1981 do 1984. Następnie sprawował stanowisko szkoleniowca reprezentacji Polski od 1984 do 1989 (zrezygnował po turnieju MŚ 1989 w którym Polska została zdegradowana z Grupy A) oraz od 1990 do 1992. Później pełnił funkcje w strukturach Polskiego Związku Hokeja na Lodzie: dyrektora sportowego, szefa wyszkolenia oraz zasiadł w wydziale szkolenia.

</doc>
<doc id="3664067" url="https://pl.wikipedia.org/wiki?curid=3664067" title="Puchar Świata w skeletonie 1999/2000">
Puchar Świata w skeletonie 1999/2000

Sezon 1999/2000 Pucharu Świata w skeletonie – 14. sezon Pucharu Świata w skeletonie. Rozpoczął się 27 listopada 1999 roku w kanadyjskim Calgary. Ostatnie zawody z tego cyklu zostały rozegrane 30 stycznia 2000 roku w Norwegii, w Lillehammer. Rozegranych zostało 8 konkursów: po 4 konkursy kobiet i mężczyzn.
Wśród kobiet jedyne zwycięstwo w karierze odniosła Amerykanka - Alex Hamilton, zaś wśród mężczyzn pierwsze miejsce obronił Niemiec Andy Böhme.

</doc>
<doc id="3664069" url="https://pl.wikipedia.org/wiki?curid=3664069" title="Zofia Zborowska">
Zofia Zborowska

Zofia Zborowska-Wrona (ur. 17 maja 1987 w Warszawie) – polska aktorka.
Życiorys.
Młodość.
Urodziła się 17 maja 1987 w Warszawie. W dzieciństwie uczyła się śpiewu. Aktorstwem zainteresowała się w wieku 15 lat. Była potrójną mistrzynią Polski w stepowaniu. Trenowała jazz, balet, snowboard, pływanie, szermierkę, golf oraz tenis.
W 2010 ukończyła studia na Akademii Teatralnej im. Aleksandra Zelwerowicza w Warszawie. Ponadto studiowała w Instytucie Lee Strasberga w Los Angeles.
Kariera aktorska.
Na szklanym ekranie debiutowała w komedii wojennej "Złoto dezerterów" w 1998. Potem występowała m.in. w serialu obyczajowym "Przystań", komedii romantycznej "Miłość na wybiegu" oraz spektaklu Teatru Telewizji "Przygoda". Udziela się także w dubbingu – jej głos można było usłyszeć w animacji "Ralph Demolka" oraz w grze komputerowej "".
Występuje w Teatrze Capitol.
Pozostałe przedsięwzięcia.
Jesienią 2015 wzięła udział w czwartej edycji programu rozrywkowego Polsatu "Twoja twarz brzmi znajomo". Za wygraną czwartego odcinka zdobyła czek na 10 tys. zł, który przeznaczyła na rzecz fundacji „Krok Po Kroku” z Oławy. Po dziewięciu odcinkach dotarła do finału, w którym zajęła drugie miejsce. Wiosną 2016 współprowadziła program "Twoja twarz brzmi EXTRA znajomo" na kanale Polsat Café, w którym przedstawiane były kulisy show.
W 2017 odcisnęła dłoń na Promenadzie Gwiazd w Międzyzdrojach, za zwycięstwo w internetowym plebiscycie „Idol publiczności”.
Życie prywatne.
Jest córką Wiktora Zborowskiego i Marii Winiarskiej, aktorów. Ma siostrę Hannę.
Przez kilka lat pozostawała w nieformalnym związku z kompozytorem Radzimirem Dębskim. W sierpniu 2019 wzięła ślub cywilny z siatkarzem Andrzejem Wroną; po ślubie posługuje się nazwiskiem dwuczłonowym. 29 lipca 2021 roku urodziła się im córka – Nadzieja.
Chorowała na depresję. W roku 2021, gdy aktorka była w ciąży, zdiagnozowano u niej chorobę nowotworową skóry – czerniaka. Zmiana została usunięta.

</doc>
<doc id="3664070" url="https://pl.wikipedia.org/wiki?curid=3664070" title="Alex Hamilton">
Alex Hamilton



</doc>
<doc id="3664071" url="https://pl.wikipedia.org/wiki?curid=3664071" title="Roździanka">
Roździanka



</doc>
<doc id="3664075" url="https://pl.wikipedia.org/wiki?curid=3664075" title="Stéphane Rossetto">
Stéphane Rossetto

Stéphane Rossetto (ur. 6 kwietnia 1987 w Melun) – francuski kolarz szosowy, zawodnik profesjonalnej grupy kolarskiej Cofidis, Solutions Crédits.

</doc>
<doc id="3664081" url="https://pl.wikipedia.org/wiki?curid=3664081" title="Historia rozszerzeń Wspólnot Europejskich i Unii Europejskiej">
Historia rozszerzeń Wspólnot Europejskich i Unii Europejskiej



</doc>
<doc id="3664084" url="https://pl.wikipedia.org/wiki?curid=3664084" title="Peter Fechter">
Peter Fechter

Peter Fechter (ur. 14 stycznia 1944 w Berlinie, zm. 17 sierpnia 1962 tamże) – ofiara śmiertelna Muru Berlińskiego postrzelona podczas nieudanej próby jego sforsowania, zaliczana w związku z okolicznościami oraz miejscem śmierci do najsłynniejszych ofiar tegoż.
Życiorys.
Jako trzecie spośród czworga dzieci i zarazem jedyny syn Peter Fechter dorastał we wschodnioberlińskiej dzielnicy Weißensee. Ojciec zatrudniony był przy budowie maszyn, matka pracowała jako sprzedawczyni. Starsza zamężna siostra mieszkała w Berlinie Zachodnim, gdzie do momentu budowy muru odwiedzana była regularnie przez rodzinę. W wieku 14 lat Fechter ukończył szkołę, decydując się na naukę zawodu murarza. Pomimo dobrej opinii w zakładzie pracy odmówiono mu prawa wyjazdu do RFN. Helmut Kulbeik, przyjaciel i rówieśnik Fechtera, wyznał po latach, iż obaj od dawna nosili się z myślami ucieczki, lecz pomimo chęci czy wstępnych dokładnych oględzin umocnień granicznych nie posiadali jakichkolwiek sprecyzowanych planów tejże.
Ucieczka i śmierć.
W piątek 17 sierpnia 1962 r. około godziny 14:15 Fechter i Kulbeik zdecydowali się przeskoczyć mur przy Zimmerstraße, w bezpośrednim sąsiedztwie punktu kontrolnego Checkpoint Charlie na granicy dzielnic Mitte i Kreuzberg. Podczas gdy Kulbeik zdołał bezproblemowo przedostać się na stronę zachodnią, Fechter został na oczach świadków wielokrotnie postrzelony bez jakiegokolwiek ostrzeżenia przez pełniących służbę Rolfa Friedricha (wówczas 26 lat), Ericha Schreibera (wówczas 20 lat) oraz trzeciego, nieznanego z nazwiska żołnierza wojsk granicznych NRD. Ranny upadł na znajdujący się jeszcze na terenie Berlina Wschodniego tzw. pas śmierci, gdzie unieruchomiony przeleżał blisko godzinę.
Peter Fechter zaczął głośno wzywać pomocy, co wyraźnie zwróciło uwagę licznych przechodniów po obu stronach muru. Po stronie Berlina Wschodniego zbiegowisko zostało bardzo szybko rozproszone przez siły porządkowe, także i zachodnioberlińska policja zmuszona została do użycia niezbędnych sił i środków. Przystawiając do muru drabinę, zachodnioberlińscy policjanci rzucili Fechterowi materiały opatrunkowe, na tym musieli jednak poprzestać, gdyż ranny uciekinier wciąż znajdował się po stronie Berlina Wschodniego. Pomocy postrzelonemu nie udzielili zarówno wojskowi NRD, jak i (pomimo głośnych nawoływań ze strony zachodniej) pełniący służbę na punkcie Checkpoint Charlie żołnierze amerykańscy. Przy wtórze wściekłych okrzyków „Mordercy!” rannego wyciągnęli ostatecznie z pasa śmierci żołnierze wojsk granicznych NRD. Peter Fechter wykrwawił się i około godziny 17:00 zmarł w szpitalu.
Reakcje.
Śmierć Petera Fechtera uzmysłowiła nieświadomym dotąd obywatelom Niemiec Zachodnich grozę powagi rozkazu o strzelaniu do uciekinierów z NRD. Duże rozgoryczenie wzbudziła również bezczynność znajdujących się w pobliżu żołnierzy USA. Bezpośrednio po zdarzeniu, jak i w następnych dniach po tym doszło po stronie Berlina Zachodniego do wielu manifestacji, przy których jedynie obecność sił policyjnych powstrzymać mogła uczestników od wtargnięcia do pasa granicznego. Przewożący żołnierzy radzieckich autobus obrzucono kamieniami, także i żołnierze amerykańscy stali się obiektem zarówno werbalnej, jak i czynnej agresji ze strony mieszkańców.
Dowodzący plutonem pełniących tego dnia służbę żołnierzy wojsk granicznych NRD przyznał, iż bał się wkroczyć do akcji w obawie o życie swoje i podkomendnych w związku z możliwością postrzelenia ze strony zachodnioberlińskich policjantów. Obawy te uzasadniał fakt, iż trzy dni wcześniej w wyniku strzelaniny na granicy wewnątrzniemieckiej zginął z rąk policjantów RFN żołnierz wojsk NRD Rudi Arnstadt. Pamiętano, iż dwa miesiące wstecz podczas udaremnienia próby ucieczki postrzelony został śmiertelnie szeregowy Reinhold Huhn, wciąż aktualna była również strzelanina z zachodnioberlińską policją z 23 maja 1962 r., wskutek której śmierć poniósł inny żołnierz NRD Peter Göring.
Porucznik armii USA zeznał natomiast, iż na telefoniczne zapytanie odnośnie do niniejszej sytuacji, skierowane do dowodzącego sektorem amerykańskim w Berlinie generała Alberta Watsona II, w odpowiedzi usłyszeć miał od tegoż: "Lieutenant, you have your orders. Stand fast. Do nothing." ("Poruczniku, zna pan wskazówki. Niech się Pan powstrzyma. Niech Pan nic nie robi.")
Podczas wizyty państwowej 29 sierpnia 1962 r. w miejscu śmierci Fechtera wieniec złożył prezydent Madagaskaru Philibert Tsiranana. Miejsce niniejsze odwiedził również w październiku 1963 r. minister do spraw ogólnoniemieckich Erich Mende.
W wyemitowanym 27 sierpnia 1962 r. programie telewizji NRD „Der schwarze Kanal” prowadzący go Karl-Eduard von Schnitzler określił Fechtera jako „postrzelonego kryminalistę”. Sposób działania żołnierzy uznał za słuszny, usprawiedliwiając go następującymi słowami: „Jeśli jakikolwiek z tego typu elementów (…) zostanie zastrzelony na granicy, od razu robi się głośno. (…) Życie każdego noszącego mundur młodego człowieka jest dla nas o wiele więcej warte niż życie łamiącego prawo. Niech trzymają się z dala od granicy – w ten sposób oszczędzi się krwi, łez i jakiegokolwiek krzyku”.
Przypadek Petera Fechtera stał się głównym tematem wydanego 31 sierpnia 1962 r. numeru amerykańskiego magazynu Time. Występujący w opublikowanym artykule zwrot „Wall of Shame” (mur hańby) stał się odtąd w opinii międzynarodowej synonimem Muru Berlińskiego.
Upamiętnienie.
Peter Fechter został pochowany na Cmentarzu Zmartwychwstania w swojej rodzinnej dzielnicy Weißensee. Wniosek o nadaniu miejscu pochówku bardziej honorowego charakteru został odrzucony przez berliński senat w latach 2005 i 2012.
Na ulicy Zimmerstraße w pobliżu punktu kontrolnego Checkpoint Charlie, w miejscu śmierci Petera Fechtera ustawiono monument autorstwa Karla Biedermanna w formie brązowej steli informującej o mającym wówczas miejsce wydarzeniu. Kolejny pomnik wzniesiono 11 czerwca 2011 r. na Bernauer Straße. Rzeźbę przedstawiającą Fechtera niesionego przez żołnierza wojsk granicznych zniszczono jednak już niecałe dwa tygodnie później. 
Ku czci zastrzelonego wzniesiono także krzyż pamięci na znajdującym się przy Checkpoint Charlie tzw. Cmentarzu Wolności. Obiekt zlikwidowano 5 lipca 2005 r. w związku z wygranym procesem sądowym właściciela terenu.
Konsekwencje i następstwa.
Śmierć Fechtera wycisnęła ogromne piętno na rodzinie zabitego. Rozgoryczony ojciec zmarł, matka popadła w chorobę psychiczną. Innych członków rodziny poddano wieloletnim szykanom ze strony władz poprzez nieustanne obserwacje ze strony Stasi, przeszukania czy zakaz pracy. Według wyników badań przeprowadzonych przez MDR matka ofiary przyjąć miała po jej śmierci postawę wierną systemowi, co poparte zostało zarówno przez znalezione po latach akta władz, jak i wypowiedzi siostrzenicy Fechtera.
Proces sprawców.
Po zjednoczeniu Niemiec doszło do wielu procesów żołnierzy wojsk granicznych oskarżonych o strzelanie do uciekinierów, w związku z czym do odpowiedzialności pociągnięto również i strzelających do Petera Fechtera. W marcu 1997 r. sąd uznał dwóch z tychże winnymi zabójstwa, skazując ich na kary 20 i 21 miesięcy pozbawienia wolności w zawieszeniu. Obaj oskarżeni przyznali się do oddania strzałów, zaprzeczyli jednak zarzutowi zamiaru uśmiercenia ofiary. W procesie nie ustalono jednak czy sprawcą śmiertelnego postrzału byli dwaj wyżej wymienieni, czy też zmarły w międzyczasie trzeci żołnierz. Sąd orzekł za to jednoznacznie, iż Fechter zmarł nie wskutek nieudzielania pomocy, lecz bezpośrednio od strzałów.

</doc>
<doc id="3664085" url="https://pl.wikipedia.org/wiki?curid=3664085" title="Marcin Zabrocki">
Marcin Zabrocki

Marcin Stefan Zabrocki (ur. 2 stycznia 1979) – autor tekstów i kompozytor, producent, multiinstrumentalista, twórca słuchowisk, performer. Były członek zespołów Hey, Pogodno, Mister D(zespół Doroty Masłowskiej), Mordy, Mr. Zoob. Założyciel trójmiejskiej grupy Pu Pu Pi Du, współzałożyciel łódzkiej grupy Bogowie. Od wielu lat związany ze sceną eksperymentalną i improwizowaną. Często współpracuje z Wojtkiem Zrałkiem Kossakowskim.
Współpracował m.in. z takimi artystami jak: Nosowska, Iza Lach, Kora, Mrozu, Robert Brylewski, Biff, T.Love, Markiem Dyjakiem, Maćkiem Cieślakiem, Robertem Knuthem, Larrym Ugwu.
Reżyser słuchowiska "Eter- na drodze walki z prawem przemijania." Kurator muzyczny w Poleskim Ośrodku Sztuki w Łodzi.
4 września 2015 roku nakładem wytwórni muzycznej Kayax ukazał się debiutancki album solowy muzyka zatytułowany "1+1=0", wśród gości wystąpili m.i.n. "Katarzyna Nosowska," Czesław Mozil, Łukasz Lach, Barbara Wrońska, Jacek Szymkiewicz.
W 2018 roku był członkiem zespołów Tryp i Koty Papieża

</doc>
<doc id="3664096" url="https://pl.wikipedia.org/wiki?curid=3664096" title="Pycnonotus barbatus tricolor">
Pycnonotus barbatus tricolor



</doc>
<doc id="3664097" url="https://pl.wikipedia.org/wiki?curid=3664097" title="Leszek Pawłowski">
Leszek Pawłowski



</doc>
<doc id="3664100" url="https://pl.wikipedia.org/wiki?curid=3664100" title="Leszek Pawłowski (naukowiec, działacz PTTK)">
Leszek Pawłowski (naukowiec, działacz PTTK)



</doc>
<doc id="3664101" url="https://pl.wikipedia.org/wiki?curid=3664101" title="Kimyogar Chirchiq">
Kimyogar Chirchiq

Kimyogar Chirchiq (uzb. «Kimyogar» Chirchiq futbol klubi, ros. Футбольный клуб «Кимёгар» Чирчик, "Futbolnyj Kłub "Kimiogar" Czirczik") – uzbecki klub piłkarski, mający siedzibę w mieście Chirchiq na wschodzie kraju. Założony w roku 1953.
W latach 2000-2001 występował w Oʻzbekiston PFL.
Historia.
Chronologia nazw:
Piłkarska drużyna Ximik została założona w miejscowości Chirchiq w 1953 roku i reprezentowała miejscowy Kombinat Elektrochemiczny. W 1953 startował w rozgrywkach Pucharu ZSRR.
W 1962 zespół debiutował w Klasie B, strefie 2 republik radzieckich Mistrzostw ZSRR. W 1963 po reorganizacji systemu lig ZSRR klub spadł o klasę niżej do Klasy B, strefy 2 republik radzieckich. W 1970 po kolejnej reorganizacji systemu lig ZSRR klub został zdegradowany do Klasy B, strefy średnio-azjatyckiej. Chociaż zajął 10 miejsce w środku tabeli, ale w 1971 nie otrzymał promocji do gry w profesjonalnej Drugiej Lidze i potem kontynuował występy w rozgrywkach amatorskich. 
W 1992 przyjął nazwę Kimyogar Chirchiq i debiutował w Drugiej Lidze Uzbekistanu, w której zajął 2.miejsce w turnieju finałowym. W 1993 startował w drugich niepodległych rozrywkach o Puchar Uzbekistanu oraz w Pierwszej Lidze. W 1999 zajął drugie miejsce w lidze i zdobył awans do Wyższej Ligi Uzbekistanu. W 2001 zajął 16. miejsce i spadł do Pierwszej Ligi. W 2009 z powodu bankructwa zrezygnował z rozgrywek o mistrzostwo i Puchar Uzbekistanu.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Chirchiq w Chirchiqu, który może pomieścić 6,000 widzów.
Piłkarze.
Znani piłkarze:

</doc>
<doc id="3664102" url="https://pl.wikipedia.org/wiki?curid=3664102" title="Qimyogar Chirchiq">
Qimyogar Chirchiq



</doc>
<doc id="3664103" url="https://pl.wikipedia.org/wiki?curid=3664103" title="CONSUR Women’s Sevens 2016">
CONSUR Women’s Sevens 2016

CONSUR Women’s Sevens 2016 – dwunaste mistrzostwa strefy CONSUR w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez Sudamérica Rugby mające na celu wyłonienie najlepszej żeńskiej reprezentacji narodowej w tej dyscyplinie sportu w strefie SR, które odbyły się w brazylijskim mieście Rio de Janeiro w dniach 5–6 marca 2016 roku. Mistrzostwa służyły również jako testowe zawody turnieju rugby 7 na Letnich Igrzyskach Olimpijskich 2016.
Informacje ogólne.
W styczniu 2016 roku ogłoszono, że zawody odbędą się w ośmiozespołowej obsadzie na początku marca. Były one jednocześnie organizacyjnym testem przed zbliżającym się turniejem rugby 7 na Letnich Igrzyskach Olimpijskich 2016, zorganizowano je zatem na mieszczącym piętnaście tysięcy widzów Deodoro Stadium.
W pierwszym dniu reprezentacje rywalizowały w ramach dwóch czterozespołowych grup systemem kołowym o rozstawienie przed zaplanowaną na drugi dzień trzyrundową fazą pucharową. W fazie grupowej niepokonane okazały się reprezentantki Argentyny i Brazylii. Spotkały się one następnie w finale, w którym triumfowały Brazylijki, które w meczu tym straciły jedyne punkty w tych zawodach. Przedłużyły tym samym passę ponad pięćdziesięciu wygranych meczów w mistrzostwach kontynentu. Medalistki zawodów.

</doc>
<doc id="3664104" url="https://pl.wikipedia.org/wiki?curid=3664104" title="Alfredo Saldívar">
Alfredo Saldívar

Alejandro „Pollo” Saldívar Medina (ur. 9 lutego 1990 w mieście Meksyk) – meksykański piłkarz występujący na pozycji bramkarza, obecnie zawodnik Pumas UNAM.
Kariera klubowa.
Saldívar pochodzi ze stołecznego miasta Meksyk i jest wychowankiem akademii juniorskiej tamtejszego klubu Pumas UNAM. Do pierwszej drużyny został włączony jako dwudziestolatek przez szkoleniowca Guillermo Vázqueza i w meksykańskiej Primera División zadebiutował 14 sierpnia 2010 w przegranym 2:5 spotkaniu z Monterrey, na początku drugiej połowy zmieniając wyrzuconego z boiska Alejandro Palaciosa. Przez kolejne dwa i pół roku pozostawał jednak wyłącznie trzecim bramkarzem – po Palaciosie i Odínie Patiño – regularnie występując za to w drugoligowych rezerwach o nazwie Pumas Morelos. W styczniu 2013, po odejściu Patiño, awansował na pozycję drugiego golkipera, zaś w październiku 2014 na okres aż siedmiu miesięcy wskoczył między słupki Pumas, wskutek poważnej kontuzji Palaciosa. Po jego rekonwalescencji powrócił jednak na ławkę rezerwowych i z tej perspektywy zdobył ze swoją ekipą wicemistrzostwo Meksyku w jesiennym sezonie Apertura 2015.
Kariera reprezentacyjna.
W marcu 2007 Saldívar został powołany przez szkoleniowca Jesúsa Ramíreza do reprezentacji Meksyku U-17 na Mistrzostwa Ameryki Północnej U-17. Na honduraskich boiskach wystąpił w pierwszym z trzech spotkań, z Salwadorem (2:2), po czym stracił miejsce w składzie na rzecz Hugo Gonzáleza. Jego kadra narodowa spisała się natomiast znacznie poniżej oczekiwań – zanotowała wówczas komplet remisów i zajęła trzecie miejsce w grupie, wobec czego nie zdołała zakwalifikować się na Mistrzostwa Świata U-17 w Korei Płd.
Statystyki kariery.
Legenda:

</doc>
<doc id="3664105" url="https://pl.wikipedia.org/wiki?curid=3664105" title="Władysław Jan Studencki">
Władysław Jan Studencki

Władysław Jan Studencki (ur. 16 grudnia 1910 w Żywcu, zm. 22 grudnia 1985 w Opolu) – polski historyk literatury, literat, poeta.
Życiorys.
Urodził się 16 grudnia 1910 w Żywcu. Od 1921 uczęszczał do Gimnazjum w Białej, a następnie w latach 1923–1929 uczęszczał do Gimnazjum Humanistycznego im. M. Kopernika w Żywcu. Po zdaniu matury w roku 1929 rozpoczął studia na Wydziale-Filozoficznym Uniwersytetu Jagiellońskiego. Po dwóch latach przeniósł się na Uniwersytet Jana Kazimierza we Lwowie. Tam, w 1933 napisał pracę magisterską pt. "Satyra antyromantyczna w dobie romantyzmu". Po studiach odbył dwuletnią praktykę nauczycielską zakończoną w 1935 egzaminem państwowym na nauczyciela szkoły średniej. Od 1935 pracował jako polonista m.in. w Średniej Szkole Ogrodniczej w Kijanach, następnie w latach 1936–1939 w Państwowym Gimnazjum i Liceum w Piekarach Śląskich.
W 1934 opublikował swoją pierwszą pracę naukową pt. "Do podstaw socjologii literatury". Był autorem wielu prac naukowych z zakresu historii literatury polskiej, w tym ośmiu książek. Interesowały go przede wszystkim biografie wybitnych twórców literatury polskiej: Emila Zegadłowicza, Wacława Berenta, Jana Parandowskiego, Ludwika Marii Staffa, Kornela Ujejskiego i wielu innych. Zajmował się również problemami teoretyczno-literackimi.
Podczas okupacji przebywał w Czatkowicach jako pracownik administracji lasów. Prowadził również na poziomie gimnazjalnym komplety tajnego nauczania.
Po wojnie pracował w I Państwowym Liceum i Gimnazjum w Bytomiu. W latach 1946–1948 pełnił funkcję kierownika Ogniska Metodycznego Języka Polskiego na okręg opolski, był też prezesem kół Towarzystwa Przyjaźni Polsko–Radzieckiej (1947–1949), a także przewodniczącym oddziału Towarzystwa Przyjaciół Nauk. W latach 1947–1948 był członkiem PPS, od 1948 do 1980 należał do PZPR. W 1948 założył Klub Literacki w Bytomiu, który działał pod jego kierownictwem 33 lata i był wzorem dla późniejszych klubów w Gliwicach, Sosnowcu czy Zakopanem. Odbyło się w nim ok. 1200 wieczorów, na których gościli najwięksi pisarze (Jerzy Andrzejewski, Maria Dąbrowska, Jarosław Iwaszkiewicz, Jan Parandowski, Wisława Szymborska), wybitni uczeni (Kazimierz Michałowski, Władysław Tatarkiewicz, Aleksander Gieysztor, Z. Klemensiewicz), podróżnicy, ludzie teatru, muzyki czy filmu.
Od września 1955 związany był z Wyższą Szkołą Pedagogiczną w Opolu, gdzie pracował w Katedrze Historii Literatury Polskiej, a potem w Instytucie Filologii Polskiej. W 1960 obronił pracę doktorską, habilitował się w 1963. W 1972 został profesorem nadzwyczajnym, a w 1977 profesorem zwyczajnym. Od 1975 do śmierci pracował w Wyższej Szkole Pedagogicznej w Częstochowie.
Zmarł w Opolu. Pochowany na Cmentarzu Mater Dolorosa w Bytomiu.
Upamiętnienie.
Jest patronem Miejskiej Biblioteki Publicznej w Bytomiu.

</doc>
<doc id="3664106" url="https://pl.wikipedia.org/wiki?curid=3664106" title="Sonda 2">
Sonda 2

Sonda 2 – polski program popularnonaukowy prowadzony przez Tomasza Rożka i emitowany w latach 2016–2018 na antenach TVP2 i TVP1.
"Sonda 2" była kontynuacją programu popularnonaukowego "Sonda", emitowanego na antenie TVP w latach 1977–1990.

</doc>
<doc id="3664109" url="https://pl.wikipedia.org/wiki?curid=3664109" title="Pycnonotus melanicterus gularis">
Pycnonotus melanicterus gularis



</doc>
<doc id="3664112" url="https://pl.wikipedia.org/wiki?curid=3664112" title="Główna Kwatera Szarych Szeregów &quot;Pasieka&quot;">
Główna Kwatera Szarych Szeregów &quot;Pasieka&quot;



</doc>
<doc id="3664113" url="https://pl.wikipedia.org/wiki?curid=3664113" title="Fundacja Inicjatyw Menedżerskich">
Fundacja Inicjatyw Menedżerskich

Fundacja Inicjatyw Menedżerskich (FIM) – utworzona w 2007 roku lubelska organizacja pozarządowa prowadząca działania związane z usprawnianiem instytucji trzech sektorów: publicznego, pozarządowego i komercyjnego. Prowadzi m.in. działania edukacyjne wspierające społeczeństwo obywatelskie i przedsiębiorczość. Działa w Polsce oraz w innych krajach, m.in. Mołdawii, Gruzji, Tadżykistanie czy na Ukrainie.
Fundacja należy do federacji Grupy Zagranica, współpracuje m.in. z Polsko-Ukraińską Izbą Gospodarczą.

</doc>
<doc id="3664115" url="https://pl.wikipedia.org/wiki?curid=3664115" title="Alistar Clarke">
Alistar Clarke



</doc>
<doc id="3664117" url="https://pl.wikipedia.org/wiki?curid=3664117" title="Pycnonotus melanicterus flaviventris">
Pycnonotus melanicterus flaviventris



</doc>
<doc id="3664119" url="https://pl.wikipedia.org/wiki?curid=3664119" title="Nnemkadi Ogwumike">
Nnemkadi Ogwumike



</doc>
<doc id="3664124" url="https://pl.wikipedia.org/wiki?curid=3664124" title="Pycnonotus melanicterus dispar">
Pycnonotus melanicterus dispar



</doc>
<doc id="3664126" url="https://pl.wikipedia.org/wiki?curid=3664126" title="Andriej Czabanienko">
Andriej Czabanienko

Andriej Trofimowicz Czabanienko (ros. Андрей Трофимович Чабаненко, ur. 30 października 1909 w Wierchniednieprowsku, zm. 19 grudnia 1986 w Moskwie) – radziecki admirał.
Życiorys.
Urodzony w ukraińskiej rodzinie robotniczej. Od 1927 służył w radzieckiej Marynarce Wojennej, 1931 ukończył Szkołę Marynarki Wojennej im. Frunzego, 1932 został członkiem WKP(b). Brał udział w wojnie z Niemcami, od 1945 zajmował stanowiska dowódcze i sztabowe, 1950 ukończył Wyższą Akademię Wojskową im. Woroszyłowa, o kwietnia 1952 do czerwca 1962 dowodził Flotą Północną, w styczniu 1951 otrzymał stopień wiceadmirała, a w 1953 admirała. Od 31 października 1961 do 29 marca 1966 był zastępcą członka KC KPZR, 1962-1972 był zastępcą szefa Sztabu Generalnego Sił Zbrojnych ZSRR ds. Marynarki Wojennej, a 1972-1986 konsultantem Wojskowej Akademii Sztabu Generalnego Sił Zbrojnych ZSRR. Pochowany na Cmentarzu Kuncewskim w Moskwie.

</doc>
<doc id="3664130" url="https://pl.wikipedia.org/wiki?curid=3664130" title="Krzesisława Dubielówna">
Krzesisława Dubielówna

Krzesisława Dubielówna (ur. 28 marca 1934 w Chorzowie) – właściwie Krzesisława Dubiel-Hrydzewicz polska aktorka teatralna i telewizyjna, pedagog.
Życiorys.
W roku 1957 ukończyła studia aktorskie w Państwowej Wyższej Szkole Teatralnej im. Ludwika Solskiego w Krakowie. W latach 1957-59 i 1960-61 związana z Teatrem Śląskim im. Stanisława Wyspiańskiego w Katowicach, w latach 1959-60 i 1961-65 Teatrem Ludowym w Nowej Hucie. Od roku 1965 stale związana jest z Teatrem Polskim we Wrocławiu.
Na deskach teatru debiutowała 9 grudnia 1956 rolą Celii w komedii Szekspira „Jak wam się podoba” w reżyserii Tadeusza Burnatowicza na scenie PWST w Krakowie. W latach 1984-93 była dziekanem Wydziału Aktorskiego PWST we Wrocławiu. Na swoim koncie ma ponad sto ról teatralnych.

</doc>
<doc id="3664131" url="https://pl.wikipedia.org/wiki?curid=3664131" title="Jan Wysocki (rzeźbiarz)">
Jan Wysocki (rzeźbiarz)



</doc>
<doc id="3664135" url="https://pl.wikipedia.org/wiki?curid=3664135" title="Przeciążenie pracą">
Przeciążenie pracą

Przeciążenie pracą "(ang. work-overload)" – objaw przekroczenia możliwości adaptacyjnych organizmu. Przeciążenie zawsze wiąże się z przekroczeniem punktu krytycznego, poza którym nie ma już dla organizmu człowieka żadnych pozytywów, lecz wyłącznie skutki patologiczne. Przeciążenie pracą dzieli się na ilościowe i jakościowe. Ponieważ przeciążenie ilościowe ma w większej mierze charakter obiektywny, niezależny od percepcji cech osobowych pracownika, a obciążenie jakościowe w większej części ma charakter subiektywny, mówi się również o obiektywnym i subiektywnym przeciążeniu pracą. W komunikacie opublikowanym przez Centrum Badania Opinii Społecznej w 2012 roku, dotyczącym przemocy i konfliktów w domu, przeciążenie pracą zostało wskazane jako jedna z przyczyn nieporozumień w domu. Uznaje się je także jako jedną z przyczyn absencji pracowniczej w organizacjach.
Przeciążenie ilościowe.
Przeciążenie ilościowe (obiektywne) – kryterium podziału są obiektywne wskaźniki ilościowe pracy. O przeciążeniu ilościowym mówi się głównie wtedy, gdy pracy jest „zbyt dużo”. Ma ono przede wszystkim charakter obiektywny, niezależny od cech osobowych pracownika. 
Obiektywne przeciążenie pracą negatywnie wpływa na zdrowie fizyczne. Przyjmuje się, że prace, zawody lub role organizacyjne związane z ilościowym przeciążeniem są dotknięte wysokim ryzykiem pojawienia się zaburzeń wieńcowych. Osoby pracujące w nadmiernym wymiarze godzin, lub wykonujące pracę ponad etat charakteryzują się większą zachorowalnością i śmiertelnością na zaburzenia wieńcowe. Co więcej, obiektywne przeciążenie pracą może także powodować wzrost poziomów surowicy korowej oraz poziomów korowosterydowych. Badania dotyczące ilościowego przeciążenia pracą dowodzą również występowanie wyraźnie wyższych poziomów cholesterolu u osób, które doświadczają efektu nadmiaru pracy; zaobserwowano to między innymi w zawodach, które związane są z wykonywaniem zadań na dokładnie wyznaczony termin.
Przeciążenie jakościowe.
Przeciążenie jakościowe (subiektywne) – kryterium podziału są obiektywne parametry pracy, przefiltrowane przez indywidualne cechy zaangażowanego w pracę podmiotu. O przeciążeniu subiektywnym mówi się wtedy, gdy praca jest „zbyt trudna”. Do obciążenia jakościowego dochodzi w trzech typach sytuacji:
Jakościowe przeciążenie pracą pociąga za sobą konsekwencje głównie w obszarze zdrowia psychicznego. Wyznaczniki jakościowego obciążenia pracą to:
Przeciążenie pracą a stres w pracy zawodowej.
Stres zawodowy to stres przeżywany w miejscu pracy, któremu towarzyszą zarówno czynniki obiektywne, jak i subiektywne. Wyróżnia się różne klasyfikacje stresorów związanych z pracą zawodową. Jedną z takich klasyfikacji przedstawia Z. Ratajczak, zaliczając do nich między innymi przeciążenie pracą fizyczną, tj. nałożenie na pracownika nadmiernych zadań wymagających wysiłku fizycznego i prowadzącego do wyczerpania się jego sił, oraz jakościowe przeciążenie pracą, polegające na wykonywaniu zadań złożonych, niejasnych, konfliktowych.
Przeciążenie pracą a wypalenie zawodowe.
Przeciążenie pracą (w rozumieniu ilościowym: zbyt dużo zadań i niewystarczające zasoby) ma silny związek z wypaleniem zawodowym. Uważa się je za najczęstszą przyczynę wypalenia. Powoduje ono zmniejszenie zdolności jednostki do sprostania wymaganiom stawianym jej w pracy. Dotyczy to sytuacji, w których dana osoba nie ma możliwości odpoczynku, dojścia do siebie po intensywnym wysiłku zarówno w pracy, jak i w domu. Wypalenie zawodowe występuje wtedy, gdy przeciążenie jest stałym warunkiem pracy, a jednostka nie może odpocząć, odzyskać sił i równowagi.

</doc>
<doc id="3664138" url="https://pl.wikipedia.org/wiki?curid=3664138" title="Aldona Struzik">
Aldona Struzik

Aldona Struzik (ur. 25 października 1964) – polska aktorka teatralna, filmowa i telewizyjna.
Życiorys.
W 1987 r. ukończyła studia aktorskie we wrocławskiej filii krakowskiej PWST. Od ukończenia studiów związana jest z wrocławskimi teatrami, najpierw w latach 1987–1991 Teatrem Współczesnym, a od 1991 z Teatrem Polskim. Oprócz występowania w teatrze, filmie i serialach telewizyjnych udziela się także jak lektorka i aktorka dubbingowa. Wyreżyserowała także dwie sztuki wystawiane w Teatrze Zdrojowym im. H. Wieniawskiego w Szczawnie-Zdroju i w Dolnośląskim Teatrze Młodego Widza we Wrocławiu. Do 2016 r. prowadziła zajęcia ze studentami aktorstwa we wrocławskiej PWST.

</doc>
<doc id="3664141" url="https://pl.wikipedia.org/wiki?curid=3664141" title="Panna (dopływ Waliszowskiej Wody)">
Panna (dopływ Waliszowskiej Wody)

Panna – rzeka górska w południowej Polsce w woj. dolnośląskim w Sudetach Wschodnich, na Wysoczyżnie Idzikowskiej.
Górski rzeka o długości około 3,3 km, prawy dopływ Waliszowskiej Wody, jest ciekiem IV rzędu należącym do dorzecza Odry, zlewiska Morza Bałtyckiego.
Charakterystyka.
Źródło rzeki położone jest w południowo-środkowej części pasma Krowiarek w miejscowości Nowy Waliszów na zachodnim zboczu wzniesienia Dzicza Góra, na wysokości ok. 495 m n.p.m. W części źródliskowej rzeka płynie szeroką doliną wśród zabudowań Nowego Waliszowa w kierunku północno-zachodnim. Niżej na poziomie 440 m n.p.m. u południowego podnóża wzniesienia Dzicza Góra rzeka skręca na południowy zachód i płynie zalesioną dobrze wykształconą V-kształtną w kierunku miejscowości Stary Waliszów do ujścia, gdzie na wysokości ok. 380 m n.p.m. w Starym Waliszowie, uchodzi do Waliszowskiej Wody. Koryto rzeki kamienisto-żwirowe słabo spękane i na ogół nieprzepuszczalne. Zasadniczy kierunek biegu rzeki jest południowo-zachodni. Jest to rzeka górska odwadniająca środkową część Wysoczyzny Idzikowskiej. Rzeka w górnym biegu częściowo uregulowana w środkowym i dolnym biegu płynie dziko. W większości swojego biegu płynie obok drogi, wśród terenów zabudowanych i lasów, brzegi w 75% zadrzewione, szerokość koryta do 3,5 m. a śr. głębokość 0,30 m., dno bez roślin. Rzeka charakteryzuje się dużymi nie wyrównanymi spadkami podłużnymi. Gwałtowne topnienie śniegu wiosną, a w okresach letnich wzmożone opady i ulewne deszcze, które należą w tym rejonie do częstych zjawisk sprawiają wezbrania wody i często przybierają groźne rozmiary, stwarzając zagrożenie powodziowe w dolnym biegu.
W przeszłości rzeka nosiła nazwę: " niem. Pannewitz bach".
Inne.
W nielicznych publikacjach i opracowaniach rzeka wymieniana jest jako Waliszewska Panna lub Panewnica.
Dopływy.
kilka bezimiennych strumyków mających źródła na zboczach przyległych wzniesień.
Miejscowości nad rzeką.
Nowy Waliszów, Stary Waliszów

</doc>
<doc id="3664142" url="https://pl.wikipedia.org/wiki?curid=3664142" title="Elena Delle Donne">
Elena Delle Donne

Elena Delle Donne (ur. 5 września 1989 w Wilmington) – amerykańska koszykarka, występująca na pozycji obrończyni oraz skrzydłowej, aktualnie zawodniczka Washington Mystics.

</doc>
<doc id="3664143" url="https://pl.wikipedia.org/wiki?curid=3664143" title="Derrick">
Derrick

Derrick – niemiecki serial z 1974 roku. Polska premiera odbyła się w 1988 roku.
Fabuła.
Tytułowy Derrick to detektyw, który pracując dla komendy policji w Monachium rozwiązuje różne kryminalne zagadki.
Kontrowersje.
W 2013 r., po nagłośnieniu skandalu przez gazetę "Frankfurter Allgemeine Zeitung", powołującą się na socjologa Jörga Beckera, informacji związaną z przynależnością Tapperta do Waffen SS, telewizja ZDF poinformowała, że nie będzie go już nadawać. W ślad za nią poszły też inne światowe telewizje. 
Powodem tego było to, że z ujawnionych archiwów wynika, że Tappert podczas II wojny światowej służył w 3. Dywizji Pancernej SS "Totenkopf". Ta jednostka była uznawana za jeden z najbardziej okrutnych oddziałów niemieckiej armii. 20-letni wówczas Horst Tappert walczył w 1943 roku na froncie wschodnim. Po latach niemiecki aktor nie wspominał o mrocznych kartach swojej biografii. W wywiadzie dla tygodnika "Focus" w 1998 roku twierdził wręcz, że jako żołnierz budował w ZSRR mosty, a potem został wyszkolony na sanitariusza.
Było to też powodem, dla którego w Polsce nie wyemitowano wszystkich odcinków serialu ani też nie wznowiono jego emisji.

</doc>
<doc id="3664148" url="https://pl.wikipedia.org/wiki?curid=3664148" title="Dekanat nadmorski (eparchia kaliningradzka)">
Dekanat nadmorski (eparchia kaliningradzka)

Dekanat nadmorski – jeden z 3 dekanatów eparchii kaliningradzkiej Rosyjskiego Kościoła Prawosławnego. Obejmuje cerkwie położone w rejonach: bałtijskim, swietłogorskim i zielenogradskim oraz w Jantarnym, Pionierskim i Swietłym w obwodzie kaliningradzkim. Funkcjonuje w nim siedem cerkwi parafialnych miejskich, sześć cerkwi parafialnych wiejskich, pięć cerkwi filialnych, dwie cerkwie-baptysteria i kaplica. W granicach dekanatu znajduje się też patriarszy metochion.
Funkcję dziekana pełni protojerej Igor Ilnicki.

</doc>
<doc id="3664157" url="https://pl.wikipedia.org/wiki?curid=3664157" title="Jymryhane Krystos">
Jymryhane Krystos

Jymryhane Krystos – król Etiopii pochodzący z dynastii Zague i panujący w XI wieku.
Ocena źródeł.
Według etiopskiego historyka Taddesse Tamrata Jymryhane Krystos był synem Beymneta Gyrmy Syjuma i bratem Tette Uyddyma Tser Assegyda, jakkolwiek włoski naukowiec Carlo Conti Rossini opublikował w 1902 dokument, według którego Jymryhane Krystos był następcą Neakuyto Loaba i poprzednikiem Jytbareka. Według manuskryptu widzianego w Aksum przez Pedro Páeza i Manuela de Almeidę – portugalskich misjonarzy przybyłych do Etiopii w XVII wieku, Krystos rządził czterdzieści lat. W swoich relacjach ci Portugalczycy nazywali go "Imrah". Z kolei portugalski misjonarz Francisco Álvares nazywał go Abrahamem. Taddesse Tamrat opisał Jymryhane Krystosa jako władcę najbliższego kapłanom, zauważając, że król nalegał aby orzeczenia w Etiopii były dokonywane według kanonów apostolskich. Etiopista Stuart Munro-Hay wysunął hipotezę, że opisy egipskiego pisarza Abu al-Makarima królów abisyńskich jako kapłanów mogły być oparte na informacjach na temat tego władcy, mogących dotrzeć do Egiptu. Francisco Álvares zanotował również tradycję, według której właśnie Jymryhane Krystos rozpoczął zwyczaj więzienia swoich rywali do tronu na górze Amba Gyszien. Jymryhanie Krystosowi przypisuje się ufundowanie kamiennego kościoła w stylu aksumskim, nazwanym od jego imienia. Umieszczony dwanaście mil na północny wschód od miasta Lalibela Kościół Jymryhane Krystosa został wybudowany w dużej jaskini, położonej po zachodniej stronie góry Abuna Josef.

</doc>
<doc id="3664158" url="https://pl.wikipedia.org/wiki?curid=3664158" title="Thapsinillas">
Thapsinillas



</doc>
<doc id="3664159" url="https://pl.wikipedia.org/wiki?curid=3664159" title="Thapsinillas affinis">
Thapsinillas affinis



</doc>
<doc id="3664161" url="https://pl.wikipedia.org/wiki?curid=3664161" title="Żleb Zaruskiego">
Żleb Zaruskiego

Żleb Zaruskiego – żleb na wschodniej ścianie masywu Kościelców w polskich Tatrach Wysokich. Opada spod wschodniej ściany Kościelca w północnym kierunku, niżej zakręcając na wschód. Na dolnym odcinku jest głęboko wcięty między wschodnią grań Kościelca a Czubę nad Karbem. Uchodzi na piargi nad brzegiem Czarnego Stawu.
Nazwę żlebu nadano dla uczczenia Mariusza Zaruskiego, założyciela TOPR-u. Zimą 1911 r. M. Zaruski i Stanisław Zdyb wyszli na Kościelca i jako pierwsi zjechali z niego na nartach. Nie zjeżdżali jednak Żlebem Zaruskiego, lecz tą samą drogą, którą wychodzili – przez Karb.
Pierwsze przejście Żlebem Zaruskiego: L. Barabasz w 1908 r. w czasie 1 h 15 min, stopień trudności 0+ w skali trudności UIAA.
Obecnie czasami Żlebem Zaruskiego wspinają się taternicy, szczególnie zimą, gdy pogoda uniemożliwia trudniejsze wspinaczki. Czasami zjeżdżają też nim narciarze. Michał Kowalski tak ocenia ten zjazd: "Jeden z najbardziej klasycznych i najpiękniejszych trudnych zjazdów w rejonie Hali Gąsienicowej".

</doc>
<doc id="3664164" url="https://pl.wikipedia.org/wiki?curid=3664164" title="Texas A&amp;M Aggies">
Texas A&amp;M Aggies

Texas A&amp;M Aggies – nazwa drużyn sportowych Texas A&amp;M University w College Station, biorących udział w akademickich rozgrywkach w Southeastern Conference, organizowanych przez National Collegiate Athletic Association. 
Sekcje sportowe uczelni.
"W nawiasie podano liczbę tytułów mistrzowskich NCAA (stan na 1 lipca 2015)"

</doc>
<doc id="3664165" url="https://pl.wikipedia.org/wiki?curid=3664165" title="Kosmos 419">
Kosmos 419

Kosmos 419 () – radziecka sonda kosmiczna, która miała dotrzeć do Marsa w ramach programu Mars. Miała być pierwszą sondą, która wejdzie na orbitę wokół tej planety, ale nie zdołała opuścić orbity okołoziemskiej.
Przebieg misji.
Sonda została wystrzelona 10 maja 1971 roku z kosmodromu Bajkonur. Data startu była nieprzypadkowa: dwa dni wcześniej Stany Zjednoczone wystrzeliły w stronę Marsa próbnik Mariner 8, a radziecka sonda miała dotrzeć tam pierwsza, jako że między tymi mocarstwami trwał wyścig kosmiczny. Rakieta Proton K wyniosła sondę na niską orbitę okołoziemską, jednak nie włączył się silnik Bloku D, który miał umieścić sondę na trajektorii prowadzącej do Marsa. Przyczyną był błąd obsługi: silnik miał włączyć się 1,5 godziny po wejściu na orbitę, ale został ustawiony na 1,5 roku. Orbita sondy stopniowo obniżała się i dwa dni później sonda spłonęła w atmosferze.
Radzieckim sondom, które pozostały na orbicie okołoziemskiej, nadawano oznaczenie Kosmos – niezależnie od tego, jaki miał być cel misji. Zgodnie z tą praktyką sonda została nazwana Kosmos 419.
Mariner 8 także nie zdołał opuścić orbity okołoziemskiej. Ostatecznie na orbitę Marsa jako pierwszy dotarł amerykański Mariner 9, a w ciągu miesiąca po niej radzieckie sondy Mars 2 i Mars 3, tego samego typu, co stracony Kosmos 419.

</doc>
<doc id="3664166" url="https://pl.wikipedia.org/wiki?curid=3664166" title="Alex Cano">
Alex Cano

Alex Cano (ur. 13 marca 1983 w Yarumal) – kolumbijski kolarz szosowy, zawodnik grupy Orgullo Antioqueño.

</doc>
<doc id="3664173" url="https://pl.wikipedia.org/wiki?curid=3664173" title="Odznaka tytułu honorowego „Zasłużony Nauczyciel Polskiej Rzeczypospolitej Ludowej”">
Odznaka tytułu honorowego „Zasłużony Nauczyciel Polskiej Rzeczypospolitej Ludowej”

Odznaka tytułu honorowego „Zasłużony Nauczyciel Polskiej Rzeczypospolitej Ludowej” – odznaczenie państwowe okresu PRL, wręczane wraz z tytułem honorowym jako nagroda dla najbardziej zasłużonych nauczycieli i innych pracowników pedagogicznych, w uznaniu roli nauczyciela w dziele socjalistycznego wychowania i nauczania. Była jedną z piętnastu odznak tytułów honorowych, które zaliczały się do kategorii tzw. orderów chlebowych.
Historia.
Tytuł honorowy „Zasłużony Nauczyciel Polskiej Rzeczypospolitej Ludowej” został ustanowiony ustawą z dnia 27 kwietnia 1956 o prawach i obowiązkach nauczycieli. Wzór rysunku i wymiary odznaki oraz zasady nadawania, tryb przedstawiania wniosków o nadanie oraz tryb wręczania i sposób noszenia określiła uchwała Rady Państwa Polskiej Rzeczypospolitej Ludowej z dnia 4 sierpnia 1956. Tytuł wraz z odznaką przeznaczony był dla osób, które "w okresie wieloletniej pracy zawodowej osiągnęli liczące się efekty w dziedzinie nauczania, doskonalenia metod pracy dydaktycznej i wychowawczej, pracy wychowawczo-opiekuńczej, nauczania politechnicznego, podnoszenia kultury fizycznej i higieny szkolnej, rozwijania zainteresowań i uzdolnień naukowych, technicznych, krzewienia czytelnictwa, szerzenia oświaty i kultury rolniczej oraz upowszechniania oświaty wśród dorosłych". Tytuł wraz z odznaką nadawany była przez Radę Państwa PRL na wniosek właściwego ministra lub kierownika urzędu centralnego. Odznaka noszona była na prawej piersi i miała rangę orderu.
28 marca 1958 wprowadzono ustawowo (w Ustawie Emerytalnej) dodatki z tytułu odznaczeń państwowych w postaci emerytury, renty inwalidzkiej lub renty rodzinnej dla wszystkich posiadaczy 9 wyszczególnionych odznaczeń, w tym dla „Zasłużonych Nauczycieli Polskiej Rzeczypospolitej Ludowej”(później dodano kilka innych odznaczeń, w sumie było ich 21, w tym 15 odznak tytułów honorowych). 
20 kwietnia 1989 podniesiono wartość miesięczną dodatku do 25% emerytury lub renty, lecz jego wysokość dalej nie mogła przekraczać 3 tys. zł. 
Po noweli grudniowej 1989 wybijano jeszcze i nadawano stare wzory odznaki, zmieniając jedynie napis na awersie na „Zasłużony Nauczyciel RP”. 
W 1991 większość dodatków z tytułu odznaczenia państwowego została zniesiona. Prawa do niego zachowały jedynie osoby, które ukończyły 80 lat życia do 31 grudnia 1990. 
Wszystkie tytuły honorowe zostały zlikwidowane 23 grudnia 1992, ustawą z dnia 16 października 1992, pozostawiając dotychczasowym laureatom prawo do ich używania.
Denominacja z 1995 spowodowała zmniejszenie dodatku chlebowego do 30 gr na miesiąc, co wywoływało sprzeciw środowisk kombatanckich i ich wielokrotne apele o jego zniesienie, gdyż jego wysokość uważali za uwłaczającą. Ostatecznie wszelkie dodatki z tytułu odznaczeń wycofano 1 stycznia 1999.
Wygląd.
Odznakę stanowiła dziesięciopromienna gwiazda z ramionami na przemian złotymi lub srebrnymi. Wewnątrz umieszczono emaliowany na czerwono okrąg, na zewnątrz którego znajdował się emaliowany na biało otok ze złotym napisem ZASŁUŻONY NAUCZYCIEL PRL. Wokół otoku umocowany był złoty wieniec laurowy z otwartą księgą – emblematem zawodu nauczycielskiego. Wewnątrz środkowej tarczy znajdował się orzeł bez korony z Godła Polskiej Rzeczypospolitej Ludowej. Rewers odznaki był gładki i złocony. Gwiazda zawieszona była na prostokątnej metalowej baretce za pomocą kółka i dwóch uchwytów. Baretka była emaliowana na ciemnoniebiesko ze złotym obramowaniem i dwoma wąskimi złotymi paskami wzdłuż obu krótszych krawędzi baretki. Średnica gwiazdy to 43 mm, a wymiary baretki to 34 mm szerokości i 8 mm wysokości.
Odznaczeni.
Łącznie do 1987 odznaczono 4230 osoby, byli to m.in.:

</doc>
<doc id="3664174" url="https://pl.wikipedia.org/wiki?curid=3664174" title="Stanisław Książkowski">
Stanisław Książkowski

Stanisław Książkowski (ur. 23 listopada 1899 w Poznaniu, zm. 27 czerwca 1995 tamże) – żołnierz P.O.W., uczestnik Powstania Wielkopolskiego. Uchwałą z dnia 24 lutego 1972 r. mianowany na stopień podporucznika.
Życiorys.
Syn robotnika Wojciecha Książkowskiego i Michaliny z domu Lechna. Najstarszy z dziewięciorga rodzeństwa już od lat najmłodszych (10 lat) musiał pracować aby dopomóc w utrzymaniu rodziny. Po ukończeniu siedmiu klas szkoły powszechnej – niemieckiej i szkoły handlowej rozpoczął naukę jako drogerzysta. Nauki nie ukończył, gdyż w 1916 roku został powołany do służby w wojsku niemieckim. Przed poborem ukrywał się pracując dorywczo i udzielając się od dziesiątego roku życia w Towarzystwie Gimnastycznym „Sokół” gniazdo Poznań-Wilda, gdzie naczelnikiem był jego stryj Antoni Lechna. Ojciec Wojciech i brat Feliks należeli do Konspiracji. Ojciec odbywał ćwiczenia w Straży Ludowej, a brat Kursy Sanitarne. Od 1915 r. Należał do Bojowo – Niepodległościowej Organizacji „Unia” w Poznaniu. Spotkania odbywały się w sali "Golam" ul. Dolna Wilda. Drużynowym był Stanisław Nogaj pseud. „Piłat” – później jeden z dowódców oddziału Powstania Wielkopolskiego. Od 1910 r. Brał udział w tajnej nauce języka polskiego, której udzielały patriotki Hanna Woyniewicz, oraz Aniela Tułodziecka.
Tuż przed Powstaniem.
W 1917 roku kiedy padł ofiarą konfidenta, aresztowany i jako dezerter został uwięziony w kazamatach na „Grolmanie” Z więzienia wcielono go z końcem 1917 roku do wojska niemieckiego i wysłano do Belgii. Następnie wywieziony transportem na front zachodni we Francji został w lipcu 1918 roku ranny i wysłany do szpitala wojska niemieckiego w Norymberdze – w Bawarii gdzie przeżył w listopadzie 1918 r. wybuch rewolucji niemieckiej. Będąc w stałym kontakcie z poznańską organizacją P.O.W. dostał nakaz do powrotu do Poznania. Zdezerterował ze szpitala i z początkiem grudnia 1918 r. wrócił do Poznania gdzie ponownie zgłosił się do organizacji bojowej „Unia” biorąc udział w pracy rewolucyjnej. Przydzielono go do Kompanii Wywiadowczo – Wykonawczej, której komendantem był Nogaj.
Powstanie Wielkopolskie.
Po przyjeździe do Poznania I.J. Paderewskiego, wraz z misją wojskową angielsko – francuską, jako członek P.O.W. uzbrojony w broń palną zabezpieczał pochód. W dniu wybuchu powstania 27 grudnia 1918r znajdował się w „Zielonej Kawiarni” przy ul. Wrocławskiej, gdzie mieściła się siedziba wszystkich komend. Stamtąd, usłyszawszy pierwsze wystrzały broni, oraz okrzyki – „Polacy do boju!”, ruszył pod gmach policji, gdzie zabarykadowali się Niemcy – policja i wojsko. Po pierwszych pertraktacjach i poddaniu się Niemców, jego oddział pomaszerował po zaopatrzenie się w dodatkową broń, amunicje i granaty ręczne do oddziału „Muzeum” obok „Bazaru”, gdzie mieściło się zaopatrzenie P.O.W. Do 15 lutego 1919 r. z bronią w ręku brał udział w walkach powstańczych na terenie Poznania, a od 15 lutego z powodu otwarcia się ran dostał się do szpitala wojsk polskich przy Placu Bernardyńskim. Brał udział w rozlepianiu ulotek, organizowaniu manifestacji, organizowaniu broni i przeprowadzaniu sabotażu w wojsku pruskim. W Powstaniu brał udział w walce o gmach policji, zajmowaniu koszar przy ul. Solnej, zajmowaniu "Kernwerku" i zdobywaniu Ławicy. Ze szpitala zwolniony w styczniu 1920 r. Jako 50 procentowy inwalida wojenny już w dniu 9 lutego 1920 r. rozpoczął prace na stacji Poznań Główny jako kolejarz. Po 40 latach stałej pracy w kolejnictwie w lutym 1960 r. przeszedł na emeryturę.
Dalsze lata.
Podczas okupacji hitlerowskiej również pracował na stacji Poznań Głowy w charakterze robotnika. W tym okresie prowadził rozległe akcje sabotażowe – dywersyjne wespół z grupą współpracowników, aż do oswobodzenia miasta Poznania. W czasie walk ulicznych w Poznaniu brał udział w rozbijaniu faszystów udzielając pomocy oddziałowi wojsk radzieckich, ulokowanemu w jego mieszkaniu przy ul. Czesława nr 2. Tam też w dniu 5 lutego 1945 został ciężko ranny i zasypany gruzami. Po wyleczeniu się z ran kontynuował pracę w kolejnictwie. Po przejściu na emeryturę udzielał się wszechstronnie w pracy społecznej. Od 2 maja 1945 należał do poznańskiego chóru „Hasło”.
Pochowany na Cmentarzu Junikowskim w Poznaniu.

</doc>
<doc id="3664175" url="https://pl.wikipedia.org/wiki?curid=3664175" title="William Colazo">
William Colazo



</doc>
<doc id="3664176" url="https://pl.wikipedia.org/wiki?curid=3664176" title="Port lotniczy Złoty Trójkąt">
Port lotniczy Złoty Trójkąt



</doc>
<doc id="3664178" url="https://pl.wikipedia.org/wiki?curid=3664178" title="Zasłużony Nauczyciel PRL">
Zasłużony Nauczyciel PRL



</doc>
<doc id="3664182" url="https://pl.wikipedia.org/wiki?curid=3664182" title="Fletowiec kapturowy">
Fletowiec kapturowy

Fletowiec kapturowy ("Pitohui dichrous") – gatunek średniej wielkości ptaka z rodziny wilgowatych (Oriolidae). Występuje na Nowej Gwinei i sąsiedniej wyspie Yapen. Nie jest zagrożony wyginięciem.
Taksonomia.
Po raz pierwszy gatunek opisał Karol Lucjan Bonaparte. Pierwsza wzmianka o gatunku ukazała się w 1850 w "Comptes rendus hebdomadaires des séances de l'Académie des sciences"; autor nadał nowemu gatunkowi nazwę "Rectes dichrous". Holotyp pochodził z Triton Bay. Obecnie (2021) Międzynarodowy Komitet Ornitologiczny umieszcza ptaka w rodzaju "Pitohui". Fletowiec kapturowy jest gatunkiem monotypowym. Walter Rothschild opisał podgatunek "P. d. monticola", którego przedstawiciele mieli różnić się kolorystyką od ptaków podgatunku nominatywnego. Holotyp i paratypy pochodziły z okolic górnego biegu rzeki Aroa z brytyjskiej wówczas Papui. Nazwa ta jest jednak zsynonimizowana z "P. dichrous".
Morfologia.
Długość ciała wynosi 22–23 cm, masa ciała 63–80 g. Długość skrzydła według Harterta: 107–112 mm u samca, 102–106 mm. Według "Handbook of New Guinea birds" przeciętna długość skrzydła to 110 mm, ogona – 98 mm, dzioba – 31 mm. W upierzeniu dymorfizm płciowy nie występuje. Grzbiet i brzuch są ceglastoczerwone, za to głowa, gardło, skrzydła i ogon jednolicie czarne. Identyczny schemat upierzenia mają fletowce zmienne podgatunku "dohertyi" ("P. kirhocephalus dohertyi"). Analiza filogenetyczna wykazała, że nie jest to wynik wspólnego przodka u obu tych form, ale konwergencji. Tęczówka czerwonobrązowa, dziób i nogi czarne.
Zasięg występowania.
Fletowiec kapturowy zamieszkuje zalesioną część Nowej Gwinei oraz na wyspie Yapen, głównie na wyżynach. Lokalnie spotykany na poziomie morza, ale zwykle wyżej, na wysokości 600–1700 m n.p.m., okazjonalnie do 2000 m n.p.m. 
Toksyczność.
W organizmie fletowca kapturowego, jak i innych fletowców, zawarty jest sterydowy alkaloid – homobatrachotoksyna. Nawet przy przygotowywaniu okazów do badań wywołuje ona cierpnięcie, pieczenie tkanek wyściełających jamę nosową i policzków oraz kichanie. Według Papuasów zjedzenie ptaka było możliwe dopiero po obdarciu ze skóry i odpowiednim przygotowaniu. Homobatrachotoksyna, przed okryciem jej u fletowców, znana była wyłącznie u płazów bezogonowych "Phyllobates" (drzewołazowate). Dużą zawartość batrachotoksyn odkryto w ciele chrząszczy "Choresine" (rodzina Melyridae), występujących na Nowej Gwinei. W żołądkach ptaków z rodzaju "Pitohui" odnaleziono właśnie te chrząszcze; ponieważ rodzina Melyridae jest kosmopolityczna, możliwym jest, że pokrewne wobec "Choresine" chrząszcze występują w Kolumbii, gdzie stanowią główne źródło batrachotoksyn dla płazów. W przypadku "P. dichrous" 65-gramowy ptak zawiera szacunkowo od 15 do 20 µg homobatrachotoksyny w skórze, 2–3 µg w piórach i niecały 1 µg w pozostałych tkankach. Zarówno fletowce zmienne ("P. kirhocephalus") jak i kapturowe cechują się kwaśnym zapachem i kontrastowym upierzeniem. U zwierząt, które dla drapieżnika mogą być trujące, często występuje kontrastowe ubarwienie, dzięki czemu drapieżniki mogą instynktownie unikać takich zwierząt. Zwierzęta nietoksyczne mogą cechować się podobnym ubarwieniem, co toksyczne, dzięki czemu maleje prawdopodobieństwo złapania ich przez drapieżnika; przykładowo w niektórych miejscach na Nowej Gwinei młodociane, nietoksyczne czarniaki duże ("Melampitta gigantea") wyglądają podobnie jak fletowce kapturowe. Obecność toksyn w ciele fletowców została odkryta w 1992, co zwróciło uwagę ornitologów na te ptaki. Tego typu toksyny zawierają w sobie również tkanki nowogwinejskiej modrogłówki ("Ifrita kowaldi").
Ekologia i zachowanie.
Środowiskiem życia fletowców kapturowych są lasy, obrzeża lasów i zarośla wtórne, okazjonalnie lasy namorzynowe i niskie drzewa na plażach. Żywią się głównie owocami, w tym niewielkimi figami oraz owadami i nasionami traw. Pisklęta otrzymują jagody i bezkręgowce. Badacze, którzy po raz pierwszy obserwowali gniazdowanie kooperatywne u tego gatunku, opisują, że jagody miały kształt żołędzi i były barwy czerwonej.
Lęgi.
Rozród fletowców kapturowych, jak i innych fletowców, jest słabo poznany. Gniazda z jajami znajdowano w środku listopada i lutego, a z pisklętami późnym październikiem, w środku grudnia i lutego. Zniesienie może liczyć 1 lub 2 jaja; mają one wymiary około 30 na 21 mm. Między 20 a 24 czerwca 1995 obserwowane było gniazdo w górach Fakfak. W środku znajdowały się pisklęta (2), prawdopodobnie kilka dni przed pełnym opierzeniem się. Gniazdo miało formę kubeczka ze splecionych pnączy. Badacze zaobserwowali gniazdowanie kooperatywne. Osobniki młodociane opierzały się, uzyskując kolory właściwe dorosłym ptakom, z pominięciem szaty młodocianej. Prawdopodobnie nawet jeśli młode nie mają w swych ciałach toksyn, upierzenie na wzór dorosłych chroni je przed drapieżnikami.
Status.
IUCN uznaje fletowca kapturowego za gatunek najmniejszej troski (LC, "Least Concern") nieprzerwanie od 1988 (stan w 2021). Ptaki tego gatunku są lokalnie pospolite, mniej licznie tam, gdzie współwystępują z "P. kirhocephalus". Trend liczebności populacji uznawany jest za stabilny.

</doc>
<doc id="3664188" url="https://pl.wikipedia.org/wiki?curid=3664188" title="Odznaka Zasłużony Nauczyciel PRL">
Odznaka Zasłużony Nauczyciel PRL



</doc>
<doc id="3664192" url="https://pl.wikipedia.org/wiki?curid=3664192" title="Dekanat niemański">
Dekanat niemański

Dekanat niemański – jeden z 2 dekanatów eparchii czerniachowskiej Rosyjskiego Kościoła Prawosławnego. Obejmuje cerkwie położone w rejonach: niemańskim, sławskim, krasnoznamieńskim, polesskim oraz w Sowiecku w 
obwodzie kaliningradzkim.
Funkcję dziekana pełni protojerej Nikifor Mielnik.

</doc>
<doc id="3664193" url="https://pl.wikipedia.org/wiki?curid=3664193" title="Odznaka „Zasłużony Nauczyciel PRL”">
Odznaka „Zasłużony Nauczyciel PRL”



</doc>
<doc id="3664200" url="https://pl.wikipedia.org/wiki?curid=3664200" title="Andrzej Waligórski (konsul)">
Andrzej Waligórski (konsul)

Andrzej Waligórski (ur. 3 grudnia 1905, zm. ?) – polski oficer i urzędnik konsularny. Pełnił obowiązki w polskiej służbie zagranicznej, m.in. w charakterze wicekonsula w Użgorodzie (1938), kier. konsulatu w Chuszcie (1938–1939), pracownika ambasady w Berlinie (1939). W Użgorodzie i Chuszcie pełnił też funkcję rezydenta Oddziału II Sztabu Głównego.

</doc>
<doc id="3664228" url="https://pl.wikipedia.org/wiki?curid=3664228" title="Tadeusz Reklewski">
Tadeusz Reklewski

Tadeusz Reklewski vel Tadeusz Seeliger vel Tadeusz Seeliger-Reklewski (ur. 8 lutego 1890 w Krakowie, zm. w marcu 1965) – podpułkownik kawalerii Wojska Polskiego, członek Zarządu Okręgu Stołecznego Związku Legionistów Polskich od 1937 roku.
Życiorys.
Urodził się 8 lutego 1890 w Krakowie jako syn Ludwika. Od 24 czerwca do 2 lipca 1910 roku razem z młodszym bratem Henrykiem Seeligerem (ur. 27 lipca 1892) złożył egzaminy maturalne w c. i k. I Wyższym Gimnazjum w Rzeszowie.
W czasie I wojny światowej walczył w szeregach 2 pułku ułanów, awansując na chorążego (11 listopada 1915) i podporucznika (1 listopada 1916).
15 lipca 1920 roku został zatwierdzony z dniem 1 kwietnia 1920 roku w stopniu majora, w kawalerii, w grupie oficerów byłych Legionów Polskich.
1 czerwca 1921 roku razem z bratem pełnił służbę w Centralnej Szkoły Kawalerii w Grudziądzu, a ich oddziałem macierzystym był wówczas 2 pułk szwoleżerów rokitniańskich. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 81. lokatą w korpusie oficerów jazdy (od 1924 roku korpus oficerów kawalerii). W 1923 roku był zastępcą dowódcy 4 pułku ułanów zaniemeńskich w Wilnie i jednocześnie dowódcą I dywizjonu. W latach 1920–1923 przysługiwał mu tytuł adiutanta sztabowego. 21 grudnia 1923 roku został przydzielony do Centralnej Szkoły Kawalerii w Grudziądzu na stanowisko dowódcy szwadronu administracyjnego, pozostając oficerem nadetatowym 4 pułku ułanów . W tym czasie Henryk Seeliger-Reklewski był rotmistrzem 5 pułku strzelców konnych w Krakowie.
1 września 1926 roku został przeniesiony z 18 pułku ułanów pomorskich do 25 pułku ułanów wielkopolskich w Prużanie na stanowisko dowódcy szwadronu zapasowego w Łukowie. Generał brygady Olgierd Pożerski w sprawozdaniu generała inspekcjonującego L. 3/27 z 1 lutego 1927 roku stwierdził, że „szwadron objął przed paru dniami od rtm. Bohdana Stachlewskiego (…) Zbyt częste zmiany przydziałów jak wynika z personaliów rtm. Reklewskiego, nasuwają pewne wątpliwości co do jego kwalifikacji jako dowódcy”.
30 listopada 1926 roku został przeniesiony do kadry oficerów kawalerii z pozostawieniem na zajmowanym stanowisku w Oddziale Ogólnym Sztabu Dowództwa Okręgu Korpusu Nr V w Krakowie. 23 stycznia 1928 roku został awansowany na podpułkownika ze starszeństwem z dniem 1 stycznia 1928 roku i 7. lokatą w korpusie oficerów kawalerii. W tym samym roku pełnił służbę w 3 pułku ułanów śląskich w Tarnowskich Górach na stanowisku zastępcy dowódcy pułku. 27 kwietnia 1929 roku został przeniesiony do 3 pułku strzelców konnych w Wołkowysku na stanowisko zastępcy dowódcy pułku. 23 grudnia 1929 roku został przeniesiony do Korpusu Ochrony Pogranicza na stanowisko Inspektora Formacji Konnych. Z dniem 1 czerwca 1931 roku został przeniesiony z KOP na stanowisko Rejonowego Inspektora Koni Warszawa.
23 marca 1932 roku na podstawie wyroku Sądu Apelacyjnego w Lublinie Nr 2 Ac. 172/22 sprostowano mu i bratu nazwisko z „Seeliger-Reklewski” na „Reklewski”.
30 marca 1934 roku został zwolniony z zajmowanego stanowiska z pozostawieniem bez przynależności służbowej i z równoczesnym oddaniem do dyspozycji dowódcy Okręgu Korpusu Nr I. Z dniem 31 sierpnia 1934 roku został przeniesiony w stan spoczynku.
23 listopada 1940 przybył do KL Auschwitz, gdzie otrzymał numer 6471. W 1943 roku został przeniesiony do KL Buchenwald. Rotmistrz Witold Pilecki nazywał go swoim przyjacielem, "„dzielną jednostką, który żył pomimo wycieńczenia, chyba tylko dzięki sile woli, dając świetny przykład innym, a z którym właśnie staliśmy obok bezpośrednio przed momentem badania nas przez komisję lekarską”".
Po wojnie emigrował do Stanów Zjednoczonych, gdzie zmarł w marcu 1965 roku.

</doc>
<doc id="3664229" url="https://pl.wikipedia.org/wiki?curid=3664229" title="Dekanat wschodni (eparchia czerniachowska)">
Dekanat wschodni (eparchia czerniachowska)

Dekanat wschodni – jeden z 2 dekanatów eparchii czerniachowskiej Rosyjskiego Kościoła Prawosławnego. Obejmuje cerkwie położone w rejonach: czerniachowskim, gwardiejskim, gusiewskim, prawdinskim, oziorskim i niestierowskim w obwodzie kaliningradzkim.
Funkcję dziekana pełni protojerej Siergij Aleksijewicz.

</doc>
<doc id="3664230" url="https://pl.wikipedia.org/wiki?curid=3664230" title="FK Chirchiq">
FK Chirchiq

FK Chirchiq (uzb. «Chirchiq» futbol klubi, ros. Футбольный клуб «Чирчик», "Futbolnyj Kłub "Czirczik"") – uzbecki klub piłkarski, mający siedzibę w mieście Chirchiq na wschodzie kraju. Założony w roku 1988.
W latach 1992-1995 występował w Oʻzbekiston PFL.
Historia.
Chronologia nazw:
Piłkarska drużyna Selmashevets została założona w miejscowości Chirchiq w 1988 roku i reprezentowała miejscowy zakład budowy maszyn rolniczych. W 1989 zespół debiutował w Drugiej Lidze, strefie 7 Mistrzostw ZSRR. W 1990 po reorganizacji systemu lig ZSRR klub został zdegradowany do Drugiej Niższej Ligi, strefy 9. Wtedy zmienił nazwę FK Chirchiq.
W 1992 debiutował w pierwszych niepodległych rozrywkach Wyższej Ligi Uzbekistanu. W 1995 zajął ostatnie 16. miejsce i spadł do Pierwszej Ligi. Jednak z powodu bankructwa zrezygnował z dalszych rozgrywek i został rozformowany.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Chirchiq w Chirchiqu, który może pomieścić 6,000 widzów.
Piłkarze.
Znani piłkarze:

</doc>
<doc id="3664231" url="https://pl.wikipedia.org/wiki?curid=3664231" title="Kazue">
Kazue

 – żeńskie imię japońskie.
Możliwa pisownia.
Kazue można zapisać używając wielu różnych znaków kanji i może znaczyć m.in.:

</doc>
<doc id="3664232" url="https://pl.wikipedia.org/wiki?curid=3664232" title="Kosmos 96">
Kosmos 96

Kosmos 96 () – radziecka sonda kosmiczna, która miała dotrzeć do Wenus w ramach programu Wenera. Nie zdołała opuścić orbity okołoziemskiej.
Przebieg misji.
Sonda została wystrzelona 23 listopada 1965 roku z kosmodromu Bajkonur. Była to ostatnia sonda typu 3MW. Po 528 sekundach od startu, wskutek przerwania przewodu paliwowego eksplodowała jedna z komór spalania silnika 3. stopnia rakiety. Wybuch uszkodził próbnik, odrywając co najmniej sześć fragmentów. W efekcie czwarty stopień, który miał skierować sondę do Wenus, nie mógł zadziałać poprawnie. Sonda pozostała na orbicie okołoziemskiej przez 16 dni.
9 grudnia 1965 roku nad południowo-zachodnim Ontario (Kanada) i co najmniej ośmioma stanami USA obserwowano jasny bolid. Na podstawie zdjęć ocenia się, że tor lotu tego obiektu był zbyt stromy jak na sondę Kosmos 96. Przypuszcza się, że był to raczej przypadkowy meteoroid lub niezidentyfikowany obiekt latający (incydent w Kecksburgu), a sama sonda spłonęła w atmosferze wcześniej tego samego dnia.
Radzieckim sondom, które pozostały na orbicie okołoziemskiej, nadawano oznaczenie Kosmos, niezależnie od tego jaki miał być cel misji. Zgodnie z tą praktyką sonda została nazwana Kosmos 96.

</doc>
<doc id="3664233" url="https://pl.wikipedia.org/wiki?curid=3664233" title="Corinne Cahen">
Corinne Cahen

Corinne Cahen (ur. 16 maja 1973 w Luksemburgu) – luksemburska polityk, dziennikarka i przedsiębiorca, minister, od 2015 do 2022 przewodnicząca Partii Demokratycznej.
Życiorys.
Ukończyła szkołę średnią Athénée de Luxembourg. Studiowała następnie m.in. języki obce na Uniwersytecie Strasburskim i na Université de Nice – Sophia Antipolis. W 1997 uzyskała dyplom DESS na Université Sorbonne-Nouvelle. Od czasu studiów związana z dziennikarstwem. W latach 1995–2001 pracowała w RTL Radio Lëtzebuerg, następnie do 2004 współpracowała z tą stacją radiową oraz z RTL Télé Lëtzebuerg. W latach 2001–2013 zarządzała rodzinnym przedsiębiorstwem obuwniczym. Działała również w luksemburskich organizacjach gospodarczych.
W 2013 zaangażowała się w działalność polityczną. W wyborach w tym samym roku uzyskała mandat posłanki do Izby Deputowanych. W grudniu 2013 objęła stanowiska ministra rodziny i integracji oraz ministra ds. Wielkiego Regionu w rządzie Xaviera Bettela. W listopadzie 2015 została także nową przewodniczącą Partii Demokratycznej. W 2018 z powodzeniem ubiegała się o poselską reelekcję. W grudniu 2018 pozostała na dotychczasowych funkcjach rządowych w nowym gabinecie dotychczasowego premiera. W czerwcu 2022 na funkcji przewodniczącego DP zastąpił ją Lex Delles.

</doc>
<doc id="3664235" url="https://pl.wikipedia.org/wiki?curid=3664235" title="Linia kolejowa nr 166">
Linia kolejowa nr 166

Linia kolejowa nr 166 – zlikwidowana linia kolejowa łącząca stacje Ruda Wschodnia i Gliwice Sośnica (GSA). Zaczynała się w Rudzie Wschodniej, gdzie do przystanku w Gliwicach musiała pokonać pięć przystanków: Ruda Wschodnia (RWsC), Ruda Śląska Południe, Zabrze Wschód, Zabrze Wschodnie Kopalnia (ZWK) i Zabrze Południowe. Łączna długość wynosiła 10,820 km. Została zlikwidowana w 1999 roku.
Rozporządzenie Rady Ministrów z dnia 29 kwietnia 2019 r. zmieniające rozporządzenie w sprawie wykazu linii kolejowych o znaczeniu państwowym wymienia jako nową linię kolejową o numerze 166 planowany odcinek Dębica-Jasło.

</doc>
<doc id="3664238" url="https://pl.wikipedia.org/wiki?curid=3664238" title="Rhadina">
Rhadina

Rhadina – rodzaj ptaka z rodziny świstunek (Phylloscopidae).
Występowanie.
Rodzaj obejmuje gatunki występujące w Eurazji.
Morfologia.
Długość ciała 11,5–12 cm, masa ciała 5,5–15g.
Systematyka.
Etymologia.
"Rhadina": "rhadinos" „delikatny, smukły”.
Podział systematyczny.
Do rodzaju należą następujące gatunki:

</doc>
<doc id="3664245" url="https://pl.wikipedia.org/wiki?curid=3664245" title="Rhadina bonelli">
Rhadina bonelli



</doc>
<doc id="3664247" url="https://pl.wikipedia.org/wiki?curid=3664247" title="Kosmos 167">
Kosmos 167

Kosmos 167 () – radziecka sonda kosmiczna, która miała dotrzeć do Wenus w ramach programu Wenera. Nie zdołała opuścić orbity okołoziemskiej.
Sonda została wystrzelona 17 czerwca 1967 roku z kosmodromu Bajkonur. Była to sonda tego samego typu co Wenera 4, której misja była dużym sukcesem. Sonda osiągnęła orbitę okołoziemską, ale nie włączył się silnik, który miał skierować sondę do Wenus. Przyczyną było nieschłodzenie turbopompy przed startem. Sonda pozostała na orbicie okołoziemskiej przez 8 dni, po czym spłonęła w atmosferze.
Radzieckim sondom, które pozostały na orbicie okołoziemskiej, nadawano oznaczenie Kosmos, niezależnie od tego jaki miał być cel misji. Zgodnie z tą praktyką sonda została nazwana Kosmos 167.

</doc>
<doc id="3664248" url="https://pl.wikipedia.org/wiki?curid=3664248" title="Rhadina sibilatrix">
Rhadina sibilatrix



</doc>
<doc id="3664252" url="https://pl.wikipedia.org/wiki?curid=3664252" title="Is Anybody Out There">
Is Anybody Out There



</doc>
<doc id="3664255" url="https://pl.wikipedia.org/wiki?curid=3664255" title="Stefania Elbanowska-Ciemuchowska">
Stefania Elbanowska-Ciemuchowska

Stefania Elbanowska-Ciemuchowska – fizyk, doktor nauk humanistycznych, pracownik dydaktyczny Uniwersytetu Warszawskiego i SGSP. Od 2007 roku pełni funkcję Pełnomocnika Rektora ds. Kształcenia Nauczycieli na Uniwersytecie Warszawskim.
Życiorys.
Popularyzuje fizykę wśród dzieci poprzez książki popularnonaukowe:
W latach 1999–2000 prowadziła kącik z fizyką w Programie Telewizyjnym „Domowe Przedszkole”. Jest autorką szkolnych podręczników do fizyki i przyrody oraz licznych publikacji naukowych będących między innymi wynikiem współpracy z Wydziałem Matematyczno-Fizycznym Uniwersytetu Karola w Pradze. W książce „Zainteresowania młodzieży naukami ścisłymi” (2010) opisała znaczenie, jakie dla młodych ludzi pełni edukacja matematyczno-przyrodnicza.
Stefania Elbanowska-Ciemuchowska jest zamężna, ma dwójkę dzieci: syna Tomasza (historyk i dziennikarz) oraz córkę Agnieszkę (reżyser i scenarzysta).

</doc>
<doc id="3664257" url="https://pl.wikipedia.org/wiki?curid=3664257" title="Aneta Lemiesz-Kaczmarek">
Aneta Lemiesz-Kaczmarek



</doc>
<doc id="3664258" url="https://pl.wikipedia.org/wiki?curid=3664258" title="Abrornis">
Abrornis

Abrornis – rodzaj ptaka z rodziny świstunek (Phylloscopidae).
Zasięg występowania.
Rodzaj obejmuje gatunki występujące w Eurazji.
Morfologia.
Długość ciała 9–11 cm; masa ciała 4,3–8 g.
Systematyka.
Etymologia.
"Abrornis": "abros" „ładny”; ορνις "ornis", ορνιθος "ornithos" „ptak”.
Podział systematyczny.
Do rodzaju należą następujące gatunki:

</doc>
<doc id="3664261" url="https://pl.wikipedia.org/wiki?curid=3664261" title="Piotr Kurnicki">
Piotr Kurnicki

Piotr Kurnicki (ur. 16 czerwca 1899 w Antonowie na Kijowszczyźnie, zm. 3 sierpnia 1975 w Sainte-Anne-de-Bellevue w Kanadzie) – oficer WP, polski urzędnik konsularny i dyplomata.
Życiorys.
Syn Aleksandra i Felicji Ossowskiej. Członek Polskiej Organizacji Wojskowej na Ukrainie. Urzędnik polskiej służby zagranicznej, m.in. pełniący obowiązki pracownika departamentu politycznego Ministerstwa Spraw Zagranicznych (1931–1932), wicekonsula/konsula konsulatu/konsulatu generalnego w Kijowie oraz eksponenta polskiego wywiadu (placówka „Ku”) (1932–1936), prac. departamentu administracyjnego a następnie departamentu politycznego MSZ (1936–), konsula w Chuszcie (1939), I sekretarza poselstwa w Bratysławie (1939) i urzędnika konsulatu generalnego w Zagrzebiu (1939). 
Referendarz Referatu Sowieckiego w Wydziale Wschodnim MSZ w 1938 roku.
Służył w stopniu por. w II Korpusie. Urzędnik poselstwa w Bejrucie (1944–1945). Wyemigrował do Kanady (1949–). Wykładał historię rewolucji rosyjskiej w Centrum Studiów Słowiańskich na Uniwersytecie Montrealskim. Zmarł w szpitalu w Ste-Anne-de-Bellevue i pochowany na Cmentarzu Weteranów ("Field of Honour") w Pointe-Claire w aglomeracji montrealskiej w Kanadzie.
W trakcie pobytu na placówce w Kijowie m.in. raportował o przykładach głodu na Ukrainie - Hołodomoru ("Голодомор").

</doc>
<doc id="3664264" url="https://pl.wikipedia.org/wiki?curid=3664264" title="Wilma Neruda">
Wilma Neruda

Wilma Neruda, Lady Hallé, właściwie Wilhelmine Maria Franziska Neruda (ur. 21 marca 1838, zm. 15 kwietnia 1911) – morawska skrzypaczka.
Urodziła się w Brnie na Morawach, które były wówczas częścią Cesarstwa Austriackiego. Jej ojciec, Josef Neruda (1807-1875) był organistą katedry w Brnie. Uczył córkę gry na fortepianie, ale Wilhelmina wolała skrzypce, które w tamtych czasach nie uznawano za właściwy instrument dla kobiet.
Rodzina przeniosła się do Wiednia, gdzie Wilhelmina studiowała u profesora Leopolda Jansa. Swój pierwszy publiczny występ jako skrzypaczka dała w Wiedniu w wieku siedmiu lat, grając jedną z sonat skrzypcowych Johanna Sebastiana Bacha.
W 1864 roku poślubiła szwedzkiego muzyka Ludviga Normana, z którym miała syna, Ludwiga Normana-Nerudę, znanego alpinistę. Cztery lata później przeniosła się do Londynu z synem. Ludvig Norman zmarł w 1885 roku. W 1888 roku Wilhelmina wyszła ponownie za mąż za muzyka niemiecko-angielskiego Charles’a Hallé. W tym też roku otrzymała tytuł szlachecki stając się Lady Hallé. Po śmierci męża osiedliła się wraz z synem w Asolo we Włoszech. Kiedy jej syn zginął podczas wyprawy górskiej w Dolomitach (1898), przeprowadziła się do Berlina.
Lady Hallé przez jakiś czas dawała koncerty w Londynie, gdzie królowa Aleksandra w 1901 roku nadała jej tytuł Skrzypaczki Królowej ("Violinist to the Queen"). Zmarła w 1911 roku w Berlinie w wieku 73 lat.

</doc>
<doc id="3664265" url="https://pl.wikipedia.org/wiki?curid=3664265" title="Choren Abrahamian">
Choren Abrahamian

Choren Abrahamian (orm. Խորեն Աբրահամյան; , "Choren Babkienowicz Abramian"; ur. w 1930, zm. w 2004) – radziecki aktor i reżyser, Ludowy Artysta ZSRR.
Życiorys.
W 1951 ukończył Erywański Instytut Sztuki Teatralnej, od tego roku był aktorem i reżyserem Erywańskiego Ormiańskiego Teatru Dramatycznego im. Sundukiana, w latach 1980-1985 i od 1988 głównym reżyserem tego teatru. W latach 1985-1988 był głównym reżyserem Leninakańskiego Teatru Dramatycznego. Od 1949 występował w filmach kinowych.
Role filmowe.
i inne.

</doc>
<doc id="3664268" url="https://pl.wikipedia.org/wiki?curid=3664268" title="Równica (potok)">
Równica (potok)

Równica – potok w południowej Polsce w woj. dolnośląskim w Sudetach Wschodnich, na Wysoczyżnie Idzikowskiej.
Potok, o długości około 2,6 km, prawy dopływ Waliszowskiej Wody, jest ciekiem IV rzędu należącym do dorzecza Odry, zlewiska Morza Bałtyckiego.
Charakterystyka.
Źródło rzeki położone jest w południowo-środkowej części pasma Krowiarek na północ od wyludnionej wsi Marcinków na północno-zachodnim zboczu wzniesienia Skowronia Góra, na wysokości ok. 540 m n.p.m. W części źródliskowej rzeka płynie szeroką bezleśną doliną w kierunku północno-zachodnim. Niżej na poziomie 520 m n.p.m. u południowego podnóża wzniesienia Skowronek rzeka skręca na zachód i płynie V-kształtną wzdłuż granicy Śnieżnickiego Parku Krajobrazowego w kierunku ujścia, gdzie na wysokości ok. 390 m n.p.m. na południe od Nowego Waliszowa uchodzi do Waliszowskiej Wody. Koryto rzeki kamienisto-żwirowe słabo spękane i na ogół nieprzepuszczalne. Zasadniczy kierunek biegu rzeki jest północno-zachodni. Jest to rzeka górska odwadniająca środkowo-zachodnią część masywu Krowiarki. Rzeka nieuregulowana dzika. W większości swojego biegu płynie obok drogi, wśród terenów niezabudowanych, brzegi w 75% zadrzewione, szerokość koryta do 1,5 m a śr. głębokość 0,25 m, dno bez roślin. Rzeka charakteryzuje się dużymi nie wyrównanymi spadkami podłużnymi.
Dopływy.
Kilka bezimiennych strumyków mających źródła na zboczach przyległych wzniesień.

</doc>
<doc id="3664269" url="https://pl.wikipedia.org/wiki?curid=3664269" title="Wanda Kaczmarek">
Wanda Kaczmarek

Wanda Kaczmarek (ur. 10 lutego 1931 w Obornikach, zm. 4 lipca 2014 w Poznaniu) – polska mikrobiolożka rolna i ekolożka gleby.
Życiorys.
Była córką Jana Weymana (urzędnika skarbowego) i Heleny z domu Geib. Rodzina została wysiedlona przez nazistów niemieckich z Obornik w listopadzie 1939, kiedy Wanda ukończyła dwie klasy szkoły podstawowej. Osiedli wówczas w Wierzbiu, niedaleko Miechowa. Tutaj ukończyła szkołę powszechną i odbywała tajne kursy gimnazjalne. Po zakończeniu II wojny światowej powróciła do Obornik, gdzie się w liceum ogólnokształcącym. Naukę tą kontynuowała potem w Poznaniu. W 1950 ukończyła Liceum Dąbrówki. W październiku 1951 zainaugurowała studia na Wydziale Rolnym Uniwersytetu Poznańskiego. W październiku 1955 zdała egzamin dyplomowy. Po ukończeniu studiów pracowała kolejno w: Stacji Selekcji Roślin w Straszkówku, Stacji Oceny Nasion PGR Szreniawa i Ośrodku Doświadczalnym Przemysłu Ziemniaczanego w Luboniu. 
Od 1966 była asystentem w Katedrze Mikrobiologii Rolniczej Wyższej Szkoły Rolniczej w Poznaniu (pod kierunkiem prof. Karola Zodrowa i prof. Julii Gołębiowskiej). W 1971 uzyskała stopień doktora. W 1979 habilitowała się na podstawie pracy "Biomasa i produktywność drobnoustrojów w glebie". 20 lipca 1990 została profesorem nadzwyczajnym. W 2001 przeszła na emeryturę. Pochowana 10 lipca 2014 na cmentarzu przy ul. Jasna Rola w Poznaniu.
Zainteresowania i osiągnięcia.
Interesowała się głównie mikrobiologią rolną i ekologią gleby, w szczególności jednak ekologią mikroorganizmów glebowych. Prowadziła badania m.in. nad: wpływem substancji organicznej na proces nitryfikacji, przepływem substancji organicznej przez ciała drobnoustrojów glebowych, zawartością ATP w ciałach tych organizmów, zdolnością drobnoustrojów glebowych do resyntezy, oddziaływaniem czynników środowiskowych na wytwarzanie się biomasy drobnoustrojów w glebie, wpływem intensywnego nawożenia na mikroorganizmy glebowe. W 1998 wydała monografię "Allelopatia". 
Ogółem stworzyła 97 prac naukowych. Wydała kilka skryptów do ćwiczeń z mikrobiologii. Była członkinią Rady Pedagogicznej na Wydziale Rolniczym UAM, a także członkinią Polskiego Towarzystwa Mikrobiologicznego oraz Polskiego Towarzystwa Gleboznawczego. Uzyskała Medal KEN i nagrodę zespołową sekretarza PAN.

</doc>
<doc id="3664271" url="https://pl.wikipedia.org/wiki?curid=3664271" title="Mara Tekle Hajmanot">
Mara Tekle Hajmanot

Mara Tekle Hajmanot – cesarz Etiopii z X, XI, lub XII wieku. Jest uważany za założyciela dynastii Zague. Niektóre listy królewskie nazywają go Mejrare, a inne po prostu Tekle Hajmanot, co znaczy "Owoc Wiary" w języku gyyz.
Tradycje etiopskie.
Według jednej z tradycji, Mara urodził się w prowincji Lasta, która stała się jego siedzibą. Początkowo Mara Tekle Hajmanot był dowódcą wojsk króla Dylneada, którego córka, Masoba Uarku została żoną. Mara miał następnie obalić swojego teścia i samodzielnie założyć nową dynastię. Szczegóły tej wersji w książce zatytułowanej "Historia Etiopii" podał polski historyk Andrzej Bartnicki. Otóż Dylnead miał pilnie ukrywać swoją córkę, ponieważ obawiał się przepowiedni, wedle której jego wnuk odbierze mu władzę. Mara miał zakochać się w Mesobe Uerk, porwać ją i uciec do Lasta. Dylnead wyruszył przeciwko niemu, ale został pokonany i zabity. Bartnicki przytoczył także pokrewną wersję, traktującą o wrzuceniu Uerk przez Dylneada do morza z powodu przepowiedni o utracie swej władzy. Mara Tekle Hajmanot miał wyłowić dziewczynkę, następnie ją wychować i poślubić, gdy już dorosła. Dylnead posądziwszy Marę o niewierność miał wyruszyć przeciwko niemu i przegrać. Następcą Dylneada został Mara, rozpoczynając rządy nowej dynastii. Warianty powyższych tradycji sprowadzają się do jednego, prostego schematu. Z kolei szkocki podróżnik James Bruce, przedstawił inną tradycję, według której Dylnead został zdetronizowany przez królową Gudit, a Mara Tekle Hajmanot (Bruce nazywał go Tekle Hajmanot) był jej kuzynem i zastąpił ją. Istnieją różne przesłanki co do dokładnego czasu, kiedy Mara zasiadł na tronie. Według pierwszej, bardziej rozpowszechnionej tradycji, dynastia Zague panowała 333 lata, a według drugiej 133. Włoski badacz Carlo Conti Rossini przyjął ten krótszy okres i na podstawie przekazów traktujących o tym, że zagueńscy władcy rządzili do 1270, założył, iż jej początek można datować na rok 1137. Rossini poparł tę teorię korespondencją prowadzoną pomiędzy patriarchą Aleksandrii i Janem V, a nieznanym z imienia królem Etiopii, który poprosił patriarchę o nowego abunę, ponieważ dotychczasowy był zbyt stary. Carlo Conti Rossini uważał, że faktyczną przyczyną zmiany abuny było to, że nie chciał on tolerować zamachu w wyniku którego Mara Tekle Hajmanot uzyskał tron. Zakres władzy cesarza był dużo mniejszy, niż późniejszych monarchów z dynastii salomońskiej i obejmował prowincje Lasta, Uag, Tigraj i być może północny Begiemdyr. W XVIII wieku w Etiopii panowało dwóch cesarzy i jeden uzurpator o imieniu Tekle Hajmanot.

</doc>
<doc id="3664272" url="https://pl.wikipedia.org/wiki?curid=3664272" title="Prokaterol">
Prokaterol

Prokaterol () – wielofunkcyjny organiczny związek chemiczny z grupy chinolin. Lek o działaniu sympatykomimetycznym, o średnim czasie działania przy podaniu wziewnym oraz długim czasie działania przy podaniu doustnym, działający selektywnie na receptory adrenergiczne β2.
Mechanizm działania.
Prokaterol jest selektywnym β-mimetykiem działającym na receptory β2, którego działanie przy podaniu wziewnym rozpoczyna się w ciągu 30 minut po inhalacji, utrzymuje się ponad 8 godzin, a maksymalny efekt następuje po 2 godzinach od podania, natomiast przy podaniu doustnym działanie utrzymuje się natomiast ponad 12 godzin przy podaniu doustnym.
Zastosowanie.
W 2015 roku żaden produkt leczniczy zawierający prokaterol nie był dopuszczony do obrotu w Polsce.
Działania niepożądane.
Najczęstszym działaniem ubocznym prokaterolu jest drżenie kończyn.
Następujące działania niepożądane są bardzo rzadkie:

</doc>
<doc id="3664274" url="https://pl.wikipedia.org/wiki?curid=3664274" title="Flawiwirusy">
Flawiwirusy

Flawiwirusy (Flaviviridae) – rodzina wirusów RNA przenoszona głównie przez stawonogi. Nazwa rodziny wywodzi się od wirusa żółtej gorączki. "Flavus" oznacza żółty po łacinie, a nazwa żółta gorączka została wybrana ze względu na skłonność do wywoływania żółtaczki u chorych. W rodzinie znanych jest ponad 100 gatunków, podzielonych na cztery rodzaje.

</doc>
<doc id="3664275" url="https://pl.wikipedia.org/wiki?curid=3664275" title="Harvey Washington Wiley">
Harvey Washington Wiley

Harvey Washington Wiley (ur. 18 października 1844 w Kent, zm. 16 czerwca 1930 w Waszyngtonie) – amerykański chemik. Kierował pracami nad ustawą o czystości żywności i leków z 1906.
Życiorys.
Urodził się w gospodarstwie w pobliżu Kent w stanie Indiana, jako syn farmera. Ukończył Hanover College (1867), a następnie Indiana Medical College (1871), w którym uzyskał stopień "Doctor of Medicine" (M.D.), i rozpoczął pracę jako nauczyciel chemii. Stopień "Bachelor of Science" otrzymał na Uniwersytecie Harvarda (1873), po czym rozpoczął pracę na Wydziale Chemii Uniwersytetu Purdue. W 1878 wyjechał do Niemiec, gdzie pracował w Imperial Food Laboratory. Został wówczas członkiem Gesellschaft Deutscher Chemiker (Towarzystwa Chemików Niemieckich).
W 1882 Wiley otrzymał nominację na stanowisko dyrektora Departamencie Rolnictwa Stanów Zjednoczonych. Tam zwrócił uwagę na federalne prawo żywności i leków. Stał się budowniczym koalicji w celu wsparcia regulacji prawa dotyczącego żywności i leków. Jego ustawa o czystości żywności i leków weszła w życie w 1906; w tym samym roku założył Agencję Żywności i Leków.
Był założycielem Association of Official Agricultural Chemists (1884). W 1893 został prezesem Amerykańskiego Towarzystwa Chemicznego.
W 1912 zrezygnował z funkcji dyrektora Departamentu Rolnictwa, z powodu licznych kontrowersji związanych ze wspomnianą ustawą, i przeniósł się do Good Housekeeping Institute, gdzie pracował do śmierci.

</doc>
<doc id="3664277" url="https://pl.wikipedia.org/wiki?curid=3664277" title="Chorien Abramian">
Chorien Abramian



</doc>
<doc id="3664280" url="https://pl.wikipedia.org/wiki?curid=3664280" title="Ahmad Wahidi">
Ahmad Wahidi

Ahmad Wahidi, wł. Ahmad Szah Czeraghi (ur. 27 czerwca 1958 w Szirazie) – irański wojskowy, oficer Korpusu Strażników Rewolucji Islamskiej, następnie minister obrony Iranu w latach 2009–2013. Od sierpnia 2021 r. minister spraw wewnętrznych Iranu.
Życiorys.
Ukończył studia licencjackie w zakresie elektroniki oraz magisterskie w zakresie inżynierii przemysłowej. W 1979 zaciągnął się do nowo utworzonego Korpusu Strażników Rewolucji Islamskiej. Dwa lata później komendant Korpusu Mohsen Rezaji mianował go zastępcą dowódcy wywiadu Korpusu oraz komendantem bazy Balal. Ahmad Wahidi brał udział w tworzeniu wywiadu KSRI, podzielonego na wydziały ds. Iraku, Półwyspu Arabskiego, pozostałych krajów arabskich, Libanu, Afganistanu, Afryki Północnej oraz wydziału operacji specjalnych. Następnie służył w elitarnej jednostce specjalnej Korpusu – siłach Ghods, które współtworzył. W 1984 tworzył irańskie Ministerstwo Wywiadu.
Być może od 1990 przez siedem lat dowodził siłami Ghods. W okresie, gdy Wahidi dowodził siłami Ghods, jednostka wspierała nieudane powstanie szyitów irackich przeciwko rządom Saddama Husajna w 1991, udzieliła pomocy bośniackim muzułmanom podczas wojny w Bośni. W 1994 siły Ghods, według argentyńskich prokuratorów, zorganizowały zamach na żydowskie centrum kulturalne w Buenos Aires. W związku z tym Interpol umieścił Ahmada Wahidiego na międzynarodowej liście poszukiwanych.
W 1997 nowy prezydent Iranu Mohammad Chatami mianował Wahidiego wiceministrem obrony Iranu, zaś jego stanowisko w siłach Ghods objął gen. Ghasem Solejmani. W 2005 kolejny prezydent Mahmud Ahmadineżad wyznaczył Wahidiego na pierwszego wiceministra obrony Iranu, zaś po uzyskaniu reelekcji na urząd prezydenta – na ministra obrony. Nominacja ta wywołała negatywne reakcje Argentyny i USA w związku z oskarżeniami pod adresem Wahidiego w sprawie organizacji zamachu w Buenos Aires. Po 1997 Wahidi obronił doktorat w zakresie studiów strategicznych.
Ahmad Wahidi utożsamia się z irańskimi konserwatystami. W 2013 nowy prezydent Iranu Hasan Rouhani mianował nowym ministrem obrony Iranu Hosejna Dehghana.
W sierpniu 2021 r. Wahidi wszedł do rządu tworzonego przez prezydenta Ebrahima Raisiego jako minister spraw wewnętrznych. 

</doc>
<doc id="3664281" url="https://pl.wikipedia.org/wiki?curid=3664281" title="Orol Nukus">
Orol Nukus

Orol Nukus (uzb. «Orol» Nukus futbol klubi, ros. Футбольный клуб «Арал» Нукус, "Futbolnyj Kłub "Arał" Nukus") – uzbecki klub piłkarski, mający siedzibę w mieście Nukus na zachodzie kraju. Założony w roku 1976.
W latach 1992-1994 i 2000-2001 występował w Oʻzbekiston PFL.
Historia.
Chronologia nazw:
Piłkarska drużyna Amudaryo została założona w miejscowości Nukus 16 kwietnia 1976 roku.
W 1976 zespół debiutował w Drugiej Lidze, strefie 2 Mistrzostw ZSRR. W 1984 zajął ostatnie 20. miejsce w tabeli i potem kontynuował występy w rozgrywkach amatorskich. W 1990 po reorganizacji systemu lig ZSRR klub pod nazwą Aralvodstroevez Nukus otrzymał promocję do Drugiej Niższej Ligi, strefy 9. W 1991 zmienił nazwę na Orol Nukus.
W 1992 debiutował w pierwszych niepodległych rozrywkach Wyższej Ligi Uzbekistanu. W 1994 zajął przedostatnie 15. miejsce i spadł do Pierwszej Ligi. W 1999 zajął przedostatnie 17. miejsce w Pierwszej lidze, ale nieoczekiwanie decyzją UFF uzyskał awans do Wyższej Ligi. W 2000 przyjął nazwę Turon Nukus, ale w następnym sezonie 2001 zajął przedostatnie 17. miejsce i spadł do Pierwszej Ligi. W 2003 z powodu problemów finansowych zrezygnował z dalszych występów. W 2006 jako NOZK Nukus zajął drugie miejsce w turnieju finałowym Drugiej Ligi i powrócił do Pierwszej Ligi. Od 2007 nazywał się Jayhun Nukus. W 2010 nie brał udziału w rozgrywkach, ale już w 2011 ponownie występował w Pierwszej Lidze. W 2012 przywrócił historyczną nazwę Orol Nukus.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Turon w Nukusie, który może pomieścić 9,300 widzów.
Piłkarze.
Znani piłkarze:

</doc>
<doc id="3664282" url="https://pl.wikipedia.org/wiki?curid=3664282" title="Turon Nukus">
Turon Nukus



</doc>
<doc id="3664283" url="https://pl.wikipedia.org/wiki?curid=3664283" title="Aral Nukus">
Aral Nukus



</doc>
<doc id="3664285" url="https://pl.wikipedia.org/wiki?curid=3664285" title="Kawa czy herbata">
Kawa czy herbata



</doc>
<doc id="3664286" url="https://pl.wikipedia.org/wiki?curid=3664286" title="Oroł Nukus">
Oroł Nukus



</doc>
<doc id="3664287" url="https://pl.wikipedia.org/wiki?curid=3664287" title="Cerkiew św. Prokopiusza w Hamburgu">
Cerkiew św. Prokopiusza w Hamburgu



</doc>
<doc id="3664288" url="https://pl.wikipedia.org/wiki?curid=3664288" title="Parafia św. Prokopiusza w Hamburgu">
Parafia św. Prokopiusza w Hamburgu



</doc>
<doc id="3664292" url="https://pl.wikipedia.org/wiki?curid=3664292" title="Władysław Ostaszewski">
Władysław Ostaszewski

Władysław Ostaszewski (ur. w Cybulówce, zm. 1965) – polski doktor medycyny, podpułkownik Wojska Polskiego.
Życiorys.
Urodził się 26 stycznia 1882 w Cybulówce na Podolu w rodzinie Jana Ostaszewskiego h. Ostoja (1848–1910) i Heleny z Krzemińskich (1860–1928). Jego rodzina pochodziła z miejscowości Karaczyńce. 
Ukończył gimnazjum w Niemirowie na Podolu. W 1902 zapisał się na wydział medyczny Uniwersytetu Warszawskiego, uczestniczył w wykładach Uniwersytetu Latającego, należał do stowarzyszenia „Spójnia”. 
Był dwukrotnie aresztowany w Warszawie przez władze rosyjskie: w 1903 i 1904. W roku 1905 po strajku Uniwersytetu Warszawskiego otrzymał zakaz studiów na terenie Imperium Rosyjskiego. 
Od 1905 kontynuował studia lekarskie na Uniwersytecie Jagiellońskim w Krakowie, ukończył je w 1908. 
Powrócił do Warszawy i w 1908 ożenił się z Jadwigą z Trzcińskich (1886–1916), córką warszawskiego lekarza Tadeusza Trzcińskiego, z którą miał syna Jana Kazimierza (1915–1980). 
W 1910 nostryfikował austriacki dyplom lekarski na Uniwersytecie w Dorpacie, by móc wykonywać praktykę lekarską w Warszawie i całej Rosji. Odbył następnie krótkie studia specjalistyczne w Paryżu. 
W latach 1910–1914 pracował na oddziale chirurgii szpitala wolskiego w Warszawie. 
Wraz z wybuchem I wojny światowej został powołany do wojska rosyjskiego jako lekarz. Służył najpierw jako oficer sztabu w brygadzie gen. Eugeniusza de Henning-Michaelisa, następnie jako kapitan w I Korpusie generała Józefa Dowbor-Muśnickiego. Od 1918 był w wojsku polskim. W wojnie polsko-bolszewickiej podczas Bitwy Warszawskiej był komendantem wojskowego szpitala w Zegrzu. 
W okresie międzywojennym mieszkał w Warszawie. W 1922 otrzymał przydział do Departamentu Sanitarnego Ministerstwa Spraw Wojskowych. Od 1923 był współredaktorem czasopisma „Lekarz Wojskowy” i autorem prac głównie z zakresu stomatologii, publikowanych w prasie fachowej. W 1925 uczestniczył w międzynarodowym zjeździe lekarzy wojskowych w Paryżu. Przed wybuchem II wojny światowej był podpułkownikiem w stanie spoczynku, kierownikiem oddziału stomatologii I Szpitala Okręgowego im. Marszałka Piłsudskiego w Warszawie i Centrum Wyszkolenia Sanitarnego Wojska Polskiego w Warszawie. 
Po ataku Niemiec hitlerowskich na Polskę 1 września 1939 był lekarzem polowego szpitala wojskowego. Wycofującego się ze szpitalem w kierunku granicy rumuńskiej zastał w Tarnopolu atak sowiecki na Polskę 17 września 1939. Uniknąwszy aresztowania przez Rosjan zatrudnił się w klinice chirurgicznej we Lwowie. 
Po II wojnie z jego inicjatywy powstał ośrodek zdrowia w Radłowie. Zmarł w 1965.

</doc>
<doc id="3664295" url="https://pl.wikipedia.org/wiki?curid=3664295" title="Sejm Dzielnicowy w Poznaniu">
Sejm Dzielnicowy w Poznaniu



</doc>
<doc id="3664296" url="https://pl.wikipedia.org/wiki?curid=3664296" title="Sejm Dzielnicowy">
Sejm Dzielnicowy



</doc>
<doc id="3664297" url="https://pl.wikipedia.org/wiki?curid=3664297" title="Ikuko Yoda">
Ikuko Yoda

 – japońska lekkoatletka, sprinterka i płotkarka.
Podczas igrzysk olimpijskich w Tokio (1964) zajęła 5. miejsce w biegu na 80 metrów przez płotki, a japońska sztafeta 4 x 100 metrów z Yodą w składzie odpadła w eliminacjach.
Czterokrotna medalistka igrzysk azjatyckich.
Wielokrotna złota medalistka mistrzostw Japonii. W 1963 i 1964 zdobywała srebrne medale mistrzostw Wielkiej Brytanii w biegu na 80 metrów przez płotki.
Wielokrotna rekordzistka Japonii:
Była także rekordzistką kraju w sztafecie 4 x 100 metrów.
Zmarła śmiercią samobójczą.

</doc>
<doc id="3664299" url="https://pl.wikipedia.org/wiki?curid=3664299" title="Mistrzostwa NACAC w Lekkoatletyce 2015">
Mistrzostwa NACAC w Lekkoatletyce 2015

2. Mistrzostwa NACAC w Lekkoatletyce – zawody lekkoatletyczne zorganizowane pod egidą North America, Central America and Caribbean Athletic Association w San José pomiędzy 7–9 sierpnia 2015 roku.
Rekordy.
Podczas zawodów ustanowiono 9 krajowych rekordów w kategorii seniorów:

</doc>
<doc id="3664301" url="https://pl.wikipedia.org/wiki?curid=3664301" title="Gaspare Gori-Mancini">
Gaspare Gori-Mancini

Gaspare Gori-Mancini (ur. 15 kwietnia 1653 w Rigomango, zm. 16 lipca 1727) – włoski prałat, mianowany biskupem Malty w 1722.
Życiorys.
Gaspare Gori-Mancini urodził się 15 kwietnia 1653 w Rigomagno, w gminie Sinalunga prowincji Siena we Włoszech. 25 marca 1676 został wyświęcony jako kapłan Suwerennego Zakonu Kawalerów Maltańskich. 1 czerwca 1722 papież Innocenty XIII wyznaczył go na następcę biskupa Joaquina Canaves jako biskupa Malty. Został konsekrowany w dniu 7 czerwca 1722 przez kard. Antonfelice Zondadari. Gori-Mancini był biskupem w okresie rządów wielkiego mistrza Antonio Manoel de Vilhena. Zmarł po zaledwie pięciu latach na tronie biskupim, w dniu 16 lipca 1727 w wieku 74 lat. Został pochowany w Konkatedrze św. Jana w Valletcie.

</doc>
<doc id="3664302" url="https://pl.wikipedia.org/wiki?curid=3664302" title="Marian Nunberg">
Marian Nunberg

Marian Nunberg (ur. 8 września 1896 we Lwowie, zm. 31 stycznia 1986 w Warszawie) – polski entomolog leśny i koleopterolog. Profesor doktor habilitowany Szkoły Głównej Gospodarstwa Wiejskiego, członek honorowy Polskiego Towarzystwa Entomologicznego.
Życiorys.
Syn Henryka Nunberga i Marty z domu Berg. W rodzinnym mieście ukończył szkołę powszechną i gimnazjum, w 1915 został wcielony w szeregi armii austriackiej. Po odzyskaniu przez Polskę niepodległości był oficerem kwatermistrzem we Lwowie, a później w Grodnie. Równolegle do służby wojskowej uzupełniał wiedzę i w 1920 złożył we Lwowie egzamin dojrzałości. W 1921 przeszedł do rezerwy i rozpoczął studia na Wydziale Rolniczo-Lasowym Politechniki Lwowskiej, jako specjalizację wybrał entomologię i ochronę lasu, jego promotorem był prof. Aleksander Kozikowski. W 1925 został inżynierem leśnikiem, od 1926 pracował jako asystent w kierowanej przez prof. Kazimierza Simma pracowni zoologii i entomologii Wyższej Szkoły Gospodarstwa Wiejskiego w Cieszynie. W 1929 przedstawił rozprawę pt. "Morfologia narządów pyszczkowych larw i chrząszczy korników" i na jej podstawie uzyskał stopień doktora nauk technicznych, został wówczas zastępcą kierownika i wykładowcą w Państwowej Szkole dla Leśniczych. Dwa lata później zamieszkał w Warszawie, gdzie powierzono mu stanowisko kierownika Oddziału Ochrony Lasu w Zakładzie Doświadczalnym Lasów Państwowych. Od 1936 prowadził wykłady zlecone i ćwiczenia na Wydziale Leśnym Szkoły Głównej Gospodarstwa Wiejskiego. W 1937 opublikował rozprawę pt. "O wpływie różnych czynników na występowanie i populację strzygonii choinówki (Pannolis flammea Schiff. et Den.)", rok później rozpoczął przewód habilitacyjny i otrzymał stopień docenta. Po wybuchu II wojny światowej pracował w nadleśnictwie koło Warszawy, a następnie wyjechał do Krakowa, gdzie pracował w Głównym Oddziale Leśnym Generalnego Gubernatorstwa. Po zakończeniu działań wojennych powrócił do Warszawy i stanął na czele Zakładu Ochrony Lasu i Entomologii Szkoły Głównej Gospodarstwa Wiejskiego, w 1946 uzyskał tytuł profesora nadzwyczajnego. W 1947 został wybrany na roczną kadencję i pełnił funkcję dziekana Wydziału Leśnego, od 1951 do 1953 był prodziekanem, a następnie od 1956 przez rok ponownie był dziekanem tego Wydziału. W 1956 uzyskał tytuł profesora zwyczajnego, w następnym roku został członkiem korespondencyjnym Polskiej Akademii Nauk (PAN). Od 1963 przez dwa lata zasiadał w prezydium PAN, w międzyczasie tj. w 1964 został członkiem rzeczywistym. Równocześnie przewodniczył Komitetowi Nauk Leśnych przy Wydziale V Nauk Rolniczych i Leśnych PAN, w 1966 przeszedł na emeryturę. W 1969 otrzymał godność doktora honoris causa Szkoły Głównej Gospodarstwa Wiejskiego.
Dorobek naukowy.
Dorobek naukowy prof. Mariana Nunberga obejmuje 125 publikacji, spośród których znaczną część stanowią prace o znaczeniu światowym. Twórczość można podzielić na trzy grupy tematyczne tj. entomologia i ochrona lasy, badania nad chrząszczami z rodziny kornikowatych i wyrynnikowatych oraz faunistyka i opracowania taksonomiczne polskich chrząszczy. Do najważniejszych publikacji należą:

</doc>
<doc id="3664305" url="https://pl.wikipedia.org/wiki?curid=3664305" title="Skakanka (zespół muzyczny)">
Skakanka (zespół muzyczny)

Skakanka – zespół muzyczny założony w 2012 roku w Wyrzysku, tworzący muzykę z pogranicza rocka alternatywnego i post punka.
Według założeń zespołu, ich twórczość ma charakteryzować się energicznym brzmieniem oraz oryginalnymi tekstami utworów wyłącznie w języku polskim.
6 grudnia 2015 r. ukazał się w Internecie debiutantki album "Przeterminowane".
22 stycznia 2016 r. zespół zwyciężył w konkursie „Graj o teledysk” organizowanym przez pilską telewizję Asta.
25 lutego 2016 r. odbyły się nagrania do pierwszego oficjalnego teledysku grupy.
28 grudnia 2017 zespół otrzymał nagrodę Starosty Pilskiego za działalność kulturalną.

</doc>
<doc id="3664306" url="https://pl.wikipedia.org/wiki?curid=3664306" title="Zamach w Ankarze (2016)">
Zamach w Ankarze (2016)



</doc>
<doc id="3664309" url="https://pl.wikipedia.org/wiki?curid=3664309" title="Roman Dziemieszkiewicz">
Roman Dziemieszkiewicz

Roman Dziemieszkiewicz pseudonim „Adam”, „Pogoda” (ur. 1918 w Zambrowie, zm. 30 października 1945 w Ciechanowie) – polski żołnierz podziemia niepodległościowego w czasie II wojny światowej i powojennego podziemia antykomunistycznego, żołnierz wyklęty.
Życiorys.
Przyszedł na świat jako syn żołnierza Białej Armii Adama Dziemieszkiewicza. W okresie okupacji niemieckiej był między innymi komendantem Powiatu Ostrołęka Narodowych Sił Zbrojnych. W nocy z 1 na 2 maja 1945 roku, dowodził akcją rozbicia aresztu Powiatowego Urzędu Bezpieczeństwa Publicznego w Krasnosielcu, kiedy to dowodzony przez niego oddział w sile około 60. żołnierzy uwolnił, 42. działaczy AK i NSZ. W wyniku akcji zginęło 7. funkcjonariuszy UB i jeden z żołnierzy NSZ, Julian Pszczółkowski ps. „Myśliwiec”. Z uwolnionych więźniów, Dziemieszkiewicz sformował oddział partyzancki, którego był dowódcą. Był komendantem Powiatu Ciechanów Narodowych Sił Zbrojnych. Został zamordowany przez żołnierzy Armii Czerwonej jesienią 1945 roku, w pobliżu dworca kolejowego w Ciechanowie. Roman Dziemieszkiewicz pochowany został na cmentarzu parafialnym, przy ul. Płońskiej w Ciechanowie. Jego bratem i podkomendnym był Mieczysław Dziemieszkiewicz ps. „Rój”. Miał też brata Jerzego ps. „Żbik” (najmłodszy z trzech braci Dziemieszkiewiczów).
W filmie pt. "Historia Roja, czyli w ziemi lepiej słychać" w reżyserii Jerzego Zalewskiego, w rolę Romana Dziemieszkiewicza wcielił się Marcin Kwaśny.
23 października 2021 roku porucznik Roman Dziemieszkiewicz został patronem dworca kolejowego w Ciechanowie. Dokonano również odsłonięcia poświęconej mu pamiątkowej tablicy. 

</doc>
<doc id="3664316" url="https://pl.wikipedia.org/wiki?curid=3664316" title="Człuchów (gromada)">
Człuchów (gromada)

Człuchów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Człuchów z siedzibą GRN w mieście Człuchowie (nie wchodzącym w jej skład) utworzono 31 grudnia 1961 w powiecie człuchowskim w woj. koszalińskim z obszarów zniesionych gromad Polnica i Rychnowy w tymże powiecie. Człuchów stał się jednocześnie siedzibą GRN gromady Chrząstowo w tymże powiecie.
W 1965 roku gromadą zarządzało 27 członków gromadzkiej rady narodowej.
1 stycznia 1969 do gromady Człuchów włączono miejscowość Borek, grunty PGR Krzyżanki oraz kompleks lasów państwowych o łącznej powierzchni 207 ha z miasta Człuchów w tymże powiecie.
31 grudnia 1971 do gromady Człuchów włączono obszar zniesionej gromady Jęczniki Wielkie w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie człuchowskim reaktywowano zniesioną w 1954 roku gminę Człuchów.

</doc>
<doc id="3664318" url="https://pl.wikipedia.org/wiki?curid=3664318" title="Debrzno (gromada)">
Debrzno (gromada)

Debrzno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Debrzno z siedzibą GRN w mieście Debrznie (nie wchodzącym w jej skład) utworzono 31 grudnia 1961 w powiecie człuchowskim w woj. koszalińskim z obszarów zniesionych gromad Cierznie i Strzeczona w tymże powiecie.
W 1965 roku gromadą zarządzało 21 członków gromadzkiej rady narodowej.
1 stycznia 1969 do gromady Debrzno włączono miejscowości Bolesławowo, Gniewno, Grzymisław, Jeleniec, Kostrzyca, Milachowo, Rozdoły, Smug, Stanisławka i Strzeszyn o łącznej powierzchni 2453 ha z miasta Debrzno w tymże powiecie.
31 grudnia 1971 do gromady Debrzno włączono obszar zniesionej gromady Stare Gronowo (bez wsi Batorowo i Białobłocie) w tymże powiecie, a także wieś Uniechów ze zniesionej gromady Barkowo oraz wieś Myśligoszcz ze zniesionej gromady Mosiny tamże.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie człuchowskim utworzono gminę Debrzno.

</doc>
<doc id="3664319" url="https://pl.wikipedia.org/wiki?curid=3664319" title="Miastko (gromada)">
Miastko (gromada)

Miastko – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Miastko z siedzibą GRN w mieście Miastku (nie wchodzącym w jej skład) utworzono 31 grudnia 1961 w powiecie miasteckim w woj. koszalińskim z obszarów zniesionych gromad Miłocice i Lubkowo w tymże powiecie.
W 1965 roku gromadą zarządzało 27 członków gromadzkiej rady narodowej.
31 grudnia 1968 do gromady Miastko włączono obszar zniesionej gromady Dretyń (bez wsi Broczyna oraz bez obszaru gruntów leśnych położonych w północnej części gromady Dretyń) w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie miasteckim utworzono gminę Miastko.

</doc>
<doc id="3664326" url="https://pl.wikipedia.org/wiki?curid=3664326" title="Słupsk (gromada)">
Słupsk (gromada)

Słupsk – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Słupsk z siedzibą GRN w mieście Słupsku (nie wchodzącym w jej skład) utworzono 31 grudnia 1961 w powiecie słupskim w woj. koszalińskim z obszarów zniesionych gromad Ryczewo (oprócz wsi Ryczewo) i Głobino w tymże powiecie; równocześnie do nowo utworzonej gromady Słupsk włączono część obszaru obrębów Redzikowo (87,17 ha) i Kusowo (7,27 ha) z miasta na prawach powiatu Słupska w tymże województwie.
W 1965 roku gromadą zarządzało 24 członków gromadzkiej rady narodowej.
31 grudnia 1971 do gromady Słupsk włączono obszar zniesionej gromady Wrzeście (bez Żoruchowo) oraz wsie Bydlino, Włynkowo i Włynkówko ze zniesionej gromady Strzelinko w tymże powiecie.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie słupskim utworzono gminę Słupsk.

</doc>
<doc id="3664327" url="https://pl.wikipedia.org/wiki?curid=3664327" title="Gebre Meskel Lalibela">
Gebre Meskel Lalibela

Gebre Meskel (amh. ገብረ መስቀል, co znaczy "Sługa Krzyża", lub "Niewolnik Krzyża", lepiej znany ze swojego przydomka Lalibela, amh. ላሊበላ, co znaczy w starszej odmianie języka plemienia Agau "pszczoły uznają jego zwierzchnictwo", lub prościej "pszczoły się go słuchają") – król (według niektórych źródeł cesarz) Etiopii, rządzący na przełomie XII i XIII wieku. Pochodził z dynastii Zague i jest powszechnie uważany za jej najwybitniejszego władcę.
Pochodzenie.
W przeciwieństwie do pozostałych monarchów dynastii Zague z prowincji Lasta, na temat króla Gebre Meskela Lalibeli zachowało się bardzo dużo informacji w źródłach pisanych. Według etiopskiego historyka Tadesse Tamrata, Lalibela był synem Akotieta Dżana Syjuma i bratem Kedusa Harbe. Zgodnie z tradycją król Lalibela panował przez czterdzieści lat. Według Getachewa Makonnena Hasena, czas jego panowania przypada na lata 1181-1221. Najbardziej znanym dokonaniem Lalibeli jest zlecenie budowy monolitycznych kościołów. Jest on również uważany za świętego przez Etiopski Kościół Ortodoksyjny.
Młodość.
Król Lalibela urodził się w Adefa lub Roha (później nazwane na jego cześć od imienia) w 1162 roku. Późniejszy król otrzymał imię "Lalibela" ze względu na rój pszczół, który miał go otoczyć w dniu narodzin, co jego matka odczytała jako zapowiedź przyszłego panowania jako władca Etiopii. Zgodnie z tradycją, w młodości Lalibela udał się na wygnanie z powodu wrogości swojego wuja Tette Uyddyma Tser Asseggyda i brata Kedusa Harbe. Był również prawie otruty przez swoją przyrodnią siostrą. Z racji iż Lalibela doszedł do władzy za życia brata, etiopski historyk Taddesse Tamrat podejrzewał, że król doszedł do władzy przy pomocy siły zbrojnej. W tych czasach między braćmi nierzadko dochodziło nierzadko do walki o tron, czego przykładem mogą być działania ze strony Dżana Syjuma pokolenie wcześniej.
Nowa Jerozolima.
Według jednej z legend Lalibela miał wizję w której zobaczył Jerozolimę, a następnie spróbował zbudować nową Jerozolimę jako swoją stolicę, co miało być odpowiedzią na zdobycie starej Jerozolimy przez muzułmanów w 1187 roku. Odzwierciedleniem tej tradycji może być fakt, iż wiele miejsc w mieście Lalibela ma biblijne nazwy, w tym rzeka miasta znana jako Jordan. Miasto wzniesione przez władcę pozostało stolicą Etiopii od końca XII do XIII wieku.
Polityka zagraniczna.
Lalibeli przypisuje się prowadzenie polityki szantażu w stosunku do muzułmanów. Polityka ta miała polegać na straszeniu północnych sąsiadów odwróceniem biegu rzeki Nil poprzez wybudowanie wielkiej tamy, co z pewnością doprowadziłoby do ruiny na przykład ziemie położone w dzisiejszym Sudanie i ajjubidzki Egipt. Prawdopodobnie tego typu groźby zapewniły chrześcijańskiej Etiopii pokojowe współżycie z muzułmańskimi sąsiadami. Za czasów Lalibeli Etiopia utrzymywała również stosunki z Egiptem sułtana Saladyna i chrześcijańskim Królestwem Jerozolimy, co wpływało na rozwój kultury kraju. Polityka pokojowych relacji z Egiptem przyniosła rezultaty w 1203, gdy na prośbę Lalibeli sułtan Egiptu interweniował na rzecz etiopskich mnichów przebywających w Ziemi Świętej. Lalibela prowadził również zwycięskie walki z żydowskim plemieniem Felaszów, oraz władcami Godżamu i Damot. W 1210 roku dwór władcy odwiedził koptyjski patriarcha Aleksandrii Jan VI. Włoski orientalista Carlo Canto Rossini opublikował kilka nadań ziemskich, które przetrwały z czasów panowania króla Lalibeli.
Żona.
Żoną Lalibeli była Meskel Kibra (co znaczy "Chwała Krzyża"), której imię przetrwało w tradycji. Skłoniła ona abune Mikaela, aby jej brat Hirun został biskupem. Kilka lat później abuna wyjechał z Etiopii do Egiptu i twierdził, że Hirun uzurpował swoją władzę. Inna tradycja przekazuje, że Kibra przekonała swojego męża do abdykacji na rzecz jego bratanka Neakuyto Loaba, ale po osiemnastu miesiącach jego złych rządów przekonała Lalibelę aby ten wrócił na tron. Bezpośrednim powodem wedle legendy miało być skąpstwo następcy w postaci podania na królewski stół wołowiny pochodzącej z krowy pewnego biednego rolnika. Taddesse Tamrat sądził, że koniec panowania Lalibeli nie był spokojny i do władzy siłą doszedł Loab, którego panowanie zostało zakończone przez syna Lalibeli, Jytbareka. Getachew Mekonnen przypisuje Meskel Kibrze wzniesienie jednego z kościołów wykutych w skale, Bet Abba Libanos, zbudowanym jako pomnik dla Lalibeli po jego śmierci.
Synaksariusz.
O życiu Lalibeli i jego rzekomych nadprzyrodzonych zdolnościach traktuje "Synaksariusz", czyli księga liturgiczna zawierająca żywoty świętych: 
Kościoły monolityczne.
Monolityczne świątynie wzniesione z inspiracji Lalibeli są przykładem jednego z najwyższych poziomów architektonicznej techniki i stanowią kontynuację tak zwanego stylu aksumskiego. Zostały wybudowane w terenie górzystym. Szczegóły na temat ich budowy nie przetrwały do dzisiejszych czasów. Według hagiografii króla, zatytułowanej "Gadla Lalibela" w wykuwaniu dzieła miały pomagać zesłane z niebios anioły. Pewne jest natomiast, że na samym początku odkryto pokryte ziemią skały, a następnie wykuto je na zewnątrz, później zaś w środku. Ołtarze również wyciosane są z surowego bloku skalnego. Liczba świątyń Lalibeli wynosi dwanaście. Największym z kościołów jest Medhanie Alem, czyli kościół Zbawiciela, posiadający wymiary 33,5 na 23,5 metrów. W tej budowli zgodnie z ludową tradycją Jezus miał pobłogosławić władcę. Tam również miał być pochowany architekt całego kompleksu, Sidi Meskel. Z kolei najbardziej rozpoznawalnym kościołem Lalibeli jest Kościół Bet Gijorgis, wpisany na listę światowego dziedzictwa UNESCO.

</doc>
<doc id="3664328" url="https://pl.wikipedia.org/wiki?curid=3664328" title="Złotów (gromada)">
Złotów (gromada)

Złotów – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Złotów z siedzibą GRN w mieście Złotowie (nie wchodzącym w jej skład) utworzono 31 grudnia 1961 w powiecie złotowskim w woj. koszalińskim z obszarów zniesionych gromad Święta (oprócz wsi Nowa Święta i Wąsosz) i Zalesie (oprócz wsi Piecewo i Węgierce) w tymże powiecie; równocześnie do nowo utworzonej gromady Złotów włączono wieś Płosków z gromady Zakrzewo w tymże powiecie.
W 1965 roku gromadą zarządzało 21 członków gromadzkiej rady narodowej.
1 stycznia 1972 do gromady Złotów włączono grunty o powierzchni 2582 ha z miasta Złotów w tymże powiecie; z gromady Złotów wyłączono natomiast część wsi Błękwit o obszarze 130 ha, włączając ją do Złotowa.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie złotowskim utworzono gminę Złotów.

</doc>
<doc id="3664329" url="https://pl.wikipedia.org/wiki?curid=3664329" title="Mielno (gromada)">
Mielno (gromada)

Mielno – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Mielno z siedzibą GRN w Mielnie (wówczas wsi) utworzono 31 grudnia 1961 w powiecie koszalińskim w woj. koszalińskim z obszarów miejscowości Mielno i Unieście, wyłączonych z gromady Mścice w tymże powiecie.
W 1965 roku gromadą zarządzało 20 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie koszalińskim utworzono gminę Mielno.

</doc>
<doc id="3664330" url="https://pl.wikipedia.org/wiki?curid=3664330" title="Kleszczyna (gromada)">
Kleszczyna (gromada)

Kleszczyna (do 30 XII 1961 "Skic") – dawna gromada, czyli najmniejsza jednostka podziału terytorialnego Polskiej Rzeczypospolitej Ludowej w latach 1954–1972.
Gromady, z gromadzkimi radami narodowymi (GRN) jako organami władzy najniższego stopnia na wsi, funkcjonowały od reformy reorganizującej administrację wiejską przeprowadzonej jesienią 1954 do momentu ich zniesienia z dniem 1 stycznia 1973, tym samym wypierając organizację gminną w latach 1954–1972.
Gromadę Kleszczyna z siedzibą GRN w Kleszczynie utworzono 31 grudnia 1961 w powiecie złotowskim w woj. koszalińskim w związku z przeniesieniem siedziby GRN gromady Skic (wzmocnionej tego samego dnia o wsie Nowa Święta i Wąsosz) ze Skica do Kleszczyny i zmianą nazwy jednostki na "gromada Kleszczyna"; równocześnie do nowo utworzonej gromady Kleszczyna włączono obszar zniesionej gromady Buntowo w tymże powiecie.
W 1965 roku gromadą zarządzało 25 członków gromadzkiej rady narodowej.
Gromada przetrwała do końca 1972 roku, czyli do kolejnej reformy gminnej. 1 stycznia 1973 w powiecie złotowskim reaktywowano zniesioną w 1954 roku gminę Kleszczyna. Gminę Kleszczyna zniesiono 1 stycznia 1977.

</doc>
<doc id="3664335" url="https://pl.wikipedia.org/wiki?curid=3664335" title="Polihydroksyalkanolany">
Polihydroksyalkanolany



</doc>
<doc id="3664338" url="https://pl.wikipedia.org/wiki?curid=3664338" title="Bonnie Dasse">
Bonnie Dasse

Bonnie Lee Dasse (ur. 22 lipca 1959 w Abilene) – amerykańska lekkoatletka, kulomiotka.
Odpadła w eliminacjach na mistrzostwach świata w Rzymie (1987).
Dwukrotnie wzięła udział w igrzyskach olimpijskich: w Seulu (1988) zajęła 12. miejsce, a w 1992 odpadła w eliminacjach – kontrola antydopingowa wykazała u Amerykanki stosowanie niedozwolonego klenbuterolu, zatem wynik Dasse został anulowany, a ona otrzymała 4 lata dyskwalifikacji.
Halowa mistrzyni Stanów Zjednoczonych (1985).

</doc>
<doc id="3664339" url="https://pl.wikipedia.org/wiki?curid=3664339" title="Lluís Companys i Jover">
Lluís Companys i Jover



</doc>
<doc id="3664340" url="https://pl.wikipedia.org/wiki?curid=3664340" title="Fani Khalkia">
Fani Khalkia



</doc>
<doc id="3664341" url="https://pl.wikipedia.org/wiki?curid=3664341" title="Bernat Joan i Marí">
Bernat Joan i Marí



</doc>
<doc id="3664342" url="https://pl.wikipedia.org/wiki?curid=3664342" title="Joan Puigcercós i Boixassa">
Joan Puigcercós i Boixassa



</doc>
<doc id="3664344" url="https://pl.wikipedia.org/wiki?curid=3664344" title="Joan Ridao i Martín">
Joan Ridao i Martín



</doc>
<doc id="3664346" url="https://pl.wikipedia.org/wiki?curid=3664346" title="Ghfran Mouhamad">
Ghfran Mouhamad



</doc>
<doc id="3664347" url="https://pl.wikipedia.org/wiki?curid=3664347" title="Winston Churchill (młodszy)">
Winston Churchill (młodszy)



</doc>
<doc id="3664349" url="https://pl.wikipedia.org/wiki?curid=3664349" title="Shapley value">
Shapley value



</doc>
<doc id="3664350" url="https://pl.wikipedia.org/wiki?curid=3664350" title="Zbór Kościoła &quot;Chrystus dla Wszystkich&quot; w Toruniu">
Zbór Kościoła &quot;Chrystus dla Wszystkich&quot; w Toruniu



</doc>
<doc id="3664352" url="https://pl.wikipedia.org/wiki?curid=3664352" title="Święty Aidan">
Święty Aidan



</doc>
<doc id="3664353" url="https://pl.wikipedia.org/wiki?curid=3664353" title="Robert J. C. Pease">
Robert J. C. Pease



</doc>
<doc id="3664355" url="https://pl.wikipedia.org/wiki?curid=3664355" title="Hanna Gordziałkowska-Weynerowska">
Hanna Gordziałkowska-Weynerowska

Hanna Gordziałkowska-Weynerowska, pseudonim Kali (ur. 18 grudnia 1918 w Warszawie, zm. 20 czerwca 1998 w San Francisco) – polska malarka, członkini Armii Krajowej, uczestniczka powstania warszawskiego.
Życiorys.
Urodziła się w 1918 roku w Warszawie w domu Anieli Czarnkowskiej i Bronisława Gordziałkowskiego. Miała o cztery lata starszą siostrę Marię. Uczęszczała do Warszawskiej Akademii Sztuk Pięknych (którą w 1939 roku ukończyła z wyróżnieniem), pobierała lekcje malarstwa u Tadeusza Pruszkowskiego, od 1930 rektora tej placówki. Po wybuchu wojny przerwała edukację artystyczną na rzecz działalności w ruchu oporu. Uzyskała stopień porucznika w kobiecym oddziale dywersyjnym, przeprowadzającym akcje na liniach komunikacyjnych. Brała udział w powstaniu warszawskim, odniosła wówczas rany i została odznaczona Krzyżem Walecznych. Po upadku powstania została pojmana i osadzona w niemieckim obozie jenieckim. Stamtąd też zbiegła w 1945 roku i udała się najpierw do amerykańskiej strefy w Niemczech, a później do Brukseli. Tam kontynuowała naukę na Królewskiej Akademii Sztuk Pięknych. Wtedy też poznała Henryka Weynerowskiego, przemysłowca i emigranta z wielkopolski, z którym wzięła ślub i w 1950 wyjechała do Kanady. Hanna reprezentowała wówczas Kanadę m.in. na biennale w São Paulo. W 1953 roku wraz z mężem wyjechała do San Francisco. Nie godząc się z sytuacją w ojczyźnie zdecydowała pozostać w Stanach, a w 1958 roku uzyskała obywatelstwo amerykańskie. W San Francisco pozostała aż do śmierci w 1998 roku, okresowo tylko zamieszkując m.in. w Meksyku.
Wystawy.
Swoje obrazy Hanna zaczęła wystawiać już podczas pobytu w Brukseli. Do czasu wyjazdu do Kanady uczestniczyła w wystawach w Wielkiej Brytanii, Luksemburgu, Szwecji, Szwajcarii i we Francji. W czasie pobytu w Stanach Zjednoczonych często organizowała wystawy indywidualne, do dziś dobrze odbierane przez krytykę, choć w latach 60 obrazy Hanny przestawały cieszyć się popularnością z powodu swojej przedwojennej stylistyki.
Pseudonim.
Pseudonim "Kali" Hanna zaczerpnęła z "Księgi Dżungli" R. Kiplinga i nadała sobie jeszcze za czasów okupacji. Mówiła, że chciała wtedy mieć, na wzór hinduskiej bogini Kali, kilka par rąk zdolnych do walki z okupantem. W czasie jej pobytu za granicą posługiwała się różnymi wariacjami jej nazwiska i pseudonimu, jednak swoje obrazy podpisywała jako Kali.
Sprawa zaginionych obrazów.
W testamencie z czerwca 1988 roku Hanna przekazała Muzeum Polskiemu w Rapperswilu w Szwajcarii kolekcję 86 obrazów. Dzieła wymienione w testamencie uznano jednak za zaginione. W 2010 na wniosek muzeum Ministerstwo Kultury i Dziedzictwa Narodowego podjęło współpracę z FBI w celu odnalezienia obrazów. Przełom w sprawie nastąpił w roku 2014, gdy odkryto, że w posiadaniu znacznej części kolekcji jest siostrzeniec artystki zamieszkały w Santa Rosa w Kalifornii. Mężczyzna nie wiedział o ostatniej woli ciotki, ostatecznie wskazał miejsce przechowywania 75 z poszukiwanych dzieł. Uroczystość przekazania obrazów miała miejsce 16 czerwca 2014 roku na zamku rapperswilskim, siedzibie muzeum.

</doc>
<doc id="3664360" url="https://pl.wikipedia.org/wiki?curid=3664360" title="Progressive rock">
Progressive rock



</doc>
<doc id="3664361" url="https://pl.wikipedia.org/wiki?curid=3664361" title="Jan Drohojowski (zm. 1716)">
Jan Drohojowski (zm. 1716)

Jan Drohojowski herbu Korczak (zm. między 28 kwietnia a 20 października 1716 roku) – marszałek Trybunału Głównego Koronnego w 1691/1692 roku, kasztelan czernihowski w latach 1708-1715. 

</doc>
<doc id="3664364" url="https://pl.wikipedia.org/wiki?curid=3664364" title="Ionopsidium">
Ionopsidium

Ionopsidium – rodzaj roślin należący do rodziny kapustowatych. Należy do niego 9 gatunków występujących głównie w południowej Europie, nielicznie także w północno-zachodniej Afryce. Występują na terenach piaszczystych, na wydmach i w zagłębieniach międzywydmowych, wilgotnych w okresie zimowym. Blisko spokrewnione z rodzajem warzucha ("Cochlearia") i czasem do niego włączane. Gatunek "I. acaule" rodzimy dla Portugalii, rozpowszechniony został jako roślina ozdobna i naturalizowany rośnie także w Hiszpanii i południowej Francji.
Systematyka.
Rodzaj należący do rodziny kapustowatych ("Brassicaceae"), rzędu kapustowców ("Brassicales"), kladu różowych (rosids) w obrębie okrytonasiennych ("Magnoliophyta"). Blisko spokrewniony z rodzajem warzucha ("Cochlearia").

</doc>
<doc id="3664365" url="https://pl.wikipedia.org/wiki?curid=3664365" title="Pojazd trójkołowy">
Pojazd trójkołowy



</doc>
<doc id="3664366" url="https://pl.wikipedia.org/wiki?curid=3664366" title="Targ Maślany">
Targ Maślany

Targ Maślany (kaszb. "Masłowi Tôrg", dolnoniem. "Bottermarcht")– historyczny plac w Gdańsku, w dzielnicy Śródmieście. Położony na Starym Przedmieściu nad brzegiem Motławy, ograniczony ulicami Lastadia, Targ Maślany i Podwale Przedmiejskie.
Historia.
Targ Maślany ("Buttermarkt", od kamiennych garnków na masło nazywany też Targiem Garnkowym, "Topfmarkt") powstał w 1650 jako miejsce hurtowego handlu masłem. Lokalizacja nad brzegiem Motławy była nieprzypadkowa, bowiem masło dostarczano również drogą wodną. Targowisko funkcjonowało pod zarządem powoływanych przez Radę Miejską "kapitanów maślanych". Plac ogrodzony był ażurowym płotem, w centrum, wśród zadaszonych straganów znajdował się budynek z wagą. W pierwszej połowie XIX w. handlowano tu wszystkimi artykułami spożywczymi, zwłaszcza jarzynami i mięsem. W 1829 zlikwidowano funkcję handlową tego miejsca, władze miasta wykupiły teren, w latach 1834–37 wybudowano gmach Gimnazjum Miejskiego (przy ul. Lastadia 2). W 1875 utworzono tu zieleniec z fontanną Wintera, upamiętniającą uruchomienie wodociągów miejskich. Od 1897 nosił nazwę placu Wintera ("Winterplatz"), upamiętniając nadburmistrza Gdańska.
Na południu placu w latach 1875–1878 wybudowano gmach Naddyrekcji Poczty Królewskiej (arch. Carl Schwatlo, ul. Lastadia 41). Od 1926 działała w nim (po nadbudowaniu 3. piętra) pierwsza gdańska rozgłośnia radiowa. Z kolei dawne gimnazjum przekształcono w szkołę średnią. W 1945 większość zabudowy została zniszczona, ocalał gmach szkoły z przyległym domem mieszkalnym (ul. Lastadia 1) i budynek dyrekcji poczty, który został jednak poważnie uszkodzony i częściowo spalony. Fontanna została zlikwidowana. Po zakończeniu działań wojennych budynek dawnego gimnazjum stał się siedzibą Zespołu Szkół Przemysłu Spożywczego i Chemicznego, zaś w budynku poczty zlokalizowano internat. W 2009, z uwagi na zły stan budynku, szkołę przeniesiono na Orunię, na ul. Smoleńską. Do marca 2016 budynku nie udało się sprzedać.
Po wojnie plac nosił krótko przetłumaczoną błędnie nazwę: pl. Zimowy, zmienioną w 1946 na plac Zielony. Do tradycyjnej nazwy powrócono w 1990.
29 października 2015 Rada Miasta podjęła decyzję o rewitalizacji Targu w latach 2016–2018. W 2015 wykwaterowano mieszkańców domu mieszkalnego przy ul. Lastadia 1, planując jego wyburzenie i utworzenie w tym miejscu prawoskrętu z Podwala Przedmiejskiego.

</doc>
<doc id="3664367" url="https://pl.wikipedia.org/wiki?curid=3664367" title="Targ Maślany w Gdańsku">
Targ Maślany w Gdańsku



</doc>
<doc id="3664377" url="https://pl.wikipedia.org/wiki?curid=3664377" title="Świętosław z Wojcieszyna">
Świętosław z Wojcieszyna

Świętosław z Wojcieszyna (ur. w Wojcieszynie) – polski prawnik, wikariusz generalny warszawski, działający w XV wieku.
W 1422 rozpoczął studia na Akademii Krakowskiej. Bakalaureat uzyskał w 1426, zaś w 1429 magisterium "artium". Później studiował prawo. Przed 1441 uzyskał tytuł doktora dekretów. W latach 1441–1446 pełnił funkcję oficjała i wikariusza generalnego warszawskiego. Był też kustoszem kolegiaty św. Jana w Warszawie. Jako archidiakon reprezentował w 1462 w Piotrkowie księcia mazowieckiego Konrada III, broniąc jego praw do Płocka.
Świętosław przełożył z łaciny na język polski "Statuty Kazimierza Wielkiego" i Władysława Jagiełły. Rękopiśmienny zapis przekładu, dokonany przez Mikołaja Suleda w "Kodeksie Świętosławowym", datowany jest na rok 1449.

</doc>
<doc id="3664378" url="https://pl.wikipedia.org/wiki?curid=3664378" title="Ryszard Doman">
Ryszard Doman

Ryszard Stefan Doman (ur. 18 lutego 1952) – polski matematyk i ekonomista, profesor nauk ekonomicznych. Specjalizuje się w ekonometrii finansowej oraz zastosowaniach matematyki w ekonomii. Nauczyciel akademicki Wydziału Matematyki i Informatyki Uniwersytetu im. Adama Mickiewicza w Poznaniu.
Życiorys.
Doktoryzował się w 1982 na Wydziale Matematyki, Informatyki i Mechaniki Uniwersytetu Warszawskiego na podstawie pracy pt. "Własności transferu Beckera-Gottlieba" (promotorem pracy był prof. Andrzej Białynicki-Birula). Habilitował się w 2004 roku na Wydziale Ekonomii Akademii Ekonomicznej w Poznaniu na podstawie rozprawy pt. "Ekonometryczne modelowanie dynamiki polskiego rynku finansowego". Tytuł naukowy profesora nauk ekonomicznych otrzymał w 2014. Pracuje jako profesor zwyczajny i kierownik w Pracowni Ekonometrii Finansowej Wydziału Matematyki i Informatyki UAM. Były prezydent Stowarzyszenia Modelowania i Prognozowania Gospodarek w Okresie Transformacji ("ang. Association for Modelling and Forecasting Economies in Transition, AMFET"). Jest członkiem Komisji Nauk Ekonomicznych Polskiej Akademii Umiejętności oraz Komitetu Statystyki i Ekonometrii Polskiej Akademii Nauk.

</doc>
<doc id="3664381" url="https://pl.wikipedia.org/wiki?curid=3664381" title="Cindy Sember">
Cindy Sember

Cindy Sember, właśc. Cynthia Nonyelum Sember, z domu Ofili (ur. 5 sierpnia 1994 w Ypsilanti) – brytyjska lekkoatletka specjalizująca się w sprinterskich biegach przez płotki. Do końca 2013 roku reprezentowała Stany Zjednoczone.
W 2015 osiągnęła półfinał biegu na 110 metrów przez płotki podczas mistrzostw świata w Pekinie. Rok później zajęła 4. miejsce na igrzyskach olimpijskich w Rio de Janeiro.
Stawała na podium mistrzostw Wielkiej Brytanii. Złota medalistka mistrzostw NCAA.
Jej starszą siostrą jest Tiffany Porter – medalistka mistrzostw świata oraz rekordzistka Wielkiej Brytanii w biegu na 100 metrów przez płotki.

</doc>
<doc id="3664383" url="https://pl.wikipedia.org/wiki?curid=3664383" title="Mikołaj Suled">
Mikołaj Suled

Mikołaj Suled – polski kopista, burmistrz Warki, żyjący w XV wieku.
Był kopistą tzw. "Kodeksu Świętosławowego" ("Kodeksu Suleda"), który zawierał teksty statutów przełożonych z łaciny na język polski przez Świętosława z Wojcieszyna (1449, "Statuty Kazimierza Wielkiego" i Władysława Jagiełły) oraz Macieja z Różana (1450, statuty książąt mazowieckich).

</doc>
<doc id="3664384" url="https://pl.wikipedia.org/wiki?curid=3664384" title="Bydgoskie Fabryki Mebli">
Bydgoskie Fabryki Mebli

Bydgoskie Fabryki Mebli S.A. – fabryka w Bydgoszczy, założona w 1884 roku, producent mebli.
Charakterystyka.
Bydgoskie Fabryki Mebli są producentem mebli stylowych: skrzyniowych i tapicerowanych. Są jedną z najstarszych i największych firm meblarskich w Polsce, właścicielem marki „Bydgoskie Meble”, która należy do międzynarodowej Grupy IMS, lidera w branży meblarskiej na rynkach europejskich. Produkty BFM S.A. zapewniają kompleksowe rozwiązania meblarskie do salonu, jadalni, gabinetu, przedpokoju, sypialni, pokoju młodzieżowego i dziecięcego.
Przedsiębiorstwo prowadzi sprzedaż produktów na terenie całego kraju i za granicą z pomocą salonów firmowych i sieci dystrybutorów.
Historia.
Początki przemysłu drzewnego i meblowego w Bydgoszczy.
Bazą dla rozwoju przemysłu drzewnego i meblarskiego w Bydgoszczy był wzrastający od połowy XIX wieku spław drewna Kanałem Bydgoskim do Niemiec. W 1895 osiem tartaków bydgoskich przetarło 130 tys. szt. okrąglaków, które w 80% pochodziły z Królestwa Kongresowego. W latach 1890–1907 na brzegach dolnej Brdy, aż do jej ujścia działało od 10 do 25 czynnych tartaków, z czego 12 było dużymi zakładami należącymi do berlińskich handlarzy drewnem. Punkt szczytowy rozwoju przemysłu drzewnego w Bydgoszczy nastąpił w 1906, kiedy przez Bydgoszcz przechodziła jedna trzecia całego dowozu drewna do Cesarstwa Niemieckiego, a zatrudnienie w tartakach i stolarniach wynosiło 2,1 tys. osób. Beneficjentem masowego handlu i przeróbki drewna w Bydgoszczy był także przemysł meblarski. W latach 70. XIX w. znacznie rozwinęła się fabryka mebli Hegego (zał. 1817), w kolejnych latach powstały inne mniejsze zakłady, m.in. fabryka Otto Krugera. W 1923 w Bydgoszczy działało 13 tartaków i 15 fabryk mebli.
Okres pruski.
Początki Bydgoskich Fabryk Mebli wiążą się z powstaniem w 1884 "Fabryki Mebli Wyściełanych Ottona i Karola Pfefferkornów". W pierwszych latach działalności firma zajmowała się produkcją mebli tapicerowanych (na podłożu ze szczeciny i włosia końskiego), mebli do sypialni, jadalni, a jednocześnie służyła pomocą w dekorowaniu wnętrz klientów. Oferowała również naprawę mebli uszkodzonych. Początkowo zakład mieścił się w Bydgoszczy przy Starym Rynku 27, a od 1886 na ul. Dworcowej. W 1887 właściciel zakładu nabył dom przy ul. Dworcowej 19, a w 1909 nieruchomość przy ul. Dworcowej 12, stanowiącą jedną całość z usytuowaną na jej zapleczu parcelą przy ul. Podolskiej 5, gdzie powstały zabudowania magazynowe i produkcyjne. W 1910 fabrykant wybudował okazałą kamienicę zaprojektowaną przez Fritza Weidnera, w której zamieszkał, a na parterze urządził salon meblowy. Do 1907 w jego ręku znalazły się ponadto nieruchomości przy ul. Gdańskiej, a także składy fabryczne w Warszawie i Katowicach. Pfefferkorn był tapicerem i dekoratorem wnętrz, a do wybuchu I wojny światowej sam zarządzał firmą, łącząc produkcję z działalnością handlową i usługową.
Okres międzywojenny.
Po przejściu Bydgoszczy do Polski w 1920 Otton Pfefferkorn wraz z żoną i najmłodszym synem Paulem wyjechał do Niemiec, a w Polsce pozostali jego synowie (Otto i Karl), którzy wspólnie zarządzali przedsiębiorstwem. W odrodzonej Rzeczypospolitej była to jedna z największych fabryk mebli w Bydgoszczy, należąca jednak w całości do kapitału niemieckiego. Produkowano luksusowe meble tapicerowane o wysokim standardzie jakościowym. W latach 1930–1931 dobudowano skrzydło budynku przy ul. Podolskiej, gdzie rozpoczęto produkcję mebli okleinowanych. Na parterze kamienicy przy ul. Dworcowej 12 zorganizowano salon wystawowy, a na piętrach salony meblowe, podzielone na boksy z pełnym wyposażeniem (tj. z dywanami, obrazami, kryształami i porcelaną oraz firanami i zasłonkami). Do początku lat 30. w firmie pracowało około 50 osób.
Czasy wielkiego kryzysu zakład przetrwał w dobrej kondycji dzięki uruchomieniu produkcji poszukiwanych w kraju skrzynek radiowych, początkowo dla filii Philipsa w Warszawie, a później na eksport do Anglii, Holandii, Szwecji i Niemiec. Obroty firmy wzrosły o 40%, a zatrudnienie – do około 700 osób. Fabryka poszerzyła bazę produkcyjną, dzierżawiąc od 1936 dawną fabrykę szczotek i pędzli „Piabama” przy ul. Pestalozziego 4 i kupując w 1939 fabrykę skrzynek do cygar Mitschka i Spółka przy ul. Toruńskiej 89. Zakład miał własne maszyny parowe, prądnicę, ujęcie wody i hydrofor. Zaopatrywał się w drewno głównie w lasach okolic Wejherowa i Złotowa, skóry sprowadzał z Niemiec, a forniry egzotyczne z Francji i Niemiec.
W dwudziestoleciu międzywojennym firma Otto Pfefferkorna korzystała z pomocy czołowych architektów tego okresu, między innymi: Piotra Lubińskiego, Niny Jankowskiej, czy Ludwika Paradisala i Henryka Pfefferkorna zatrudnionych w Studium Wnętrz i Sprzętu Politechniki Warszawskiej. Asortyment stale zwiększano i ulepszano, podporządkowując go zmieniającym się gustom. W 1931 do oferowanych zestawów mebli luksusowych zaliczano między innymi: gabinety: „Chorzów”, „Łowicz”, „Wawel”, pokoje stołowe: „Richmond”, „Venetia”, „London”, „Warta”, pokoje sypialniane: „Barock”, „Gdańsk”, „Kraków”, „Syrena”, zabudowę holu w stylu „Oueen Ann” itp.
W okresie międzywojennym "Fabryka Mebli Artystycznych Otto Pfefferkorna" z Bydgoszczy był najbardziej liczącym się zakładem w branży mebli stylowych w Polsce obok przedsiębiorstw: Zygmunta Szczerbińskiego z Warszawy (zał. 1900), Fabryki Mebli Artystycznych Sroczyńskiego z Poznania (zał. 1906) oraz Fabryki Mebli Stylowych Adolfa Rozenthala w Łodzi. W latach 30. XX wieku możliwości produkcyjne zakładu oceniano na 200 kompletnie umeblowanych pokojów miesięcznie.
Okres okupacji niemieckiej.
Po śmierci Ottona Pfefferkorna w Berlinie (10 stycznia 1941), firma przeszła na własność jego trzech synów: Ottona, Karla i Paula. W skład zakładu wchodziły m.in.: grunty i budynki przy ul. Toruńskiej 89, Podolskiej 5 oraz Pomorskiej 6a. W okresie okupacji niemieckiej fabryka wykonywała prace dla wojska oraz urządzenia dla szpitali. W tym czasie wytwarzano przede wszystkim meble do koszar, szafy do garderoby, skrzynie amunicyjne, koła sterownicze dla marynarki wojennej i części do samolotów Luftwaffe. Nadal produkowano meble artystyczne, których odbiorcami byli m.in. dostojnicy III Rzeszy na terenie okupowanej Polski. W latach 1940–1944 w fabryce pracowało około 500 osób.
W nowym zakładzie przy ul. Toruńskiej uruchomiono stolarnię, produkcję skrzynek do cygar oraz deszczułek wysyłanych na potrzeby Fabryki Akumulatorów w Kolonii. Przy ul. Podolskiej 5 funkcjonowało biuro kreślarskie, gdzie powstały niektóre rysunki konstrukcyjne mebli. W 1944 z fabryki systematycznie wysyłano część wyprodukowanych mebli do willi Pfefferkornów w pobliżu Berchtesgaden. W styczniu 1945 właściciele fabryki uciekli do Niemiec, pozostawiając całe mienie.
Okres PRL.
W styczniu 1945 roku majątek fabryki przejęły władze radzieckie, uzasadniając to tym, że jest to mienie poniemieckie. 29 kwietnia 1945 zakład zakwalifikowano do grupy fabryk, z których wszystkie maszyny miały być wywiezione do ZSRR. Wywózek udało się uniknąć po interwencji polskich władz u przedstawiciel Misji Ekonomicznej ZSRR w Warszawie w maju 1945. Kierownictwo zakładu przy ul. Toruńskiej 89 powierzono Janowi Stablewskiemu, przy ul. Pestalozziego 4 – Pawłowi Janeczce, przy ul. Podolskiej 5 – Edmundowi Woźniakowi. Od lutego do kwietnia 1945 do pracy zgłosiło się 120 osób. Początkowo produkowano łóżka i szafy koszarowe na potrzeby wojska. 
W 1946 zakład upaństwowiono i przekształcono w "Państwową Fabrykę Mebli Artystycznych w Bydgoszczy". W kolejnych latach zakłady powiększały się, przejmując stopniowo niewielkie, prywatne zakłady meblowe, nie tylko w Bydgoszczy, ale i w okolicy, m.in. Fabrykę Mebli Herberta Matthesa przy ul. Garbary, Zakład Stolarski Bronisława Siudowskiego, Zakład Stolarski Bronisława Bronikowskiego, Zakład Wyrobów Toczonych, Fabrykę Mebli Jakuba Hechlińskiego, Zakład Produkcji Wyrobów z Metalu itd. 21 stycznia 1949 Państwową Fabrykę Mebli Artystycznych przekształcono w "Bydgoskie Fabryki Mebli" i podporządkowano Zjednoczeniu Przemysłu Meblarskiego z siedzibą w Poznaniu. Na początku 1948 zatrudnienie wynosiło 530 osób, a w 1954 roku – 852 osób, w tym 288 kobiet. W 1976 pod zarządem Bydgoskich Fabryk Mebli w następstwie likwidacji Państwowego Przemysłu Terenowego znalazło się łącznie 16 zakładów produkujących meble, a od 1987 - 10 zakładów. 
Od lat 60. w produkcji stosowano dwie technologie, różniące się w przypadku mebli kierowanych na rynek krajowy oraz zagraniczny. Na rynek krajowy trafiały meble, do produkcji których używano mniej odpornych na ścieranie i urazy mechaniczne lakierów, wykorzystywano gorszej jakości okleiny, a często występowały różnice w kolorystyce widocznych elementów zewnętrznych oraz rysy i wgnioty, powstałe wskutek złego transportu mebli.
W asortymencie fabryki wzory własne stanowiły 50% produkcji, a drugą połowę – wzorce zagraniczne. Stałą współpracę przedsiębiorstwo utrzymywało ze szwedzką firmą IKEA, która dostarczała do Bydgoszczy dokumentację techniczną na swoje wzory wraz z określeniem szczegółowych wymagań konstrukcyjnych. Meble te sprzedawano następnie pod szyldem IKEA w całej Europie. Podobny kontrakt zawarto z firmą meblową KLOSE z RFN. Zaletą mebli wytwarzanych w BFM było to, że wykonywano je zgodnie z tradycją rękodzieła, a ta odbiegała od przyjętych w państwach wysokorozwiniętych gospodarczo form produkcji masowej.
W okresie powojennym BFM były czołowym krajowym i liczącym się w Europie producentem mebli stylowych (70% ogólnej produkcji). W latach 70. i 80. wielokrotnie wygrywały konkurs o tytuł „Najlepszego eksportera w regionie pomorsko-kujawskim”, należąc do czołowych eksporterów mebli w kraju. W szczytowym okresie około 80% produkcji wysyłały na eksport, w tym ok. 50% produkcji do krajów zachodnich: RFN, Francji, Wielkiej Brytanii, Szwecji, Danii, Finlandii, Austrii, USA i Kanady. Znane w Niemczech były m.in. zestawy „Lubeck”, „Flensburg”, „Brema”, „Hamburg”, „Kiel”, „Lüneburg”, „Ancona”, „Rügen”, „Rawenna”, „Gronau”, „Eden”, „Dessau”, „Lido”, „Köln”, „Basel”, „Antwerpen”. Przedsiębiorstwo dysponowało kilkoma oddziałami na terenie Bydgoszczy oraz m.in. w Nakle, Świeciu, Gniewkowie.
Okres III RP.
21 lutego 1991 przedsiębiorstwo zostało przekształcone w jednoosobową spółkę Skarbu Państwa o nazwie Bydgoskie Fabryki Mebli S.A. (Skarb Państwa wyzbył się ostatecznie udziałów w BFM S.A. do 2004 roku). 16 listopada 1992 przekształciło się w spółkę akcyjną joint-venture z udziałem kapitału niemieckiego (Schieder Möbel Holding), który pozyskał 30% akcji przedsiębiorstwa. W dawnej hali fabrycznej Eltry na ul. Glinki 146 urządzono tapicernię, a w 1994 obok rozpoczęto budowę nowej hali produkcyjnej. W nowym kompleksie prowadzono produkcję mebli skrzyniowych wysyłanych głównie na eksport. Pod koniec lat 90. zamknięto obiekty przy ul. Podolskiej w Bydgoszczy i sprzedano zakład w Nakle nad Notecią. Zatrudnienie w 1996 sięgało 2200 osób.
W 2000 firma sprzedała teren i obiekty produkcyjne przy rondzie Toruńskim, gdzie powstało centrum handlowe Tesco. W zamian powstała nowa hala produkcyjna BFM przy ul. Nowotoruńskiej. Po 2005 zakład sprzedał również teren, biurowiec, hale i obiekty przy ul. Pestalozziego pod zabudowę mieszkaniową. Powstało tam tzw. osiedle Paryskie. Na początku 2012 roku w BFM pracowało już tylko ok. 700 pracowników. W 2016 właściciel (szwajcarski holding meblowy IMS Group) podał do publicznej wiadomości informację o zamknięciu firmy (zatrudniającej w tym czasie 300 pracowników) i przejęciu produkcji mebli w zakładzie przy ul. Nowotoruńskiej przez firmę Helvetia Meble Wieruszów.

</doc>
<doc id="3664385" url="https://pl.wikipedia.org/wiki?curid=3664385" title="Steve Sem-Sandberg">
Steve Sem-Sandberg

Steve Sem-Sandberg (ur. 16 sierpnia 1958 w Oslo) – szwedzki dziennikarz, powieściopisarz, twórca literatury faktu i tłumacz.
Życiorys.
Jako pisarz zadebiutował w 1976 r. dwiema powieściami z gatunku science fiction: "Sländornas värld" i "Sökare i dödsskuggan". W 2005 r. został nagrodzony Nagrodą Doblouga. W 2009 r. otrzymał szwedzką nagrodę literacką Augustpriset za powieść "Biedni ludzie z miasta Łodzi", która opowiada o życiu w Litzmannstadt Ghetto (żydowskim getcie w okupowanej przez hitlerowców Łodzi) i jego przywódcy Chaimie Rumkowskim.
Daphne Merkin w „The New York Times” stwierdziła, że udało mu się napisać "świeżą, całkowicie absorbującą uwagę powieść o Holocauście", co było trudnym zadaniem ze względu na opisywanie autentycznej postaci – Rumkowskiego. Dzięki połączeniu intymnego spojrzenia z historią udaje mu się osiągnąć efekt "równocześnie hiperrealizmu, jak i surrealizmu, uzyskując wrażenie żywego świadectwa".
W 2020 roku został wybrany na członka Akademii Szwedzkiej, w której zajął fotel nr 14.

</doc>
<doc id="3664388" url="https://pl.wikipedia.org/wiki?curid=3664388" title="Dragiša Binić">
Dragiša Binić

Dragiša Binić (ur. 20 października 1961 w Golubovacu) – serbski piłkarz grający na pozycji napastnika, reprezentant Jugosławii.
Kariera reprezentacyjna.
W reprezentacji Jugosławii zadebiutował w 1990. W reprezentacji Jugosławii występował w latach 1990–1991. W sumie w reprezentacji wystąpił w 3 spotkaniach.

</doc>
<doc id="3664389" url="https://pl.wikipedia.org/wiki?curid=3664389" title="Slobodan Dubajić">
Slobodan Dubajić

Slobodan Dubajić (ur. 19 lutego 1963) – serbski piłkarz, reprezentant kraju.
Kariera reprezentacyjna.
W reprezentacji Jugosławii zadebiutował w 1994.

</doc>
<doc id="3664391" url="https://pl.wikipedia.org/wiki?curid=3664391" title="Radivoje Manić">
Radivoje Manić

Radivoje Manić (ur. 16 stycznia 1972) – serbski piłkarz, reprezentant kraju.
Kariera reprezentacyjna.
W reprezentacji Jugosławii zadebiutował w 1997.

</doc>
<doc id="3664392" url="https://pl.wikipedia.org/wiki?curid=3664392" title="Budimir Vujačić">
Budimir Vujačić

Budimir Vujačić (ur. 4 stycznia 1964 w Titogradzie) – czarnogórski piłkarz, reprezentant Jugosławii.
Kariera reprezentacyjna.
W reprezentacji Jugosławii zadebiutował w 1989. W reprezentacji Jugosławii występował w latach 1989–1996. W sumie w reprezentacji wystąpił w 12 spotkaniach.

</doc>
<doc id="3664393" url="https://pl.wikipedia.org/wiki?curid=3664393" title="Nenad Maslovar">
Nenad Maslovar

Nenad Maslovar (ur. 20 lutego 1967) – były jugosłowiański piłkarz pochodzenia czarnogórskiego, reprezentant kraju.
Kariera reprezentacyjna.
W reprezentacji Jugosławii zadebiutował w 1997. W sumie w reprezentacji wystąpił w 3 spotkaniach.

</doc>
<doc id="3664394" url="https://pl.wikipedia.org/wiki?curid=3664394" title="Kościół Wniebowstąpienia Pańskiego w Łomczewie">
Kościół Wniebowstąpienia Pańskiego w Łomczewie

Kościół Wniebowstąpienia Pańskiego – katolicki kościół filialny, zlokalizowany w Łomczewie, w gminie Okonek. Należy do parafii Matki Bożej od Wykupu Niewolników w Okonku.
Historia i architektura.
Ceglana świątynia w stylu pomorskiego neogotyku została wybudowana w latach 1874-1875 (lub w 1879; wówczas nazwa wsi brzmiała "Lümzow"), jako protestancka. Podlegał synodowi w Szczecinku (wówczas "Neu-Stettin") i był filią kościoła w Okonku (wówczas "Ratzebuhr"). 
Po II wojnie światowej.
Przez katolików przejęta po zakończeniu II wojny światowej i poświęcona 5 sierpnia 1945. Ołtarz główny konsekrowano 24 września 1969. W 2010 kościół wraz z pozostałościami cmentarza przykościelnego wpisano do rejestru zabytków. Na dachu chorągiewka z 1671, wycięta z miedzianej blachy i oprawiona w metalową ramkę, pochodzi z budynku dworskiego.
Wyposażenie.
Do cennych zabytków ruchomych należą (lub należały):
Otoczenie.
Świątynia powstała na starannie zniwelowanym terenie dawnego cmentarza przykościelnego. Nieco powyżej, na południowy wschód od kościoła, w gęstych zaroślach, znajdują się pozostałości cmentarza ewangelickiego (założonego w 1875) z licznymi płytami nagrobnymi i płotkami ogradzającymi mogiły (w tym o cechach secesyjnych). Na uwagę zasługują m.in.: grób dziecięcy Wernera Schulza z postacią aniołka oraz mogiła Ericha Balkowa, "poległego za swoją ojczyznę" w 1943 żołnierza Wehrmachtu. Najstarsze pochówki pochodzą prawdopodobnie z końca XVIII wieku.
Przy kościele kapliczka maryjna, a przy niej wyłamany z cmentarza żeliwny krzyż nagrobny Hansa Christiana v.d. Osten z napisem: "AEGIDIUS GEORGE WILHELM V.D. OSTEN / Erb. und Patronatsherr der Herrschaft Lümzof / Gest. den 2 Mai 1817" (na rewersie napis: "Eins ist Noth"). Na cmentarzu znajdował się dawniej grobowiec rodzinny tej linii rodu von Osten. 

</doc>
<doc id="3664399" url="https://pl.wikipedia.org/wiki?curid=3664399" title="Parafia Świętych Wiery, Nadziei, Luby i Matki Ich Zofii w Bagrationowsku">
Parafia Świętych Wiery, Nadziei, Luby i Matki Ich Zofii w Bagrationowsku



</doc>
<doc id="3664405" url="https://pl.wikipedia.org/wiki?curid=3664405" title="Kaplica Świętych Wiery, Nadziei, Luby i Matki Ich Zofii w Żerczycach">
Kaplica Świętych Wiery, Nadziei, Luby i Matki Ich Zofii w Żerczycach



</doc>
<doc id="3664411" url="https://pl.wikipedia.org/wiki?curid=3664411" title="Masakra armii Elphinstone'a">
Masakra armii Elphinstone'a



</doc>
<doc id="3664414" url="https://pl.wikipedia.org/wiki?curid=3664414" title="Kingston (Suffolk)">
Kingston (Suffolk)

Kingston – przysiółek w Anglii, w Suffolk. Leży 10.2 km od miasta Ipswich i 115.8 km od Londynu. Kingston jest wspomniana w Domesday Book (1086) jako "Kyngestuna".

</doc>
<doc id="3664415" url="https://pl.wikipedia.org/wiki?curid=3664415" title="Kościół Przemienienia Pańskiego w Samborsku">
Kościół Przemienienia Pańskiego w Samborsku

Kościół Przemienienia Pańskiego – katolicki kościół filialny, zlokalizowany w Samborsku, w gminie Jastrowie. Należy do parafii św. Michała Archanioła w Jastrowiu.
Historia.
Kościół w stylu neoromańskim wybudowano w 1882 z kamienia polnego i cegły, dla miejscowych protestantów. Przez katolików został przejęty po II wojnie światowej i poświęcony 2 marca 1946. 
Architektura.
Świątynia jest orientowana, a w ścianę wejściową wmurowany jest wtórnie kamień z datą 1853. Świątynia jest salowa, z wyodrębnionym prezbiterium w absydzie. Nad wejściem sygnaturka. Okna rozmieszczone symetrycznie, zwieńczone łukowo.
Wyposażenie.
Do cenniejszych elementów wyposażenia należą:
Otoczenie.
Kościół otacza cmentarz niegrzebalny, na którym stoi m.in. drewniana dzwonnica mieszcząca dwa żeliwne dzwony z 1922 oraz drzewostan o cechach pomnikowych.

</doc>
<doc id="3664416" url="https://pl.wikipedia.org/wiki?curid=3664416" title="Cerkiew Świętych Wiery, Nadziei, Luby i Matki Ich Zofii w Sosnowcu">
Cerkiew Świętych Wiery, Nadziei, Luby i Matki Ich Zofii w Sosnowcu



</doc>
<doc id="3664417" url="https://pl.wikipedia.org/wiki?curid=3664417" title="Czuba nad Karbem">
Czuba nad Karbem

Czuba nad Karbem ("Kerbkoppe", "Čuba nad Karbom", "Karb-púp", 1896 m) – skalna czuba w Grani Kościelców w Tatrach Wysokich. Znajduje się pomiędzy Kościelcem (2155 m) a przełęczą Karb (1853 m), dużo bliżej tej ostatniej. Stoki południowo-zachodnie opadają stromo do Długiego Stawu, północno-wschodnie opadają ścianą do Czarnego Stawu. Od wschodniej strony po bokach Czuby nad Karbem opadają do Czarnego Stawu dwa duże żleby: bezimienny żleb spod przełęczy Karb, z drugiej strony zaś Żleb Zaruskiego.
Przez Czubę nad Karbem prowadzi znakowany szlak turystyczny. Omija jej wierzchołek po zachodniej stronie. Od Czarnego Stawu wschodnią ścianą Czuby nad Karbem taternicy poprowadzili dwie drogi wspinaczkowe:

</doc>
<doc id="3664418" url="https://pl.wikipedia.org/wiki?curid=3664418" title="Baythorne End">
Baythorne End

Baythorne End lub Baythorn End – przysiółek w Anglii, w Esseksie. Leży 35.7 km od miasta Chelmsford i 73.4 km od Londynu. Baythorn End jest wspomniana w Domesday Book (1086) jako "Babiterna".

</doc>
<doc id="3664419" url="https://pl.wikipedia.org/wiki?curid=3664419" title="Parafia Świętych Wiery, Nadziei, Luby i Matki Ich Zofii w Sosnowcu">
Parafia Świętych Wiery, Nadziei, Luby i Matki Ich Zofii w Sosnowcu



</doc>
<doc id="3664422" url="https://pl.wikipedia.org/wiki?curid=3664422" title="Bigods">
Bigods

Bigods (wcześniej "Alfriston") – przysiółek w Anglii, w Esseksie. Leży 19.4 km od miasta Chelmsford i 52.8 km od Londynu. Bigods jest wspomniana w Domesday Book (1086) jako "Alferestuna".

</doc>
<doc id="3664424" url="https://pl.wikipedia.org/wiki?curid=3664424" title="Varico">
Varico

Varico: w biznesie warto na nas liczyć – polski producent oprogramowania i systemów księgowych skierowanych do sektora małych i średnich przedsiębiorstw.
Firma Varico została założona 6 lutego 1989 roku w Poznaniu przez absolwenta Politechniki Poznańskiej Rafała Łożyńskiego wraz z kolegami jako spółka z o.o.. Od 1991 firma działa jako przedsiębiorstwo prowadzone przez Rafała Łożyńskiego. W lutym 1994 roku utworzony został oddział w Bydgoszczy.
Pierwsze programy tworzone były dla systemu DOS, a następnie na kolejne wersje systemu Windows. Następne programy dostosowywane były do zmieniających się przepisów i umożliwiały prowadzenie bardziej zaawansowanych operacji, prowadzenie pełnej księgowości, obsługę sprzedaży i magazynów oraz zarządzanie kadrami i płacami.
W 2000 roku miała miejsce certyfikacja Varico wg normy ISO 9001:1994. W kolejnych latach nastąpiła recertyfikacja do norm ISO 9001:2000 oraz ISO 9001:2008. 
W 2014 roku firma zapoczątkowała otwartą inicjatywę społeczną „PodatkiNaKlik” skierowaną do przedsiębiorców, biur rachunkowych, producentów oprogramowania i mediów, która ma na celu udostępnienie przez banki wspólnego otwartego sposobu generowania płatności wobec budżetu.
W 2016 roku zaproponowano wspólny standard łączący płatności mobilne oraz faktury elektroniczne za pomocą QR kodów - PrzyjaznaFaktura.
Varico należy od 2013 roku do Wielkopolskiego Związku Pracodawców Lewiatan, którego celem jest współtworzenie z innymi członkami lepszych warunków do prowadzenia działalności gospodarczej w Polsce i Unii Europejskiej.

</doc>
<doc id="3664426" url="https://pl.wikipedia.org/wiki?curid=3664426" title="Nagroda Cole'a">
Nagroda Cole'a



</doc>
<doc id="3664427" url="https://pl.wikipedia.org/wiki?curid=3664427" title="Hastingwood">
Hastingwood

Hastingwood – przysiółek w Anglii, w Esseksie. Leży 22.7 km od miasta Chelmsford i 30.9 km od Londynu. W latach 1870–1872 osada liczyła 134 mieszkańców.

</doc>
<doc id="3664431" url="https://pl.wikipedia.org/wiki?curid=3664431" title="North Shoebury">
North Shoebury

North Shoebury – osada w Anglii, w Esseksie, w dystrykcie (unitary authority) Southend-on-Sea. Leży 30.2 km od miasta Chelmsford i 60.4 km od Londynu. W 1931 roku civil parish liczyła 403 mieszkańców.

</doc>
<doc id="3664432" url="https://pl.wikipedia.org/wiki?curid=3664432" title="Drohojowski">
Drohojowski



</doc>
<doc id="3664434" url="https://pl.wikipedia.org/wiki?curid=3664434" title="Moulsham">
Moulsham

Moulsham – osada w Anglii, w Esseksie. Leży 0,8 km od miasta Chelmsford, 34,9 km od miasta Colchester i 45,5 km od Londynu. W 1861 miejscowość liczyła 4229 mieszkańców. Moulsham jest wspomniana w Domesday Book (1086) jako "Molesham".

</doc>
<doc id="3664435" url="https://pl.wikipedia.org/wiki?curid=3664435" title="Agenda Mikołaja Trąby">
Agenda Mikołaja Trąby

Agenda Mikołaja Trąby – zaginiony polski kancjonał z XV w.
Kancjonał został opisany przez Hieronima Juszyńskiego we "Wstępie" do "Dykcjonarza poetów polskich" (1820). Według przekazu Juszyńskiego rękopiśmienny kancjonał znajdował się w Bibliotece Załuskich. Sporządzony został na polecenie arcybiskupa Mikołaja Trąby (zm. 1422). Kancjonał powoływał się na papieża Innocentego III, który na Soborze laterańskim IV zalecał, aby pieśni kościelne były śpiewane w języku zrozumiałym dla ludu. W kancjonale miała znajdować się m.in. wersja pieśni "Przez twe święte z martwy wstanie".

</doc>
<doc id="3664436" url="https://pl.wikipedia.org/wiki?curid=3664436" title="Feliksas Bieliauskas">
Feliksas Bieliauskas

Feliksas Bieliauskas (ur. 13 lutego 1914 we wsi Mažiškė w rejonie szakowskim, zm. 13 listopada 1985 w Wilnie) – litewski działacz komunistyczny, polityk Litewskiej SRR.
Życiorys.
W 1932 wstąpił do nielegalnej KPL, w latach 1940–1942 był I sekretarzem KC Komsomołu Litwy, od 9 lutego 1941 do 20 stycznia 1976 członkiem KC Komunistycznej Partii (bolszewików) Litwy/Komunistycznej Partii Litwy, następnie (1942–1943) był szefem Wydziału Politycznego 16 Litewskiej Dywizji Piechoty. W 1944 ponownie był I sekretarzem KC Komsomołu Litwy, kolejno w latach 1944–1945 szefem Wydziału Politycznego 50 Dywizji Piechoty w stopniu pułkownika Armii Czerwonej, między 1945 a 1946 sekretarzem Komitetu Miejskiego KP(b)L w Kownie. W latach 1946–1950 II sekretarzem, a w latach 1950-1951 I sekretarzem Komitetu Miejskiego KP(b)L w Wilnie. Od 11 czerwca 1950 16 lutego 1954 wchodził w skład Biura KC KP(b)L/KPL, a od 1952 do 19 lutego 1952 w Sekretariacie KC KP(b)L, od 26 kwietnia 1951 do 16 marca 1955 zajmował stanowisko przewodniczącego Rady Najwyższej Litewskiej SRR. Od 1952 do maja 1953 był I sekretarzem Komitetu Obwodowego KP(b)L/KPL w Wilnie. Kolejno w latach 1953–1954 kierował Wydziałem Organów Partyjnych KC KPL, w 1954 był I zastępcą przewodniczącego Rady Najwyższej Litewskiej SRR, a w latach 1957-1963 I sekretarzem Komitetu Miejskiego KPL w Wilnie. Od 15 lutego 1958 do 7 grudnia 1962 ponownie był członkiem Biura KC KPL, od lipca 1964 do 1973 przewodniczącym Komitetu ds. Prasy przy Radzie Ministrów Litewskiej SRR, a od 1973 do końca życia szefem Głównego Zarządu Archiwów Rady Ministrów Litewskiej SRR.

</doc>
<doc id="3664438" url="https://pl.wikipedia.org/wiki?curid=3664438" title="Deputowani do Reichstagu IV kadencji (1878–1881)">
Deputowani do Reichstagu IV kadencji (1878–1881)

Deputowani do Reichstagu IV kadencji (1878–1881) – deputowani do Reichstagu IV kadencji wybrani 30 lipca 1878 roku.
Przewodniczący senior Reichstagu
Przewodniczący Reichstagu
Wiceprzewodniczący Reichstagu

</doc>
<doc id="3664440" url="https://pl.wikipedia.org/wiki?curid=3664440" title="Józef Franciszek Sołtyk">
Józef Franciszek Sołtyk

Józef Franciszek Sołtyk herbu własnego (zm. w 1735 roku) – wicemarszałek Trybunału Głównego Koronnego w 1723 roku, kasztelan lubelski w latach 1731-1735, kasztelan bełski w latach 1724-1731, podczaszy podolski.
Był synem Aleksandra Nikodema i jego pierwszej żony Zuzanny z Gołyńskich, bratem biskupa chełmińskiego Macieja Aleksandra i kasztelana przemyskiego Mikołaja Aleksandra. W wojsku koronnym służył w chorągwi husarskiej, zapewne Józefa Potockiego, w 1702 jest wymieniony jako rotmistrz, czynnie popierał Stanisława Leszczyńskiego. W czasie bitwy z wojskiem koronnym pod Krotoszynem 28 czerwca 1712 przeszedł z licznymi chorągwiami na stronę hetmana Adama Sieniawskiego, w zamian za co uzyskał amnestię. Od grudnia 1712 był podczaszym podolskim, 26 listopada 1715 z grupą niezaangażowanej dotąd szlachty przybył do obozu pod Radzięcinem i przystąpił do konfederacji tarnogrodzkiej został dokooptowany do grona konsyliarzy. W 1723 obrano go na deputata do Trybunału Koronnego z województwa sandomierskiego. 26 marca 1724 uzyskał nominację na kasztelanię bełską. Starszy brat Sołtyka Maciej Aleksander współpracował blisko z nowo mianowanym w arcybiskupem gnieźnieńskim Teodorem Potockim. Dzięki temu otrzymał Józef starostwo łowickie oraz pełnił funkcję marszałka dworu prymasa. Brał udział w sejmie 1724 i 1726 w 1729 był na sejmie w Grodnie, 13 listopada 1731 otrzymał kasztelanię lubelską. Prawdopodobnie brał udział w obradach sejmu 1732 podpisał uchwałę posejmowej rady senatu. Był członkiem konfederacji generalnej zawiązanej 27 kwietnia 1733 roku na sejmie konwokacyjnym. Na elekcji we wrześniu 1733 opowiedział się za Stanisławem Leszczyńskim. Jako deputat podpisał "pacta conventa" Stanisława Leszczyńskiego w 1733 roku. Wyjechał z żoną i młodszymi synami do Gdańska, dokąd udali się król elekt i prymas. Po kapitulacji miasta i aresztowaniu prymasa przez Rosjan, Sołtykowa została także uwięziona i wywieziona do Elbląga. Jesienią 1734 powrócił Sołtyk w lubelskie. Zaangażował się w organizowanie konfederacji generalnej. Uczestniczył w zjeździe w Dzikowie i podpisał akt konfederacji 5 listopada 1734 roku. Brał udział w posiedzeniach generalności konfederackiej w Kolbuszowej, Jarosławiu i w Krakowie w styczniu 1735, gdzie prawdopodobnie odłączył się od konfederatów ze względu na nadwątlone zdrowie, zmarł wiosną 1735.
Rodzina.
Pod koniec 1712 ożenił się z Konstancją z Drzewickich, córką zmarłego w 1706 wojewody lubelskiego Aleksandra, która wniosła mu znaczne dobra na lubelszczyźnie wśród nich Zaklików, gdzie Sołtyk osiadł na stałe. Pozostawił sześciu synów:

</doc>
<doc id="3664441" url="https://pl.wikipedia.org/wiki?curid=3664441" title="Julián Estiven Vélez">
Julián Estiven Vélez

Julián Estiven Vélez (ur. 9 lutego 1982) – były kolumbijski piłkarz, reprezentant kraju.
Kariera reprezentacyjna.
W reprezentacji Kolumbii zadebiutował w 2006. W reprezentacji Kolumbii występował w latach 2006-2008. W sumie w reprezentacji wystąpił w 15 spotkaniach.

</doc>
<doc id="3664442" url="https://pl.wikipedia.org/wiki?curid=3664442" title="Danilson Córdoba">
Danilson Córdoba

Danilson Córdoba (ur. 6 września 1986) – kolumbijski piłkarz, reprezentant kraju. Obecnie występuje w Avispa Fukuoka.
Kariera reprezentacyjna.
W reprezentacji Kolumbii zadebiutował w 2007. W reprezentacji Kolumbii występował w latach 2007-2008. W sumie w reprezentacji wystąpił w 3 spotkaniach.

</doc>
<doc id="3664443" url="https://pl.wikipedia.org/wiki?curid=3664443" title="Jewgienij Czecharin">
Jewgienij Czecharin

Jewgienij Michajłowicz Czecharin (ros. Евге́ний Миха́йлович Чеха́рин, ur. 22 listopada 1924 we wsi Gubino w guberni kałuskiej, zm. 27 kwietnia 2001) – radziecki polityk, filozof i prawnik.
Życiorys.
W latach 1941-1943 służył w Armii Czerwonej, brał udział w wojnie z Niemcami, w 1949 ukończył Moskiewski Instytut Prawniczy, w 1950 został członkiem WKP(b). Od 1952 pracował jako wykładowca i funkcjonariusz partyjny, w latach 1954-1959 wykładał w Moskiewskim Uniwersytecie Państwowym, od 1959 pracował w aparacie KC KPZR. W 1962 był zastępcą kierownika i kierownikiem Wydziału Nauki, Szkół i Kultury KC KPZR ds. RFSRR, między 1962 a 1964 I zastępcą kierownika Wydziału Ideologicznego KC KPZR, kolejno w latach 1965-1972 zastępcą kierownika Wydziału Nauki i Instytucji Edukacyjnych KC KPZR, a w latach 1972-1978 rektorem Wyższej Szkoły Partyjnej przy KC KPZR. Od 1978 do sierpnia 1983 pełnił funkcję zastępcy ministra kultury ZSRR, od 27 sierpnia 1983 do 25 kwietnia 1989 zastępcy przewodniczącego Rady Ministrów RFSRR. W latach 1984-1991 przewodniczącego Prezydium Centralnej Rady Wszechrosyjskiego Towarzystwa Ochrony Pomników Historii i Kultury. Od 6 marca 1986 do 2 lipca 1990 był zastępcą członka KC KPZR. Był doktorem nauk filozoficznych, profesorem i członkiem korespondentem Akademii Nauk ZSRR (Wydziału Filozofii i Prawa).

</doc>
<doc id="3664444" url="https://pl.wikipedia.org/wiki?curid=3664444" title="Gruby Dąb (Gdańsk)">
Gruby Dąb (Gdańsk)

Gruby Dąb (niem.: "Dicke Eiche") – dąb szypułkowy rosnący w dolinie Samborowo w Lasach Oliwskich, na obszarze Trójmiejskiego Parku Krajobrazowego. Jego grubość (obwód w pierśnicy) to 5,61 metra, natomiast wysokość według różnych źródeł to 25 lub 28 metrów. Prawdopodobnie jest to najpotężniejsze drzewo w Trójmieście. Jest pomnikiem przyrody o numerze 206A. Jego wiek jest oceniany na około 300 lat lub 360 lat, co czyni go przypuszczalnie najstarszym drzewem w Trójmiejskim Parku Krajobrazowym. Wypuszcza liście później niż inne drzewa i jedynie w górnej części korony.
Turystyka.
Z uwagi na swój rozmiar drzewo jest jednym z najbardziej interesujących turystycznie obiektów w Lasach Oliwskich, zaznaczono je już na niemieckiej mapie turystycznej z 1904 roku. Znajduje się przy nim duże skrzyżowanie szlaków pieszych i można do niego dojść z różnych kierunków. Stojący w bezpośrednim pobliżu pnia drogowskaz wymienia trzy kierunki: południowy (Szlak Skarszewski, Lipnik – 1,5 kilometra), północny (Szlak Skarszewski, Głowica – 1,5 kilometra – podana odległość jest błędna, prawdziwy dystans do Głowicy to około 3,2 kilometra), wschodni (bez szlaku, ulica Polanki – 1 kilometr). Ta ostatnia droga to najkrótsza i najszybsza możliwość dotarcia do Grubego Dębu z terenów zurbanizowanych. Należy skręcić z ulicy Polanki na zachód w ulicę Abrahama, dotrzeć do jej końca (krzyż ofiar wydarzeń grudniowych) i iść przez około pół kilometra skrajem dużej polany. Szlak Skarszewski również jest bardzo interesujący turystycznie, ale zawiera wiele bardzo stromych podejść i zejść (prowadzi strefą krawędziową moreny dennej), więc dotarcie nim do opisywanego drzewa wymaga dobrej kondycji. Przejście w kierunku Głowicy w gorszych warunkach pogodowych może nawet w niektórych miejscach wymagać użycia rąk celem utrzymania równowagi. Oprócz tras opisanych na drogowskazie, od Grubego Dębu odchodzi wyraźna, podwójna droga – nieoznakowana ścieżka dydaktyczna Trójmiejskiego Parku Krajobrazowego. Idąc w tym kierunku, po kilku kilometrach można także dotrzeć do innego bardzo istotnego przyrodniczo miejsca – rezerwatu przyrody Wąwóz Huzarów ze stanowiskami rzadkiego podrzenia żebrowca. W pobliżu drzewa, za drogowskazem, znajduje się prosty drewniany krzyż z napisem: „Jezus bierze krzyż. On wziął nasz krzyż. W pierwszą rocznicę śmierci twórcy drogi krzyżowej, świętej pamięci Franciszka Miszewskiego. Anno Domini 2008”. Otoczenie Grubego Dębu jest interesujące również dla badaczy przyrody z uwagi na rzadkie formacje leśne (grąd niski, buczyna kwaśna); występują tam m.in. takie gatunki roślin i grzybów, jak: przylaszczka pospolita, konwalia majowa, marzanka wonna, czarka austriacka, bezblaszka kulistozarodnikowa, literak właściwy, otwornica gorzka, daglezja zielona.

</doc>
<doc id="3664445" url="https://pl.wikipedia.org/wiki?curid=3664445" title="Irfan Bachdim">
Irfan Bachdim

Irfan Bachdim (ur. 11 sierpnia 1988 w Amsterdamie) – indonezyjski piłkarz, reprezentant kraju. Od 2017 występuje w Bali United.
Kariera reprezentacyjna.
W reprezentacji Indonezji zadebiutował w 2010. W reprezentacji Indonezji występował w latach 2010–2014. W sumie w reprezentacji wystąpił w 26 spotkaniach.

</doc>
<doc id="3664446" url="https://pl.wikipedia.org/wiki?curid=3664446" title="Bitwa pod Kırklareli">
Bitwa pod Kırklareli

Bitwa pod Kırklareli (w wersji bułgarskiej bitwa pod Łozengradem, "Лозенградска операция") – bitwa w czasie I wojny bałkańskiej, stoczona w dniach 22–24 października 1912 roku pomiędzy armią osmańską a bułgarską, zakończona zwycięstwem armii bułgarskiej.
Przygotowania do bitwy.
W toku działań I wojny bałkańskiej miasto Kırklareli odgrywało szczególną rolę. Znajdowało się ono na styku dwóch armii osmańskich, operujących na terenie Tracji Wschodniej, a jego zajęcie mogło otworzyć Bułgarom drogę na Stambuł. Bułgarska 3 armia dowodzona przez gen. Radko Dimitriewa po przekroczeniu granicy 21 października zmierzała na południe. W rejonie Kırklareli oddziały Dimitriewa napotkały zorganizowany opór skoncentrowanej w tym rejonie osmańskiej Armii Wschodniej. Jednostki osmańskie po przegrupowaniu zajęły linię obronną znajdującą się 15 km na północ od drogi Kırklareli–Adrianopol. Z pomocą 3 armii nadciągały pojedyncze jednostki 1 armii bułgarskiej (dow. gen. Wasił Katinczew).
Przebieg bitwy.
Walki o miasto rozpoczęły się 22 października. Strona bułgarska posiadała znaczną przewagę sił i środków, zwłaszcza w centralnej części frontu. Tam też atak przeprowadziła 1 sofijska dywizja piechoty (dow. gen. Stefan Toszew), wspierana przez 4 presławską dywizję piechoty (dow. gen. Kliment Bojadżiew). 3 bałkańska dywizja piechoty (dow. gen. Iwan Sarafow) działała w zachodniej części frontu, próbując uniemożliwić oddziałom osmańskich przeprowadzenie kontrnatarcia. Działająca na wschodnim odcinku 5 dunajska dywizja piechoty (dow. gen. Paweł Hristow) opanowała wieś Erikleri. Wsparcie 7 dywizji piechoty pozwoliło 23 października stronie osmańskiej na chwilowe powstrzymanie ataku bułgarskiego, ale uderzenie nowych sił (6 dywizji piechoty gen. Prawosława Tenewa) przesądziło o wyniku bitwy. O nieskuteczności działań jednostek osmańskich przesądził także brak komunikacji między nimi oraz deszczowa pogoda i bardzo słaba widoczność. Kiedy oddziały 3 i 10 bułgarskich dywizji piechoty działające na lewym skrzydle opanowały drogę na Adrianopol zaistniała groźba okrążenia jednostek osmańskich. W nocy 23/24 października oddziały armii osmańskiej rozpoczęły odwrót.
Następstwa bitwy.
W bitwie znacznie poważniejsze straty poniosła strona osmańska (ok. 1500 zabitych i rannych, 2000-3000 wziętych do niewoli). Strona bułgarska straciła 887 zabitych i 4034 rannych, większość ofiar stanowili żołnierze 3 armii. Zwycięstwo w bitwie miało głównie znaczenie psychologiczne, gdyż po zajęciu Kırklareli, armia bułgarska nie podjęła pościgu za wycofującym się wrogiem.

</doc>
<doc id="3664447" url="https://pl.wikipedia.org/wiki?curid=3664447" title="Wormsley">
Wormsley

Wormsley – wieś w Anglii, w Herefordshire, w dystrykcie (unitary authority) Herefordshire. Leży 11.4 km od miasta Hereford i 125.1 km od Londynu. W 1961 roku civil parish liczyła 39 mieszkańców. Wormsley jest wspomniana w Domesday Book (1086) jako "Wermeslai"/"Wrmesleu".

</doc>
<doc id="3664458" url="https://pl.wikipedia.org/wiki?curid=3664458" title="Franciszek Józef Tarło">
Franciszek Józef Tarło

Franciszek Józef Tarło herbu Topór (zm. w 1731 roku) – wicemarszałek Trybunału Głównego Koronnego w 1725 roku, kasztelan lubelski w latach 1725-1731, starosta wieluński i pilzneński.
Był posłem województwa sandomierskiego na sejm 1720 roku.

</doc>
<doc id="3664471" url="https://pl.wikipedia.org/wiki?curid=3664471" title="Jacek Stoiński">
Jacek Stoiński

Jacek (Hiacynt) Stoiński herbu Janina (zm. w 1744 roku) – marszałek Trybunału Głównego Koronnego w 1725 roku, sędzia ziemski lubelski w latach 1715-1744, łowczy lubelski w latach 1714-1715, sędzia grodzki lubelski w latach 1713-1715, stolnik drohicki w 1711 roku.

</doc>
<doc id="3664476" url="https://pl.wikipedia.org/wiki?curid=3664476" title="Mikołaj Koszutski">
Mikołaj Koszutski

Mikołaj Koszutski herbu Leszczyc (zm. 31 maja 1745 roku) – marszałek Trybunału Głównego Koronnego w 1738 roku, miecznik kaliski w latach 1720-1745.

</doc>
<doc id="3664488" url="https://pl.wikipedia.org/wiki?curid=3664488" title="Jurij Czurbanow">
Jurij Czurbanow

Jurij Michajłowicz Czurbanow (ros. Ю́рий Миха́йлович Чурба́нов, ur. 11 listopada 1936, zm. 7 października 2013) – radziecki polityk, generał pułkownik, I zastępca ministra spraw wewnętrznych ZSRR (1980-1983).
Życiorys.
Po ukończeniu szkoły średniej uczył się w szkole rzemieślniczej, w 1957 został instruktorem rejonowego komitetu Komsomołu w Moskwie, w 1961 podjął pracę w organach bezpieczeństwa ZSRR. Był instruktorem ds. Komsomołu Wydziału Politycznego Głównego Zarządu Poprawczych Instytucji Pracy Ministerstwa Spraw Wewnętrznych (MWD) RFSRR, pomocnikiem szefa Wydziału Politycznego Zarządu Poprawczych Instytucji Pracy Zarządu Spraw Wewnętrznych Moskiewskiego Obwodowego Komitetu Wykonawczego, w 1964 ukończył wieczorowo Wydział Filozoficznego Moskiewskiego Uniwersytetu Państwowego, później pracował w aparacie KC Komsomołu. W 1967 wrócił do pracy w MWD ZSRR i został pomocnikiem szefa Wydziału Politycznego Głównego Zarządu Poprawczych Instytucji Pracy Ministerstwa Ochrony Porządku Publicznego ZSRR/MWD ZSRR (1967-1971), w latach 1970-1975 był zastępcą szefa, a w latach 1975-1977 szefem Wydziału Politycznego Głównego Zarządu Spraw Wewnętrznych. W 1972 poślubił córkę Breżniewa Galinę, w latach 1977-1980 był zastępcą ministra spraw wewnętrznych ZSRR, a potem (1980-1983) I zastępcą ministra spraw wewnętrznych ZSRR. W latach 1983-1986 był zastępcą szefa Głównego Zarządu Wojsk Wewnętrznych MWD ZSRR. 5 marca 1976 został wybrany członkiem Centralnej Komisji Rewizyjnej KPZR, a 3 marca 1981 zastępcą członka KC KPZR. Był laureatem Nagrody Państwowej ZSRR. Został odznaczony m.in. Orderem Czerwonego Sztandaru i Orderem Czerwonej Gwiazdy.
W 1986 został zwolniony, 14 stycznia 1987 aresztowany, wykluczony z partii, pozbawiony stopnia i odznaczeń, a 1988 skazany na 12 lat więzienia pod zarzutem nadużywania stanowiska służbowego i przyjęcia łapówek o łącznej kwocie 91 tysięcy rubli. Wyrok odbywał w kolonii karnej w Niżnym Tagile, skąd w 1993 został zwolniony.

</doc>
<doc id="3664495" url="https://pl.wikipedia.org/wiki?curid=3664495" title="Gomeldon">
Gomeldon

Gomeldon – wieś w Anglii, w Wiltshire, w dystrykcie (unitary authority) Wiltshire. Leży 6.8 km od miasta Salisbury i 76 km od Londynu. W 2018 miejscowość liczyła 595 mieszkańców. W latach 1870–1872 osada liczyła 85 mieszkańców.

</doc>
<doc id="3664497" url="https://pl.wikipedia.org/wiki?curid=3664497" title="Huragan Kyle">
Huragan Kyle

Huragan Kyle – piąty najdłuższy cyklon atlantycki z grupy tropikalnych i subtropikalnych w historii. Kyle rozwinął się jako subtropikalny cyklon 20 września 2002 na południowy wschód od Bermudów. Idąc na zachód, przeszedł w cyklon tropikalny i stał się huraganem 25 września. 11 października, cyklon odwrócił się na północny wschód i wyszedł na ląd w pobliżu Charleston w Karolinie Południowej oraz Long Beach w Karolinie Północnej. Po utrzymaniu się jako cyklon przez okres 22 dni, Kyle zanikł 14 października, zaabsorbowany przez zbliżający się zimny front.

</doc>
<doc id="3664499" url="https://pl.wikipedia.org/wiki?curid=3664499" title="Pierre Gaschy">
Pierre Gaschy

Marie Pierre François Auguste Gaschy CSSp (ur. 26 czerwca 1941 w Colmar, we Francji) – francuski duchowny katolicki, wikariusz apostolski Saint-Pierre i Miquelon w latach 2009-2018.
Życiorys.
Młodość i prezbiterat.
W dniu 14 grudnia 1968 roku złożył śluby zakonne w Zgromadzeniu Ducha Świętego. Święcenia kapłańskie otrzymał 6 lipca 1969 roku jako członek tegoż zgromadzenia. W latach 1969-1987 oraz 1993-1997 pracował duszpastersko na terenie Republiki Środkowoafrykańskiej. W latach 1987-1993 był radnym francuskiej prowincji zakonnej, zaś w latach 1993-2009 był przełożonym wielu francuskich klasztorów.
Episkopat.
19 czerwca 2009 roku papież Benedykt XVI mianował go wikariuszem apostolskim Saint-Pierre i Miquelon. Sakry biskupiej udzielił mu 11 października 2009 roku biskup Pierre Raffin, ordynariusz diecezji Metz.
1 marca 2018 przeszedł na emeryturę.

</doc>
<doc id="3664501" url="https://pl.wikipedia.org/wiki?curid=3664501" title="Lucien Fischer">
Lucien Fischer

Lucien Prosper Ernest Fischer CSSp (ur. 27 listopada 1933 w Strasburgu) – francuski duchowny katolicki. wikariusz apostolski Saint-Pierre i Miquelon w latach 2000-2009.
Życiorys.
Święcenia kapłańskie otrzymał 30 września 1962 roku jako członek Zgromadzenia Ducha Świętego (duchaczy). W latach 1963-1993 pracował jako misjonarz w Gabonie. W 1993 został wybrany przełożonym prowincji Wschodniej Francji.
Episkopat.
17 lutego 2000 roku papież Jan Paweł II mianował go wikariuszem apostolskim Saint-Pierre i Miquelon. Sakry biskupiej udzielił mu 18 czerwca 2000 roku arcybiskup Joseph Doré, ordynariusz archidiecezji Strasburg. W dniu 19 czerwca 2009 roku papież Benedykt XVI przyjął jego rezygnację, ze względu na wiek.

</doc>
<doc id="3664503" url="https://pl.wikipedia.org/wiki?curid=3664503" title="Kosmos 111">
Kosmos 111

Kosmos 111 () – radziecka sonda kosmiczna, która miała dotrzeć do Księżyca w ramach programu Łuna. Nie zdołała opuścić orbity okołoziemskiej.
Przebieg misji.
Sonda została wystrzelona 1 marca 1966 roku z kosmodromu Bajkonur. Była to sonda tego samego typu co wystrzelona miesiąc później Łuna 10, pierwszy sztuczny satelita Księżyca. Sonda osiągnęła orbitę okołoziemską, ale człon ucieczkowy stracił kontrolę położenia podczas lotu po orbicie parkingowej, na skutek zacięcia się regulatora systemu kontrolnego w pozycji zerowej. W efekcie sonda pozostała na orbicie okołoziemskiej przez dwa dni, po czym spłonęła w atmosferze.
Radzieckim sondom, które pozostały na orbicie okołoziemskiej, nadawano oznaczenie Kosmos, niezależnie od tego jaki miał być cel misji. Zgodnie z tą praktyką sonda została nazwana Kosmos 111.
Wyposażenie.
Sonda miała stać się sztucznym satelitą Księżyca, miała siedem instrumentów naukowych. Były to: spektrometr promieniowania gamma pracujący w zakresie 0,3–3 MeV, trójosiowy magnetometr, piezoelektryczny detektor mikrometeoroidów, instrument do badań plazmy wiatru słonecznego, mierniki poziomu promieniowania podczerwonego z Księżyca, detektor niskoenergetycznego promieniowania rentgenowskiego i detektory cząstek naładowanych. Orbiter był zasilany z baterii, komunikował się z Ziemią za pomocą dwóch anten radiowych.

</doc>
<doc id="3664511" url="https://pl.wikipedia.org/wiki?curid=3664511" title="Wodorek berylu">
Wodorek berylu

Wodorek berylu, , uproszcz. – nieorganiczny związek chemiczny berylu z wodorem. Atomy wodoru są połączone z atomami berylu wiązaniami kowalencyjnymi (wiązanie trójcentrowe-dwuelektronowe), co odróżnia go od mających budowę jonową wodorków cięższych przedstawicieli metali ziem alkalicznych. Stosowany jako moderator w reaktorach jądrowych. W połowie lat 60. XX wieku był także rozważany jako składnik paliwa rakietowego (w połączeniu z nadchloranem amonu, ).
Synteza.
Beryl, w przeciwieństwie do pozostałych pierwiastków ze swojej grupy, nie reaguje bezpośrednio z wodorem. Jego wodorek został otrzymany po raz pierwszy w 1951 roku w wyniku reakcji dimetyloberylu, , z glinowodorkiem litu, , prowadzonej w eterze (produkt reakcji jest w nim nierozpuszczalny i się wytrąca).
Reakcję tę można przeprowadzić również, stosując diboran, , w charakterze reagenta. Produkt o wyższej czystości można otrzymać w wyniku rozkładu termicznego bis("tert"-butylo)berylu, prowadzonego w temperaturze 210 °C.
Produkt o wysokiej czystości powstaje w wyniku reakcji trifenylofosfiny, z borowodorkiem berylu, .
Właściwości.
Wodorek berylu otrzymywany jest w postaci bezpostaciowego białego ciała stałego o strukturze polimerycznej. Krystaliczny został otrzymany w roku 1978 w wyniku działania wysokiego ciśnienia i temperatury na produkt amorficzny zawierający domieszkę 0,5-2,5 % mol litu.
Związek rozkłada się na pierwiastki w zakresie temperatury 205–250 °C. Nie rozpuszcza się w rozpuszczalnikach, które go nie rozkładają, reaguje powoli z wodą tworząc wodorotlenek berylu, natomiast z kwasami mineralnymi reaguje energicznie z wytworzeniem odpowiednich soli.
W reakcji z trimetyloaminą, , tworzy dimeryczny addukt zawierający mostki wodorowe, natomiast w reakcji z dimetyloaminą, , powstaje trimeryczna pochodna metylowa diamidku berylu, , oraz wodór. W reakcji z wodorkiem litu, LiH, w którym anion wodorkowy pełni rolę zasady Lewisa, powstają kolejno oraz .
Dihydrydoberyl.
Dihydrydoberyl jest nazwą niespolimeryzowanych cząsteczek , które występują w postaci gazu utrzymywanego w znacznym rozcieńczeniu. Gazowy nie może występować z postaci nierozcieńczonej, gdyż próba zatężania prowadzi do jego spontanicznej autopolimeryzacji do oligomerów. Badania wolnych cząsteczek otrzymanych przy pomocy wyładowań elektrycznych w wysokich temperaturach wykazały, że mają one budowę liniową i długość wiązania wynoszącą 133,376 pm.
Właściwości.
Podwójnie koordynująca grupa może tworzyć addukty poprzez akceptację pary elektronowej od ligandów będących ich donorami:
Z tego powodu ma charakter kwasu Lewisa. Możliwe jest przyjęcie maksymalnie 4 par elektronowych, tak jak ma to miejsce w przypadku anionu tetrahydrydoberylanowego(2-), .

</doc>
<doc id="3664527" url="https://pl.wikipedia.org/wiki?curid=3664527" title="Kosmos 300">
Kosmos 300

Kosmos 300 () – radziecka sonda kosmiczna, która miała dotrzeć do Księżyca w ramach programu Łuna. Nie zdołała opuścić orbity okołoziemskiej.
Sonda została wystrzelona 23 września 1969 roku z kosmodromu Bajkonur. Była to sonda tego samego typu co wystrzelona dwa miesiące wcześniej Łuna 15, która rozbiła się na powierzchni Księżyca. Także ona miała przywieźć na Ziemię próbki regolitu. Sonda osiągnęła orbitę okołoziemską, ale człon ucieczkowy nie zadziałał. Stwierdzono, że przyczyną było zacięcie się zawora doprowadzającego utleniacz, który wyparował w próżni kosmicznej. Jako że sonda pozostała sprawna, zaproponowano wykorzystanie jej do przetestowania manewru wejścia w atmosferę; ostatecznie do tego nie doszło i 27 września sonda spłonęła w atmosferze.
Radzieckim sondom, które pozostały na orbicie okołoziemskiej, nadawano oznaczenie Kosmos, niezależnie od tego jaki miał być cel misji. Zgodnie z tą praktyką sonda została nazwana Kosmos 300.

</doc>
<doc id="3664531" url="https://pl.wikipedia.org/wiki?curid=3664531" title="Bydgoskie Zakłady Sklejek">
Bydgoskie Zakłady Sklejek

Bydgoskie Zakłady Sklejek „Sklejka-Multi” SA – fabryka w Bydgoszczy założona w 1914 roku, jeden z 6 producentów sklejek w Polsce.
Charakterystyka.
Bydgoskie Zakłady Sklejek „Sklejka-Multi” są jednym z największych polskich producentów sklejek z drewna drzew liściastych (buk, brzoza, olcha) i iglastych (sosna). Produkty firmy to:
Sklejki mają zastosowanie w budownictwie (poszycia, szalunki), meblarstwie, przemyśle samochodowym i okrętowym (okładziny), oraz do produkcji opakowań.
Firma posiada system zarządzania jakością według norm ISO oraz FSC. Ponad połowa produkcji sprzedawana jest na eksport do krajów Europy Zachodniej.
Współpraca z jednostkami naukowymi.
Zakład współpracuje m.in. z:
Kadra zakładu jest jednym z inicjatorów i założycieli Stowarzyszenia Producentów Płyt Drewnopochodnych w Polsce.
Historia.
Okres Cesarstwa Niemieckiego.
Początki firmy sięgają 1914 roku, kiedy założono „Ostdeutsche Sperrplattenwerke AG”, nazywana potocznie „Oswa” we wschodniej dzielnicy przemysłowej. Zakład zajmował powierzchnię 5 ha oraz skład surowca nad Brdą, gdzie spławiano i leżakowano drewno. Początkowo produkowano płyty stolarskie metodą blokową, wyposażenie stanowiły dwie łuszczarki oraz prasa i suszarnia.
Powstanie przedsiębiorstwa odbywało się w kontekście gwałtownego rozwoju przemysłu drzewnego w Bydgoszczy, którego punkt kulminacyjny nastąpił w 1906, kiedy przez Bydgoszcz przechodziła jedna trzecia całego dowozu drewna do Cesarstwa Niemieckiego, a zatrudnienie w tartakach i stolarniach wynosiło 2100 osób. W latach 1890–1907 na brzegach dolnej Brdy (przy bydgoskim Porcie Drzewnym) działało od 10 do 25 czynnych tartaków, z czego 12 było dużymi zakładami należącymi do berlińskich handlarzy drewnem. Masowy transport i handel drewnem w Bydgoszczy miał wpływ na rozwój zakładów przeróbki tego surowca na meble, skrzynki, płyty, parkiety, zapałki itp.
Okres II RP.
Po zakończeniu I wojny światowej zmieniła się przynależność państwowa Bydgoszczy w tym i przedsiębiorstwa w związku z powstaniem Polski. Rozpoczął się okres szybkiego rozwoju zakładu. Zakupiono nowe urządzenia i rozpoczęto produkcję sklejek metodą „na mokro”, których w 80% sprzedawano za granicę. Jednakże na początku wielkiego kryzysu fabryka stopniowo ograniczała produkcję, a w 1930 całkowicie zawiesiła działalność. W 1931 została wykupiona przez akcjonariuszy Fabryki Płyt Klejonych w Bydgoszczy – drugiego pod względem wielkości przedsiębiorstwa w Polsce wytwarzającego dykty klejone i eksportującego je do Wielkiej Brytanii, Holandii, Danii, Francji, Belgii, Szwecji i Włoch. Po zmianie nazwy na "Fabryka Dykt Klejonych „Multiply”" – nadal borykała się ze spadkiem koniunktury. W 1935 fabrykę wykupiła Naczelna Dyrekcja Lasów Państwowych, która ponadto zbudowała nowoczesny tartak na Siernieczku. W fabryce pracującej wówczas na trzy zmiany zatrudniono około 600 osób.
W 1936 przedsiębiorstwo dysponowało 7 łuszczarkami, 5 prasami, 3 prasami pulsacyjnymi do suszenia łuszczki oraz 2 suszarniami. Produkcję poszerzono o sklejki tzw. suchotrwałe, powstające z zastosowaniem kleju kazeinowego i albuminowego. Podstawowym asortymentem była nadal sklejka „mokroklejona” i płyty stolarskie. Poważna część produkcji sprzedawana była na eksport do kilkunastu krajów europejskich i zamorskich. U progu II wojny światowej "Państwowa Fabryka Sklejek w Bydgoszczy" była największą spośród 35 zakładów tego typu w Polsce, osiągając 10% produkcji krajowej przy zatrudnieniu 1040 osób.
Okres okupacji niemieckiej (Rzesza Wielkoniemiecka).
W latach okupacji niemieckiej fabryka przeszła w zarząd administracji niemieckiej i kontynuowała produkcję nastawioną na potrzeby niemieckiej machiny wojennej. Produkowano sklejkę suchotrwałą oraz lotniczą na potrzeby Luftwaffe. Zatrudnienie wynosiło ok. 400 osób.
Okres Polski Ludowej.
15 lutego 1945 nadzór nad fabryką objęła Regionalna Dyrekcja Lasów Państwowych w Toruniu. Funkcję pierwszego dyrektora pełnił Bronisław Jankowski. Podstawowym surowcem (60%), z którego wyrabiano wówczas sklejkę było drewno sosnowe, dostarczane przez Bydgoski Okręg Lasów Państwowych. Zorganizowano nowy system dostaw drewna za pomocą transportu kolejowego zamiast, jak przedtem – spławu Brdą. W 1949 produkowano ponad 10 tys. m³ sklejki suchotrwałej, 24 m³ lotniczej, 104 m³ płyt stolarskich i 774 m³ nowej sklejki wodoodpornej. Zakład został włączony do Zjednoczenia Przemysłu Płyt, Sklejek i Zapałek w Warszawie. Na początku 1948 roku zatrudnienie w przedsiębiorstwie wynosiło 531 osób, a w 1954 roku – 686 osób, w tym 356 kobiet.
W 1954 ofertę wzbogacono o płyty stolarskie wodoodporne dla przemysłu stoczniowego oraz o lignofol do produkcji czółenek tkackich, a w 1965 o sklejki szalunkowe, bakelizowane, zbrojone, lignofol samosmarowy. Asortyment produkcji wzbogacił się o korpusy do telewizorów, lignofolowe łupki i przekładki kolejowe (dla elektryfikacji kolejnictwa), siedzenia do krzeseł, płyty dla rolnictwa. W 1969 na bazie własnych badań naukowych i doświadczeń uruchomiono nową łuszczarską linię technologiczną. Do jej budowy wykorzystano zakupioną w Finlandii linię technologiczną oraz szwajcarską spajarkę oraz prasę lignofolową. Ruszyła produkcja żywicy fenolowej.
W 1970 zakłady sklejek połączono z Fabryką Ekstraktów Garbarskich (zał. 1954) przy ul. Przemysłowej w jedną przedsiębiorstwo pod firmą "Zakłady Sklejek i Chemicznego Przerobu Drewna" (zakład nr 1 – ul. Przemysłowa, zakład nr 2 – ul. Fordońska). Połączone przedsiębiorstwo prowadziło działalność w zakresie przemysłu drzewnego, jak również chemicznego. Specjalizowało się w produkcji garbników: dębowego, mimozowego i ślimakowego, furfurolu (jedyny producent w kraju), płyt wiórowych, pilśniowych, sklejki suchotrwałej, wodoodpornej, lotniczej, modelarskiej (jedyny producent w kraju), szalunkowej, lignofolu czółenkowego, samosmarownego, płyt filtracyjnych dla przemysłu chemicznego, klejów fenolowych i wodoodpornych.
Wartość produkcji zapewniała bydgoskim zakładom pierwsze miejsce w zjednoczeniu i całej branży sklejek w Polsce. Produkty zakładu trafiały do budownictwa oraz przemysłów: meblarskiego, stoczniowego, skórzanego, chemicznego i ciężkiego.
W latach 1970–1971 kontynuowano modernizację zakładu. Powstała m.in. hala produkcji sklejki wodoodpornej. 31 stycznia 1972 roku wybuchł duży pożar, który sparaliżował pracę zakładu na 5 miesięcy: sięgające 40 m wysokości płomienie doszczętnie strawiły halę produkcyjną, powodując straty w wysokości 13 mln zł mimo akcji ratowniczej 21 jednostek straży pożarnej i 120 pracowników. W 1973 roku produkcja sklejek sięgała blisko 14 tys. m³, z czego 10% wysłano na eksport. W 1976 planowano unowocześnienie zakładu: budowę oddziału przerobu oleju talowego, rozbudowę oddziału klejów fenolowo-formaldehydowych, wdrożenie metody produkcji węgla drzewnego z odpadów po produkcji furfurolu. W latach 70 XX w. zatrudnienie wynosiło ponad 1000 osób.
Okres III RP.
W latach 90 XX w., w okresie transformacji ustrojowej zakład ekstraktów garbarskich przy ul. Przemysłowej został sprzedany, a zakład sklejek przy ul. Fordońskiej przejęła w leasing spółka akcyjna „Sklejka-Multi”. W wyniku przekształceń własnościowych w 1994 wyodrębniły się "Bydgoskie Zakłady Sklejek „Sklejka-Multi” SA" W 1993 roku zakupiono nowe urządzenia technologiczne ze Szwajcarii i Austrii, co umożliwiło poszerzenie asortymentu wyrobów o sklejki głuszące, listwy meblowe oraz folie uszlachetniające powierzchnie sklejek. W 2000 zbudowano kotłownię na odpady drzewne, dzięki czemu zakłady stały się samowystarczalne w produkcji ciepła dla celów technologicznych i grzewczych. Zakupy kolejnych maszyn produkcyjnych miały miejsce w latach: 2004 (centrum obróbkowe), 2007 i 2014 (linia do korowania drewna).
Z funduszy UE, w ramach działania 5.2. Wsparcie inwestycji przedsiębiorstw Regionalnego Programu Operacyjnego Województwa Kujawsko-Pomorskiego (9,8 mln zł, w tym 4 mln z UE i budżetu państwa), w 2015 Sklejka-Multi zakupiła nową linię technologiczną do łuszczenia drewna.
W grudniu 2018 w ramach programu inwestycyjnego o wartości 25 mln zł uruchomiono nową sześciopółkową suszarnię do fornirów o wartości 5,5 mln zł; jedyną taką w Polsce (podobne działają tylko w Rosji i w Brazylii). Maszyna ma długość 40 m i jest wyposażona w osiem sekcji suszących i dwie sekcje chłodzące. Wydajność maszyny dochodzi do 60 m sześc. na jedną zmianę. Dotychczas w zakładzie pracowały dwie suszarnie o łącznej wydajności blisko 40 m sześc. na jedną zmianę, co przy poziomie produkcji wynoszącym około 26 tys. m sześc. sklejki rocznie było skalą niewystarczającą - efektywność suszenia była niewystarczająca i stanowiła wąskie gardło produkcji, wymuszając pracę w nadgodzinach w weekendy. Nowy sprzęt zastąpi obie suszarnie, zajmując mniejszą powierzchnię zakładu i wykonując zadania szybciej, oszczędniej i dokładniej.

</doc>
<doc id="3664532" url="https://pl.wikipedia.org/wiki?curid=3664532" title="Kościół św. Jana Chrzciciela w Pniewie">
Kościół św. Jana Chrzciciela w Pniewie

Kościół św. Jana Chrzciciela – katolicki kościół parafialny, zlokalizowany w Pniewie, w gminie Okonek. Jest siedzibą parafii św. Jana Chrzciciela.
Historia.
Świątynia z muru pruskiego została wzniesiona w 1842 lub 1850. Po II wojnie światowej przejęta przez katolików, poświęcona 24 czerwca 1946, konsekrowana 10 września 2005 przez biskupa Kazimierza Nycza. Po 2002 przeszła konserwację. Od 2011 w rejestrze zabytków. 
Architektura.
Prosta architektura obiektu jest klasycznym przykładem surowego, protestanckiego domu modlitewnego. Wokół świątyni (stojącej na pagórku) obszerny teren, zniwelowany po wojnie, prawdopodobnie były cmentarz, na którym w 1992 zbudowano okazałą plebanię.
W czasach protestanckich kościół należał do synodu w Szczecinku i był filią kościoła w Ciosańcu (wówczas "Hasenfier", obecnie jest odwrotnie). W obrębie budowli zachowana część starszego kościoła. W zachodniej ścianie umieszczona jest głowica pochodząca być może z kolumny, a na dachu chorągiewka z datą 1661 (w 2002 nie zachowana). W oknach zamontowano 15 witraży skonstruowanych z barwionych, romboidalnych szybek ze szkła ołowiowego. Ich fundatorem był lokalny pastor - Joachima Lübbecke (na jednym widnieje data 1596). Witraże przedstawiają m.in. fundatora na ambonie w pozie kaznodziejskiej i herby miejscowej szlachty.
Przy kościele pomnik odsłonięty 1 maja 2005, upamiętniający spoczywające na dawnym cmentarzu osoby.
Wyposażenie.
Do cenniejszych elementów wyposażenia należą lub należały:

</doc>
<doc id="3664533" url="https://pl.wikipedia.org/wiki?curid=3664533" title="Robert Joseph Kurtz">
Robert Joseph Kurtz

Robert Joseph Kurtz (ur. 25 lipca 1939 w Chicago, w stanie Illinois) – amerykański duchowny katolicki. Biskup diecezji Hamilton na Bermudach w latach 1995-2015.
Życiorys.
W dniu 6 stycznia 1959 roku wstąpił do Zgromadzenia Zmartwychwstania Pana Naszego Jezusa Chrystusa (zmartwychwstańców). Święcenia kapłańskie otrzymał 11 marca 1967 roku jako członek tegoż zgromadzenia. W latach 1981-1993 był przełożonym generalnym zmartwychwstańców.
Episkopat.
1 stycznia 1995 roku papież Jan Paweł II mianował go biskupem diecezji Hamilton na Bermudach. Sakry biskupiej udzielił mu 15 września 1995 roku arcybiskup Eugenio Sbarbaro, ówczesny nuncjusz apostolski w Surinamie. W dniu 13 czerwca 2015 roku papież Franciszek przyjął jego rezygnację, ze względu na wiek.

</doc>
<doc id="3664535" url="https://pl.wikipedia.org/wiki?curid=3664535" title="Fabryka Ekstraktów Garbarskich w Bydgoszczy">
Fabryka Ekstraktów Garbarskich w Bydgoszczy

Fabryka Ekstraktów Garbarskich – istniejąca w latach 1954-1970 fabryka w Bydgoszczy, producent garbników roślinnych, w latach 1970-1992 funkcjonująca jako oddział Zakładów Sklejek i Chemicznego Przerobu Drewna w Bydgoszczy.
Charakterystyka.
Zakład specjalizował się w produkcji garbników roślinnych, furfuralu, płyt wiórowych i pilśniowych. 
Historia.
Fabryka Ekstraktów Garbarskich była pierwszym obiektem przemysłowym powstałym od postaw w Bydgoszczy w ramach Planu Sześcioletniego (1950-1956). Uruchomienie zakładu nastąpiło w dniu 1 listopada 1954 przy ul. Przemysłowej, gdzie wzniesiono czerwonoceglane obiekty produkcyjne. Początkowo wytwarzano garbnik dębowy, który dotąd sprowadzany był do Polski z zagranicy. W 1958 sprzedano 1400 ton tego produktu. Prowadzono również eksperymenty w celu wytwarzania garbników m.in. z kory świerkowej i wiklinowej oraz surowców importowanych. 
W końcu 1954 zatrudnienie w przedsiębiorstwie wynosiło 288 osób, w tym 64 kobiet. Od 1956 prowadzono próby wykorzystania strużki poekstrakcyjnej do produkcji furfuralu, zakończone eksplozją, w której zginął inicjator przedsięwzięcia, dyrektor zakładu inż. Władysław Marczak. W 1959 zakład przystąpił do produkcji ekstraktu mimozowego w oparciu o import kory mimozowej (2250 ton w 1973). 
Na początku lat 60. XX w., po akceptacji resortowego ministerstwa, przystąpiono do rozbudowy fabryki o nowe działy produkcyjne. W 1963 ruszył oddział płyt wiórowych, zaopatrzony w niemieckie urządzenia, a w 1964 oddział produkcji furfuralu, wyposażony w szwedzką aparaturę do wytwarzania specyfiku metodą bezkwasową, ciągłą. Oba produkty były w Polsce nowe, dotąd wyłącznie importowane, a furfural był poszukiwany przez przemysł rafineryjny. 
W 1970 fabrykę połączono z Państwową Fabryką Sklejek w jeden organizm gospodarczy pod nazwą "Zakłady Sklejek i Chemicznego Przerobu Drewna" w Bydgoszczy (zakład nr 1 – ul. Przemysłowa, zakład nr 2 – ul. Fordońska). Połączone przedsiębiorstwo specjalizowało się w produkcji garbników: dębowego, mimozowego i ślimakowego, furfurolu (jedyny producent w kraju), płyt wiórowych, pilśniowych, sklejki suchotrwałej, wodoodpornej, lotniczej, modelarskiej (jedyny producent w kraju), szalunkowej, lignofolu czółenkowego, samosmarownego, płyt filtracyjnych dla przemysłu chemicznego, klejów fenolowych i wodoodpornych. Wartość produkcji zapewniała bydgoskim zakładom pierwsze miejsce w Zjednoczeniu Przemysłu Płyt, Sklejek i Zapałek w Polsce.
Na początku lat 90. w okresie transformacji ustrojowej zakład ekstraktów garbarskich przy ul. Przemysłowej został sprzedany, a zakład sklejek przy ul. Fordońskiej wyodrębnił się w spółkę akcyjną "Bydgoskie Zakłady Sklejek Sklejka-Multi S.A.".

</doc>
<doc id="3664536" url="https://pl.wikipedia.org/wiki?curid=3664536" title="Irmina Mięsowicz">
Irmina Mięsowicz

Irmina Mięsowicz – polska biolog, doktor habilitowany, specjalistka w zakresie antropologii i biomedycznych podstaw rozwoju człowieka, nauczyciel akademicki.
Życiorys.
Była profesorem Akademii Pedagogiki Specjalnej im. Marii Grzegorzewskiej w Warszawie oraz Katedry Podstawowych Problemów Wychowania Wydziału Teologicznego Chrześcijańskiej Akademii Teologicznej w Warszawie. Była również członkiem Komitetu Antropologii Polskiej Akademii Nauk oraz Polskiego Towarzystwa Antropologicznego, gdzie pełniła między innymi funkcję członka Sądu Koleżeńskiego PTA.
Pod jej redakcją naukową powstała książka pt. "Auksologia. Rozwój biologiczny człowieka i metody jego oceny od narodzin do dorosłości" (Wydawnictwo Akademii Pedagogiki Specjalnej im. Marii Grzegorzewskiej. Warszawa, 2001; ).

</doc>
<doc id="3664537" url="https://pl.wikipedia.org/wiki?curid=3664537" title="Kosmos 305">
Kosmos 305

Kosmos 305 () – radziecka sonda kosmiczna, która miała dotrzeć do Księżyca w ramach programu Łuna. Nie zdołała opuścić orbity okołoziemskiej.
Sonda została wystrzelona 22 października 1969 roku z kosmodromu Bajkonur. Była to sonda tego samego typu co wystrzelona trzy miesiące wcześniej Łuna 15, która rozbiła się na powierzchni Księżyca. Także ona miała przywieźć na Ziemię próbki regolitu. Sonda osiągnęła orbitę okołoziemską, ale zawiódł człon ucieczkowy, który miał ją skierować w stronę Księżyca. Po dwóch dniach sonda spłonęła w atmosferze.
Radzieckim sondom, które pozostały na orbicie okołoziemskiej, nadawano oznaczenie Kosmos, niezależnie od tego jaki miał być cel misji. Zgodnie z tą praktyką sonda została nazwana Kosmos 305.

</doc>
<doc id="3664539" url="https://pl.wikipedia.org/wiki?curid=3664539" title="Albiert Czurkin">
Albiert Czurkin

Albiert Nikitowicz Czurkin (ros. Альберт Никитович Чуркин, ur. 1923 w Jenakijewem) – radziecki działacz państwowy i partyjny.
Życiorys.
Urodzony w rodzinie rosyjskiej. W 1941 ukończył technikum architektoniczno-budowlane w Charkowie, w latach 1941-1942 pracował przy budowie cukrowni w obwodzie charkowskim, a od 1942 w kolejowych organizacjach budowlanych w Czelabińsku, w 1948 ukończył Leningradzki Instytutu Inżynierów Transportu Kolejowego i podjął pracę w "Gławpromstroju" Ministerstwa Komunikacji Drogowej ZSRR w Wilnie, potem Kaliningradzie. Od 1949 należał do WKP(b), w latach 1954-1957 był inżynierem kolejowym w Soczi, następnie (1957-1958) kierownikiem Wydziału Przemysłowo-Transportowego Komitetu Miejskiego KPZR w Soczi, a od 1958 do grudnia 1962 przewodniczący Komitetu Wykonawczego Rady Miejskiej Soczi. Od grudnia 1962 do grudnia 1964 był przewodniczącym Komitetu Wykonawczego Krasnodarskiej Przemysłowej Rady Krajowej, w 1967 I zastępcą przewodniczącego Komitetu Wykonawczego Krasnodarskiej Rady Krajowej, a w latach 1969-1971 II sekretarzem Krasnodarskiego Komitetu Krajowego KPZR. Od 1 marca 1971 do 14 kwietnia 1975 II sekretarz KC Komunistycznej Partii Gruzji i członek Biura KC KPG, od 9 kwietnia 1971 do 24 lutego 1976 zastępca członka KC KPZR. Deputowani do Rady Najwyższej ZSRR VIII i IX kadencji.

</doc>
<doc id="3664542" url="https://pl.wikipedia.org/wiki?curid=3664542" title="Axel Jungk">
Axel Jungk

Axel Jungk (ur. 5 marca 1991 w Zschopau) – niemiecki skeletonista, pięciokrotny medalista mistrzostw świata.
Kariera.
Pierwszy sukces w karierze osiągnął w 2015 roku, kiedy wspólnie z kolegami i koleżankami z reprezentacji zdobył złoty medal w zawodach drużynowych na mistrzostwach świata w Winterbergu. Wynik ten Niemcy z Jungkiem w składzie powtórzyli podczas rozgrywanych rok później mistrzostw świata w Igls. Na tej samej imprezie zajął także czwarte miejsce w skeletonie, przegrywając walkę o podium o 0,74 sekundy z Rosjaninem Aleksandrem Trietjakowem i Yun Sung-binem z Korei Południowej. W zawodach Pucharu Świata zadebiutował 12 grudnia 2014 roku w Lake Placid, zajmując czwarte miejsce. Na podium po raz pierwszy stanął 4 grudnia 2015 roku w Winterbergu, gdzie był drugi. W 2017 oraz 2020 roku podczas mistrzostw świata w Königssee oraz w Altenbergu zdobywał srebrne medale w rywalizacji indywidualnej. W 2018 roku wystartował w igrzyskach w Pjongczangu, w których był siódmy.

</doc>
<doc id="3664558" url="https://pl.wikipedia.org/wiki?curid=3664558" title="Aleksiej Czujanow">
Aleksiej Czujanow

Aleksiej Siemionowicz Czujanow (ros. Алексе́й Семёнович Чуя́нов, ur. 30 marca 1905 w Tiemriuku, zm. 20 lutego 1977 w Moskwie) – radziecki działacz partyjny.
Życiorys.
Początkowo był instruktorem rejonowego komitetu Komsomołu w Obwodzie Kubańsko-Czarnomorskim, potem (1924-1925) kierownikiem Wydziału Agitacyjno-Propagandowego Tiemriukskiego i Kaniewskiego Komitetu Rejonowego Komsomołu, w 1925 został członkiem RKP(b)/WKP(b). Również od 1925 był sekretarzem Kaniewskiego Komitetu Rejonowego Komsomołu, potem do 1927 sekretarzem Ust´-Łabinskiego Komitetu Rejonowego Komsomołu, w latach 1927-1928 kierował wydziałem Kubańskiego Komitetu Okręgowego Komsomołu, następnie (1928-1929) był zastępcą kierownika wydziału Kubańskiej Okręgowej Rady Związków Zawodowych. Od 1929 do września 1931 studiował w Moskiewskim Instytucie Mechanicznym im. Łomonosowa, a w latach 1931-1934 w Moskiewskim Chemiczno-Technologicznym Instytucie Przemysłu Mięsnego, następnie aspirant w tym instytucie. W latach 1934-1936 był inżynierem-mechanikiem trustu "Miasochładstroj" w Moskwie. Od 1937 do czerwca 1938 pracował jako instruktor Wydziału Organów Partyjnych KC WKP(b), od czerwca do 29 lipca 1938 p.o. I sekretarza, a od 4 sierpnia 1938 do 6 grudnia 1946 I sekretarz Komitetu Obwodowego WKP(b) w Stalingradzie (obecnie Wołgograd).
Od 21 marca 1939 do 5 października 1952 był zastępcą członka KC WKP(b), w latach 1941-1943 przewodniczącym Stalingradzkiego Miejskiego Komitetu Obrony, od 12 lipca 28 września 1942 członkiem Rady Wojennej Frontu Stalingradzkiego, od 28 września 1942 do 1 stycznia 1943 członkiem Rady Wojennej Frontu Dońskiego, a od 1 stycznia do 20 października 1943 członkiem Rady Wojskowej Frontu Południowego. Od grudnia 1946 do 1950 zajmował stanowisko szefa Głównego Zarządu ds. Kooperatywy Przemysłowej i Spożywczej przy Radzie Ministrów ZSRR, w latach 1950-1955 był głównym inżynierem Moskiewskiego Kombinatu Mięsnego im. A. Mikojana, kolejno (1955-1960) głównym inspektorem Państwowego Komitetu Rady Ministrów ZSRR ds. Pracy i Płacy, następnie przeszedł na emeryturę. Deputowany do Rady Najwyższej ZSRR. Był odznaczony Orderem Lenina (1 lutego 1944) i Orderem Czerwonego Sztandaru Pracy.

</doc>
<doc id="3664563" url="https://pl.wikipedia.org/wiki?curid=3664563" title="Fabio Quartararo">
Fabio Quartararo

Fabio Quartararo (ur. 20 kwietnia 1999 w Nicei) – francuski motocyklista startujący obecnie w Motocyklowych mistrzostwach świata w klasie Moto GP, w fabrycznym teamie Yamaha 0,0. Przed karierą w MMŚ Quartararo wygrał 6 motocyklowych Mistrzostw Hiszpanii, w tym 2 razy w klasie Moto3 . W sierpniu 2018 r. ogłoszono, że Quartararo dołączy do Franco Morbidelli w nowo utworzonym zespole satelitarnym Yamaha, Petronas Yamaha SRT w MotoGP w sezonie 2019. W klasyfikacji generalnej zawodników MotoGP w sezonie 2019 po GP Wlk. Brytanii zajmował 8. miejsce z 92 punktami.

</doc>
<doc id="3664568" url="https://pl.wikipedia.org/wiki?curid=3664568" title="Andrzej Wac-Włodarczyk">
Andrzej Wac-Włodarczyk

Andrzej Jan Wac-Włodarczyk (ur. 16 maja 1947 w Żółkiewce) – polski inżynier elektrotechnik, profesor nauk technicznych, profesor zwyczajny Politechniki Lubelskiej i prorektor tej uczelni w kadencjach 1999–2002, 2005–2008 i 2012–2016, prezes Lubelskiego Towarzystwa Naukowego.
Życiorys.
Absolwent Technikum Energetycznego w Lublinie (1966). W 1970 ukończył studia z zakresu elektrotechniki w Wyższej Szkole Inżynierskiej w Lublinie, zaś w 1977 z zakresu matematyki na Uniwersytecie Marii Curie-Skłodowskiej w Lublinie. Doktoryzował się w 1983 na Politechnice Lubelskiej w oparciu o pracę pt. "Analiza pracy magnetycznego dziewięciokrotnika częstotliwości". Stopień naukowy doktora habilitowanego uzyskał w 1999 na Akademii Górniczo-Hutniczej w Krakowie na podstawie rozprawy "Hybrydowe układy przetwarzania częstotliwości". Tytuł naukowy profesora nauk technicznych otrzymał 7 stycznia 2014.
Początkowo był nauczycielem przedmiotów zawodowych w Zespole Szkół Mechaniczno-Energetycznych w Lublinie. Następnie podjął pracę w Zakładzie Podstaw Elektrotechniki Wyższej Szkoły Inżynierskiej w Lublinie, przekształconej w 1977 w Politechnikę Lubelską. W latach 1993–1999 pełnił funkcję prodziekana Wydziału Elektrycznego PL. W 1999 objął stanowisko profesora nadzwyczajnego i został kierownikiem Zakładu Elektrotechniki Teoretycznej. W latach 1999–2002, 2005–2008 i 2012–2016 był prorektorem Politechniki Lubelskiej. W 2008 został zastępcą dyrektora Instytutu Podstaw Elektrotechniki i Elektrotechnologii.
Został prezesem Lubelskiego Towarzystwa Naukowego oraz wiceprezesem Polskiego Towarzystwa Zastosowań Elektromagnetyzmu.
Specjalizuje się m.in. w: teorii obwodów, właściwościach i aplikacjach materiałów magnetycznych, oddziaływaniu pola elektromagnetycznego na organizmy żywe i kompatybilności bioelektromagnetycznej.
W 2002, "za wybitne zasługi w pracy dydaktyczno-naukowej, za działalność na rzecz rozwoju szkolnictwa wyższego", został odznaczony Krzyżem Kawalerskim Orderu Odrodzenia Polski. Otrzymał również Złoty Krzyż Zasługi (1999), Medal Komisji Edukacji Narodowej (2003), Srebrny Medal „Za zasługi dla obronności kraju” i tytuł Zasłużony dla Lubelskiego Środowiska Naukowego (2006).

</doc>
<doc id="3664578" url="https://pl.wikipedia.org/wiki?curid=3664578" title="Oliver P. Aro">
Oliver P. Aro

Oliver P. Aro (ur. 10 października 1961 w Pagadian) – filipiński duchowny katolicki. Superior Tokelau od 2011.
Życiorys.
Święcenia kapłańskie otrzymał 2 stycznia 1997 roku jako członek Towarzystwa Misyjnego Filipin (MSP). W dniu 6 maja 2011 roku papież Benedykt XVI mianował go Superiorem Tokelau.

</doc>
<doc id="3664581" url="https://pl.wikipedia.org/wiki?curid=3664581" title="Abrornis inornatus">
Abrornis inornatus



</doc>
<doc id="3664583" url="https://pl.wikipedia.org/wiki?curid=3664583" title="Kosmos 159">
Kosmos 159

Kosmos 159 () – radziecki sztuczny satelita Ziemi, który służył do testowania technologii w ramach księżycowego programu Łuna.
Satelita został wystrzelony 16 maja 1967 roku z kosmodromu Bajkonur. Było to urządzenie tego samego typu co wystrzelona niecały rok później Łuna 14, sztuczny satelita Księżyca. Misja polegała na testowaniu systemu namierzania i komunikacji na potrzeby przygotowywanego załogowego lotu na Księżyc. Kosmos 159 miał znaleźć się na bardzo ekscentrycznej orbicie okołoziemskiej, z apogeum w odległości 250 000 km, jednak silnik przedwcześnie zakończył pracę. Satelita znalazł się na niższej niż planowano orbicie, ale mógł wypełnić swoją misję. Spłonął wchodząc w atmosferę 10 lat później.

</doc>
<doc id="3664585" url="https://pl.wikipedia.org/wiki?curid=3664585" title="Johann Lengoualama">
Johann Lengoualama

Johann Diderot Lengoualama Boukamba (ur. 29 września 1992 w Moandzie) – gaboński piłkarz grający na pozycji napastnika. Od 2018 jest zawodnikiem klubu AS Mangasport.
Kariera klubowa.
Swoją karierę piłkarską Lengoualama rozpoczął w klubie AS Mangasport Moanda. W sezonie 2008 zadebiutował w jego barwach w pierwszej lidze gabońskiej. W sezonach 2009/2010 i 2010/2011 wywalczył z nim wicemistrzostwo kraju. W tym drugim przypadku zdobył też Puchar Gabonu.
W 2013 roku Lengoualama przeszedł do marokańskiego klubu Difaâ El Jadida. W sezonie 2013/2014 zdobył z nim Puchar Maroka. Wiosną 2015 grał w Renaissance Berkane, a latem 2015 przeszedł do Olympic Safi. Zimą 2016 trafił do FC Famalicão, a latem do Raja Casablanca, z którą w 2017 zdobył Puchar Maroka. W 2018 roku wrócił do AS Mangasport.
Kariera reprezentacyjna.
W reprezentacji Gabonu Lengoualama zadebiutował 14 listopada 2012 roku w zremisowanym 2:2 towarzyskim meczu z Portugalią, rozegranym w Libreville. W 2015 roku został powołany do kadry na Puchar Narodów Afryki 2015. Rozegrał na nim trzy mecze: z Gwineą Równikową (0:2), z Kongiem (0:1) i z Burkina Faso (2:0).

</doc>
<doc id="3664586" url="https://pl.wikipedia.org/wiki?curid=3664586" title="FK Angren">
FK Angren

FK Angren (uzb. «Angren» futbol klubi, ros. Футбольный клуб «Ангрен», "Futbolnyj Kłub "Angrien"") – uzbecki klub piłkarski, mający siedzibę w mieście Angren na wschodzie kraju. Założony w roku 1985.
W latach 2000-2001 występował w Oʻzbekiston PFL.
Historia.
Chronologia nazw:
Piłkarska drużyna Shaxtyor została założona w miejscowości Angren w 1985 roku i reprezentowała miejscową kopalnię węgla brunatnego. W 1986 zespół debiutował w Drugiej Lidze, strefie 7 Mistrzostw ZSRR. W 1987 zajął ostatnie 19. miejsce i spadł do rozgrywek amatorskich. W 1990 po reorganizacji systemu lig ZSRR klub otrzymał promocję do Drugiej Niższej Ligi, strefy 9. W 1991 zmienił nazwę na Kontchi Angren. 
W 1997 przyjął nazwę Semurg Angren i debiutował w Drugiej Lidze Uzbekistanu. W 1998 zajął pierwsze miejsce w turnieju finałowym i zdobył awans do Pierwszej Ligi. W 1999 w debiutowym sezonie zajął pierwsze miejsce w lidze i awansował do Wyższej Ligi Uzbekistanu. W 2001 zajął ostatnie 18. miejsce i spadł do Pierwszej Ligi. Od 2002 nazywał się FK Angren. W 2003 zajął przedostatnie 14. miejsce i spadł do Drugiej Ligi.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Kimyogar w Angrenie, który może pomieścić 1,000 widzów.
Piłkarze.
Znani piłkarze:

</doc>
<doc id="3664588" url="https://pl.wikipedia.org/wiki?curid=3664588" title="Reynaldo B. Getalado">
Reynaldo B. Getalado

Reynaldo B. Getalado (ur. 5 sierpnia 1959 w Muntinlupa) – filipiński duchowny katolicki. Superior Funafuti od 2014.
Życiorys.
Święcenia kapłańskie otrzymał 4 sierpnia 1988 roku jako członek Towarzystwa Misyjnego Filipin (MSP). W dniu 24 lutego 2014 roku papież Franciszek mianował go Superiorem Funafuti.

</doc>
<doc id="3664589" url="https://pl.wikipedia.org/wiki?curid=3664589" title="Semurg Angren">
Semurg Angren



</doc>
<doc id="3664590" url="https://pl.wikipedia.org/wiki?curid=3664590" title="Jorge Navarro (motocyklista)">
Jorge Navarro (motocyklista)

Jorge Navarro (ur. 3 lutego 1996 w La Pobla de Vallbona) – hiszpański motocyklista startujący obecnie w Motocyklowych mistrzostwach świata w klasie Moto3, w teamie Estrella Galicia 0,0. W 2014 roku zajął 2. miejsce w klasie Moto3 Międzynarodowych mistrzostw Hiszpanii.

</doc>
<doc id="3664591" url="https://pl.wikipedia.org/wiki?curid=3664591" title="1895 w muzyce">
1895 w muzyce



</doc>
<doc id="3664592" url="https://pl.wikipedia.org/wiki?curid=3664592" title="Abrornis proregulus">
Abrornis proregulus



</doc>
<doc id="3664594" url="https://pl.wikipedia.org/wiki?curid=3664594" title="Johann Obiang">
Johann Obiang

Johann Serge Obiang (ur. 5 lipca 1993 w Le Blanc) – gaboński piłkarz grający na pozycji lewego obrońcy. Od 2016 jest zawodnikiem klubu Troyes AC.
Kariera klubowa.
Swoją karierę piłkarską Obiang rozpoczął w klubie Ciron. W 2004 roku podjął treningi w LB Châteauroux. W 2012 roku awansował do pierwszego zespołu. 21 grudnia 2012 zadebiutował w jego barwach w rozgrywkach Ligue 2 w przegranym 0:1 wyjazdowym meczu z SM Caen. W sezonie 2013/2014 stał się podstawowym zawodnikiem swojego klubu. W sezonie 2014/2015 spadł z nim z Ligue 2 do Championnat National.
Latem 2016 przeszedł do drugoligowego Troyes AC. Zadebiutował w nim 5 sierpnia 2016 w przegranym 1:2 wyjazdowym meczu z AC Ajaccio. W sezonie 2016/2017 awansował z Troyes do Ligue 1, a w sezonie 2017/2018 spadł z nim do Ligue 2.
Kariera reprezentacyjna.
W reprezentacji Gabonu Obiang zadebiutował 11 października 2014 roku w wygranym 2:0 meczu kwalifikacji do Pucharu Narodów Afryki 2015 z Burkina Faso. W 2015 roku został powołany do kadry na Puchar Narodów Afryki 2015. Rozegrał na nim trzy mecze: z Gwineą Równikową (0:2), z Kongiem (0:1) i z Burkina Faso (2:0).

</doc>
<doc id="3664595" url="https://pl.wikipedia.org/wiki?curid=3664595" title="Kościół São Roque">
Kościół São Roque



</doc>
<doc id="3664597" url="https://pl.wikipedia.org/wiki?curid=3664597" title="Giovanni Scalese">
Giovanni Scalese

Giovanni Scalese CRSP (ur. 19 sierpnia 1955 w Rzymie) – włoski duchowny rzymskokatolicki, barnabita, superior misji „sui iuris” Afganistanu od 2014.
Życiorys.
Święcenia kapłańskie otrzymał 20 czerwca 1981 jako członek Zgromadzenia Księży świętego Pawła – Barnabitów (B). W dniu 4 listopada 2014 papież Franciszek mianował go Superiorem Afganistanu. Urząd objął w dniu 11 stycznia 2015.

</doc>
<doc id="3664599" url="https://pl.wikipedia.org/wiki?curid=3664599" title="Yun Sung-bin">
Yun Sung-bin

Yun Sung-bin (kor. 윤 성빈, ur. 23 maja 1994 w Namhae) – południowokoreański skeletonista, jednokrotny zdobywca Pucharu Świata, dwukrotny medalista mistrzostw świata, złoty medalista igrzysk olimpijskich w Pjongczangu.
Życie prywatne.
Yun Sung-bin urodził się 23 maja 1994 roku w położonym na wybrzeżu powiecie Namhae, stanowiącym część prowincji Gyeongsang Południowy. Jego ojciec grał w siatkówkę, zaś matka, Cho Young-hee uprawiała tenis stołowy. Sam od najmłodszych lat wykazywał zainteresowanie różnymi dyscyplinami sportu, takimi jak związane z bieganiem i skakaniem konkurencje lekkoatletyczne, a także badminton i piłka nożna – jego idolem z dzieciństwa był grający m.in. w Manchesterze United południowokoreański piłkarz Park Ji-sung.
Gdy był uczniem szkoły podstawowej został wybrany do powiatowej drużyny piłkarskiej, ponadto w trzeciej klasie reprezentował powiat na lokalnej imprezie lekkoatletycznej, na której wygrał zawody w skoku wzwyż i biegach na krótkich dystansach. Jako ósmoklasista przeniósł się wraz z rodzicami i młodszą siostrą do Seulu, gdzie w miejscowej szkole podstawowej kontynuował uprawianie sportu, który był dla niego sposobem na adaptację w nowym środowisku. Marząc o dostaniu się na uniwersytet sportowy, w ostatniej klasie złożył podania do kilku sportowych szkół średnich, jednak nie udało mu się zdać egzaminu praktycznego. Ostatecznie został uczniem szkoły średniej Sillim, w której był zawodnikiem szkolnej drużyny koszykarskiej.
W 2012 roku, w ostatniej klasie szkoły średniej nauczyciel wychowania fizycznego Yuna, będący również jednym z urzędników Koreańskiej Federacji Bobslejowo-Skeletonowej widząc jego szybkość podczas gry w koszykówkę zasugerował mu spróbowanie sił w skeletonie. Po zostaniu studentem Koreańskiego Narodowego Uniwersytetu Sportowego Yun rozpoczął pod okiem byłego zawodnika sportów saneczkarskich i czterokrotnego olimpijczyka Kang Kwanga-bae treningi skeletonowe, a zaledwie trzy miesiące później został włączony do utworzonej z myślą o igrzyskach olimpijskich w 2014 roku skeletonowej drużyny narodowej.
Kariera.
W 2013 roku rozpoczął starty w Pucharze Ameryki Północnej oraz w Pucharze Interkontynentalnym, w którym pięciokrotnie stanął na podium zawodów swojego debiutanckiego sezonu 2013/2014. W 2014 roku wziął udział w igrzyskach olimpijskich w Soczi, na których zajął 16. miejsce. W tym samym roku, 12 grudnia zadebiutował w Pucharze Świata, kiedy to na rozgrywanych w Lake Placid zawodach sezonu 2014/2015 został zdyskwalifikowany, z kolei 19 grudnia po raz pierwszy w karierze i jako pierwszy w historii Koreańczyk stanął na podium w tym cyklu, zajmując 3. miejsce na zawodach zorganizowanych w Calgary, na których wyprzedzili go tylko Łotysze: Martins i Tomass Dukurs.
W 2015 roku pojawił się na mistrzostwach świata w Winterbergu, na których zajął 8. miejsce. W 2016 roku wystartował w mistrzostwach świata w Igls, na których ex aequo z Rosjaninem Aleksandrem Trietjakowem wywalczył srebrny medal, plasując się wraz z nim na podium za Martinsem Dukursem. W tym samym roku odniósł również pierwsze zwycięstwo w Pucharze Świata, pokonując na rozgrywanych 5 lutego w Sankt Moritz zawodach Martinsa i Tomassa Dukursów, ponadto zajął 2. miejsce w pucharowej klasyfikacji generalnej sezonu 2015/2016, w której uplasował się za Martinsem i przed Tomassem Dukursem. Kolejne 2. miejsce zajął w następnym roku za sezon 2016/2017, rozdzielając na podium Martinsa Dukursa i Aleksandra Trietjakowa.
W 2018 roku wziął udział w igrzyskach olimpijskich w Pjongczangu, na których zdobył złoty medal, pokonując startującego jako reprezentant olimpijskich sportowców z Rosji Aleksandra Trietjakowa i Brytyjczyka Dominica Parsonsa. Został tym samym pierwszym azjatyckim medalistą olimpijskim w skeletonie, a także pierwszym sportowcem pochodzącym spoza Ameryki Północnej i Europy, który wywalczył medal olimpijski w dyscyplinach saneczkarskich. W tym samym roku odebrał ponadto Kryształową Kulę za zwycięstwo w klasyfikacji generalnej sezonu 2017/2018 Pucharu Świata, w której wyprzedził Niemca Axela Jungka i Tomassa Dukursa. W 2019 roku pojawił się na mistrzostwach świata w Whistler, na których zdobył brązowy medal, przegrywając tylko z Martinsem Dukursem i Rosjaninem Nikitą Triegubowem, a także zajął 2. miejsce w klasyfikacji generalnej sezonu 2018/2019 Pucharu Świata, w której rozdzielił na podium Aleksandra Trietjakowa i Martinsa Dukursa.

</doc>
<doc id="3664600" url="https://pl.wikipedia.org/wiki?curid=3664600" title="Jorge Martín">
Jorge Martín

Jorge Martín (ur. 29 stycznia 1998 w Madrycie) – hiszpański motocyklista startujący obecnie w Motocyklowych mistrzostwach świata w klasie MotoGP. W roku 2014 wygrał Red Bull Rookies Cup.

</doc>
<doc id="3664601" url="https://pl.wikipedia.org/wiki?curid=3664601" title="Samson Mbingui">
Samson Mbingui

Samson Mbingui (ur. 9 lutego 1992 w Moandzie) – gaboński piłkarz grający na pozycji ofensywnego pomocnika. Od 2018 jest zawodnikiem klubu Tours FC.
Kariera klubowa.
Swoją karierę piłkarską Mbingui rozpoczął w klubie AS Mangasport. W sezonie 2011/2012 zadebiutował w jego barwach w gabońskiej pierwszej lidze. W sezonie 2013/2014 zdobył z nim Puchar Gabonu.
Latem 2014 Mbingui przeszedł do algierskiego klubu MC Algier. Swój debiut w nim zaliczył 16 sierpnia 2014 w przegranym 1:2 wyjazdowym meczu z MC El Eulma. W MC Algier spędził pół sezonu.
Na początku 2015 roku Mbingui został zawodnikiem klubu MC El Eulma. Zadebiutował w nim 6 lutego 2015 w zwycięskim 3:0 domowym meczu z CS Constantine. W MC El Eulma grał do końca sezonu 2014/2015.
W połowie 2015 roku Mbingui przeszedł do NA Hussein Dey. Swój debiut w nim zaliczył 19 września 2015 w zremisowanym 2:2 domowym spotkaniu z JS Saoura. W latach 2016-2017 grał w marokańskim klubie Raja Casablanca, z którym w 2017 zdobył Puchar Maroka. W 2018 trafił do Tours FC.
Kariera reprezentacyjna.
W reprezentacji Gabonu Mbingui zadebiutował 14 listopada 2012 roku w zremisowanym 2:2 towarzyskim meczu z Portugalią, rozegranym w Libreville. W 2015 roku został powołany do kadry na Puchar Narodów Afryki 2015. Rozegrał na nim dwa mecze: z Kongiem (0:1) i z Burkina Faso (2:0).

</doc>
<doc id="3664605" url="https://pl.wikipedia.org/wiki?curid=3664605" title="Jorge Martín (motocyklista)">
Jorge Martín (motocyklista)



</doc>
<doc id="3664606" url="https://pl.wikipedia.org/wiki?curid=3664606" title="Dariusz Wieliński">
Dariusz Wieliński

Dariusz Jan Wieliński (ur. 25 października 1964 w Środzie Wielkopolskiej) – polski biolog i antropolog, doktor habilitowany nauk o kulturze fizycznej, profesor uczelni w Akademii Wychowania Fizycznego im. Eugeniusza Piaseckiego w Poznaniu i jej rektor w kadencjach 2016–2020 i 2020–2024.
Życiorys.
W 1988 ukończył studia z zakresu biologii ogólnej ze specjalnością z antropologii na Uniwersytecie im. Adama Mickiewicza w Poznaniu. Doktoryzował się w 1993 na Akademii Wychowania Fizycznego im. Eugeniusza Piaseckiego w Poznaniu na podstawie rozprawy pt. "Przejawy dymorfizmu płciowego w budowie ciała i jego uwarunkowania u kandydatów na studia wychowania fizycznego w świetle badań wieloletnich", której promotorem był prof. Zbigniew Drozdowski. Stopień doktora habilitowanego uzyskał w 2002 na AWF Poznań w oparciu o pracę "Komponenty ciała człowieka w aspekcie tradycyjnych i najnowszych metod badawczych".
W 1988 podjął pracę w Katedrze Antropologii i Biometrii AWF Poznań. Zajmował kolejno stanowiska asystenta, adiunkta (1993), profesora nadzwyczajnego (2005) i profesora uczelni. W latach 2005–2008 był prodziekanem Wydziału Wychowania Fizycznego, zaś w latach 2008–2012 pełnił funkcję prorektora poznańskiej uczelni. W marcu 2016 został wybrany na rektora AWF Poznań w kadencji 2016–2020. W marcu 2020 uzyskał reelekcję na kadencję 2020–2024.
Specjalizuje się w antropologii sportu i biometrii, podjął badania nad znaczeniem czynnika morfologicznego w sporcie i wychowaniu fizycznym. Wypromował ośmiu doktorów. Został członkiem Polskiego Towarzystwa Antropologicznego.
W 2002 został odznaczony Srebrnym Krzyżem Zasługi.

</doc>
<doc id="3664613" url="https://pl.wikipedia.org/wiki?curid=3664613" title="Tomass Dukurs">
Tomass Dukurs

Tomass Dukurs (ur. 2 lipca 1981 w Rydze) – łotewski skeletonista, wielokrotny zdobywca miejsca na podium klasyfikacji generalnej Pucharu Świata, wielokrotny medalista mistrzostw Europy, brązowy medalista mistrzostw świata w Winterbergu.
Życie prywatne.
Jest synem byłego łotewskiego bobsleisty, a obecnie trenera skeletonu Dainisa Dukursa. Ma młodszego brata Martinsa, który również jest skeletonistą.
Kariera.
Na arenie międzynarodowej zaczął występować w 2001 roku biorąc udział w mistrzostwach świata w Calgary, na których zajął 29. miejsce. Jego pierwszym ważnym osiągnięciem było wywalczenie brązowego medalu na rozgrywanych sześć lat później mistrzostwach Europy w Königssee. Przegrał wtedy tylko z Rosjaninem Aleksandrem Trietjakowem i Austriakiem Markusem Penzem. W 2015 roku doczekał się największego sukcesu w karierze, kiedy to zdobył brązowy medal na mistrzostwach świata w Winterbergu, na których uplasował się na podium za Martinsem Dukursem i Aleksandrem Trietjakowem. Z kolei w następnym roku ex aequo z bratem wywalczył złoty medal na mistrzostwach Europy w Sankt Moritz, na których obaj wyprzedzili na podium Rosjanina Nikitę Triegubowa. W 2002 roku wziął udział w igrzyskach olimpijskich w Salt Lake City, na których zajął 21. miejsce. Na imprezach tej rangi znacznie lepiej wypadał w 2010 roku w Vancouver i w 2014 roku w Soczi – w obu rywalizację kończył na 4. miejscu. Z rozgrywanych w 2018 roku igrzysk olimpijskich w Pjongczangu wrócił z 5. miejscem. Cztery lata później w Pekinie był 9.
W zawodach Pucharu Świata zadebiutował 26 listopada 2004 roku na rozgrywanych w Winterbergu zawodach sezonu 2004/2005, na których zajął 31. miejsce. Pierwsze podium w tym cyklu zaliczył 2 lutego 2008 roku, kiedy to na zorganizowanych w Königssee zawodach sezonu 2007/2008 był trzeci, przegrywając tylko z Niemcem Florianem Grasslem i Brytyjczykiem Kristanem Bromleyem. Na podium klasyfikacji generalnej Pucharu Świata stawał siedmiokrotnie. Pierwszy raz znalazł się na nim w sezonie 2011/2012, który zakończył na trzecim miejscu, tuż za swoim bratem oraz Niemcem Frankiem Rommelem.
Po sezonie 2021/2022 zakończył sportową karierę.

</doc>
<doc id="3664616" url="https://pl.wikipedia.org/wiki?curid=3664616" title="Władysław Puślecki">
Władysław Puślecki

Władysław Puślecki (ur. 11 maja 1933 w Bartoszewicach, zm. 8 grudnia 2008 w Opolu) – polski pedagog, profesor nauk humanistycznych, specjalista w zakresie dydaktyki ogólnej i alternatywnej, propagator „pełnomocności ucznia”, poszukiwacz szkoły przyszłości, wychowawca wielu pokoleń nauczycieli.
Życiorys.
W 1952 r. podjął naukę w Państwowym Liceum Pedagogicznym w Sulechowie, a po ukończeniu został kierownikiem szkół podstawowych w Jedlince, następnie w Małomicach i Lubiechowie. Ukończył Liceum Pedagogiczne (1956) i Studium Nauczycielskie w Szczecinie (kierunek historia). Po uzyskaniu dyplomu Studium Nauczycielskiego w 1962 r. rozpoczął pracę w administracji szkolnej. Pracując w latach 1962-1967 na stanowisku podinspektora szkolnego w Wydziale Oświaty w Szprotawie.
W latach 1963-1967 studiował zaocznie w Instytucie Pedagogiki Wyższej Szkoły Pedagogicznej w Krakowie i tam uzyskał dyplom magistra (1967) na podstawie pracy magisterskiej pt. "Rola doświadczeń rolniczych w procesie nauczania szkół przysposobienia rolniczego", wykonanej pod kierunkiem prof. Jana Kulpy. W latach 1968-1974 pełnił funkcję inspektora szkolnego w Słubicach.
Pod kierunkiem prof. Stanisława Szajka opracował w roku 1973 dysertację doktorską na temat "Wiedza i umiejętności rolnicze kandydatów do Zasadniczych Szkół Rolniczych – ich źródła i wykorzystanie w procesie kształcenia", którą obronił w Uniwersytecie im. Adama Mickiewicza w Poznaniu.
Adiunkt w Instytucie Pedagogiki Wyższej Szkoły Pedagogicznej w Opolu (1974), a od roku 1978 docent w Instytucie Pedagogiki Wyższej Szkoły Pedagogicznej w Opolu. Od 12 maja 1983 profesor nadzwyczajny, a od 1 czerwca 1997 r. profesor zwyczajny pełniąc funkcję Kierownika Zakładu Pedagogiki Wczesnoszkolnej w Uniwersytecie Opolskim. W latach 1989-2004 dyrektor Instytutu Pedagogiki Wczesnoszkolnej Uniwersytetu Opolskiego. Od roku 1996 przewodniczący Zespołu Edukacji Elementarnej Komitetu Nauk Pedagogicznych Polskiej Akademii Nauk. Członek Zarządu Głównego Polskiego Towarzystwa Pedagogicznego.
Także wykładowca między innymi Katedry Podstawowych Problemów Wychowania Wydziału Teologicznego Chrześcijańskiej Akademii Teologicznej w Warszawie, Instytutu Pedagogiki Wydziału Nauk Pedagogicznych Dolnośląskiej Szkoły Wyższej Edukacji Towarzystwa Wiedzy Powszechnej we Wrocławiu, Wyższej Szkoły Pedagogicznej im. Janusza Korczaka w Warszawie, Wydziału Pedagogicznego Wyższej Szkoły Społeczno-Ekonomicznej w Warszawie oraz Instytutu Studiów Edukacyjnych Wydziału Historyczno-Pedagogicznego Uniwersytetu Opolskiego.
Zmarł 8 grudnia 2008 roku w Opolu.

</doc>
<doc id="3664626" url="https://pl.wikipedia.org/wiki?curid=3664626" title="Michael McPartland">
Michael McPartland

Michael Bernard McPartland SMA (ur. 29 września 1939 w Middlesbrough, zm. 6 kwietnia 2017 w Watford) – brytyjski (angielski) duchowny katolicki. prefekt apostolski Falklandów i Superior Wyspy Świętej Heleny, Wyspy Wniebowstąpienia i Tristan da Cunha w latach 2002–2016.
Życiorys.
Święcenia kapłańskie otrzymał 14 maja 1978 jako członek Stowarzyszenia Misji Afrykańskich (SMA). Pracował kolejno w Nigerii (gdzie był m.in. przełożonym prowincji zakonnej), Wielkiej Brytanii (gdzie pełnił funkcje radnego prowincjalnego, a następnie prowincjała) oraz w Kenii. 9 sierpnia 2002 papież Jan Paweł II mianował go prefektem apostolskim Falklandów i Superiorem Wyspy Świętej Heleny, Wyspy Wniebowstąpienia i Tristan da Cunha. 26 października 2016 ze względu na wiek na ręce papieża Franciszka złożył rezygnację z zajmowanych funkcji.
Zmarł 6 kwietnia 2017.

</doc>
<doc id="3664628" url="https://pl.wikipedia.org/wiki?curid=3664628" title="Władimir Szuralow">
Władimir Szuralow

Władimir Michajłowicz Szuralow (ros. Влади́мир Миха́йлович Шуралёв, ur. 3 kwietnia 1935 w Kowrowie, zm. 2 marca 2020 w Moskwie) – radziecki generał armii.
Życiorys.
Od 1955 służył w Armii Radzieckiej, ukończył Wojskową Akademię Wojsk Pancernych i Wojskową Akademię Sztabu Generalnego Sił Zbrojnych ZSRR, od 1958 zajmował stanowiska dowódcze i sztabowe. Od 1959 należał do KPZR, w latach 1984–1985 był I zastępcą głównodowodzącego Grupy Wojsk Radzieckich w Niemczech. W latach 1985–1989 dowodził wojskami Białoruskiego Okręgu Wojskowego, w 1989 otrzymał stopień generała armii, między 1989 a 1990 był przedstawicielem głównodowodzącego Zjednoczonymi Siłami Zbrojnymi Państw-Stron Układu Warszawskiego i Niemieckiej Armii Ludowej NRD, w latach 1991–1992 był szefem Wyższych Kursów Oficerskich „Wystrieł” im. Szaposznikowa, następnie zakończył służbę wojskową. Od 6 marca 1986 do 2 lipca 1990 był zastępcą członka KC KPZR.
Odznaczenia.
I medale.

</doc>
<doc id="3664638" url="https://pl.wikipedia.org/wiki?curid=3664638" title="Mylna Turnia">
Mylna Turnia

Mylna Turnia, zwana też Szafą lub Uszatą Turnią (, , ) – turnia w Grani Kościelców w polskich Tatrach Wysokich. Znajduje się w postrzępionej południowej grani Zadniego Kościelca między Mylną Przełęczą a Pośrednimi Mylnymi Wrótkami.
Wysokość jej ściany wynosi 25 m. Pierwszy raz pokonana została 11 lipca 1906 r. przez Zygmunta Klemensiewicza i Romana Kordysa w trakcie przejścia grani Kościelec – Mylna Przełęcz i z powrotem. W przeciwieństwie do wcześniej przestrzeganej zasady nie skorzystali oni z towarzystwa przewodnika.

</doc>
<doc id="3664639" url="https://pl.wikipedia.org/wiki?curid=3664639" title="Uszata Turnia">
Uszata Turnia



</doc>
<doc id="3664643" url="https://pl.wikipedia.org/wiki?curid=3664643" title="Mario León Dorado">
Mario León Dorado

Mario León Dorado OMI (ur. 16 marca 1974) – hiszpański duchowny katolicki. prefekt apostolski Sahary Zachodniej od 2013.
Życiorys.
W dniu 24 września 1996 roku wstąpił do zakonu Oblatów (OMI). Święcenia kapłańskie otrzymał 2 czerwca 2001 roku jako członek tegoż zgromadzenia. W dniu 24 czerwca 2013 roku papież Franciszek mianował go prefektem apostolskim Sahary Zachodniej.

</doc>
<doc id="3664651" url="https://pl.wikipedia.org/wiki?curid=3664651" title="Tina Hermann">
Tina Hermann

Tina Hermann (ur. 5 marca 1992 w Ehringshausen) – niemiecka skeletonistka, pięciokrotna zdobywczyni miejsca na podium klasyfikacji generalnej Pucharu Świata, złota medalistka mistrzostw świata juniorów w Sankt Moritz, dwukrotna medalistka mistrzostw Europy, dziewięciokrotna medalistka mistrzostw świata.
Kariera.
Pierwszy sukces w karierze osiągnęła w 2015 roku, kiedy wspólnie z kolegami i koleżankami z reprezentacji zdobyła złoty medal w zawodach drużynowych na mistrzostwach świata w Winterbergu. Wynik ten Niemcy z Hermann w składzie powtórzyły podczas rozgrywanych rok później mistrzostw świata w Igls. Na tej samej imprezie Hermann zwyciężyła w skeletonie, wyprzedzając Austriaczkę Janine Flock i Rosjankę Jelenę Nikitiną. W zawodach Pucharu Świata zadebiutowała 12 grudnia 2014 roku w Lake Placid, zajmując czwarte miejsce. Na podium po raz pierwszy stanęła tydzień później w Calgary, gdzie była trzecia. Zdobywając złote medale na mistrzostwach świata w 2016 i 2019 roku oraz srebrny medal w 2017 roku, została wraz ze Szwajcarką Mayą Pedersen najbardziej utytułowaną skeletonistką mistrzostw świata w rywalizacji indywidualnej. Wystartowała na igrzyskach olimpijskich w Pjongczangu, gdzie zajęła 5. lokatę. W lutym 2020 roku podczas mistrzostw świata w Altenbergu zdobyła kolejny złoty medal w rywalizacji indywidualnej, jednocześnie broniąc tytuł zdobyty przed rokiem. Rok później, podczas kolejnego czempionatu w Altenbergu, zdobyła złote medale zarówno w rywalizacji indywidualnej, jak i w drużynie.

</doc>
<doc id="3664652" url="https://pl.wikipedia.org/wiki?curid=3664652" title="Raymundo Sabio">
Raymundo Sabio

Raymundo Sabio MSC (ur. 2 marca 1946 w Tabungan) – filipiński duchowny katolicki, prefekt apostolski Wysp Marshalla od 2007 do 2017.
Życiorys.
W dniu 29 czerwca 1969 roku złożył wieczyste śluby zakonne w zgromadzeniu Misjonarzy Najświętszego Serca Jezusowego. Święcenia kapłańskie otrzymał 28 grudnia 1971 roku jako członek tegoż zgromadzenia. Pracował m.in. jako dyrektor zakonnego centrum formacyjnego i mistrz nowicjatu. Był także misjonarzem w Korei Południowej oraz na Wyspach Marshalla.
W dniu 21 grudnia 2007 roku papież Benedykt XVI mianował go prefektem apostolskim Wysp Marshalla. Urząd ten pełnił do 28 czerwca 2017, kiedy papież Franciszek przyjął jego rezygnację z urzędu.

</doc>
<doc id="3664653" url="https://pl.wikipedia.org/wiki?curid=3664653" title="Przywódcy państw i terytoriów zależnych w 2007">
Przywódcy państw i terytoriów zależnych w 2007

Przywódcy państw i terytoriów zależnych w 2007 – lista przywódców państw i terytoriów zależnych w roku 2007.

</doc>
<doc id="3664654" url="https://pl.wikipedia.org/wiki?curid=3664654" title="Arkadij Szczepietilnikow">
Arkadij Szczepietilnikow

Arkadij Nikołajewicz Szczepietielnikow (ros. Аркадий Николаевич Щепетильников, ur. 11 lipca 1930) – radziecki polityk.
Życiorys.
Początkowo pracował w truście budowlanym w obwodzie rostowskim, w latach 1948-1951 uczył się w technikum w Nowoczerkasku, w 1954 ukończył Wyższe Kursy Inżynieryjne przy Instytucie Inżynieryjno-Budowlanym w Rostowie nad Donem. Był głównym inżynierem zarządu budowlanego trustu "Wołocho-Wugol" kombinatu "Tułaugol" w Kiriejewsku w obwodzie tulskim, w latach 1957-1959 szefem zarządu budowlanego trustu "Krasnoarmiejskszachtostroj" w Nowogrodowce w obwodzie donieckim, w latach 1959-1961 szefem działu technicznego i głównym inżynierem trustu "Donieckżylstroj" w Doniecku, kolejno (1961-1964) zarządcą trustu "Krasnoarmiejskżylstroj" w Krasnoarmijśku. Następnie szefował kombinatowi "Donieckżylstroj" w Doniecku, między 1966 a 1968 zarządzał trustem "Ukrstroj" w Taszkencie, w latach 1968-1975 był zastępcą, a w latach 1975-1979 I zastępcą ministra budownictwa przemysłowego Ukraińskiej SRR. W latach 1979-1981 był ministrem prac montażowych i specjalnych prac budowlanych Ukraińskiej SRR, następnie (1981-1985) ministrem budownictwa przemysłowego Ukraińskiej SRR, od lipca 1985 do września 1986 ministrem budownictwa przemysłowego ZSRR, a od września 1986 do lipca 1989 ministrem budownictwa w południowych rejonach ZSRR. Od lipca 1989 do rozpadu ZSRR był ministrem budownictwa w południowych rejonach RFSRR. Od 6 marca 1986 do 2 lipca 1990 był zastępcą członka KC KPZR. Deputowany do Rady Najwyższej ZSRR XI kadencji.

</doc>
<doc id="3664656" url="https://pl.wikipedia.org/wiki?curid=3664656" title="Boris Ławrow">
Boris Ławrow

Boris Walentinowicz Ławrow, ros. Борис Валентинович Лавров (ur. 15 czerwca 1950 w Taszkencie, Uzbecka SRR) – rosyjski piłkarz, grający na pozycji obrońcy, trener piłkarski. Posiada też obywatelstwo uzbeckie.
Kariera piłkarska.
Karierę piłkarską rozpoczął w amatorskich drużynach Uzbekistanu. W latach 1978-1979 bronił barw zawodowego klubu Amudaryo Nukus.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw trenował zespoły amatorskie. W 1990 stał na czele drugoligowego klubu Shaxtyor Angren. Od lata 1990 do lata 1991 prowadził Zarafshon Navoiy, a potem powrócił do klubu z Agrenu, który zmienił nazwę na Kontchi Angren. W 1992 został mianowany na stanowisko głównego trenera MHSK Taszkent, a w 1993 w FK Buxoro. W 1994 wyjechał do Rosji, gdzie pracował w klubach Mietałłurg Nowotroick, UrałAZ Miass i Nosta Nowotroick. W 1997 stał na czele Köpetdagu Aszchabad, którym kierował do 1998 i zdobył mistrzostwo Turkmenistanu. Sezon 1999 rozpoczął w uzbeckim FK Andijon. Ale już w maju 1999 powrócił do Nosty Nowotroick, gdzie najpierw pomagał, a od 17 lipca do końca 1999 roku stał na czele klubu. Potem od lipca 2000 prowadził syberyjskie kluby Mietałłurg-Zapsib Nowokuźnieck, Zwiezda Irkuck, Sibiriak Brack, Amur Błagowieszczeńsk i FK Czelabińsk. W 2011 roku ponownie został zaproszony trenować amatorski zespół Martin Kuszczowskaja, który w 2015 zmienił nazwę na Urożaj. Z drużyną zdobył Puchar oraz srebrne i brązowe medale mistrzostw Kraju Krasnodarskiego.

</doc>
<doc id="3664658" url="https://pl.wikipedia.org/wiki?curid=3664658" title="Amudaryo Nukus">
Amudaryo Nukus



</doc>
<doc id="3664659" url="https://pl.wikipedia.org/wiki?curid=3664659" title="Prazoki">
Prazoki



</doc>
<doc id="3664660" url="https://pl.wikipedia.org/wiki?curid=3664660" title="Shaxtyor Angren">
Shaxtyor Angren



</doc>
<doc id="3664661" url="https://pl.wikipedia.org/wiki?curid=3664661" title="Kontchi Angren">
Kontchi Angren



</doc>
<doc id="3664663" url="https://pl.wikipedia.org/wiki?curid=3664663" title="Primera División Mexicana">
Primera División Mexicana



</doc>
<doc id="3664664" url="https://pl.wikipedia.org/wiki?curid=3664664" title="Teresa Weatherspoon">
Teresa Weatherspoon

Teresa Gaye Weatherspoon (ur. 8 grudnia 1965 w Pineland) – amerykańska koszykarka, występująca na pozycji rozgrywającej, mistrzyni świata oraz olimpijska, wielokrotna wicemistrzyni WNBA, po zakończeniu kariery zawodniczej trenerka koszykarska, obecnie asystentka trenera New Orleans Pelicans do spraw rozwoju zawodników. 
Jest autorką książki – „Teresa Weatherspoon's Basketball for Girls”, która została wydana w 1999.
Osiągnięcia.
Na podstawie, o ile nie zaznaczono inaczej.

</doc>
<doc id="3664665" url="https://pl.wikipedia.org/wiki?curid=3664665" title="Dziemieszkiewicz">
Dziemieszkiewicz



</doc>
<doc id="3664668" url="https://pl.wikipedia.org/wiki?curid=3664668" title="Siergiej Szczerbakow (polityk)">
Siergiej Szczerbakow (polityk)

Siergiej Gieorgijewicz Szczerbakow (, ur. 21 września 1925 w Uspienowce w obwodzie astrachańskim, zm. 15 czerwca 1992 w Moskwie) – radziecki polityk.
Życiorys.
Początkowo był uczniem maszynisty, brał udział w wojnie z Niemcami, walczył m.in. na Froncie Stalingradzkim i 2 Froncie Ukraińskim, był dowódcą plutonu 106 pułku piechoty 36 Dywizji Piechoty, bezpośrednio po zakończeniu wojny dowodził kompanią szkolną 78 pułku zmechanizowanego 21 Dywizji Zmechanizowanej Południowej Grupy Wojsk. Od 1944 należał do WKP(b), po wojnie uczył się w technikum, później w 1956 ukończył Moskiewski Instytut Przemysłu Naftowo-Chemicznego i Gazowego im. Gubkina, następnie był w nim aspirantem, a jednocześnie stażystą University of California w Berkeley. Od 1960 był asystentem, później sekretarzem Komitetu Partyjnego Moskiewskiego Instytutu Przemysłu Naftowo-Chemicznego i Gazowego, jednocześnie w latach 1961–1962 był II sekretarzem, a w latach 1962–1965 I sekretarzem Oktiabrskiego Komitetu Rejonowego KPZR w Moskwie. Od 1965 pełnił funkcję zastępcy kierownika, między 1974 a 1984 I zastępcy kierownika Wydziału Nauki i Instytucji Edukacyjnych KC KPZR, od grudnia 1984 do lipca 1988 był ministrem oświaty ZSRR, następnie przeszedł na emeryturę. W 1972 został doktorem nauk technicznych. Od 6 marca 1986 do 2 lipca 1990 był zastępcą członka KC KPZR.

</doc>
<doc id="3664673" url="https://pl.wikipedia.org/wiki?curid=3664673" title="Cornelius Sim">
Cornelius Sim

Cornelius Sim (ur. 16 września 1951 w Serii, zm. 29 maja 2021 w Taoyuan) – brunejski duchowny rzymskokatolicki, wikariusz apostolski Brunei w latach 2004–2021, kardynał prezbiter od 2020.
Życiorys.
Urodził się 16 września 1951 w Serii. Studiował inżynierię na Uniwersytecie w Dundee w Szkocji, a następnie pracował przez dziesięć lat dla firmy Royal Dutch Shell. W trakcie studiów przestał praktykować wiarę, jednak po śmierci ojca wstąpił do seminarium duchownego. Pełnił również funkcję administratora kościoła św. Józefa w Kuala Belait. Na diakona został wyświęcony 28 maja 1989, natomiast święceń prezbiteratu udzielił mu 26 listopada 1989 Anthony Lee Kok Hin, biskup diecezjalny Miri. Został drugim rodowitym kapłanem z Brunei w historii kraju. Uzyskał tytuł magistra teologii na Franciszkańskim Uniwersytecie w Steubenville, w Stanach Zjednoczonych.
W latach 1989–1995 pracował duszpastersko w Brunei. W 1995 został mianowany wikariuszem generalnym dla Brunei. 21 listopada 1997 papież Jan Paweł II erygował prefekturę apostolską Brunei i mianował go pierwszym prefektem apostolskim. Urząd objął 22 lutego 1998.
20 października 2004 papież Jan Paweł II wyniósł prefekturę apostolską do rangi wikariatu apostolskiego i mianował go pierwszym wikariuszem, a także biskupem tytularnym Putia in Numidia. Święcenia biskupie otrzymał 21 stycznia 2005 w kościele Wniebowzięcia Najświętszej Maryi Panny w Bandar Seri Begawan. Głównym konsekratorem był arcybiskup Salvatore Pennacchio, nuncjusz apostolski w Mjanmie, Malezji, Laosie i Brunei, a współkonsekratorami John Ha Tiong Hock, arcybiskup metropolita Kuching, i Anthony Lee Kok Hin, biskup diecezjalny Miri. Jako zawołanie biskupie przyjął słowa „Duc in Altum” ("Wypłyń na głębię").
25 października 2020 podczas modlitwy Anioł Pański papież Franciszek ogłosił, że mianował go kardynałem. Kreowany kardynałem prezbiterem św. Judy Tadeusza 28 listopada 2020. Ze względu na pandemię COVID-19 i obostrzenia związane z podróżami nie mógł uczestniczyć w konsystorzu.
Zmarł 29 maja 2021 wskutek nagłego zatrzymania krążenia, w szpitalu w Taoyuan na Tajwanie, gdzie przechodził leczenie nowotworu.

</doc>
<doc id="3664679" url="https://pl.wikipedia.org/wiki?curid=3664679" title="Anjeli słodko śpiewali">
Anjeli słodko śpiewali

Anjeli słodko śpiewali – incipit polskiej anonimowej pieśni o Wniebowstąpieniu Pańskim, zanotowanej w bernardyńskim rękopiśmiennym modlitewniku z lat 30. lub 40. XVI wieku.
Pieśń składa się z 37 trójwersowych strof o budowie 8 aaa z jednowersowym refrenem: „Alleluja, Alleuja”. Pieśń poprzedzona jest notatką w języku łacińskim, informującą, że utwór powinien być śpiewany na melodię pieśni bożonorodzeniowej "Witajże, dziecię rozkoszne" (znajdującej się w "Kancjonale puławskim"). Notatka podaje również łaciński tytuł utworu "Cancio de Assensione Domini". Wątek wniebowstąpienia, zaczerpnięty z "Nowego Testamentu", został w pieśni rozbudowany o motywy apokryficzne.
Linki zewnętrzne.
Anjeli słodko śpiewali

</doc>
<doc id="3664685" url="https://pl.wikipedia.org/wiki?curid=3664685" title="Sterniczka afrykańska">
Sterniczka afrykańska

Sterniczka afrykańska ("Oxyura maccoa") – gatunek ptaka z podrodziny sterniczek (Oxyurinae) w rodzinie kaczkowatych (Anatidae). Nie wyróżnia się podgatunków.
Zasięg występowania.
Wschodnia Afryka od Erytrei na południe po północną Tanzanię oraz Afryka Południowa od Namibii i Zimbabwe po Prowincję Przylądkową Zachodnią (RPA).
Morfologia.
Długość 46–51 cm; masa ciała samic 516–720 g, jednego samca 820 g. Sterniczka o charakterystycznym, pękatym kasztanowym tułowiu, krótkiej szyi, czarnej głowie, niebieskim wypukłym dziobie i czarnych nogach (samiec w szacie godowej). Samice oraz niektóre samce są bardzo ciemnobrązowe w upierzeniu, a samice mają także jasny pasek pod okiem i bledsze podgardle, co czyni głowę paskowaną. W locie skrzydła od góry są jednolicie czarne.
Status.
W Czerwonej księdze gatunków zagrożonych Międzynarodowej Unii Ochrony Przyrody sterniczka afrykańska od 2021 roku klasyfikowana jest jako gatunek zagrożony (EN – Endangered); wcześniej od 2017 roku miała status gatunku narażonego (VU – Vulnerable), od 2007 roku – gatunku bliskiego zagrożenia (NT – Near Threatened), a jeszcze wcześniej uznawano ją za gatunek najmniejszej troski (LC – Least Concern). Zmiany statusu wynikły z zaobserwowanych szybkich spadków liczebności gatunku, których przyczyny nie są dokładnie znane, ale podejrzewa się, że doprowadziły do nich zanieczyszczenie środowiska, osuszanie i przekształcanie przez człowieka obszarów podmokłych. Liczebność populacji we wschodniej Afryce jeszcze w latach 2005 i 2007 oceniano na 2000–3500 osobników, obecnie może to być nawet poniżej 300 osobników. Populacja w Afryce Południowej jest liczniejsza i liczy około 7000–8250 osobników.

</doc>
<doc id="3664693" url="https://pl.wikipedia.org/wiki?curid=3664693" title="Seicercus emeiensis">
Seicercus emeiensis



</doc>
<doc id="3664696" url="https://pl.wikipedia.org/wiki?curid=3664696" title="Waldemar Moska">
Waldemar Moska

Waldemar Moska (ur. 29 czerwca 1962 w Wejherowie) – polski specjalista w zakresie organizacji kultury fizycznej, historyk sportu, nauczyciel akademicki, w latach 2010–2020 rektor Akademii Wychowania Fizycznego i Sportu im. Jędrzeja Śniadeckiego w Gdańsku.
Życiorys.
W 1985 ukończył studia na Akademii Wychowania Fizycznego im. Jędrzeja Śniadeckiego w Gdańsku. Doktoryzował się w 1995 na uczelni macierzystej w oparciu o pracę pt. "Propozycje optymalnych rozwiązań organizacyjnych w polskim sporcie w oparciu o retrospekcje historyczne i współczesny model zagraniczny". Stopień naukowy doktora habilitowanego uzyskał w 2007 na podstawie rozprawy: "Metodyczne i organizacyjne aspekty rozwoju sportu w latach 1945–2005".
Po uzyskaniu magisterium podjął pracę na uczelni macierzystej, przekształconej w 2001 w Akademię Wychowania Fizycznego i Sportu. W 2008 objął kierownictwo Zakładu Historii i Organizacji Kultury Fizycznej. W tym samym roku został dziekanem Wydziału Turystyki i Rekreacji. 10 września 2010 wybrany na rektora AWFiS w miejsce odwołanego przez minister Barbarę Kudrycką Tadeusza Hucińskiego. W 2012 i 2016 uzyskał reelekcję na zajmowane stanowisko. W październiku 2019 zrezygnował z tego stanowiska, jednak powrócił na nie miesiąc później. Decyzją Ministra Nauki Jarosława Gowina Waldemar Moska zakończył pełnie funkcji Rektora z dniem 30 marca 2020. 
Uzyskał uprawnienia trenera II klasy w piłce siatkowej i tenisie stołowym. W latach 90. prowadził występującą w ekstraklasie sekcję tenisa stołowego klubu AZS-AWFiS Gdańsk. Ponadto był wiceprezesem Pomorskiego Związku Tenisa Stołowego. W latach 2005–2007 pracował ze sportowcami niepełnosprawnymi w stowarzyszeniu „Szansa-Start” w Gdańsku.

</doc>
<doc id="3664697" url="https://pl.wikipedia.org/wiki?curid=3664697" title="Archanjoła posłał">
Archanjoła posłał

Archanjoła posłał – incipit polskiej anonimowej pieśni religijnej, zanotowanej w "Graduale Jakuba Lubomierskiego" z przełomu XV i XVI wieku.
Pieśń jest przekładem łacińskiej sekwencji "Mittit ad Virginem", opisującej Zwiastowanie Pańskie (wcześniejszym przekładem tej sekwencji na polski jest pieśń "Posłał przez anjoły"). W manuskrypcie tekst został opatrzony tytułem "Prosa in vulgari" ("Proza po polsku").
Linki zewnętrzne.
Archanjoła posłał

</doc>
<doc id="3664699" url="https://pl.wikipedia.org/wiki?curid=3664699" title="Seicercus trochiloides">
Seicercus trochiloides



</doc>
<doc id="3664704" url="https://pl.wikipedia.org/wiki?curid=3664704" title="Seicercus hainanus">
Seicercus hainanus



</doc>
<doc id="3664705" url="https://pl.wikipedia.org/wiki?curid=3664705" title="Kościół św. Andrzeja Apostoła w Złoczewie">
Kościół św. Andrzeja Apostoła w Złoczewie

Kościół świętego Andrzeja Apostoła – rzymskokatolicki kościół parafialny należący do dekanatu Złoczew diecezji kaliskiej.
Historia i architektura.
Jest to świątynia zbudowana w latach 1611-1614 na miejscu drewnianego kościoła. Została ufundowana przez Andrzeja Ruszkowskiego. Budowla została konsekrowana dopiero w 1722 roku. W drugiej połowie XIX wieku kościół przeszedł generalny remont. Świątynia została wzniesiona w stylu późnorenesansowym, jest orientowana i murowana. Nawa została wybudowana na planie prostokąta ze ściętymi zachodnimi narożnikami. Prezbiterium jest nieco węższe, zamknięte jest na zewnątrz półkoliście, a wewnątrz wielobocznie. Od strony północnej przy nawie jest umieszczona wieża, w dolnej części czworoboczna, a w górnej ośmioboczna. Nawa nakryta jest sufitem z fasetą. Okna są umieszczone w dwóch kondygnacjach: W dolnej są wąskie, zamknięte półkoliście, a w górnej okrągłe. Ołtarze reprezentują styl rokokowy. Należą do nich: główny ozdobiony rzeźbami apostołów Piotra i Pawła na bramkach i obrazami św. Andrzeja i Serca Pana Jezusa oraz boczne ozdobione obrazami Ukrzyżowania, św. Mikołaja, Matki Bożej Szkaplerznej i św. Izydora. Bardzo cenna jest również umieszczona w prezbiterium grupa Ukrzyżowania z XVIII wieku. W kruchcie są wmurowane tablice epitafijne, dedykowane zasłużonym proboszczom złoczewskiej parafii: ks. Szymańskiemu i ks. Kiełkiewiczowi.
Tablice pamiątkowe.
W kościele wiszą tablice pamiątkowe ku czci:

</doc>
<doc id="3664707" url="https://pl.wikipedia.org/wiki?curid=3664707" title="Tichon Jurkin">
Tichon Jurkin

Tichon Aleksandrowicz Jurkin (ros. Ти́хон Алекса́ндрович Юркин, ur. 29 czerwca 1898 w Moskwie, zm. 19 sierpnia 1986 tamże) – radziecki działacz partyjny.
Życiorys.
W 1915 wstąpił do SDPRR(b), od stycznia do listopada 1917 służył w rosyjskiej armii, od grudnia 1917 do lutego 1919 pracował w fabryce w Petersburgu i Moskwie, od lutego do czerwca 1919 był w oddziale aprowizacyjnym w guberni woroneskiej. Od września 1919 do lutego 1920 kierował gubernialnym wojskowym biurem aprowizacyjnym w Samarze, od lutego 1920 do marca 1921 kierował pododdziałem wydziału Ludowego Komisariatu ds. Żywności RFSRR, od marca 1921 do czerwca 1922 był szefem Zarządu Organizacyjnego Ludowego Komisariatu Rolnictwa RFSRR, później zarządzał sowchozem w Kraju Północno-Kaukaskim. Od maja 1938 do stycznia 1920 był dyrektorem sowchozu zbożowego "Gigant" w Kraju Północno-Kaukaskim, potem przewodniczącym Zarządu Wszechzwiązkowej Rady Spółdzielni Rolniczych ZSRR i RFSRR, od 13 lipca 1930 do 10 marca 1939 był zastępcą członka KC WKP(b), a 1931-1932 przewodniczącym Zjednoczenia Trustów Związkowych Ludowego Komisariatu Rolnictwa ZSRR. Od lutego 1931 do października 1932 zajmował stanowisko zastępcy ludowego komisarza rolnictwa ZSRR, a od 1 października 1932 do 4 kwietnia 1934 ludowego komisarza sowchozów zbożowych i hodowlanych ZSRR, od 4 kwietnia 1934 do października 1936 był I zastępcą ludowego komisarza sowchozów zbożowych i hodowlanych ZSRR, a od 19 października 1936 do sierpnia 1937 ponownie ludowym komisarzem sowchozów zbożowych i hodowlanych ZSRR.
Od listopada 1938 do lutego 1939 był w rezerwie KC WKP(b), jednak uniknął represji podczas wielkiej czystki. Od lutego 1939 do marca 1943 był dyrektorem Sowchozu im. 1 Maja w obwodzie moskiewskim, od marca 1943 do marca 1946 szefem Wydziału Gospodarki Rolnej Ludowego Komisariatu Przemysłu Spożywczego ZSRR, od marca 1946 do marca 1949 członkiem Kolegium Ministerstwa Przemysłu Spożywczego ZSRR, a od marca 1946 do października 1952 członkiem Kolegium Ministerstwa Przemysłu Mięsnego i Mleczarskiego ZSRR. W 1948 ukończył eksternistycznie technikum rolnicze w Kupiańsku, od października 1952 do marca 1953 ponownie był członkiem Kolegium Ministerstwa Przemysłu Mięsnego i Mleczarskiego ZSRR, od sierpnia 1953 do lutego 1954 zastępcą ministra gospodarki rolnej RFSRR, a od 27 lutego 1954 do 29 maja 1957 ministrem sowchozów RFSRR. Od 25 lutego 1956 do 17 października 1961 był zastępcą członka KC KPZR, 1957-1959 zastępcą ministra, a od 1959 do sierpnia 1960 I zastępcą ministra gospodarki rolnej RFSRR. Od 5 września 1960 do 24 marca 1962 pełnił funkcję ministra produktów zbożowych/zapasów RFSRR, a od kwietnia 1962 do 1984 doradcy przy Radzie Ministrów RFSRR, następnie przeszedł na emeryturę. Był członkiem Centralnego Komitetu Wykonawczego (CIK) ZSRR, w tym 1931-1935 kandydatem na członka Prezydium CIK ZSRR, a 1937-1946 deputowanym do Rady Najwyższej ZSRR 1 kadencji. Pochowany na Cmentarzu Kuncewskim.

</doc>
<doc id="3664708" url="https://pl.wikipedia.org/wiki?curid=3664708" title="Orbelín Pineda">
Orbelín Pineda

Orbelín Pineda Alvarado (ur. 24 marca 1996 w mieście Meksyk) – meksykański piłkarz występujący na pozycji lewego skrzydłowego, reprezentant kraju, obecnie zawodnik Celty Vigo. 
Jego brat Onay Pineda również był piłkarzem.
Kariera klubowa.
Pineda jest wychowankiem klubu Querétaro FC, do którego seniorskiej drużyny został włączony już jako siedemnastolatek przez szkoleniowca Ignacio Ambríza. Pierwszy mecz rozegrał w niej w styczniu 2014 z Celayą (0:1) w ramach krajowego pucharu (Copa MX), jednak w Liga MX zadebiutował dopiero siedem miesięcy później, 1 sierpnia 2014 w wygranym 2:0 spotkaniu z Pachucą. Mimo nastoletniego wieku szybko wywalczył sobie miejsce w wyjściowym składzie, premierowego gola w najwyższej klasie rozgrywkowej zdobywając 24 stycznia 2015, również w konfrontacji z Pachucą, tym razem przegranej 1:2. W tym samym, wiosennym sezonie Clausura 2015, jako kluczowy zawodnik zdobył z Querétaro tytuł wicemistrza Meksyku, współtworząc kreatywną linię pomocy z Ronaldinho. Ogółem barwy Querétaro reprezentował przez dwa lata, będąc jednym z czołowych graczy ligi meksykańskiej.
Wiosną 2016 Pineda za sumę 4,5 miliona dolarów przeszedł do ekipy Chivas de Guadalajara, gdzie jeszcze w tym samym roku w roli podstawowego piłkarza zdobył superpuchar Meksyku – Supercopa MX.
Kariera reprezentacyjna.
W 2015 roku Pineda został powołany przez szkoleniowca Sergio Almaguera do reprezentacji Meksyku U-20 na Mistrzostwa Świata U-20 w Nowej Zelandii. Tam pełnił rolę podstawowego zawodnika swojej drużyny – rozegrał wówczas wszystkie trzy możliwe spotkania (z czego dwa w wyjściowym składzie), ani razu nie wpisując się jednak na listę strzelców, zaś Meksykanie odpadli wówczas z młodzieżowego mundialu już w fazie grupowej.

</doc>
<doc id="3664709" url="https://pl.wikipedia.org/wiki?curid=3664709" title="Akademiya Taszkent">
Akademiya Taszkent

Akademiya Taszkent (uzb. «Akademiya» Toshkent futbol klubi, ros. Футбольный клуб «Академия» Ташкент, "Futbolnyj Kłub "Akadiemija" Taszkient") – uzbecki klub piłkarski, mający siedzibę w stolicy kraju Taszkent. Założony w roku 1998.
W 2001 występował w Oʻzbekiston PFL.
Historia.
Chronologia nazw:
Piłkarska drużyna Akademiya została założona w Taszkencie w 1998 roku i reprezentowała Ministerstwo Spraw Wewnętrznych Uzbekistanu. W 2000 zespół debiutował w Pierwszej Lidze Uzbekistanu. W debiutowym sezonie zajął pierwsze miejsce w lidze i awansował do Wyższej Ligi Uzbekistanu. W 2001 zajął wysokie 5. miejsce. Jednak w następnym sezonie zadecydowano, że klub zostanie zastąpiony przez Olympic Klubi, który w zamierzeniu miał skupiać piłkarzy występujących w drużynie narodowej. Jednak został on rozwiązany, gdy większość zawodników reprezentacji przeszła do drużyny Paxtakor Taszkent. Wolne miejsce w lidze w następnym sezonie zajął zespół Surxon Termez, który miał najwyższe miejsce spośród zdegradowanych klubów.
W 2002 występował w 2 lidze, strefie Taszkent, a po zakończeniu sezonu klub został rozwiązany.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Piłkarze.
Znani piłkarze:

</doc>
<doc id="3664711" url="https://pl.wikipedia.org/wiki?curid=3664711" title="Dahria Beatty">
Dahria Beatty

Dahria Beatty (ur. 7 marca 1994 w Whitehorse) – kanadyjska biegaczka narciarska, zawodniczka klubu Whitehorse CC Ski Club.
Kariera.
Po raz pierwszy na arenie międzynarodowej pojawiła się 12 grudnia 2009 roku, podczas zawodów Noram Cup w kanadyjskiej miejscowości Vernon, gdzie uplasowała się na 32. pozycji na dystansie 10 km stylem dowolnym.
W Pucharze Świata zadebiutowała 13 grudnia 2012 roku w Canmore, gdzie uplasowała się na 57. pozycji na dystansie 10 km stylem klasycznym. Pierwsze pucharowe punkty wywalczyła podczas piątego etapu Ski Tour Kanada w Canmore, gdzie uplasowała się na 15. pozycji w spricie stylem klasycznym.

</doc>
<doc id="3664713" url="https://pl.wikipedia.org/wiki?curid=3664713" title="Paul Alphéran de Bussan">
Paul Alphéran de Bussan

Paul Alphéran de Bussan – francuski arcybiskup rzymskokatolicki, biskup Malty w latach 1728-1757.
Wczesne lata.
Urodzony w Aix-en-Provence we Francji 28 października 1686, w rodzinie szlacheckiej. Ukończył licencjat z teologii na uniwersytecie w Aix w 1705. Wkrótce po tym udał się na Maltę i zamieszkał ze swoim wujem Melchiorem Alphéran de Bussan, kapelanem Zakonu Świętego Jana. Jego brat, Jean-Melchior Alphéran był również członkiem Zakonu Rycerzy Joannitów. Statek, na którym płynął 19-letni Paul, trafił na mocny sztorm i schronił się w Zatoce św. Pawła, gdzie młody Paul zszedł na ląd.
Kapłaństwo.
Paul otrzymał święcenia kapłańskie z rąk biskupa Davide Cocco Palmeri 8 grudnia 1710. Został kapelanem zakonnym "langue" Prowansji Zakonu Rycerskiego Świętego Jana. W 1720 był przeorem kościoła zakonnego "Saint-Jean-de Malte" w Aix-en-Provence. Został mianowany sekretarzem do spraw francuskich przez Wielkiego Mistrza Antonio Manoel de Vilhena.
Biskup.
W dniu 8 marca 1728 papież Benedykt XIII mianował Paula Alphéran de Bussan biskupem Malty. Został konsekrowany przez samego papieża 14 marca tego samego roku. W 1733 biskup Alphéran de Bussan zbudował w Mdinie Seminarium; obecnie znajduje się tam Muzeum Katedralne. W dniu 19 września 1746 został mianowany Arcybiskupem tytularnym Tamiathis. W 1752 sfinansował druk, przetłumaczonego na język maltański katechizmu Kościoła katolickiego, autorstwa kard. Bellarmino, który został wysłany do każdej parafii na Malcie.
Śmierć.
Arcybiskup Paul Alphéran de Bussan zmarł 20 kwietnia 1757 w swojej rezydencji w Mdinie. Pochowany został w krypcie Katedry w Mdinie, lecz jego serce zostało przeniesione do kaplicy Seminarium, które zbudował. Z inicjatywy Kapituły Katedralnej, w kaplicy Najświętszego Sakramentu w katedrze umieszczona została barokowa marmurowa płyta, upamiętniająca osobę arcybiskupa.

</doc>
<doc id="3664734" url="https://pl.wikipedia.org/wiki?curid=3664734" title="Uarubaini">
Uarubaini

Arubaini

</doc>
<doc id="3664735" url="https://pl.wikipedia.org/wiki?curid=3664735" title="Uarubani">
Uarubani

Arubaini

</doc>
<doc id="3664736" url="https://pl.wikipedia.org/wiki?curid=3664736" title="Bagbartu">
Bagbartu

Arubaini

</doc>
<doc id="3664737" url="https://pl.wikipedia.org/wiki?curid=3664737" title="Bagmasztu">
Bagmasztu

Arubaini

</doc>
<doc id="3664744" url="https://pl.wikipedia.org/wiki?curid=3664744" title="CART Indy Car World Series 1986">
CART Indy Car World Series 1986

Sezon 1986 w PPG CART Indy Car World Series był ósmą edycją tej serii wyścigowej. Rozpoczął się 6 kwietnia a zakończył się po 17 wyścigach 9 listopada.
Tytuł mistrzowski zdobył Bobby Rahal z zespołu Truesports wyprzedzając w klasyfikacji generalnej o osiem punktów Michaela Andrettiego. Tytuł najlepszego nowicjusza (Rookie of the year) zdobył Chip Robinson.
Wyniki.
  

</doc>
<doc id="3664748" url="https://pl.wikipedia.org/wiki?curid=3664748" title="Władimir Szuraliow">
Władimir Szuraliow



</doc>
<doc id="3664751" url="https://pl.wikipedia.org/wiki?curid=3664751" title="Bonaventure Sokambi">
Bonaventure Sokambi

Tatry Bonaventure Sokambi (ur. 29 stycznia 1991 w Libreville) – gaboński piłkarz grający na pozycji napastnika. Od 2018 jest zawodnikiem klubu Buffles Parakou.
Kariera klubowa.
Swoją karierę piłkarską Sokambi rozpoczął w klubie Stade Mandji. W sezonie 2008/2009 zadebiutował w jego barwach w gabońskiej pierwszej lidze. W debiutanckim sezonie wywalczył mistrzostwo Gabonu. W sezonie 2009/2010 grał w klubie Sogéa Libreville, a w sezonie 2010/2011 w US Bitam. W 2011 roku przeszedł do CF Mounana. W sezonie 2011/2012 został z nim mistrzem kraju, a w sezonie 2012/2013 wywalczył wicemistrzostwo oraz zdobył Puchar Gabonu. W sezonie 2013/2014 ponownie został wicemistrzem Gabonu.
Latem 2014 Sokambi przeszedł do klubu ASO Chlef. Swój debiut w nim zaliczył 6 lutego 2015 w zremisowanym 1:1 domowym meczu z JS Kabylie. Przed sezonem 2015/2016 przeszedł do CR Belouizdad. W 2017 grał w kameruńskim Aigle Royal Menoua, a w 2018 przeszedł do benińskiego Buffles Parakou.
Kariera reprezentacyjna.
W reprezentacji Gabonu Sokambi zadebiutował 17 listopada 2010 roku w przegranym 1:2 towarzyskim meczu z Senegalem. W 2015 roku został powołany do kadry na Puchar Narodów Afryki 2015. Był na nim rezerwowym i nie rozegrał żadnego meczu.

</doc>
<doc id="3664754" url="https://pl.wikipedia.org/wiki?curid=3664754" title="Yahya z Antiochii">
Yahya z Antiochii



</doc>
<doc id="3664762" url="https://pl.wikipedia.org/wiki?curid=3664762" title="Koryczynci">
Koryczynci

Koryczynci (ukr. Коричинці; pol. hist. "Karyczyńce") – wieś na Ukrainie, w obwodzie chmielnickim, w rejonie dereżniańskim, położona około 25 km na południe od Latyczowa i około 20 km na południowy wschód od Derażni. 
W 2001 r. wieś liczyła 768 mieszkańców.
W okresie I Rzeczypospolitej należała do rodziny Karaczyńskich. W 1769 roku, po śmierci Andrzeja Karaczyńskiego, znalazła się w posiadaniu Piotra Ostaszewskiego, sekretarza królewskiego.

</doc>
<doc id="3664776" url="https://pl.wikipedia.org/wiki?curid=3664776" title="Rudy Dół (Masyw Śnieżnika)">
Rudy Dół (Masyw Śnieżnika)

Rudy Dół – dolina rzeczna w południowo-zachodniej Polsce, w Sudetach Wschodnich, w Masywie Śnieżnika, w paśmie Krowiarek w woj. dolnośląskim. 
Dolina położona jest ok. 1,8 km na południowy wschód od centrum Nowego Waliszowa. 
Dobrze wykształcona V-kształtna dolina, która odchodzi od głównego pasma Krowiarek na południowy zachód do doliny rzeki Waliszowska Woda. Dolina ciągnie się na długości ok. 1,7 km, między wzniesieniami Skowronek po południowej stronie i wzniesieniem o kocie 610 m n.p.m. po północnej stronie. Dolina wąska głęboko wcięta o stromych zboczach, wypreparowana w gnejsach ("śnieżnickich") i łupkach łyszczykowych serii strońskiej, należącej do metamorfiku Lądka i Śnieżnika. Najbliższe otoczenie doliny porasta dolno reglowy monokulturowy las świerkowy, z domieszką drzew liściastych. Doliną płynie potok Równica.

</doc>
<doc id="3664777" url="https://pl.wikipedia.org/wiki?curid=3664777" title="Htin Kyaw">
Htin Kyaw

Htin Kyaw (ur. 20 lipca 1946 w Rangunie) – birmański polityk, prezydent Mjanmy od 30 marca 2016 do 21 marca 2018.
Życiorys.
Pochodzi z zaangażowanej politycznie rodziny, jest synem wieloletniego działacza Narodowej Ligi na rzecz Demokracji i zięciem jednego z jej założycieli. Ukończył ekonomię na Uniwersytecie w Rangunie, następnie kontynuował naukę w Londynie. Zaangażował się w działalność NLD w połowie lat 1990. Od 2012 roku prowadził fundację matki Aung San Suu Kyi – Daw Khin Kyi – która działała na rzecz zdrowia, edukacji i warunków życia w najbiedniejszych regionach kraju.
Po wygranych przez NLD wyborach parlamentarnych, 15 marca 2016 został wybrany przez parlament na prezydenta kraju. 30 marca został oficjalnie zaprzysiężony, zastępując na tym stanowisku Theina Seina.
21 marca 2018 zrezygnował z piastowania urzędu prezydenta Mjanmy. 

</doc>
<doc id="3664779" url="https://pl.wikipedia.org/wiki?curid=3664779" title="LNER Class A3 4472 Flying Scotsman">
LNER Class A3 4472 Flying Scotsman

LNER Class A3 nr 4472 "Flying Scotsman" (pierwotnie nr 1472) – lokomotywa parowa o układzie osi 2’C1 wyprodukowana w 1923 roku przez Doncaster Works dla London and North Eastern Railway (LNER). Zaprojektowany przez Nigela Gresleya parowóz przeznaczono do obsługi dalekobieżnego połączenia ekspresowego z Londynu do Edynburga (pociąg Flying Scotsman).
Do lokomotywy należą dwa rekordy dla trakcji parowej – 30 listopada 1934 roku jako pierwsza oficjalnie osiągnęła prędkość 100 mph (160,9 km/h), a 8 sierpnia 1989 podczas wizyty w Australii przejechała 679 km bez zatrzymania.
"Flying Scotsman" został wycofany z regularnej służby w 1963 roku po pokonaniu 3 341 000 km. Wtedy też trafił w ręce prywatne. Właścicielami byli kolejno Alan Pegler, Sir William McAlpine i Tony Marchington, aż w końcu w 2004 roku zakupiło go National Railway Museum (NRM). Po wycofaniu ze służby liniowej wykorzystywana była głównie do prowadzenia pociągów specjalnych dla miłośników kolei. Od 1969 do 1973 roku odbywała tournée po Stanach Zjednoczonych i Kanadzie, a pod koniec lat 80. XX wieku wypożyczona była do Australii. W 2006 roku podjęto się generalnego remontu parowozu, który trwał do stycznia 2016 roku i kosztował 4,2 mln funtów. 25 lutego 2016 pociąg prowadzony lokomotywą "Latający Szkot" odbył swój pierwszy po renowacji kurs z londyńskiej King’s Cross Station do York.

</doc>
<doc id="3664784" url="https://pl.wikipedia.org/wiki?curid=3664784" title="Romaric Rogombé">
Romaric Rogombé

Romaric Rogombé Daga (ur. 25 listopada 1990 w Port-Gentil) – gaboński piłkarz grający na pozycji prawego pomocnika. Od 2016 jest zawodnikiem klubu Primeiro de Agosto.
Kariera klubowa.
Swoją karierę piłkarską Rogombé rozpoczął w klubie AS Mangasport. W sezonie 2008/2009 zadebiutował w jego barwach w gabońskiej pierwszej lidze. W sezonie 2009/2010 wywalczył z nim wicemistrzostwo Gabonu. W 2010 roku odszedł do AS Vita Club. W sezonie 2010 został z nim mistrzem, a w sezonie 2012 - wicemistrzem Demokratycznej Republiki Konga. Następnie odszedł do francuskiego Étoile Fréjus Saint-Raphaël. W 2013 roku wrócił do AS Vita Club i został z nim wicemistrzem kraju. W 2014 roku grał w AC Léopards, z którym wywalczył mistrzostwo Konga. Z kolei w sezonie 2015 był piłkarzem rodzimego klubu Akanda FC. W 2016 roku został piłkarzem angolskiego Primeiro de Agosto.
Kariera reprezentacyjna.
W reprezentacji Gabonu Rogombé zadebiutował 3 czerwca 2012 roku w przegranym 0:3 meczu eliminacjach do MS 2014 z Nigrem. W 2015 roku został powołany do kadry na Puchar Narodów Afryki 2015. Rozegrał na nim jeden mecz, z Gwineą Równikową (0:2).

</doc>
<doc id="3664788" url="https://pl.wikipedia.org/wiki?curid=3664788" title="Mokrzyca rozchodnikowata">
Mokrzyca rozchodnikowata

Mokrzyca rozchodnikowata ("Minuartia sedoides" (L.) Hiern, właśc. "Cherleria sedoides" L.) – gatunek rośliny należący do rodziny goździkowatych ("Caryophyllaceae"). Występuje tylko w wysokich górach środkowej i południowej Europy oraz w górach Szkocji. W Polsce występuje wyłącznie w Tatrach.

</doc>
<doc id="3664790" url="https://pl.wikipedia.org/wiki?curid=3664790" title="Minuartia sedoides">
Minuartia sedoides



</doc>
<doc id="3664804" url="https://pl.wikipedia.org/wiki?curid=3664804" title="Lekkoatletyka na Światowych Wojskowych Igrzyskach Sportowych 2015">
Lekkoatletyka na Światowych Wojskowych Igrzyskach Sportowych 2015

Lekkoatletyka na Światowych Wojskowych Igrzyskach Sportowych 2015 – zawody lekkoatletyczne, które odbyły się na EKAFAC Sports Complex w koreańskim Mungyeong od 4 do 8 października.
Rekordy.
Podczas zawodów ustanowiono 6 krajowych rekordów w kategorii seniorów:

</doc>
<doc id="3664818" url="https://pl.wikipedia.org/wiki?curid=3664818" title="Juan Carlos Elizalde Espinal">
Juan Carlos Elizalde Espinal



</doc>
<doc id="3664822" url="https://pl.wikipedia.org/wiki?curid=3664822" title="Dębniak (miód)">
Dębniak (miód)



</doc>
<doc id="3664827" url="https://pl.wikipedia.org/wiki?curid=3664827" title="Autoportret (obraz Czesława Tańskiego)">
Autoportret (obraz Czesława Tańskiego)

Autoportret – obraz olejny (autoportret) namalowany przez polskiego malarza i „ojca polskiego lotnictwa” Czesława Tańskiego w 1927.
Artysta uwiecznił się na obrazie w pozycji stojącej we wnętrzu swojego atelier podczas malowania kolejnego dzieła umieszczonego na sztaludze. Ubrany jest w kombinezon, w prawej dłoni trzyma pędzel, a na stoliku obok innych pędzli leżą palety i farby. Nad głową Tańskiego widać figurę konia z uniesioną przednią prawą nogą.
Obraz znajduje się w zbiorach Muzeum Narodowego w Warszawie.

</doc>
<doc id="3664828" url="https://pl.wikipedia.org/wiki?curid=3664828" title="Bitolterol">
Bitolterol

Bitolterol () – wielofunkcyjny organiczny związek chemiczny z grupy chinolin. Prolek mający w swojej cząsteczce strukturę 3,4-diestru, który ulega hydrolizie do pochodnej katecholaminy o działaniu sympatykomimetycznym, o średnim czasie działania, działający selektywnie na receptory adrenergiczne β2.
Mechanizm działania.
Bitolterol jest selektywnym β-mimetykiem działającym na receptory β2, którego działanie przy podaniu wziewnym rozpoczyna się w ciągu 3–5 minut po inhalacji, utrzymuje się ponad 8 godzin, a maksymalny efekt następuje po 30–90 minutach od podania. Bitolterol dostarczany w postaci nieaktywnego 3,4-diestru i hydrolizowany do aktywnej postaci "N"-"tert"-butylonoradrenaliny przez esterazę.
Zastosowanie.
W 2015 roku żaden produkt leczniczy zawierający bitolterol nie był dopuszczony do obrotu w Polsce.
Działania niepożądane.
Bitolterol może powodować następujące działania niepożądane

</doc>
<doc id="3664843" url="https://pl.wikipedia.org/wiki?curid=3664843" title="MRIRW">
MRIRW



</doc>
<doc id="3664844" url="https://pl.wikipedia.org/wiki?curid=3664844" title="Najskuteczniejsi punktujący sezonów ekstraligi polskiej w hokeju na lodzie">
Najskuteczniejsi punktujący sezonów ekstraligi polskiej w hokeju na lodzie

Zwycięzca klasyfikacji kanadyjskiej polskiej ekstraklasy hokejowej – tytuł przyznawany corocznie zawodnikowi PHL, który w sezonie zasadniczym zdobędzie największą liczbę punktów w tzw. punktacji kanadyjskiej (łączna suma goli i asyst).
Tytuł ten przyznawany jest od 1955 roku tj. od utworzenia rozgrywek ligowych. Najwięcej punktów w klasyfikacji kanadyjskiej zgromadził kanadyjski napastnik Ciarko PBS Bank KH Sanok Samson Mahbod, który w sezonie 2013/2014 zdobył 104 punkty. Pięciokrotnie zwyciężał w tej klasyfikacji napastnik Leszek Laszkiewicz. Wszystkie triumfy zdobył grając w drużynie Cracovii. Wszyscy zwycięzcy grali w swoich klubach na pozycji napastnika.
W latach 60. po dwa zwycięstwa w końcowej klasyfikacji zanotowali zawodnik Legii Warszawa Józef Manowski, hokeista GKS Katowice Andrzej Fonfara oraz napastnik Pomorzanina Józef Stefaniak.

</doc>
<doc id="3664845" url="https://pl.wikipedia.org/wiki?curid=3664845" title="MRiRW">
MRiRW



</doc>
<doc id="3664847" url="https://pl.wikipedia.org/wiki?curid=3664847" title="Irena Zielińska">
Irena Zielińska



</doc>
<doc id="3664848" url="https://pl.wikipedia.org/wiki?curid=3664848" title="Ołeh Bereziuk">
Ołeh Bereziuk

Ołeh Romanowycz Bereziuk (; ur. 8 października 1969 we Lwowie) – ukraiński psychiatra i polityk, deputowany do Rady Najwyższej i przewodniczący frakcji parlamentarnej Samopomocy.
Życiorys.
Absolwent Lwowskiego Narodowego Uniwersytetu Medycznego. W latach 90. kształcił się w Stanach Zjednoczonych na University of Illinois at Chicago. Przez kilka lat praktykował jako psychiatra, w 2000 został nauczycielem akademickim na macierzystej uczelni. Przez dziesięć lat (1996–2006) był gospodarzem programu "Dawajte pohoworymo" nadawanego w stacji radiowej Lux FM.
W latach 2006–2014 związany z lwowskim samorządem. Był radnym miejskim, od 2007 do 2012 kierował biurem mera. W 2012 został dyrektorem departamentu ds. pomocy humanitarnej, a także pełniącym obowiązki zastępcy mera. Należał do założycieli Samopomocy jako organizacji pozarządowej (2004) i następnie partii politycznej (2012). W przedterminowych wyborach parlamentarnych w 2014 z listy krajowej tego ugrupowania uzyskał mandat posła VIII kadencji. Objął następnie funkcję przewodniczącego frakcji parlamentarnej Samopomocy.
Przypisy.
 

</doc>
<doc id="3664849" url="https://pl.wikipedia.org/wiki?curid=3664849" title="Żabi Dół (Krowiarki)">
Żabi Dół (Krowiarki)

Żabi Dół – dolina rzeczna w południowo-zachodniej Polsce, w Sudetach Wschodnich, w Masywie Śnieżnika, w paśmie Krowiarek w woj. dolnośląskim. 
Dolina położona w obszarze Śnieżnickiego Parku Krajobrazowego ok. 1,1 km na północ od centrum miejscowości Kamienna. 
Dobrze wykształcona V-kształtna dolina, która odchodzi od głównego pasma Krowiarek na południowy zachód do doliny rzeki Waliszowska Woda. Dolina ciągnie się na długości ok. 1,7 km, między wzniesieniami Górzyca po południowej stronie i wzniesieniem Modrzeńce po północnej stronie. Dolina wąska głęboko wcięta o stromych zboczach, wypreparowana w gnejsach i łupkach łyszczykowych serii strońskiej, należącej do metamorfiku Lądka i Śnieżnika. Otoczenie doliny porasta dolno reglowy monokulturowy las świerkowy, z domieszką drzew liściastych. Doliną płynie potok z Marcinkowa dopływ Waliszowskiej Wody.

</doc>
<doc id="3664851" url="https://pl.wikipedia.org/wiki?curid=3664851" title="Uz DongJu Andiżan">
Uz DongJu Andiżan

Uz DongJu Andiżan (uzb. «Uz DongJu» Andijon futbol klubi, ros. Футбольный клуб «Уз-Донг-Жу» Андижан, "Futbolnyj Kłub "Uz DongJu" Andiżan") – uzbecki klub piłkarski, mający siedzibę w mieście Andiżan na wschodzie kraju. Założony w roku 2003.
W 2008 występował w Oʻzbekiston PFL.
Historia.
Chronologia nazw:
Piłkarska drużyna Uz DongJu została założona w miejscowości Andiżan w 2003 roku i reprezentowała wspólne uzbecko-koreańskie przedsiębiorstwo "Uz DongJu Paint Co".
W 2004 debiutował w Drugiej Lidze Uzbekistanu. W 2005 zajął drugie miejsce w turnieju finałowym i zdobył awans do Pierwszej Ligi. W 2007 zajął drugie miejsce w lidze i awansował do Wyższej Ligi Uzbekistanu. Debiut w Wyższej Lidze był nieudany - ostatnie 16. miejsce i spadek do Pierwszej Ligi. W 2010 z powodu problemów finansowych zrezygnował z dalszych występów.
W 2013 został reaktywowany. Najpierw występował w Drugiej Lidze, a od 2015 ponownie w Pierwszej Lidze.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Navroʻz w Andiżanie, który może pomieścić 14,375 widzów.
Piłkarze.
Znani piłkarze:

</doc>
<doc id="3664852" url="https://pl.wikipedia.org/wiki?curid=3664852" title="Irena Barbara Zielińska">
Irena Barbara Zielińska



</doc>
<doc id="3664853" url="https://pl.wikipedia.org/wiki?curid=3664853" title="Muzeum Narodowe Grenlandii">
Muzeum Narodowe Grenlandii

Muzeum Narodowe Grenlandii – muzeum historii i archeologii w Nuuk, założone w połowie lat 60. XX wieku. Narodowa instytucja kultury na Grenlandii.
Muzeum mieści się w obszernym budynku dawnej hali magazynowej z 1936 roku. Do zadań i obowiązków muzeum należy archiwizacja pamiątek i artefaktów związanych z archeologią, historią najnowszą, sztuką i rzemiosłem artystycznym. Zawiera także kolekcję niektórych zbiorów z . Do zbiorów muzeum należą także mumie z Qilakitsoq (szczątki trzech kobiet i półrocznego dziecka).

</doc>
<doc id="3664854" url="https://pl.wikipedia.org/wiki?curid=3664854" title="Uz-Dong-Ju Andiżan">
Uz-Dong-Ju Andiżan



</doc>
<doc id="3664857" url="https://pl.wikipedia.org/wiki?curid=3664857" title="Barbara Smoleńska-Zielińska">
Barbara Smoleńska-Zielińska



</doc>
<doc id="3664863" url="https://pl.wikipedia.org/wiki?curid=3664863" title="National Stock Exchange">
National Stock Exchange



</doc>
<doc id="3664868" url="https://pl.wikipedia.org/wiki?curid=3664868" title="János Thuróczi">
János Thuróczi

János Thuróczi – XV–wieczny węgierski kronikarz, syn Pétera Turócziego z Szentmihály, protonotariusz Królestwa Węgier. W 1470 r. wziął udział w konwencie komitatu Turóc, gdzie pełnił funkcję świeckiego sekretarza. Wybitny prawoznawca, mówca i historyk swoich czasów.
Życiorys.
Na temat jego życia mamy mało informacji. Urodził się w górnowęgierskiej rodzinie posiadaczy ziemskich, zaliczających się do średniej szlachty. Jego żyjący w XIII wieku przodek, komes András, otrzymał w darowiźnie od króla wieś Nádasér, położoną w komitacie Turóc. W czasie panowania Zygmunta Luksemburskiego jego wuj András Nádaséri służył na królewskim dworze i tam otrzymał nazwisko András Turóczi. Jego samego źródła wspominają po raz pierwszy w 1459 roku. Na temat jego nauki również nic nie wiemy. Wiedzę prawniczą i znajomość łaciny mógł uzyskać w którejś ze szkół kościelnych. Nie ma śladu po tym, że mógł studiować na którymś z zagranicznych uniwersytetów. Robił świecką karierę prawniczą: w 1465 roku działał jako prokurator i adwokat klasztoru norbertanów w Ipolyságu w procesie przed nadwornym sędzią królewskim, "(judex curiae regiae)", w 1467 roku był sekretarzem nadwornego sędziego królewskiego, potem od 1470 roku w miejscu wiary publicznej w Ipolyságu, od 1475 roku znowu działa w urzędzie nadwornego sędziego, a w 1486 roku zostaje protonotariuszem (węg. "ítélőmester"), czyli urzędnikiem zajmującym się redagowaniem wyroków i innych orzeczeń sądowych u Tamása Drágiego, naczelnika urzędu sędziowskiego prawnego przedstawiciela króla (węg. "királyi személynök"). Po raz ostatni w 1488 roku, roku wydania jego książki, imię jego pojawia się w źródłach, stąd jest prawdopodobne, że umarł przed latem 1489 roku. Jego dzieło nosi tytuł "Chronica Hungarorum" i jest znane jako Kronika Thurócziego. 
Jego urzędowi zwierzchnicy (László Hásságyi i Tamás Drági) zachęcili go około roku 1480 do napisania historii dawnych Węgrów. Najpierw na podstawie wierszowanego dzieła Lorenzo de Menaciego, XIV–XV–wiecznego posła weneckiego, napisał dzieje Karola III. Następnie dokonał przeróbki pisemnej spuścizny powstałych w XIV wieku Kroniki Ilustrowanej i Kroniki Budzińskiej, polegającej głównie na poszerzeniu rozdziałów dotyczących historii Hunów i Scytów na podstawie dzieł papieża Piusa II i florenckiego biskupa Antoninusa. W tym czasie przebadał też dzieła historyczne powstałe we wczesnym średniowieczu. Oprócz dziejów Karola III dołączył do nich dzieło na temat Ludwika I autorstwa Jánosa Kükülleiego, archidiakona Küküllő. Zdarzenia z lat 1386–1470 opisał samodzielnie i jest to, z historycznego punktu widzenia, najważniejsza część jego pracy. Na końcu dodaje do niej jako załącznik „Żałobną pieśń” mistrza Rogera. Dzieło, noszące tytuł "Chronica Hungarorum", ilustrowane drzeworytami, wydrukowano 20 marca 1488 roku w Brnie, a potem w Augsburgu, jako drugą książkę, po Kronice Budzińskiej, zajmującą się historią Węgier. Pierwsze wydanie zadedykował Tamásowi Drágiemu, a drugie królowi Maciejowi. W wydaniu pomagało dwóch budzińskich księgarzy, Tibold (Theobald) Feger i György Ruem oraz Erhard Ratdolt.

</doc>
<doc id="3664871" url="https://pl.wikipedia.org/wiki?curid=3664871" title="Park Glazja">
Park Glazja

Park Glazja – park na Jakubskim Przedmieściu w Toruniu. Zajmuje powierzchnię 5,5 ha (według innego źródła: 5,6 ha). Park mieści się na terenie od ronda przy planu Pokoju Toruńskiego do skrzyżowania ulicą Waryńskiego z ulicą Antczaka.
Na obszarze parku występują: graby pospolite, lipy drobnolistne, bukszpany, derenie białe, lebiodki oraz byliny, żywopłoty, trawy ozdobne i pnącza. Część roślin pojawiła się w parku po 2020 roku.
Park powstał na terenie, gdzie wcześniej mieścił się stok bojowy Fortu św. Jakuba. Stok przybrał formę parkową po 1945 roku. W latach 90. XX w. uporządkowano drzewostan.
W kwietniu 2020 roku zakończono rewitalizację parku. Podzielono teren na trzy strefy. W części północno-zachodniej wybudowano place zabaw i siłownię, wchodzące w skład strefy rekreacji intensywnej. W centralnej części parku zlokalizowano strefę ciszy, a we wschodniej strefę spontanicznego wypoczynku i rekreacji. Zmodernizowano oświetlenie i ciągi komunikacji pieszej i rowerowej, zainstalowano monitoring oraz oddano do użytku stoły szachowe. Podczas rewitalizacji wyposażono park w ławki, leżaki, kosze na odpady i stojaki rowerowe. Wybudowano również budki dla ptaków i domki owadów. Koszt rewitalizacji wyniósł 4,7 mln zł. Część pieniędzy podchodzi z funduszy unijnych – Programu Operacyjnego Infrastruktura i Środowisko 2014–2020 kwotą ok. 2,15 mln zł.
W parku mieści się taras widokowy na dolinę Wisły i stok bojowy przy Forcie św. Jakuba.

</doc>
<doc id="3664875" url="https://pl.wikipedia.org/wiki?curid=3664875" title="Alexandre-Émile Béguyer de Chancourtois">
Alexandre-Émile Béguyer de Chancourtois

Alexandre-Émile Béguyer de Chancourtois (ur. 20 stycznia 1820 w Paryżu, zm. 14 listopada 1886 tamże) – francuski chemik, mineralog i geolog, który jako pierwszy uporządkował pierwiastki chemiczne według wzrastających mas atomowych.
Życiorys.
W 1863 Chancourtois opublikował rysunek swojego „bębna pierwiastków” (określanego też jako „śruba telluryczna”). Narysował on na bębnie spiralnie wznoszący się łańcuch nazw pierwiastków. Średnica cylindra miała 16 jednostek, co odpowiadało masie atomowej tlenu. Łańcuch tworzył pełny obrót spirali co osiem pierwiastków. To spowodowało, że pierwiastki o podobnych właściwościach leżały na bębnie w linii pionowej, jeden pod drugim.
Ukończył École Polytechnique. Całą swoją naukową karierę spędził na Ecole des Mines de Paris, najpierw ucząc kursów topografii, a następnie pracując na katedrze geodezji, w której pozostał aż do swojej śmierci.

</doc>
<doc id="3664885" url="https://pl.wikipedia.org/wiki?curid=3664885" title="Obod Taszkent">
Obod Taszkent

Obod Taszkent (uzb. «Obod» Toshkent futbol klubi, ros. Футбольный клуб «Обод» Ташкент, "Futbolnyj Kłub "Obod" Taszkient") – uzbecki klub piłkarski, mający siedzibę w stolicy kraju Taszkent. Założony w roku 2013.
Od 2016 występuje w Oʻzbekiston PFL.
Historia.
Chronologia nazw:
Piłkarski klub Obod został założony w Taszkencie w 2013 roku. W 2013 zespół debiutował w Drugiej Lidze Uzbekistanu, w której zajął pierwsze miejsce w swojej grupie i awansował do Pierwszej Ligi. W 2015 zajął pierwsze miejsce w lidze i awansował do Wyższej Ligi.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie JAR w Taszkencie, który może pomieścić 8,500 widzów.
Piłkarze.
Znani piłkarze:

</doc>
<doc id="3664890" url="https://pl.wikipedia.org/wiki?curid=3664890" title="Jayxun Nukus">
Jayxun Nukus



</doc>
<doc id="3664891" url="https://pl.wikipedia.org/wiki?curid=3664891" title="Termez Surchon">
Termez Surchon



</doc>
<doc id="3664893" url="https://pl.wikipedia.org/wiki?curid=3664893" title="Jan Kliment">
Jan Kliment



</doc>
<doc id="3664897" url="https://pl.wikipedia.org/wiki?curid=3664897" title="Olodaterol">
Olodaterol

Olodaterol () – wielofunkcyjny organiczny związek chemiczny z grupy benzoksazyn mający w swojej strukturze pierścień benzenowy. Lek o działaniu sympatykomimetycznym, o długim czasie działania trwającym ponad 24 godziny, działający selektywnie na receptory adrenergiczne β2.
Mechanizm działania.
Olodaterol jest selektywnym β-mimetykiem działającym na receptory β2, którego działanie przy podaniu wziewnym narasta do maksymalnego w ciągu 30 minut po inhalacji i utrzymuje się ponad 24 godziny.
Zastosowanie.
W 2015 roku olodaterol był dopuszczony do obrotu w Polsce jako preparat prosty w inhalatorze Respimat.
Działania niepożądane.
Olodaterol może powodować następujące działania niepożądane:

</doc>
<doc id="3664900" url="https://pl.wikipedia.org/wiki?curid=3664900" title="Hala Orbita">
Hala Orbita



</doc>
<doc id="3664901" url="https://pl.wikipedia.org/wiki?curid=3664901" title="Reakcja Iwanowa">
Reakcja Iwanowa

Reakcja Iwanowa – reakcja chemiczna odkryta przez bułgarskiego naukowca, prof. Dimityra Iwanowa. Jest to reakcja arylopochodnych kwasu octowego ze związkami Grignarda, a następnie ze związkami elektrofilowymi, najczęściej związkami karbonylowymi, izocyjanianami lub halogenkami alkilowymi. W reakcji Iwanowa z aldehydami i ketonami powstają kwasy β-hydroksykarboksylowe lub α,β-nienasycone kwasy karboksylowe.
W pierwszym etapie reakcji powstają tzw. reagenty Iwanowa, którym przypisuje się strukturę nienasyconych dianionów (enodiolanów) (wg niektórych źródeł występujących w równowadze ze związkami Grignarda). Reakcja Iwanowa przebiega stereoselektywnie w kierunku produktu o konfiguracji "anti":
Mechanizm tej reakcji jest analogiczny do modelu stanu przejściowego Zimmerman-Traxlera dla kondensacji aldolowej. Jej kinetyka została dość szczegółowo przebadana w połowie lat 80. XX wieku.

</doc>
<doc id="3664904" url="https://pl.wikipedia.org/wiki?curid=3664904" title="Mistrzostwa Świata w Unihokeju Mężczyzn 2008">
Mistrzostwa Świata w Unihokeju Mężczyzn 2008

Mistrzostwa Świata w Unihokeju Mężczyzn 2008 - 7. edycja międzynarodowego turnieju mężczyzn o tytuł mistrza świata, organizowany przez Międzynarodową Federację Unihokeja (IFF), trwał od 6 do 14 grudnia 2008 w Pradze i Ostrawie, Czechy. W finale spotkały się reprezentacje Szwecji i Finlandii - złoty medal wywalczyli po raz pierwszy w historii finowie. Brązowy medal przypadł w udziale Szwajcarom, którzy pokonali gospodarzy tunieju - Czechów.
Dywizja A.
Grupa A.
Tabela
     = awans do półfinałów
Wyniki
Grupa B.
Tabela
     = awans do półfinałów
Wyniki
Linki zewnętrzne.
Oficjalna strona Międzynarodowej Federacji Unihokeja (IFF)

</doc>
<doc id="3664906" url="https://pl.wikipedia.org/wiki?curid=3664906" title="Oʻzbekiston PFL 1-Liga Sharq Mintaqasi">
Oʻzbekiston PFL 1-Liga Sharq Mintaqasi



</doc>
<doc id="3664908" url="https://pl.wikipedia.org/wiki?curid=3664908" title="NBU Osiyo Taszkent">
NBU Osiyo Taszkent

NBU Osiyo Taszkent (uzb. «NBU Osiyo» Toshkent futbol klubi, ros. Футбольный клуб «НБУ-Азия» Ташкент, "Futbolnyj Kłub "NBU-Azija" Taszkient") – uzbecki klub piłkarski, mający siedzibę w stolicy kraju Taszkent. Założony w roku 2000.
Historia.
Chronologia nazw:
Piłkarski klub NBU Osiyo został założony w Taszkencie w 2000 roku. W 2000 zespół debiutował w Drugiej Lidze Uzbekistanu, w której zajął pierwsze miejsce w swojej grupie i awansował do Pierwszej Ligi.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Yoshlik-Kamolot w Taszkencie, który może pomieścić 9,100 widzów.
Piłkarze.
Znani piłkarze:

</doc>
<doc id="3664909" url="https://pl.wikipedia.org/wiki?curid=3664909" title="Thomas Martin Lowry">
Thomas Martin Lowry



</doc>
<doc id="3664910" url="https://pl.wikipedia.org/wiki?curid=3664910" title="Wartość Shapley'a">
Wartość Shapley'a



</doc>
<doc id="3664911" url="https://pl.wikipedia.org/wiki?curid=3664911" title="Mohammad Reza Mahdawi Kani">
Mohammad Reza Mahdawi Kani

Mohammad Reza Mahdawi Kani (ur. 25 sierpnia 1931 w Kanie, zm. 21 października 2014 w Teheranie) – irański polityk i duchowny, ajatollah, dwukrotny minister spraw wewnętrznych Iranu, w latach 2011-2014 przewodniczący Zgromadzenia Ekspertów.
Życiorys.
Studiował prawo i teologię szyicką w seminarium w Ghom, m.in. pod kierunkiem Ruhollaha Chomejniego. W latach 70. XX wieku był aktywny w religijnej opozycji przeciwko rządom szacha Mohammada Rezy Pahlawiego, za co był więziony i torturowany. Razem z Mohammedem Behesztim, Mortezą Motahharim, Alim Chameneim, Alim Akbarem Haszemim Rafsandżanim, Mohammadem Dżawadem Bahonarem i Mohammadem Mofattehem był w latach 1976-1977 wśród twórców Stowarzyszenia Duchowieństwa Walczącego, które miało budować poparcie dla ruchu na rzecz rewolucji islamskiej, według koncepcji ajatollaha Chomejniego, przejmując faktyczną kontrolę nad meczetami, szkołami religijnymi i stowarzyszeniami religijnymi. Odegrały one później znaczącą rolę podczas rewolucji islamskiej. W 1999 Mahdawi Kani został sekretarzem generalnym stowarzyszenia.
Po zwycięstwie rewolucji islamskiej Mahdawi Kani wszedł w 1980 do Rady Strażników, zaś między r. 1980 a 1981 był ministrem spraw wewnętrznych w rządzie tymczasowym. Opowiadał się przeciwko oddaniu władzy przez duchowieństwo w ręce świeckich polityków. Jako jeden z nielicznych współpracowników Chomejniego potępił zajęcie przez irańskich studentów budynku ambasady amerykańskiej w Teheranie. Po zabójstwie Mohammada Dżawada Bahonara we wrześniu 1981 był przez miesiąc p.o. premiera Iranu. Zasiadał w Najwyższej Radzie Rewolucji Kulturalnej. W 1997 wszedł do Rady Korzyści. Był bliskim współpracownikiem Najwyższego Przywódcy Alego Chameneiego, związanym z konserwatywnym skrzydłem irańskiej elity władzy. Przed wyborami prezydenckimi w 1997 udzielił poparcia konserwatywnemu kandydatowi Alemu Akbarowi Nateghowi Nuriemu.
Jest twórcą teherańskiego Uniwersytetu Imama Sadegha, którego celem miało być kształcenie nowej irańskiej porewolucyjnej elity; uczelnia miała stanowić pomost między tradycyjnymi szyickimi seminariami duchownymi a uniwersytetami zachodnimi. 
Chociaż krytykował politykę Mahmuda Ahmadineżada jako prezydenta Iranu, w 2009 poparł jego kandydaturę przed wyborami prezydenckimi. W 2013 przed kolejnymi wyborami prezydenckimi ogłosił poparcie dla związanego z umiarkowanymi reformatorami Hasana Rouhaniego. W 2011 został wybrany na przewodniczącego Zgromadzenia Ekspertów, zaś w 2013 uzyskał reelekcję. 
W czerwcu 2014 zapadł w śpiączkę po ataku serca, zaś w końcu października tego samego roku zmarł.

</doc>
<doc id="3664912" url="https://pl.wikipedia.org/wiki?curid=3664912" title="Elisabeth Harnois">
Elisabeth Harnois

Elisabeth Harnois (ur. 26 maja 1979) – amerykańska aktorka filmowa.

</doc>
<doc id="3664914" url="https://pl.wikipedia.org/wiki?curid=3664914" title="Oq-tepa Taszkent">
Oq-tepa Taszkent

Oq-tepa Taszkent (uzb. «Oq-tepa» Toshkent futbol klubi, ros. Футбольный клуб «Актепа» Ташкент, "Futbolnyj Kłub "Aktiepa" Taszkient") – uzbecki klub piłkarski, mający siedzibę w stolicy kraju Taszkent. Założony w roku 2000.
Historia.
Chronologia nazw:
Piłkarski klub Oq-tepa został założony w Taszkencie w 2000 roku. W 2000 zespół debiutował w Drugiej Lidze Uzbekistanu. W 2005 zajął pierwsze miejsce w swojej grupie i awansował do Pierwszej Ligi. W 2009 klub nie uczestniczył w rozgrywkach Pierwszej Ligi, ale już w 2010 ponownie startował w Pierwszej Lidze.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Oq-tepa w Taszkencie, który może pomieścić 2,000 widzów.
Piłkarze.
Znani piłkarze:

</doc>
<doc id="3664917" url="https://pl.wikipedia.org/wiki?curid=3664917" title="Subularia">
Subularia

Subularia – rodzaj roślin należący do rodziny kapustowatych. Obejmuje dwa gatunki. "S. aquatica" rośnie w północnej części Ameryki Północnej, Europy i Azji, a "S. monticola" w Afryce. Są to rośliny wodne. 
Systematyka.
Należy do rodziny kapustowatych ("Brassicaceae"), rzędu kapustowców ("Brassicales"), kladu różowych (rosids) w obrębie okrytonasiennych ("Magnoliophyta ").

</doc>
<doc id="3664918" url="https://pl.wikipedia.org/wiki?curid=3664918" title="Księżyc (film)">
Księżyc (film)



</doc>
<doc id="3664927" url="https://pl.wikipedia.org/wiki?curid=3664927" title="Bronisław Gniazdowski">
Bronisław Gniazdowski

Bronisław Gniazdowski pseudonim „Mazur” (ur. 23 stycznia 1924 w Gostkowie, zm. 13 kwietnia 1951 w Szyszkach) – polski żołnierz powojennego podziemia antykomunistycznego w ramach patrolu Pogotowia Akcji Specjalnej NZW, żołnierz wyklęty.
Życiorys.
Był synem Jana i Stanisławy z Kamieńskich. Jako żołnierz w latach 1949–1951 służył w patrolu Pogotowia Akcji Specjalnej Narodowego Zjednoczenia Wojskowego dowodzonym przez Mieczysława Dziemieszkiewicza ps. „Rój”. Poległ 13/14 kwietnia 1951 w Szyszkach, w powiecie pułtuskim w trakcie próby przebicia przez kordon KBW utworzony przez około 300-osobową grupą operacyjną funkcjonariuszy KBW i UBP. Ciała Dziemieszkiewicza i Gniazdowskiego zostały pogrzebane w nieznanym miejscu. 
Bronisław Gniazdowski został upamiętniony między innymi na tablicy poświęconej żołnierzom podziemia antykomunistycznego na ścianie kościoła parafialnego w Szyszkach oraz Pomniku „Poległym i Pomordowanym Obrońcom Ojczyzny” w miejscowości Bogate w powiecie przasnyskim, w gminie Przasnysz.
W filmie pt. "Historia Roja" w reżyserii Jerzego Zalewskiego, w rolę Bronisława Gniazdowskiego wcielił się Wojciech Żołądkowicz.

</doc>
<doc id="3664928" url="https://pl.wikipedia.org/wiki?curid=3664928" title="Klaus-Michael Bonsack">
Klaus-Michael Bonsack



</doc>
<doc id="3664931" url="https://pl.wikipedia.org/wiki?curid=3664931" title="Ambrosini SAI.2S">
Ambrosini SAI.2S

Ambrosini SAI.2S – samolot turystyczno-wyścigowy zbudowany pod koniec lat 30. XX wieku przez SAI Ambrosini.
Historia.
Samolot miał bardzo zbliżone oznaczenie do jego poprzednika Ambrosini SAI.2, ale konstrukcyjnie prawie nic ich nie łączyło.
SAI.2S został zaprojektowany na wyścig Avioraduno del Littorio w 1937 roku. Był do jednosilnikowy dolnopłat z klasycznym podwoziem stałym, z zamkniętą kabiną dla czterech osób (pilot i troje pasażerów). Napędzany był silnikiem rzędowym typu Alfa Romeo 115-I o mocy 200 KM, skrzydła były wyposażone w skrzela typu Handley-Page i klapy. Długość samolotu wynosiła 6,77 metra, wysokość 2,8 metra, rozpiętość skrzydeł 10,64 metra, a powierzchnia skrzydeł 17,9 m². Masa własna maszyny wynosiła 890 kilogramów, a masa startowa do 1415 kilogramów. Prędkość maksymalna wynosiła 250 kilometrów na godzinę, przelotowa 215 km/h i minimalna 83 km/h.
Dokładna liczba wyprodukowanych maszyn nie jest znana; w zależności od źródeł wyprodukowano ich „stosunkowo dużo” lub „niewiele”. Przynajmniej dwa samoloty były jeszcze używane w 1965 roku. Jeden zachował się do współczesnych czasów i jest eksponatem w najstarszym włoskim muzeum lotniczym Museo dell'Aeronautica Gianni Caproni.

</doc>
<doc id="3664932" url="https://pl.wikipedia.org/wiki?curid=3664932" title="Ali Sadpara">
Ali Sadpara



</doc>
<doc id="3664936" url="https://pl.wikipedia.org/wiki?curid=3664936" title="Mylna Kopa">
Mylna Kopa

Mylna Kopa (, , ) – skalna czuba w Grani Kościelców w polskich Tatrach Zachodnich. Ma wysokość 2159 m i znajduje się w postrzępionej południowej grani Zadniego Kościelca między Pośrednimi Mylnymi Wrótkami i Wyżnimi Mylnymi Wrótkami. Zarówno od wschodniej, jak i zachodniej strony podcięta jest ścianami.
Pierwsze przejście: Zygmunt Klemensiewicz i Roman Kordys 11 lipca 1906 r. (w czasie przejścia grani Kościelec – Mylna Przełęcz i z powrotem). Podczas tego przejścia zerwali z praktykowaną do tej pory zasadą wspinaczki tylko z przewodnikiem.

</doc>
<doc id="3664937" url="https://pl.wikipedia.org/wiki?curid=3664937" title="Pośrednie Mylne Wrótka">
Pośrednie Mylne Wrótka

Pośrednie Mylne Wrótka (, , ) – płytka przełączka w Grani Kościelców, a dokładniej w południowej grani Zadniego Kościelca między Mylną Turnią a Mylną Kopą (2159 m) w polskich Tatrach Wysokich. Ze względu na litą skałę, niewielkie trudności techniczne i niezwykłą urodę grań ta jest często przechodzona przez kursantów i początkujących taterników. Stąd jej popularność i nieco żartobliwa nazwa "Grań Praojców". Zarówno na wschodnią stronę (do Kotła Zmarzłego Stawu), jak i na zachodnią (do Zadniego Koła) przełączka opada ścianami.
Pierwsze przejście: Zygmunt Klemensiewicz i Roman Kordys 11 lipca 1906 r. (w czasie przejścia grani Kościelec – Mylna Przełęcz i z powrotem). Podczas tego przejścia zerwali z praktykowaną do tej pory zasadą wspinaczki tylko z przewodnikiem.

</doc>
<doc id="3664938" url="https://pl.wikipedia.org/wiki?curid=3664938" title="Wyżnie Mylne Wrótka">
Wyżnie Mylne Wrótka

Wyżnie Mylne Wrótka (, , ) – płytka przełączka w Grani Kościelców, a dokładniej w południowej grani Zadniego Kościelca między Zadnim Kościelcem (2162 m) a Mylną Kopą (2159 m) w polskich Tatrach Wysokich. Ze względu na litą skałę, niewielkie trudności techniczne i niezwykłą urodę grań ta jest często przechodzona przez kursantów i początkujących taterników. Stąd jej popularność i nieco żartobliwa nazwa "Grań Praojców". Zarówno na wschodnią stronę (do Doliny Czarnej Gąsienicowej), jak i na zachodnią (do Zadniego Koła) przełączka opada ścianami.
Pierwsze przejście: Zygmunt Klemensiewicz i Roman Kordys 11 lipca 1906 r. (w czasie przejścia grani Kościelec – Mylna Przełęcz i z powrotem). Podczas tego przejścia zerwali z praktykowaną do tej pory zasadą wspinaczki tylko z przewodnikiem.

</doc>
<doc id="3664939" url="https://pl.wikipedia.org/wiki?curid=3664939" title="Feliks Antoni Mikorski">
Feliks Antoni Mikorski

Feliks Antoni Mikorski herbu Ostoja – marszałek Trybunału Głównego Koronnego w 1768 roku, sędzia ziemski gostyniński w 1771 roku, pisarz ziemski gostyniński w 1768 roku, regent grodzki gostyniński w 1752 roku.

</doc>
<doc id="3664942" url="https://pl.wikipedia.org/wiki?curid=3664942" title="Marcin Lipski">
Marcin Lipski

Marcin Lipski herbu Grabie (zm. 1782) – podstoli buski w latach 1766-1782, podstarości bełski w latach 1761-1773, pisarz grodzki żydaczowski w 1751 roku, miecznik buski w latach 1750-1766, starosta jabłonowskim w 1769 roku.
Jako sędzia kapturowy był elektorem Stanisława Augusta Poniatowskiego w 1764 roku z województwa bełskiego.
Przypisy.
 

</doc>
<doc id="3664945" url="https://pl.wikipedia.org/wiki?curid=3664945" title="Wacław Zakrzewski">
Wacław Zakrzewski

Wacław Zakrzewski herbu Wyssogota (ur. około 1740, zm. 22 kwietnia 1813 roku) – marszałek Trybunału Głównego Koronnego w 1789, kasztelan nakielski w 1787, podstoli kaliski w latach 1778-1787.
Osiągnięcia.
Syn Macieja i Teresy z Zakrzewskich. W 1761, po śmierci ojca, objął, wraz z siostrą (Dorotą Wielowieyską), majątki ksiąskie: Książek, Kiełczyn, Radoszkowo, Świączyń oraz Zakrzewo. W 1774, w dowód uznania za zaangażowanie w sprawy publiczne, otrzymał Order Orła Białego i tytuł szambelana królewskiego. Wprowadzał liczne regulacje prawne w różnych dziedzinach życia Książa, m.in. zreformował tam ustrój miejski w duchu oświeceniowym.
Życie prywatne.
Żonaty z Katarzyną Budziszewską, córką stolnika przemyskiego - Jana. Zmarł bezpotomnie.

</doc>
<doc id="3664946" url="https://pl.wikipedia.org/wiki?curid=3664946" title="Instytut Informatyki Stosowanej Politechniki Łódzkiej">
Instytut Informatyki Stosowanej Politechniki Łódzkiej

Instytut Informatyki Stosowanej Politechniki Łódzkiej – jeden z instytutów Wydziału Elektrotechniki, Elektroniki, Informatyki i Automatyki Politechniki Łódzkiej.
Historia Instytutu.
Katedra Informatyki Stosowanej (IIS) została utworzona decyzją JM Rektora prof. dr. hab. inż. Jana Krysińskiego w dniu 18 maja 1995 r. "„w celu prowadzenia badań naukowych oraz realizacji i koordynacji działalności dydaktycznej związanej z utworzeniem kierunku Informatyka na Wydziale Elektrotechniki i Elektroniki PŁ”". Kadrę Katedry stanowiło wtedy 5 osób. W wyniku dynamicznego rozwoju w dniu 1 czerwca 2012 r. przekształcono Katedrę w Instytut Informatyki Stosowanej. Katedrą, obecnie Instytutem, kieruje od chwili utworzenia prof. Dominik Sankowski. Obecnie kadra Instytutu to prawie 50 pracowników, w tym trzech profesorów zwyczajnych i 7 nadzwyczajnych, 27 adiunktów. Ponadto w IIS swoje prace doktorskie realizuje ponad 30 doktorantów. W okresie ostatnich 5 lat kadrę uzupełniają profesorowie wizytujący – wybitni specjaliści z różnych dziedzin informatyki pracujący w znanych uczelniach europejskich. W chwili utworzenia Katedrze przydzielono pomieszczenia po dawnym Zakładzie Remontowo-Budowlanym przy Al. Politechniki 11, wymagające gruntownego remontu i przystosowania do działalności dydaktycznej i naukowej. W ciągu 20 lat działalności jednostki nastąpił znaczny rozwój jej działalności naukowej, prowadzonej w ramach grantów międzynarodowych oraz grantów finansowanych przez Ministerstwo Nauki i Szkolnictwa Wyższego (dawniej Komitet Badań Naukowych), NCN oraz NCBIR. Wielokrotnie zwiększyło się także zaangażowanie dydaktyczne Instytutu oraz rozwój różnych form aktywności edukacyjnej, w tym prowadzenie zajęć w języku angielskim. Instytut uzyskał nowe pomieszczenia na III piętrze budynku Wydziału Elektrotechniki, Elektroniki, Informatyki i Automatyki przy ulicy Stefanowskiego 18/22, jak również dodatkowe na parterze i I piętrze przy Al. Politechniki 11. Realizacja przez IIS międzynarodowych i krajowych grantów badawczych o znacznej wartości pozwoliła na wyremontowanie pozyskanych pomieszczeń i zapewnienie wyposażenia w aparaturę naukowo-badawczą na światowym poziomie oraz odpowiednią infrastrukturę techniczną pomieszczeń. Instytut jest także współgospodarzem oddanego do użytku w 2015 roku Centrum Technologii Informatycznych, gdzie dysponuje najnowocześniejszymi laboratoriami sieci komputerowych, przetwarzania i analizy obrazów i danych pomiarowych.
Działalność naukowo-badawcza.
Działalność naukowa Instytutu koncentruje się między innymi na następujących zagadnieniach naukowo-badawczych:
Instytut posiada również następujące laboratoria badawcze:
Współpraca międzynarodowa.
Instytut ma szeroko rozwiniętą współpracę międzynarodową z wieloma ośrodkami naukowymi w kraju i za granicą; są to między innymi: Uniwersytety Strathclyde w Glasgow, Uniwersytety w Derby, Manchesterze, Bath, Leeds w Wielkiej Brytanii, Universytet Claudea Bernarda Lyon 1 we Francji, Uniwersytet w Hanowerze i Forschungszentrum Dresden-Rossendorf w Niemczech, Uniwersytet w Bergen i Telemark University College w Norwegii, Capital Normal University w Pekinie, i Tianjin University w Chinach, National University w Singapurze, Politechniką Lwowską, Kijowską i w Bukowinie oraz Państwową Akademią Finansów we Lwowie. Działalność w zakresie interakcji człowiek-komputer jest prowadzona we współpracy z naukowcami min. z Harvard University w USA, Chalmers University of Technology w Szwecji, Stuttgart University w Niemczech.
Działalność dydaktyczna.
Obecnie w Instytucie są realizowane zajęcia dydaktyczne dla studentów kierunku Informatyka na dwóch poziomach studiów: pierwszego i drugiego stopnia. Odniesieniem i zapleczem naukowym kierunku jest dyscyplina naukowa Informatyka, usytuowana w dziedzinie nauk technicznych. Efekty kształcenia mają odniesienie praktyczne w gospodarce i są związane z obszarem działalności dotyczących zastosowań informatyki w przetwarzaniu, przesyłaniu, składowaniu i zabezpieczaniu informacji w formie elektronicznej. Studia na obu poziomach realizowane są w formie stacjonarnej i niestacjonarnej.
Tematyka zajęć dydaktycznych prowadzonych w Instytucie Informatyki Stosowanej koncentruje się na szeroko pojętych zagadnieniach z zakresu inżynierii oprogramowania oraz systemów sieciowych, obejmując w szczególności:
W celu podniesienia jakości kształcenia studentów na kierunku Informatyka stosowane są systemowe rozwiązania weryfikacji ich prac oraz osiągnięć, takie, jak np. autorski (opracowany w Instytucie) system do automatycznego sprawdzania prac domowych i odpowiedzi studenckich wykorzystywany w ramach zajęć nauki programowania. Ponadto w ramach zajęć dodatkowych, studenci mają możliwość pracować z autorskimi modułami edukacyjnymi, opartymi na Arduino. Językiem programowania Arduino jest popularne zestawienie języków C/C++, wraz z szeregiem gotowych bibliotek do obsługi peryferiów modułu edukacyjnego. Moduł ten zaprojektowano i wykonano w Instytucie Informatyki Stosowanej. Wyposażono go m.in. w klawiaturę numeryczną, wyświetlacze OLED i LCD, diody i joysticki.
Ponadto pracownicy Instytutu prowadzą zajęcia z informatyki (w tym z programowania, sieci komputerowych i systemów operacyjnych) dla studentów z kierunku Elektronika i Telekomunikacja oraz innych kierunków na Wydziale; zajęcia w języku angielskim, w ramach Centrum Kształcenia Międzynarodowego (CKM) w PŁ na kierunkach "Computer Science" i "Telecommunications and Computer Science" na studiach I stopnia oraz na kierunku "Computer Science and Information Technology" na studiach II stopnia, a także zajęcia z przedmiotów informatycznych na studiach doktoranckich przy Wydziale Elektrotechniki, Elektroniki, Informatyki i Automatyki.
Instytut prowadzi również kształcenie na studiach podyplomowych w zakresie grafiki komputerowej oraz technologii IT.
Działalność pozadydaktyczna.
Koła naukowe
Przy Instytucie Informatyki Stosowanej działają dwa Studenckie Koła Naukowe: SKN Main oraz SKN Ubicomp.
Main to inicjatywa pozwalająca studentom rozwijać swoje umiejętności w dziedzinie informatyki, elektroniki i robotyki, rozwiązując problemy programistyczne, tworząc własne konstrukcje i projektując układy elektroniczne. Równolegle prowadzone są zajęcia, podczas których studenci przekazują sobie wiedzę na interesujące ich tematy inżynierii oprogramowania, bezpieczeństwa, sztucznej inteligencji itd.
Ubicomp skupia studentów – pasjonatów dziedziny interakcja człowiek-komputer, zainteresowanych projektowaniem systemów interaktywnych oraz opracowywaniem technologii wspomagających życie codzienne. Wyniki prac studenckich prezentowane są w trakcie różnych wydarzeń o zasięgu uczelnianym, ogólnokrajowym i międzynarodowym.
Zajęcia dla dzieci i młodzieży
Instytut Informatyki Stosowanej wspiera także rozwój kreatywnego myślenia wśród dzieci w wieku 8–14 lat organizując szkolenia z programowania o nazwie Od grania do programowania. W samym roku 2017 przeszkolono 200 młodych słuchaczy. Część zajęć prowadzona była w formie wolontariatu dla dzieci z domów dziecka oraz osób niepełnosprawnych. Zajęcia oraz badania przeprowadzane w tym zakresie mają na celu promocję informatyki oraz poszerzenie wiedzy i kompetencji przyszłych kandydatów uczelni wyższych.
Instytut również czynnie angażuje się w ogólnoświatowe projekty pod nazwą Hour of code i Code week. W latach 2013–2017 w zajęciach z zakresu programowania graficznego i robotyki realizowanych w ramach Hour of code uczestniczyło ponad 400 dzieci w wieku od 4 do 16 lat ze szkół i przedszkoli województwa łódzkiego.

</doc>
