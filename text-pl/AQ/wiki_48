<doc id="3664947" url="https://pl.wikipedia.org/wiki?curid=3664947" title="Quedius laestrygon">
Quedius laestrygon

Quedius (Microsaurus) laestrygon – gatunek chrząszcza z rodziny kusakowatych.
Gatunek ten opisany został w 2013 roku przez Aleša Smetanę na podstawie pojedynczego samca, odłowionego w 1980 roku. Epitet gatunkowy nawiązuje do Lajstrygonów.
Chrząszcz o ciele długości 14 mm, całkiem czarnym. Głowa duża, zaokrąglenie kwadratowa, z wyraźnym wgłębieniem między nasadami czułków. Żuwaczki duże; prawa z pojedynczym, trójkątnym zębem u nasady, lewa zaś dwoma zębami ulokowanymi w nasadowej połowie krawędzi środkowej: trójkątnym wierzchołkowym i ściętym nasadowym. Przedplecze nieco szersze niż długie, najszersze w połowie długości; jego boczne brzegi tworzą wspólny łuk z szeroko zaokrąglonymi kątami tylnymi. Brak punktów na tarczce. Pokrywy dość długie i grubo punktowane. Na ósmym sternum odwłokowym samca obecne głębokie, szerokie wcięcie pośrodku krawędzi wierzchołkowej, niepoprzedzone obszarem płaskim i gładkim. Krótkie Paramery mają tępe wierzchołki. Środkowy płat edeagusa jest prosty z wąsko łukowatym wierzchołkiem, poniżej którego leży lekko faliste żeberko poprzeczne.
Kusak znany tylko z góry Phulcoki w nepalskim dystrykcie Katmandu.

</doc>
<doc id="3664948" url="https://pl.wikipedia.org/wiki?curid=3664948" title="Aleksander (cesarz Etiopii)">
Aleksander (cesarz Etiopii)

Aleksander (gyyz. እስክንድር, "Yskyndyr", imię tronowe; gyyz. ቈስታንቲኖስ Konstantyn II, ur. 15 lipca 1471 - zm. 7 maja 1494 r.) – cesarz Etiopii w latach 1478-1494. Pochodził z dynastii salomońskiej i był synem cesarza Beyde Marjama I i jego żony Romny.
Początki panowania.
Ze względu na zbyt młody wiek w czasie obejmowania tronu, Aleksander musiał współrządzić razem z regentami. Początkowo w skład rady regentów wchodziły następujące osoby; jego matka - królowa Romna, Tesfa Gijorgis - sprawujący urząd opata klasztoru umieszczonego na wyspie na jeziorze Hajk, oraz bituedden Amde Mikael. Królowa Romna wcześnie wycofała się ze współrządzenia, a następnie wstąpiła do klasztoru w pobliżu Debre Libanos, gdzie mieszkała aż do śmierci. Opat Tesfa Gijorgis okazał się nie być równorzędnym partnerem doświadczonego bitueddena, dlatego według etiopskiego historyka Taddesse Tamrata, Amde Mikael władał Cesarstwem niemal samodzielnie. Rządy Mikaela dobiegły końca około 1486 roku, kiedy to babcia cesarza, Helena przeprowadziła przewrót pałacowy i uwięziła bitueddena, a później skazała go na śmierć. Cesarzowa Helena przez następne lata odgrywała decydującą rolę w rządzeniu Etiopią.
Wyprawa na Dakkar.
Najbardziej znaczącym osiągnięciem wojskowym Aleksandra było złupienie Dakkaru, czyli ówczesnej stolicy sułtanatu Adal w 1478 roku. Gdy wracał z wyprawy wraz ze swą armią do Etiopii, liczniejsze wojska Adalu pod dowództwem Muhammada ibn Azhara ad-Dina wyprzedziły Etiopczyków i zabiły wielu z nich, biorąc przy tym wielu jeńców. O Aleksandrze później mówiono, że uniknął schwytania przez muzułmanów tylko dzięki pomocy aniołów. Faktem jest, iż później zbudował kościół o nazwie Debere Meszuae, co znaczy "miejsce ofiarowania". Według Jamesa Bruce'a, szkockiego podróżnika przebywającego w Etiopii w drugiej połowie XVIII wieku, podczas ekspedycji na Dakkar, Zasillus, zarządca Amhary, dostał rozkaz mobilizacji swoich sił na południu, zaś Aleksander sam przybył z Angot i Tigraj. Według Bruce'a Aleksander w ten sposób zareagował na grabieże emira Muhfuza z miasta Saylac. Z kolei brytyjski etiopista Richard Pankhurst twierdził, że złupienie Dakkaru doprowadziło Amira Muhammada do szukania pokoju z Etiopczykami, jednak został przechytrzony przez Muhfuza.
Kontakty z Europejczykami.
Za czasów Aleksandra zaczęły być zauważalne wpływy europejskie w Etiopii. W rękopisie napisanym przez Francesco Suriano i datowanym na rok 1482, znajdują się informacje o znalezieniu dziesięciu Włochów przebywających na dworze cesarza, a niektórzy z nich mieli tam mieszkać od dwudziestu pięciu lat. Suriano dodał, że od 1480 roku więcej jak siedmiu wyjechało na etiopski dwór. Przybyli tam w poszukiwaniu klejnotów i kamieni szlachetnych i cesarz nie pozwolił im wrócić do Europy, co ich zasmuciło, jednak byli wynagradzani godnie. W ostatnich latach panowania Aleksandra, do Etiopii przybył także portugalski podróżnik Pedro de Covilhão, jako poseł z nadania króla Jana II Doskonałego. Również Pedro de Covilhão zabroniono wyjechać z Etiopii. Został zmuszony do spędzenia tam reszty życia jako zaufany doradca cesarzy.
Śmierć.
Istnieją różne sprzeczne wersje na temat śmierci Aleksandra, która miało miejsce, gdy cesarz miał zaledwie dwadzieścia dwa lata. Wedle jednego ze źródeł zginął podczas walki z zanikłym dziś plemieniem Maja, znanym z używania zatrutych strzał, zamieszkującym ziemię na wschód od Enderty i mającym duży udział w wielkiej wojnie z muzułmanami za czasów Lybne Dyngyla czterdzieści lat później. Z drugiej strony, zarówno James Bruce, jak i badacz Richard Burton pisali, że Aleksander został zamordowany w Tegulet. Bruce stwierdził, że Zasillus z Amhara był odpowiedzialny za jego śmierć, a według Burtona został zabity przez Muhfuza. Aleksander został pochowany w kościele Atronsa Maryam, którego budowę rozpoczął jego ojciec. Przedwczesna śmierć cesarza natychmiast doprowadziła do wojny domowej. Choć dwór przechowywał śmierć władcy w tajemnicy, Zasillus natychmiast ruszył do królewskiego więzienia na górze Amba Gyszien, uwolnił Naoda i ogłosił go cesarzem. Inny możnowładca Tekle Krystos, który pozostał na dworze cesarskim, w kwestii następstwa forsował syna Aleksandra, Amde Tsyjona II. Chociaż siły Tekle Krystosa pokonały zwolenników Zasillus, walka o władzę była kontynuowana.

</doc>
<doc id="3664950" url="https://pl.wikipedia.org/wiki?curid=3664950" title="Orphnebius ancorarius">
Orphnebius ancorarius

Orphnebius ancorarius – gatunek chrząszcza z rodziny kusakowatych i podrodziny Aleocharinae.
Gatunek ten opisany został w 2011 roku przez Volkera Assinga na podstawie pojedynczego samca, odłowionego w 1988 roku.
Chrząszcz o ciele długości 3,9 mm. Głowa 1,4 raza szersza niż długa, czarna, pośrodku połyskująca i niepunktowana. Czułki ciemnobrązowe z rudymi czterema członami nasadowymi. Przedplecze czarne, najszersze z tyłu i dobrze zaznaczonych kątach tylnych, w przekroju poprzecznym silnie wypukłe, wyposażone w czarne, długie szczeciny na bocznych brzegach. Wyraźnie rozszerzone z tyłu i rozproszenie punktowane pokrywy są ubarwione czarniawobrązowo z rozjaśnionymi krawędziami tylnymi i przyszwowymi. Ubarwione rudo odnóża są długie i smukłe. Odwłok jaskrawo rudy, klinowaty. Samiec ma ósmy sternit opatrzony dwoma poprzecznymi rządkami szczecinek i szeroko wypukły na tylnym brzegu. Środkowy płat edeagusa odznacza się krótkim wyrostkiem brzusznym o nieco kotwicowatym wierzchołku, a paramery zbliżoną długością parameritu i kondylitu. 
Kusak znany tylko z doliny Gitang Khola w nepalskim dystrykcie Ilam.

</doc>
<doc id="3664951" url="https://pl.wikipedia.org/wiki?curid=3664951" title="Benjamin Zé Ondo">
Benjamin Zé Ondo

Benjamin Zé Ondo (ur. 18 czerwca 1987 w Bitam) – gaboński piłkarz grający na pozycji lewego pomocnika. Od 2017 jest zawodnikiem klubu ESM Gonfreville-l'Orcher.
Kariera klubowa.
Swoją karierę piłkarską Zé Ondo rozpoczął w klubie US Bitam. W sezonie 2009/2010 zadebiutował w jego barwach w gabońskiej pierwszej lidze. W sezonie 2009/2010 wywalczył z nim dublet - mistrzostwo oraz Puchar Gabonu. W sezonie 2011/2012 został wicemistrzem, a w sezonie 2012/2013 - mistrzem kraju.
Latem 2013 Zé Ondo przeszedł do algierskiego ES Sétif. Zadebiutował w nim 28 grudnia 2013 w zremisowanym 1:1 domowym meczu z USM Algier. W sezonie 2014/2015 wywalczył z ES Sétif mistrzostwo Algierii.
W 2015 roku Zé Ondo został piłkarzem marokańskiego klubu MC Oujda. Grał też w takich klubach jak: Wydad Casablanca i Mosta FC. W 2017 przeszedł do ESM Gonfreville-l'Orcher..
Kariera reprezentacyjna.
W reprezentacji Gabonu Zé Ondo zadebiutował 9 lutego 2011 w przegranym 0:2 towarzyskim meczu z Demokratyczną Republiką Konga. W 2015 roku został powołany do kadry na Puchar Narodów Afryki 2015. Na tym turnieju był rezerwowym i nie wystąpił w żadnym meczu.

</doc>
<doc id="3664953" url="https://pl.wikipedia.org/wiki?curid=3664953" title="Mikołaj Hlebowicz (wojewoda)">
Mikołaj Hlebowicz (wojewoda)



</doc>
<doc id="3664954" url="https://pl.wikipedia.org/wiki?curid=3664954" title="Mikołaj Hlebowicz">
Mikołaj Hlebowicz



</doc>
<doc id="3664956" url="https://pl.wikipedia.org/wiki?curid=3664956" title="Orphnebius paucisetosus">
Orphnebius paucisetosus

Orphnebius paucisetosus – gatunek chrząszcza z rodziny kusakowatych i podrodziny Aleocharinae.
Gatunek ten opisany został w 2009 roku przez Volkera Assinga na podstawie pojedynczego samca, odłowionego w 2003 roku.
Chrząszcz o ciele długości 4,7 mm. Głowa 1,25 raza szersza niż dłuższa, czarna, o asymetrycznych czułkach. Drugi i trzeci człon czułków nieco jaśniejsze od pozostałych. Przedplecze czarne, szersze od głowy, 1,25 raza szersze niż dłuższe, w przekroju poprzecznym słabo wypukłe, na brzegach bocznych bez czarnych szczecin. Odnóża o czarniawych udach, ciemnobrązowych goleniach i rudobrązowych stopach. Odwłok jaskrawo jasnorudy. U samca dziewiąty i dziesiąty człon odwłoka zmodyfikowane, gęsto, czarno owłosione. Edeagus o smukłym płacie środkowym ze smukłym, długim, w widoku bocznym wierzchołkowo silnie łukowato ku górze wygiętym, a w widoku spodnim nieco ściętym wyrostkiem brzusznym. Paramery o dość masywnym kondylicie i z czterema szczecinkami przedwierzchołkowymi na paramericie.
Kusak znany tylko z miejsca typowego, położonego na wysokości 1800 m n.p.m. w nepalskim dystrykcie Taplejung.

</doc>
<doc id="3664957" url="https://pl.wikipedia.org/wiki?curid=3664957" title="Santiago Salcedo">
Santiago Salcedo

Santiago Salcedo (ur. 6 września 1981) – paragwajski piłkarz, reprezentant kraju. Obecnie występuje w Libertad.
Kariera reprezentacyjna.
W reprezentacji Paragwaju zadebiutował w 2003. W reprezentacji Paragwaju występował w latach 2003-2012. W sumie w reprezentacji wystąpił w 4 spotkaniach.

</doc>
<doc id="3664958" url="https://pl.wikipedia.org/wiki?curid=3664958" title="Casiano Delvalle">
Casiano Delvalle

Casiano Delvalle (ur. 13 sierpnia 1970) – były paragwajski piłkarz, reprezentant kraju.
Kariera reprezentacyjna.
W reprezentacji Paragwaju zadebiutował w 1995. W sumie w reprezentacji wystąpił w 3 spotkaniach.

</doc>
<doc id="3664960" url="https://pl.wikipedia.org/wiki?curid=3664960" title="Roberto Torres">
Roberto Torres

Roberto Torres (ur. 6 kwietnia 1972) – paragwajski piłkarz, reprezentant kraju.
Kariera reprezentacyjna.
W reprezentacji Paragwaju zadebiutował w 1996.

</doc>
<doc id="3664961" url="https://pl.wikipedia.org/wiki?curid=3664961" title="Juan Carlos Villamayor">
Juan Carlos Villamayor

Juan Carlos Villamayor (ur. 5 marca 1969) – były paragwajski piłkarz, reprezentant kraju.
Kariera reprezentacyjna.
W reprezentacji Paragwaju zadebiutował w 1993. W reprezentacji Paragwaju występował w latach 1993-1997. W sumie w reprezentacji wystąpił w 18 spotkaniach.

</doc>
<doc id="3664962" url="https://pl.wikipedia.org/wiki?curid=3664962" title="Orphnebius oculatus">
Orphnebius oculatus

Orphnebius oculatus – gatunek chrząszcza z rodziny kusakowatych i podrodziny Aleocharinae.
Gatunek ten opisany został w 1982 roku przez H. Coiffaita na podstawie pojedynczego okazu ze środkowego Nepalu, pozbawionego odwłoka. Cechy płciowe opisał V. Assing w 2009 roku na podstawie 4 okazów z Himachal Pradesh, sugerując ich konspecyficzność z holotypem.
Chrząszcz o jednolicie żółtawobrązowych odnóżach i dużych oczach. Samce tego kusakowatego mają paramery o raczej przysadzistym kondylicie, a środkowy płat edeagusa z szeroką w widoku bocznym "crista apicalis" oraz stosunkowo krótkim wyrostkiem brzusznym, prostym w widoku bocznym i trójkątnym w widoku brzusznym.
Owad znany z okolic Kulu w indyjskim stanie Himachal Pradesh oraz ze środkowego Nepalu.

</doc>
<doc id="3664963" url="https://pl.wikipedia.org/wiki?curid=3664963" title="Didier Ndong">
Didier Ndong

Didier Ibrahim Ndong (ur. 17 czerwca 1994 w Lambaréné) – gaboński piłkarz występujący na pozycji pomocnika we francuskim klubie EA Guingamp oraz w reprezentacji Gabonu.
Kariera klubowa.
Swoją karierę piłkarską rozpoczął w klubie CMS Libreville. W sezonie 2011/2012 zadebiutował w jego barwach w gabońskiej pierwszej lidze. W trakcie sezonu odszedł do tunezyjskiego klubu Club Sportif Sfaxien. Swój debiut w nim zaliczył 26 września 2012 w wygranym 1:0 wyjazdowym meczu z JS Kairouan. W sezonie 2011/2012 wywalczył tytuł mistrza Tunezji. W 2013 roku zdobył Afrykański Puchar Konfederacji. W styczniu 2015 roku Ndong przeszedł do FC Lorient. Zadebiutował w nim 7 lutego 2015 w wygranym 3:1 wyjazdowym meczu ze Stade de Reims.
Kariera reprezentacyjna.
W reprezentacji Gabonu zadebiutował 14 listopada 2012 w zremisowanym 2:2 towarzyskim meczu z Portugalią, rozegranym w Libreville. W 2015 roku został powołany do kadry na Puchar Narodów Afryki 2015. Rozegrał na nim trzy mecze: z Gwineą Równikową (0:2), z Kongiem (0:1) i z Burkina Faso (2:0).

</doc>
<doc id="3664964" url="https://pl.wikipedia.org/wiki?curid=3664964" title="Didier Ibrahim N'Dong">
Didier Ibrahim N'Dong



</doc>
<doc id="3664965" url="https://pl.wikipedia.org/wiki?curid=3664965" title="Metyloanilina">
Metyloanilina



</doc>
<doc id="3664966" url="https://pl.wikipedia.org/wiki?curid=3664966" title="Aminotoluen">
Aminotoluen



</doc>
<doc id="3664969" url="https://pl.wikipedia.org/wiki?curid=3664969" title="Ángel Ortiz">
Ángel Ortiz

Ángel Ortiz (ur. 27 grudnia 1977) – paragwajski piłkarz, reprezentant kraju.
Kariera reprezentacyjna.
W reprezentacji Paragwaju zadebiutował w 2003. W reprezentacji Paragwaju występował w latach 2003-2007. W sumie w reprezentacji wystąpił w 27 spotkaniach.

</doc>
<doc id="3664972" url="https://pl.wikipedia.org/wiki?curid=3664972" title="Polskie średniowieczne roty sądowe">
Polskie średniowieczne roty sądowe

Polskie średniowieczne roty sądowe – teksty przysiąg (rot) sądowych w języku polskim, zapisane w księgach z XIV i XV wieku.
Przysięgi świadków.
Ówczesne akta sądowe notowane były po łacinie, jednak przysięgi świadków zapisywano z reguły w formie oryginalnej. Zaczynały się zwykle one od formuły (w transkrypcji): "Tako mi pomoży Bog...". Pierwsze zapisane roty zwykle są krótkie, późniejsze dłuższe. Najstarsze roty w języku polskim odnaleziono w wielkopolskich księgach sądowych poznańskich (1386) i pyzdrskich (1392) oraz małopolskich (1394). Z następnego wieku znane są roty kaliskie, kościańskie, gnieźnieńskie, piotrkowskie, pilzneńskie, sieradzkie, łęczyckie, brzeskokujawskie, radomskie, sandomierskie, warszawskie, wareckie, czerskie, jak również kolejne roty poznańskie i krakowskie. Teksty rot stanowią jedne z najstarszych tekstów w języku polskim pisanych prozą.
Roty są bardzo cennym źródłem do badania dziejów języka polskiego z kilku powodów:
Przysięgi urzędowe.
Oprócz spisanych po polsku zeznań świadków, powodów, oskarżonych oraz innych uczestników średniowiecznych procesów w aktach procesowych zachowały się również formuły urzędowych przysiąg wójtów, ławników, rajców i rzemieślników. Przysięgi takie zawiera:
Linki zewnętrzne.
Roty przysiąg sądowych
Elektroniczne Repozytorium Rot Wielkopolskich

</doc>
<doc id="3664973" url="https://pl.wikipedia.org/wiki?curid=3664973" title="Kwas 2-aminonaftaleno-1-sulfonowy">
Kwas 2-aminonaftaleno-1-sulfonowy



</doc>
<doc id="3664977" url="https://pl.wikipedia.org/wiki?curid=3664977" title="Pavel Černý">
Pavel Černý

Pavel Černý (ur. 11 października 1962) – czeski piłkarz, reprezentant kraju.
Kariera reprezentacyjna.
W reprezentacji Czechosłowacji zadebiutował w 1989. W reprezentacji Czechosłowacji występował w latach 1989–1991. W sumie w reprezentacji wystąpił w 4 spotkaniach.

</doc>
<doc id="3664978" url="https://pl.wikipedia.org/wiki?curid=3664978" title="Alexander N’Doumbou">
Alexander N’Doumbou

Alexander N’Doumbou (ur. 4 stycznia 1992 w Port-Gentil) – gabońsko-chiński piłkarz grający na pozycji lewego pomocnika. Od 2019 roku jest zawodnikiem klubu Shanghai Greenland Shenhua.
Kariera klubowa.
Swoją karierę piłkarską N’Doumbou rozpoczął w 1998 roku w klubie AS Sogara. Następnie w 2004 roku wyjechał do Francji. W latach 2004-2005 trenował w FC Carpentras, a w latach 2005-2006 w FC Martigues. W 2006 roku podjął treningi w szkółce Olympique Marsylia. W 2009 roku awansował do zespołu rezerw Olympique i w sezonie 2009/2010 zadebiutował w nim w piątej lidze francuskiej. W 2011 roku został wypożyczony do trzecioligowego US Orléans. 24 września 2011 zadebiutował w nim w zremisowanym 0:0 domowym meczu z Étoile Fréjus Saint-Raphaël. W US Orléans grał do końca 2012 roku. W 2013 roku wrócił do Olympique i w jego rezerwach grał do lata 2015 roku.
Kariera reprezentacyjna.
W reprezentacji Gabonu N’Doumbou zadebiutował 9 lutego 2011 w przegranym 0:2 towarzyskim meczu z Demokratyczną Republiką Konga. W 2015 roku został powołany do kadry na Puchar Narodów Afryki 2015. Na tym turnieju był rezerwowym i nie rozegrał żadnego meczu.

</doc>
<doc id="3664979" url="https://pl.wikipedia.org/wiki?curid=3664979" title="Lomechusa throngensis">
Lomechusa throngensis

Lomechusa throngensis – gatunek chrząszcza z rodziny kusakowatych i podrodziny Aleocharinae.
Gatunek ten opisany został w 1994 roku przez Kohei Sawadę na podstawie 10 okazów odłowionych w 1983 roku.
Chrząszcz o ciemnorudobrązowym, przysadzistym ciele długości 4,5 mm. Głowa wgłębiona między czułkami. Nasadowy człon czułków największy, a drugi najmniejszy. Warga górna z około 20 parami szczecinek. Czteroczłonowe głaszczki szczękowe o tęgim, zakrzywionym i nieco dłuższym od trzeciego członie drugim. Obie żuwki gęsto orzęsione. Warga dolna wieloszczeciniasta. Szeroki języczek jest z przodu ścięty. W obrysie przedplecze jest prawie wielokątne. Samiec ma wierzchołkowy płat edeagusa w widoku bocznym szeroki, na spodzie szeroko łukowaty, na grzbiecie zafalowany, tępo zakończony. Wąski i podłużny płat kopulacyjny ma trójkątny wierzchołek. Speramteka samicy o tęgiej torebce kopulacyjnej i gwałtownie rozszerzonym u wierzchołka przewodzie.
Owad myrmekofilny, spotykany w gniazdach należących prawdopodobnie do "Formica sanguinea". Znany wyłącznie z przełęczy Thorong w Nepalu.

</doc>
<doc id="3664980" url="https://pl.wikipedia.org/wiki?curid=3664980" title="Kirił Metkow">
Kirił Metkow

Kirił Metkow, bułg. Кирил Метков (ur. 1 lutego 1965 w Sofii) – bułgarski piłkarz grający na pozycji pomocnika, reprezentant kraju.
Kariera reprezentacyjna.
W reprezentacji Bułgarii zadebiutował w 1989. W reprezentacji Bułgarii występował w latach 1989–1993. W sumie w reprezentacji wystąpił w 9 spotkaniach.

</doc>
<doc id="3664982" url="https://pl.wikipedia.org/wiki?curid=3664982" title="Kiril Metkov">
Kiril Metkov



</doc>
<doc id="3664985" url="https://pl.wikipedia.org/wiki?curid=3664985" title="Claudio Biaggio">
Claudio Biaggio

Claudio Biaggio (ur. 2 lipca 1967) – argentyński piłkarz, reprezentant kraju.
Kariera reprezentacyjna.
W reprezentacji Argentyny zadebiutował w 1995.

</doc>
<doc id="3664986" url="https://pl.wikipedia.org/wiki?curid=3664986" title="Victor Ferreyra">
Victor Ferreyra

Victor Ferreyra (ur. 24 lutego 1964) – argentyński piłkarz, reprezentant kraju.
Kariera reprezentacyjna.
W reprezentacji Argentyny zadebiutował w 1992. W sumie w reprezentacji wystąpił w 2 spotkaniach.

</doc>
<doc id="3664988" url="https://pl.wikipedia.org/wiki?curid=3664988" title="Tunbridge Wells (dystrykt)">
Tunbridge Wells (dystrykt)



</doc>
<doc id="3664990" url="https://pl.wikipedia.org/wiki?curid=3664990" title="Kwas p-metoksybenzoesowy">
Kwas p-metoksybenzoesowy



</doc>
<doc id="3664992" url="https://pl.wikipedia.org/wiki?curid=3664992" title="Morison KSi">
Morison KSi

Morison KSi (wcześniej Morison International) – międzynarodowe stowarzyszenie firm świadczących usługi w zakresie audytu, księgowości, doradztwa podatkowego, prawnego i finansowego. Stowarzyszenie powstało w 1990 roku otrzymując nazwę Morison International. Obecna nazwa - Morison KSi - powstała w efekcie fuzji Morison International i KS International, ogłoszonej 1 kwietnia 2016 roku. Członkami Morison KSi jest 150 firm w 75 krajach Europy, Afryki, obu Ameryk, Azji i Australii. Siedziba organizacji znajduje się w Londynie.
W 2012 Morison KSi zwyciężyło w rankingu IAB w kategorii „Association of the Year” (Stowarzyszenie Roku) oraz „Rising Star Association” (Stowarzyszenie – Wschodząca Gwiazda).
W rankingu (IAB) MI zajmuje 9 miejsce na świecie wśród stowarzyszeń firm sektora rewizji finansowej. W roku 2013 łączny obrót wszystkich firm członkowskich wyniósł 772,9 mln USD.
Stowarzyszenie otrzymało również nominację w kategorii „Consultancy of the Year” (Firma Konsultingowa Roku): Hansen Holm – Członek Morison International w Ekwadorze.
Powstanie.
Za twórcę organizacji uznaje się Waltera Morisona (ur. 26 listopada 1919, zm. 26 marca 2009), pilota Royal Airforce i jeńca wojennego (więziony w oflagu w Colditz za próbę uprowadzenia samolotu Luftwaffe w trakcie II WŚ).
Po wojnie uzyskał tytuł biegłego rewidenta w . Odbył aplikację w firmie Morison założonej przez wuja jego ojca. Następnie pracował w firmie Coopers Broos, która została przekształcona w Cooper &amp; Lybrand. Powrócił do Firmy rodzinnej Morison Stoneham, którą jako partner zarządzający prowadził w latach 1960-1981. Firma Morison Stoneham była firmą założycielską Morison KSi.
Morison KSi w Polsce.
Morison Finansista założona w 1989 roku, jest polską grupą audytorsko-doradczą z siedzibą w Poznaniu.
Do roku 2000 firma występowała jako „Finansista”. Po wejściu w struktury Morison KSi przyjęła nazwę „Morison Finansista”.
Spółki wchodzące w skład grupy MORISON FINANSISTA oferują kompleksową obsługę w zakresie audytu finansowego, badania sprawozdań finansowych, doradztwa gospodarczego, inwestycyjnego, fuzji i przejęć, doradztwa podatkowego, obsługi prawnej, prowadzenia ksiąg rachunkowych oraz kadr i płac.
Spółką wiodącą w grupie jest Morison Finansista Audit. Spółka jest wpisana na listę podmiotów uprawnionych do badania sprawozdań finansowych prowadzoną obecnie przez Polską Agencję Nadzoru Audytowego (PANA), pod nr 255.
Morison Finansista Audit zwyciężyła w rankingu BOOK OF LISTS 2014/2015 tygodnika Warsaw Business Journal uzyskując I miejsce w kategorii Auditing and Accounting Companies (Small &amp; Micro enterprises).

</doc>
<doc id="3664993" url="https://pl.wikipedia.org/wiki?curid=3664993" title="Władimir Jagodkin">
Władimir Jagodkin

Władimir Nikołajewicz Jagodkin (ros. Владимир Николаевич Ягодкин, ur. 1928, zm. 1985) – radziecki działacz państwowy i partyjny.
Życiorys.
Od 1950 należał do WKP(b), w 1951 ukończył studia na Wydziale Ekonomicznym Moskiewskiego Uniwersytetu Państwowego im. M.W. Łomonosowa, w którym w latach 1967-1971 był sekretarzem komitetu partyjnego. Był kandydatem nauk ekonomicznych. Od 1951 był funkcjonariuszem komsomolskim, a od 1967 partyjnym, od 9 kwietnia 1971 do 24 lutego 1976 był zastępcą członka KC KPZR, jednocześnie w latach 1971-1976 był sekretarzem Komitetu Miejskiego KPZR w Moskwie. W latach 1976-1981 był zastępcą ministra wyższego i średniego szkolnictwa specjalnego ZSRR.

</doc>
<doc id="3664994" url="https://pl.wikipedia.org/wiki?curid=3664994" title="Lobrathium bicornutum">
Lobrathium bicornutum

Lobrathium bicornutum – gatunek chrząszcza z rodziny kusakowatych i podrodziny żarlinków (Paederinae).
Gatunek ten opisany został w 2012 roku przez Volkera Assinga na podstawie parki odłowionej w 1988 roku.
Kusakowaty o ciele długości od 9,5 do 10,3 mm, ubarwionym ciemnobrązowo do czarniawobrązowego z ciemnorudobrązowymi pokrywami, a czułkami i odnóżami rudymi. Głowa 1,1 razy dłuższa niż szersza, o tylnych kątach szeroko zaokrąglonych. Przedplecze nieco węższe od głowy, dłuższe niż szersze. Pokrywy krótkie, 0,7 do 0,75 razy tak długie jak przedplecze. Tylna para skrzydeł zredukowana. Odwłok bardzo delikatnie i gęsto punktowany, szerszy od pokryw. Siódmy tergit bez palisady włosków na tylnej krawędzi. U samca pośrodku tylnej części sidmego sternitu płytkie wgniecenie, a sternit ósmy z prawie V-kształtnym wcięciem na tylnej krawędzi i środkowym wgłębieniem wąskim, opatrzonym czarnymi, grubymi, krótkimi szczecinkami. Edeagus z głęboko rozdwojonym wyrostkiem brzusznym.
Chrząszcz endemiczny dla Nepalu, znany wyłącznie z dojrzałego lasu mieszanego w dystrykcie Taplejung, na wysokości 2300–2500 m n.p.m..

</doc>
<doc id="3664997" url="https://pl.wikipedia.org/wiki?curid=3664997" title="Kościelcowa Grzęda">
Kościelcowa Grzęda

Kościelcowa Grzęda (niem. "Kapellenrücken", słow. "Koščielcový chrbát", węg. "Kápolna-hát, Kościelec-hát") – grzęda Zadniego Kościelca w polskich Tatrach Wysokich. Nosi też nazwę Kościelcowe Kopki. Opada od wierzchołka Zadniego Kościelca, początkowo we wschodnim, a potem w północno-wschodnim kierunku, do żlebu Mały Zawrat, oddzielając Kocioł Zmarzłego Stawu Gąsienicowego od Kościelcowego Kotła. W jej dolnej części znajduje się skała Czarna Wanta, w górnej Komin Drewnowskiego. Grzęda jest skalista, miejscami tylko trawiasta.
Dolną częścią Kościeliskiej Grzędy (ponad Małym Zawratem) prowadzi niebieski szlak turystyczny na Zawrat. Górną częścią (wschodnim żebrem Zadniego Zawratu) biegnie jedna z najbardziej popularnych dróg wspinaczkowych, tzw. „setka”. Jej nazwa pochodzi od tego, że w przewodniku taternickim W. H. Paryskiego ma nr 100. Oprócz niej w Kościelcowej Grzędzie jest jeszcze kilka innych dróg wspinaczkowych.

</doc>
<doc id="3664998" url="https://pl.wikipedia.org/wiki?curid=3664998" title="Lobrathium cornutum">
Lobrathium cornutum

Lobrathium cornutum – gatunek chrząszcza z rodziny kusakowatych i podrodziny żarlinków (Paederinae).
Gatunek ten opisany został w 2012 roku przez Volkera Assinga na podstawie parki odłowionej w 1988 roku.
Chrząszcz silnie zbliżony wyglądem do "Lobrathium bicornutum". Samiec ma tylną krawędź poprzecznego siódmego sternitu odwłoka lekko wciętą, a wgniecenie na nim płytkie, położone pośrodku części tylnej. Na podłużnym sternicie ósmym wgniecenie jest opatrzone kilkoma czarnymi, grubymi, krótkimi szczecinkami, a tylne wcięcie jest małe i U-kształtne. Edeagus ma krótszy i grubszy rozdwojony wyrostek brzuszny.
Owad endemiczny dla Nepalu, znany wyłącznie z dojrzałego lasu mieszanego w dystrykcie Terhathum, na wysokości 2450–2850 m n.p.m..

</doc>
<doc id="3664999" url="https://pl.wikipedia.org/wiki?curid=3664999" title="Iwan Jastriebow">
Iwan Jastriebow

Iwan Pawłowicz Jastriebow (ros. Иван Павлович Ястребов, ur. 20 stycznia 1911 w Sulinie w Obwodzie Wojska Dońskiego, zm. 2002 w Moskwie) – radziecki metalurg i działacz partyjny.
Życiorys.
Początkowo uczył się w szkole fabrycznej, od września 1928 do września 1931 studiował w Instytucie im. Liebknechta, a od września 1931 do września 1936 w Uralskim Instytucie Politechnicznym im. Kirowa. Od września 1936 do maja 1945 pracował w fabryce metalurgicznej w Łyświ w obwodzie swierdłowskim/permskim/mołotowskim jako majster odlewni, kierownik grupy konstruktorsko-technologicznej oraz szef specjalnego biura technicznego i działu technicznego. Od 1941 należał do WKP(b). Od maja 1945 do lipca 1946 pracował w mieszczącej się w Niemczech instytucji należącej do Ministerstwa Czarnej Metalurgii ZSRR, od lipca do grudnia 1946 ponownie był szefem działu technicznego zakładu metalurgicznego w Łyświ, a od grudnia 1946 do kwietnia 1950 partyjnym organizatorem KC WKP(b) w tym zakładzie, następnie od kwietnia 1950 do grudnia 1951 I sekretarzem Komitetu Miejskiego WKP(b) w Łyświ. Potem kierował Wydziałem Przemysłu Ciężkiego, a od maja 1952 do czerwca 1953 Wydziałem Budownictwa i Materiałów Budowlanych Komitetu Obwodowego WKP(b)/KPZR w Mołotowie (obecnie Perm), od czerwca do września 1953 kierował Wydziałem Przemysłowo-Transportowym Komitetu Obwodowego KPZR w Mołotowie, od września 1953 do października 1954 był I sekretarzem Komitetu Miejskiego KPZR w Mołotowie. Od 1954 do września 1962 był zastępcą kierownika Wydziału Przemysłu Ciężkiego KC KPZR, od września 1962 do marca 1984 I zastępcą kierownika Wydziału Przemysłu Ciężkiego/Wydziału Przemysłu Ciężkiego i Energetyki KC KPZR, od 9 kwietnia 1971 do 23 lutego 1981 był członkiem Centralnej Komisji Rewizyjnej KPZR, a od 1971 do maja 1976 p.o. kierownika Wydziału Przemysłu Ciężkiego i Energetyki KC KPZR. Od 3 marca 1981 do 25 kwietnia 1989 był zastępcą członka KC KPZR, a od marca 1984 do października 1988 kierownikiem Wydziału Przemysłu Ciężkiego i Energetyki KC KPZR, następnie przeszedł na emeryturę. Pochowany na Cmentarzu Kuncewskim.

</doc>
<doc id="3665001" url="https://pl.wikipedia.org/wiki?curid=3665001" title="Kedus Harbe">
Kedus Harbe

Kedus Harbe – król Etiopii z dynastii Zague panujący najprawdopodobniej w drugiej połowie XII wieku, choć niekiedy jest on umieszczany nawet na przełomie XI i XII. Według etiopskiego historyka Taddesse Tamrata, Harbe był synem Akotieta Dżana Syjuma, który z kolei był bratem Tette Uyddyma Tser Asseggyda. Kedus Harbe nie znajduje się na dłuższej liście zagueńskich królów. Jego miejsce zajmuje tam Gebre Marjam, władca być może tożsamy z Harbe. Według Richarda Pankhursta, Kedus Harbe próbował przełamać blokadę ze strony Egiptu na Etiopski Kościół Ortodoksyjny, poprzez zwiększenie liczby biskupów wyświęconych w Etiopii do siedmiu. Prałat abba Mikael odmówił tej propozycji, twierdząc, że zmiana może być dokonana jedynie przez patriarchę Aleksandrii, więc król wysłał listy do patriarchy i muzułmańskiego władcy Egiptu. Początkowo monarcha egipski był pozytywnie ustosunkowany do żądania, ale prałat ostrzegł go, że wielu biskupów może na tej podstawie mianować własnego arcybiskupa i potęgować wrogą postawę wobec swoich muzułmańskich sąsiadów. Kiedy posłańcy wrócili do Kedusa Harbe z odpowiedzią, Etiopię nawiedziła klęska głodu i zaraza. Były to pierwsze relacje o tego typu nieszczęściach, wzmiankowane kiedykolwiek w etiopskiej historiografii. Następcją Kedusa Harbe został Gebre Meskel.

</doc>
<doc id="3665003" url="https://pl.wikipedia.org/wiki?curid=3665003" title="Łuk Hadriana w Atenach">
Łuk Hadriana w Atenach

Łuk Hadriana (gr. "Πύλη του Αδριανού") – starożytny rzymski łuk triumfalny, znajdujący się w pobliżu Olimpiejonu w Atenach.
Łuk został wzniesiony za panowania cesarza Hadriana w ramach projektu rozbudowy miasta, na granicy zbudowanej z rozkazu cesarza nowej dzielnicy. Fakt ten upamiętniają wyryte na sklepieniu budowli dwie inskrypcje. Od strony Akropolu napis głosi: „"Oto są Ateny, starożytne miasto Tezeusza"”, od drugiej strony zaś: „"Oto jest miasto Hadriana, nie Tezeusza"”.
Wzniesiona z marmuru pentelickiego dwupiętrowa konstrukcja ma 18 metrów wysokości. W dolnej części znajduje się półokrągła brama flankowana pilastrami zwieńczonymi korynckimi głowicami. Po obu bokach bramy znajdowały się w przeszłości także niezachowane do dziś korynckie kolumny. Na piętrze górnym znajdują się trzy edykuły, z których środkowy ozdobiony jest wspartym na korynckich kolumnach trójkątnym frontonem. Obecnie otwarty, zamknięty był dawniej kamienną płytą, a wewnątrz niego przypuszczalnie umieszczone były posągi Hadriana i Tezeusza.

</doc>
<doc id="3665004" url="https://pl.wikipedia.org/wiki?curid=3665004" title="South Duffield">
South Duffield

South Duffield – osada w Anglii, w North Yorkshire, w dystrykcie Selby, w civil parish Cliffe/Wressle. Leży 20 km od miasta York i 260.5 km od Londynu. W 1931 roku civil parish liczyła 159 mieszkańców.

</doc>
<doc id="3665010" url="https://pl.wikipedia.org/wiki?curid=3665010" title="Aleksiej Jaszyn (polityk)">
Aleksiej Jaszyn (polityk)

Aleksiej Iwanowicz Jaszyn (ros. Алексей Иванович Яшин, ur. 30 marca 1919 we wsi Uzinskoje w obwodzie penzeńskim, zm. 8 marca 1995 w Moskwie) – radziecki działacz państwowy i partyjny.
Życiorys.
Od 1941 był członkiem WKP(b), od lipca do września 1941 sekretarzem odpowiedzialnym biura Komsomołu samodzielnego dywizjonu artyleryjskiego na Froncie Zachodnim, potem organizatorem komsomolskim Moskiewskiego Komitetu Miejskiego Komsomołu, a od grudnia 1941 inżynierem w Tule, Sierpuchowie i Moskwie. W 1942 ukończył Moskiewski Instytut Inżynierów Transportu Kolejowego, a w 1948 zaocznie Wyższą Szkołę Partyjną przy KC WKP(b), od 1943 pracował w Moskiewskim Komitecie Obwodowym WKP(b) kolejno jako instruktor, kierownik sektora, pomocnik sekretarza i zastępca kierownika wydziału, w latach 1953-1954 w KC KPZR jako instruktor wydziału budownictwa i kierownik sektora Wydziału Przemysłowo-Transportowego. W 1952 został kandydatem nauk ekonomicznych, a w 1960 docentem. W latach 1954-1957 pracował w Ministerstwie Budownictwa ZSRR, kolejno (1957-1960) był zastępcą przewodniczącego Białoruskiego Sownarchozu, w latach 1960-1962 zastępcą stałego przedstawiciela Rady Ministrów Białoruskiej SRR przy Radzie Ministrów ZSRR, a w latach 1962-1963 zastępcą ministra budownictwa RFSRR. Od 1963 do października 1965 był zastępcą przewodniczącego Państwowego Komitetu Produkcyjnego ds. Specjalnych Prac Budowlanych i Montażowych ZSRR, od października 1965 do 1973 zastępcą ministra specjalnych prac budowlanych i montażowych ZSRR, od 1973 do stycznia 1979 I zastępcą przewodniczącego Moskiewskiego Obwodowego Komitetu Wykonawczego, a od stycznia 1979 do lipca 1985 ministrem przemysłu materiałów budowlanych ZSRR, następnie przeszedł na emeryturę. Od 3 marca 1981 do 25 lutego 1986 był zastępcą członka KC KPZR. Deputowany do Rady Najwyższej ZSRR X i XI kadencji. Został pochowany na Cmentarzu Trojekurowskim.

</doc>
<doc id="3665012" url="https://pl.wikipedia.org/wiki?curid=3665012" title="Puślecki">
Puślecki



</doc>
<doc id="3665015" url="https://pl.wikipedia.org/wiki?curid=3665015" title="Kontrapara">
Kontrapara

Kontrapara (inaczej przeciwpara) – określenie używane przez maszynistów parowozowych. Oznacza takie ustawienie suwaków silników parowozu, aby para oddziaływała nie na stronę roboczą (pracującą) tłoka, ale na stronę przeciwną. Kontraparę w parowozie można porównać do hamowania silnikiem w samochodzie. Poprzez zastosowanie kontrapary silnik parowy wytraca prędkość. Podczas przełączenia silników w tryb kontrapary silniki zasysają spaliny z dymnicy. W fazie odlotu pary następuje gwałtowne zderzenie pary w przewodach parowych i napełnianie kotła powietrzem, co może doprowadzić do eksplozji kotła poprzez nagły wzrost ciśnienia. Z tego względu kontraparę należy stosować w ostateczności, ponieważ ma destrukcyjny wpływ na układ napędowy i kocioł lokomotywy.
Potocznie kontrapara oznacza również przełączenie kierunku ruchu parowozu.
Obecnie ze względu na wycofanie parowozów określenie jest raczej przestarzałe.

</doc>
<doc id="3665016" url="https://pl.wikipedia.org/wiki?curid=3665016" title="Grupa kapitałowa Immobile">
Grupa kapitałowa Immobile

Grupa Kapitałowa Immobile, dawniej Makrum – polskie przedsiębiorstwo z siedzibą w Bydgoszczy, działające w branży elektromaszynowej, hotelarstwie, inwestycji budowlanych, budownictwie przemysłowym, najmie nieruchomości oraz branży odzieżowej. Od 2007 spółka notowana jest na Giełdzie Papierów Wartościowych w Warszawie.
Charakterystyka.
Grupa Kapitałowa Immobile posiada w swoim portfolio spółki z sześciu odrębnych sektorów rynku:
Według informacji podawanych przez spółkę, głównymi akcjonariuszami są: prezes Rafał Jerzy - osobiście oraz wraz z żoną (61,34%), Francois Gros (14,29%), Sławomir Winiecki (5,33%), Nationale-Nederlanden Towarzystwo Emerytalne S.A. (5,94%). Pozostali posiadają ok. 13% akcji. Członkowie zarządu: prezes Rafał Jerzy, wiceprezes Sławomir Winiecki, Piotr Fortuna.
Grupa Kapitałowa Immobile nie prowadzi działalności operacyjnej. Działalność operacyjna jest prowadzona i rozwijana w spółkach zależnych.
Spółka jest jedynym konglomeratem notowanym na GPW.
Historia.
Korzenie Grupy Kapitałowej Immobile sięgają roku 1868, gdy Hermann Löhnert zaczął remontować maszyny rolnicze. Przez następne półtora wieku, pod nazwą Pomorskie Zakłady Budowy Maszyn, a od 1957 – Pomorskie Zakłady Budowy Maszyn „Makrum”. Przełomem okazał się być jednak rok 2001, gdy głównym udziałowcem Makrum został Rafał Jerzy. Dzięki niemu spółka zaczęła dynamicznie działać w branży off shore oraz marine, a w 2007 roku zadebiutowała na warszawskiej Giełdzie Papierów Wartościowych. Na początku 2008 roku zrealizowano główny cel emisyjny: nastąpiło przejęcie szczecińskiej Stoczni Pomerania. W 2009 nastąpiło przejęcie Heilbronn Pressen (producenta pras przemysłowych) - co zapoczątkowało proces tworzenia Grupy Kapitałowej Makrum.
W 2012 Makrum S.A. przejęła spółkę Immobile, w 2013 rozpoczynając proces połączenia obu spółek, zakończony w 2014 zmianą nazwy na Grupa Kapitałowa Immobile S.A.
W 2013 powstał oddział Makrum Opencast Mining w Koninie, zajmujący się górnictwem odkrywkowym.

</doc>
<doc id="3665017" url="https://pl.wikipedia.org/wiki?curid=3665017" title="Istiqlol Taszkent">
Istiqlol Taszkent

Istiqlol Taszkent (uzb. «Istiqlol» Toshkent futbol klubi, ros. Футбольный клуб «Истиклол» Ташкент, "Futbolnyj Kłub "Istikłoł" Taszkient") – uzbecki klub piłkarski, mający siedzibę w stolicy kraju Taszkent. Założony w roku 1994.
Historia.
Chronologia nazw:
Piłkarski klub Istiqlol został założony w Taszkencie w 1994 roku. W 1994 zespół debiutował w Drugiej Lidze Uzbekistanu, w której występował do 1999. W 2000 został rozwiązany.
Na początku 2012 klub został reaktywowany. W 2012 ponownie startował w Drugiej Lidze i w debiutowym sezonie zajął pierwsze miejsce w swojej grupie i awansował do Pierwszej Ligi. W 2014 zajął końcowe 13 miejsce (z 16 drużyn), ale w 2015 już nie uczestniczył w rozgrywkach Pierwszej Ligi.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Toʻqimachi w Taszkencie, który może pomieścić 3,000 widzów.
Piłkarze.
Znani piłkarze:

</doc>
<doc id="3665018" url="https://pl.wikipedia.org/wiki?curid=3665018" title="Igor Engonga">
Igor Engonga

Igor Engonga Noval (ur. 4 stycznia 1995 w Santanderzeze) – gwinejski piłkarz grający na pozycji środkowego obrońcy. Od 2016 jest zawodnikiem klubu UD Almería B. Jest synem Óscara Engongi oraz bratankiem Vicente Engongi, którzy także byli piłkarzami.
Kariera klubowa.
Swoją karierę piłkarską Engonga rozpoczął w 2007 roku w klubie Racing Santander. W 2012 roku został zawodnikiem klubu Gimnástica de Torrelavega. 8 maja 2013 zadebiutował w nim w Segunda División B w zremisowanym 0:0 wyjazdowym meczu z CD Teruel. Na koniec sezonu 2012/2013 spadł z Gimnástiką do Segunda División B.
W 2014 roku Engonga przeszedł do CD Tropezón. Swój debiut w nim zaliczył 23 sierpnia 2014 w zremisowanym 1:1 domowym meczu z Cultural y Deportiva Leonesa. W zespole Tropezón spędził rok.
W 2015 roku Engonga został zawodnikiem Club Portugalete. Swój debiut w nim zaliczył 22 sierpnia 2015 w zremisowanym 1:1 wyjazdowym spotkaniu z Sestao River Club.
Kariera reprezentacyjna.
W reprezentacji Gwinei Równikowej Engonga zadebiutował 7 stycznia 2015 w zremisowanym 1:1 towarzyskim meczu z Republiką Zielonego Przylądka. W 2015 roku został powołany do kadry na Puchar Narodów Afryki 2015. Na tym turnieju był rezerwowym i nie rozegrał żadnego meczu.

</doc>
<doc id="3665019" url="https://pl.wikipedia.org/wiki?curid=3665019" title="Leather (film)">
Leather (film)

Leather to niezależny amerykański film fabularny z 2013 roku, napisany przez Grega Chandlera oraz wyreżyserowany przez Patricka McGuinna. Jest połączeniem komediodramatu i filmu romantycznego, skupia się na losach biseksualisty Bircha (Chris Graham) oraz dwóch gejów − Andrew (Andrew Glaszek) i Kyle'a (Jeremy Neal). Światowa premiera projektu odbyła się 21 lipca 2013 w trakcie Międzynarodowego Festiwalu Filmów o Tematyce Homoseksualnej w Filadelfii. 20 września tego roku obraz zaprezentowano widzom Cinema Diverse Palm Springs LGBT Film Festival. We Francji film wydano pod tytułem "La peau dure".
Opis fabuły.
Po śmierci ojca Andrew odwiedza jego dom, położony w Górach Catskill. W wyprawie towarzyszy mu ukochany partner, Kyle. Na miejscu okazuje się, że leśną posiadłość zamieszkuje Birch − biseksualny przyjaciel Andrew z dzieciństwa, który pracował dla zmarłego i pomagał mu w zmaganiu się z codziennością. Kyle podejrzewa, że mężczyzn łączył romans. Birch jest wiejskim ekscentrykiem, a Andrew i Kyle od lat mieszkają w wielkim mieście. Bohaterowie z trudem się ze sobą dogadują.
Odbiór.
Michael D. Klemm, redaktor serwisu cinemaqueer.com, uznał, że "Leather" "drastycznie różni się od innych filmów queerowych". Klemm podsumował projekt, pisząc: "Nie jest to dzieło perfekcyjne, lecz zapewniające satysfakcjonujący seans, a na pewno posiadające ekscentryczny urok." Autor witryny o nazwie The M Report chwalił decyzję reżysera o nakręceniu "Leather" na taśmie 16 mm, jako że nadano w ten sposób filmowi "ziarnisty, rustykalny wygląd".

</doc>
<doc id="3665020" url="https://pl.wikipedia.org/wiki?curid=3665020" title="Lobrathium kosiense">
Lobrathium kosiense

Lobrathium kosiense – gatunek chrząszcza z rodziny kusakowatych i podrodziny żarlinków (Paederinae).
Gatunek ten opisany został w 2012 roku przez Volkera Assinga na podstawie pojedynczego samca, odłowionego w 1984 roku.
Chrząszcz o ciele długości 7,2 mm, u nie w pełni wybarwionego holotypu czarniawobrązowym z ciemnobrązowymi pokrywami i czułkami, a odnóżami rudobrązowymi z jaśniejszymi stopami. Głowa prawie tak szeroka jak długa, o oczach nieco większych niż u "L. wittmeri". Zarówno głowa jak i przedplecze grubiej punktowane niż u wspomnianego gatunku. Pokrywy długości 0,77 przedplecza. Tylne skrzydła całkiem zanikłe. Odwłok szerszy od pokryw. Samiec ma niewyraźnie kanciasty środek tylnej krawędzi ósmego tergitu, płytkie, trójkątne zagłębienie na silnie poprzecznym sternicie siódmym porośnięte słabo zmodyfikowanymi, czarnymi szczecinkami, a umiarkowanie poprzeczny sternit ósmy ze stosunkowo niewielkim wcięciem na tylnej krawędzi, po bokach którego wyrastają kępki czarnych szczecinek oraz ze środkowym wgłębieniem pokrytym licznymi, czarnymi, krótkimi, grubymi szczecinkami. Brzuszny wyrostek edeagusa jest stosunkowo prosty i ma kształt ostrza.
Owad endemiczny dla Nepalu, znany wyłącznie z Kosi na wysokości 2850 m n.p.m..

</doc>
<doc id="3665021" url="https://pl.wikipedia.org/wiki?curid=3665021" title="Moje Pismo Tęcza – w przyjaźni z Bogiem">
Moje Pismo Tęcza – w przyjaźni z Bogiem

„Moje Pismo Tęcza” – dwumiesięcznik o tematyce religijnej dla dzieci w wieku przedszkolnym i wczesnoszkolnym. Powstał w 1993 roku, a jesienią 2015 r. przybrał nową szatę graficzną, poszerzył się o nowe działy i nowych autorów. Asystentem kościelnym dwumiesięcznika jest ks. dr Stanisław Jasionek.
Wśród autorów pisma są m.in.: bp Antoni Długosz, pisarka dziecięco-młodzieżowa Małgorzata Nawrocka, br. Tadeusz Ruciński, psycholog Ewa Wesołowska.
W każdym numerze pisma można znaleźć m.in. porady psychologiczne dla rodziców, komiks, zabawy i konkursy.

</doc>
<doc id="3665022" url="https://pl.wikipedia.org/wiki?curid=3665022" title="The Bastard Executioner">
The Bastard Executioner



</doc>
<doc id="3665026" url="https://pl.wikipedia.org/wiki?curid=3665026" title="Lobrathium wittmeri">
Lobrathium wittmeri

Lobrathium wittmeri – gatunek chrząszcza z rodziny kusakowatych i podrodziny żarlinków (Paederinae).
Gatunek ten opisany został w 1982 roku przez H. Coiffaita. W 2012 roku V. Assing dokonał jego redeskrypcji.
Chrząszcz o czarniawym ciele długości od 6 do 7 mm. Długość głowy zbliżona do jej szerokości. Czułki ciemnobrązowe ze zwykle ciemniejszym pierwszym członem i rudymi członami wierzchołkowymi. Oczy raczej duże, ale nieco mniejsze niż u "L. kosiense". Zarówno głowa jak i przedplecze mniej grubo punktowane niż u wspomnianego gatunku. Odnóża ciemnobrązowe do czarniawobrązowych z rudymi stopami. Występuje dymorfizm skrzydłowy. U osobników krótkoskrzydłych pokrywy mają szerokość przedplecza i są od niego 0,7 do 0,75 razy krótsze. U osobników długoskrzydłych pokrywy są szersze od przedplecza, 1,05 raza od niego dłuższe i mają silniej zaznaczone barki. Odwłok szerszy od pokryw, opatrzony palisadą włosków na tylnej krawędzi siódmego tergitu. Samiec ma środkowe zagłębienie na sternicie siódmym, po bokach którego występują słabo zmodyfikowane szczecinki oraz wyraźnie, szeroko wklęśnięty tylne brzeg tego sternitu. Szerokie wgłębienie środkowe na poprzecznym sternicie ósmym zaopatrzone jest 30-40 grubych, krótkich, czarnych szczecin. Po bokach dość płytkiego i szerokiego wcięcia na tylnej krawędzi ósmego sternitu osadzone są kępki długich, czarnych szczecinek. Brzuszny wyrostek edeagusa ma kształt ostrza, patrząc od spodu trójkątnie zakończonego, zaś patrząc z boku zakończonego spiczasto.
Owad znany wyłącznie ze środkowego Nepalu, z wysokości 2100–3100 m n.p.m., jednak występowanie osobników długoskrzydłych świadczyć może o jego szerszym rozsiedleniu.

</doc>
<doc id="3665031" url="https://pl.wikipedia.org/wiki?curid=3665031" title="Etofumesat">
Etofumesat

Etofumesat – organiczny związek chemiczny, herbicyd stosowany przed- i powschodowo do selektywnego zwalczania jedno- i dwuliściennych chwastów w uprawach buraków cukrowych i pastewnych. Rośliny wrażliwe na etofumesat: wiechlina roczna, włośnice, dymnica pospolita, przytulia czepna, gwiazdnica pospolita, sporek polny, a także bniec biały, mlecz zwyczajny, szarłat szorstki oraz palusznik krwawy. Do rośliny przenika przez korzenie, a w glebie utrzymuje się około 5 miesięcy, dlatego po zastosowaniu na opryskanym polu nie należy wysiewać roślin wrażliwych, w szczególności pszenicy ozimej. Stosowany samodzielnie lub w kombinacjach z fenmedifamem i desmedifamem. W przypadku zatrucia stosuje się leczenie objawowe, antidotum nie jest znane.
Otrzymywanie.
Etofumesat można otrzymać wychodząc z 1,4-benzochinonu i izobutanolu, które w obecności zasady dają dihydroksylową pochodną benzofuranu. Produkt ten poddaje się reakcji z etanolem (powstaje odpowiedni eter), a grupę fenolową przeprowadza się w ester sulfonowy za pomocą chlorku metanosulfonylu (MsCl). Inną metodą jest reakcja aldehydu izomasłowego z "N"-metylomorfoliną, a następnie kolejno z 1,4-benzochinonem, etanolem i MsCl.

</doc>
<doc id="3665032" url="https://pl.wikipedia.org/wiki?curid=3665032" title="Robert Wiszniowski">
Robert Wiszniowski

Robert Wiszniowski (ur. 1968 we Wrocławiu) – polski politolog, profesor doktor habilitowany Uniwersytetu Wrocławskiego.Specjalizuje się w teorii i praktyce marketingu politycznego i wyborczego, systemie politycznym Unii Europejskiej, komunikowaniu publicznym i politycznym oraz teorią państwa, a zwłaszcza jegoo stanem i przeobrażeniami w rzeczywistości zdominowanej przez procesy globalizacji i europeizacji.
Życiorys.
Absolwent Wydziału Nauk Społecznych Uniwersytetu Wrocławskiego, w 1993 r. uzyskał tytuł zawodowy magistra nauk politycznych. Tam również, w 1999 roku, uzyskał stopień doktora nauk humanistycznych w zakresie nauk o polityce, na podstawie dysertacji doktorskiej pt. „Marketing wyborczy. Studium kampanii wyborczych w wybranych reżimach prezydenckich i semiprezydenckich”, a w 2008 roku stopień doktora habilitowanego nauk humanistycznych w dyscyplinie nauk o polityce – w subdyscyplinie system polityczny (na podstawie rozprawy habilitacyjnej „Europejska przestrzeń polityczna. Zachowania elektoratu w wyborach do Parlamentu Europejskiego”). 4 marca 2015 Prezydent RP nadał mu tytuł profesora nauk społecznych. 
Od 1993 roku jest zatrudniony w Instytucie Politologii Uniwersytetu Wrocławskiego. W kadencji 2012-2016 pełnił funkcję prodziekana ds. Badań Naukowych i Współpracy z Zagranicą Wydziału Nauk Społecznych Uniwersytetu Wrocławskiego. Dziekan Wydziału Nauk Społecznych Uniwersytetu Wrocławskiego (2016-2020). Redaktor naczelny czasopisma naukowego: „Polish Political Science Review. Polski Przegląd Politologiczny”. Wiceprzewodniczący Polskiego Towarzystwa Marketingu Politycznego. W 2016 roku został członkiem Komitetu Nauk Politycznych Polskiej Akademii Nauk. Wypromował 11 doktorów w dyscyplinie nauk o polityce. W kadencji 2020-2024 rektor Państwowej Wyższej Szkoły Zawodowej im. Angelusa Silesiusa w Wałbrzychu, od 1 paźdzernika 2022 r. pod nazwą Akademia Nauk Stosowanych Angelusa Silesiusa.
Międzynarodowa aktywność dydaktyczna.
Wykłada w zachodnioeuropejskich uczelniach wyższych, takich jak m.in.: Universita Studi Degli di Genova, Robert Schuman Université Strasburg, L'Université Jean Monnet Saint-Etienne (Roanne Institute of Technology), Humboldt Universität Berlin, Dresden Universität, Universidad Rey Juan Carlos Madrid czy Sussex University Brighton, a także na Lwowskim Uniwersytecie Narodowym im. Iwana Franki.

</doc>
<doc id="3665033" url="https://pl.wikipedia.org/wiki?curid=3665033" title="Taneti Maamau">
Taneti Maamau

Taneti Mamau (ur. 16 września 1960 w Onotoa) – kiribacki polityk, prezydent Kiribati od 11 marca 2016.
Życiorys.
Urodził się 16 września 1960 w Onotoa.
Rozpoczął karierę w służbie cywilnej jako Oficer Planowania w Ministerstwie Finansów w 1979. Dołączył też do kadry administracyjnej jako asystent sekretarza w Ministerstwie Finansów. Swoją karierę kontynuował jako starszy asystent sekretarza w Ministerstwie Edukacji, zastępca sekretarza w Ministerstwie Finansów, a także w zastępca sekretarza w biurze prezydenta Kiribati. Objął funkcję stałego sekretarza w rządzie prezydenta Teburoro Tiito. Pracował jako stały sekretarz w Urzędzie Usług Publicznych, Ministerstwie Finansów i Rozwoju Gospodarczego oraz Ministerstwie Handlu, Przemysłu i Spółdzielni.
W 2002 roku Maamau zrezygnował ze służby publicznej na rzecz kariery politycznej. Przez wiele lat był deputowanym do parlamentu.
W 2016 kandydował w wyborach prezydenckich w Kiribati z ramienia opozycyjnej partii Tobwaan Kiribati Party. Wyniki zostały ogłoszone 9 marca. Mamau wygrał, zdobywając 59,96% głosów. Urząd objął 11 marca.
20 września 2019 jego rząd podjął decyzję o zerwaniu stosunków dyplomatycznych z Republiką Chińską w celu poprawienia relacji z Chińską Republikę Ludową.
W wyborach prezydenckich w Kiribati w 2020 roku uzyskał reelekcję, zdobywając 59% głosów.
Życie prywatne.
Należy do kościoła protestanckiego Kiribati Uniting Church i w przeszłości był diakonem.
Jego żoną jest Teiraeng Tentoa Maamau z wyspy Tabiteuea. Mają trójkę dzieci i dwójkę wnucząt.

</doc>
<doc id="3665035" url="https://pl.wikipedia.org/wiki?curid=3665035" title="Chilonzor Taszkent">
Chilonzor Taszkent

Chilonzor Taszkent (uzb. «Chilonzor» Toshkent futbol klubi, ros. Футбольный клуб «Чиланзар» Ташкент, "Futbolnyj Kłub "Chilanzar" Taszkient") – uzbecki klub piłkarski, mający siedzibę w stolicy kraju Taszkent. Założony w roku 1993.
W 1997 występował w Oʻzbekiston PFL.
Historia.
Chronologia nazw:
Piłkarski klub Chilonzor został założony w Taszkencie w 1993 roku. W 1994 zespół zajął pierwsze miejsce w swojej grupie Drugiej Ligi Uzbekistanu i awansował do Pierwszej Ligi. W 1996 zajął pierwsze miejsce i awansował do Wyższej Ligi. Debiut w najwyższej lidze był nieudany - 16. miejsce i spadek do Pierwszej Ligi. W 1998 zajął 17. miejsce i spadł do Drugiej Ligi. Jednak w 1999 klub z powodów finansowych został rozwiązany.
Na początku 2012 została utworzona druga drużyna Paxtakoru Taszkent. Przed rozpoczęciem sezonu 2012 przyjął nazwę Paxtakor II-Chilonzor Taszkent i ponownie startował w Pierwszej Lidze.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie MHSK w Taszkencie, który może pomieścić 16,500 widzów.
Piłkarze.
Znani piłkarze:

</doc>
<doc id="3665036" url="https://pl.wikipedia.org/wiki?curid=3665036" title="Chilanzar Taszkent">
Chilanzar Taszkent



</doc>
<doc id="3665040" url="https://pl.wikipedia.org/wiki?curid=3665040" title="Lobrathium biculeatum">
Lobrathium biculeatum

Lobrathium biculeatum – gatunek chrząszcza z rodziny kusakowatych i podrodziny żarlinków (Paederinae).
Gatunek ten opisany został w 2012 roku przez Volkera Assinga.
Chrząszcz o ciele długości od 6,6 do 8,2 mm, ubarwionym czarniawo, niekiedy z niewyraźnie rozjaśnionymi tylnymi brzegami pokryw. Głowa lekko podługowate lub długości zbliżonej do szerokości. Czułki rude do brązowych.Odnóża żółtawe, gdzieniegdzie przyciemnione. Przedplecze mniej więcej tak szerokie jak głowa, a pokrywy 0,9 razy krótsze od niego. Odwłok nieco szerszy od pokryw, opatrzony palisadą włosków na tylnej krawędzi ósmego tergitu. Samiec ma szerokie, głębokie, półokrągłe wcięcie na tylnej krawędzi siódmego sternitu, a po bokach tego wcięcie dwa długie wyrostki. Wcięcie z tyłu ósmego sternitu jest raczej głębokie, a wgłębienie na owym sternicie nieowłosione. Brzuszny wyrostek edeagusa odznacza się nieco niesymetrycznym w widoku spodnim kształtem. 
Owad endemiczny dla Nepalu, znany wyłącznie z dystryktu Khandbari, z wysokości 2300–3000 m n.p.m..

</doc>
<doc id="3665041" url="https://pl.wikipedia.org/wiki?curid=3665041" title="Carski Kurhan">
Carski Kurhan



</doc>
<doc id="3665042" url="https://pl.wikipedia.org/wiki?curid=3665042" title="Hermann Löhnert">
Hermann Löhnert

Hermann Otto Löhnert (ur. 1845, zm. 1910) – niemiecki przemysłowiec, właściciel Fabryki Maszyn (ob. Makrum) w Bydgoszczy.
Życiorys.
Urodził się 3 lipca 1845. W latach 60. XIX w. przeprowadził się z Wrocławia do Bydgoszczy, gdzie w 1868 założył sklep i warsztat maszyn rolniczych oraz świadczył usługi mechanicznych omłotów zboża. W 1870 na zakupionym placu przy ul. Warmińskiego wzniósł mieszkanie oraz biuro firmy, a w 1876 warsztat naprawy maszyn. Początkowo zatrudniał 20 osób. Opatentował nową młocarnię do koniczyny, którą do 1897 wyprodukował w liczbie ok. 4 tys. W 1888 wybudował nową fabrykę przy ul. Dworcowej, gdzie rozpoczął produkcję młynów kulowych do rozdrabniania wapna, rud i nawozów sztucznych. Prototyp młyna rurowego pochodzący od mistrza murarskiego Waldemara Jenischa, znacznie udoskonalił i w 1895 wprowadził do produkcji. Później zdobył on światową renomę znajdując powszechne zastosowanie w przemyśle cementowym. Pod koniec XIX w. zakład Löhnerta zatrudniał 240 robotników, który byli objęci opieką socjalną i otrzymali od właściciela książeczki oszczędnościowe na łączną sumę 10 tys. marek. 
W 1899 przy udziale Ostbank für Handel und Gewerbe z Poznania, firma stała się spółką akcyjną pod nazwą „Bromberger Maschinenfabrik H. Löhnert AG, Bromberg”. Właściciel pełnił rolę dyrektora i członka zarządu spółki. Produkty z fabryki znajdowały nabywców we Włoszech, Austrii, Szwajcarii, Anglii, Rosji, a nawet w Chinach i Ameryce Południowej.
Na początku XX wieku zakupił teren na wschodnim obrzeżu ówczesnej Bydgoszczy przy ul. Leśnej z przeznaczeniem na rozbudowę zakładu. W latach 1902-1912 powstały tu: budynek administracyjny i zaplecze techniczne, m.in. hala obróbki mechanicznej i montażu, blacharnia, kotlarnia, kuźnia, odlewnia żeliwa, siłownia z turbiną parową (800 kW), stolarnia i narzędziownia oraz bocznica kolejowa doprowadzona od linii Warszawsko-Bydgoskiej. Zakłady te służyły do 2012 jako główna baza produkcyjna Pomorskich Zakładów Budowy Maszyn Makrum. 
W 1902 Hermann Löhnert został wyróżniony tytułem radcy komercjalnego. Udzielał pomocy bydgoskiej Przemysłowej Szkole Dokształcającej oraz angażował się w działalność społeczno-kulturalną miasta. Był członkiem wydziałów historii i sztuki Niemieckiego Towarzystwa Sztuki i Nauki w Bydgoszczy. Zmarł 26 sierpnia 1910 w Bydgoszczy. 
Rodzina.
Hermann Löhnert był żonaty z Elisabeth Sophią Wilhelmine z d. Wetzell. Miał czworo dzieci: Bruno (1872-1886), Agnes Henriette Elisabeth (ur. 1875, żona przemysłowca Georga Werckmeistera), Anne Marie Margarethe Jaeanette (1878-1884) i Hermanna Wilhelma Clemensa (1885-1888).

</doc>
<doc id="3665044" url="https://pl.wikipedia.org/wiki?curid=3665044" title="Kevin Gutiérrez">
Kevin Gutiérrez

Kevin Rusell Gutiérrez González (ur. 1 marca 1995 w Tuxtla Gutiérrez) – meksykański piłkarz występujący na pozycji lewego obrońcy, obecnie zawodnik Tijuany.
Kariera klubowa.
Gutiérrez pochodzi z Tuxtla Gutiérrez, stolicy stanu Chiapas, jednak wychowywał się w pobliskiej miejscowości San Fernando. W wieku juniorskim występował w lokalnych amatorskich zespołach – kolejno w Deportivo Cárdenas, Atlético Chiapas, Calzamex, American School i Aexa. Jako nastolatek przeniósł się do największego klubu w regionie – Jaguares de Chiapas, do którego seniorskiej drużyny został włączony w wieku siedemnastu lat przez szkoleniowca José Guadalupe Cruza. W Liga MX zadebiutował 20 lipca 2012 w przegranym 0:4 spotkaniu z Tigres UANL; w barwach Chiapas spędził tylko rok, notując zaledwie dwa ligowe występy, po czym władze klubu sprzedały licencję ekipie Querétaro FC. Po przenosinach sytuacja zawodnika nie uległa zmianie – wciąż pełnił wyłącznie rolę głębokiego rezerwowego. Premierowego gola w najwyższej klasie rozgrywkowej strzelił 24 kwietnia 2015 w przegranej 1:3 konfrontacji z Tigres UANL, a w tym samym, wiosennym sezonie Clausura 2015 zdobył z Querétaro wicemistrzostwo kraju, okazjonalnie pojawiając się na boiskach.
Wiosną 2016 Gutiérrez został wypożyczony do zespołu Club Tijuana.
Bibliografia.
W styczniu 2015 Gutiérrez został powołany przez szkoleniowca Sergio Almaguera do reprezentacji Meksyku U-20 na Mistrzostwa Ameryki Północnej U-20. Na jamajskich boiskach miał pewne miejsce w wyjściowym składzie, rozgrywając pięć z sześciu możliwych spotkań (wszystkie w wyjściowym składzie), zaś jego drużyna triumfowała wówczas w turnieju, pokonując w finale po serii rzutów karnych Panamę (1:1, 4:2 k). Cztery miesiące później znalazł się w składzie na Mistrzostwa Świata U-20 w Nowej Zelandii, gdzie również pełnił rolę podstawowego defensora ekipy i wystąpił we wszystkich trzech meczach w pełnym wymiarze czasowym, zdobywając gola bezpośrednio z rzutu wolnego w doliczonym czasie konfrontacji fazy grupowej z Urugwajem (2:1), który dał jego zespołowi zwycięstwo. Oprócz tej wygranej Meksykanie zanotowali jednak dwie porażki, odpadając z młodzieżowego mundialu już w fazie grupowej.
W maju 2016 Gutiérrez, w barwach reprezentacji Meksyku U-23 prowadzonej przez Raúla Gutiérreza, wziął udział w prestiżowym towarzyskim Turnieju w Tulonie. Tam rozegrał dwa z czterech możliwych spotkań (obydwa w wyjściowym składzie), zaś jego drużyna uplasowała się na czwartym miejscu w grupie, nie awansując do fazy pucharowej.

</doc>
<doc id="3665047" url="https://pl.wikipedia.org/wiki?curid=3665047" title="Miodowicz">
Miodowicz



</doc>
<doc id="3665048" url="https://pl.wikipedia.org/wiki?curid=3665048" title="Jelena Sierowa">
Jelena Sierowa

Jelena Olegowna Sierowa (, ur. 22 kwietnia 1976 w Wozdwiżence w Kraju Nadmorskim) – rosyjska kosmonautka. Czwarta w historii rosyjska kosmonautka, która odbyła lot kosmiczny i pierwsza, która weszła w skład załogi Międzynarodowej Stacji Kosmicznej (ISS).
Wykształcenie.
W 1993 ukończyła szkołę średnią nr 99 Zachodniej Grupy Wojsk Radzieckich w Niemczech w Großenhain.
W marcu 2001 roku ukończyła studia na wydziale aerokosmicznym Moskiewskiego Instytutu Lotniczego jako inżynier doświadczalny. W 2003 ukończyła studia ekonomiczne na Moskiewskim Państwowym Uniwersytecie Produkcji Urządzeń i Informatyki.
Pracowała jako inżynier drugiej kategorii w RKK Energia oraz specjalista w Centrum Kontroli Lotów.
W 2008 ukończyła aspiranturę w RKK Energia.
Kariera kosmonauty.
11 października 2006 została wytypowana jako kandydatka na kosmonautkę i zakwalifikowana do grupy RKKE-16 przedsiębiorstwa RKK Energia. W lutym 2007 rozpoczęła dwuletnie podstawowe szkolenie przygotowawcze do lotów kosmicznych w Centrum Wyszkolenia Kosmonautów im. J. Gagarina.
9 czerwca 2009 otrzymała certyfikat kosmonauty doświadczalnego RKK Energia.
22 stycznia 2011 weszła w skład grupy kosmonautów doświadczalnych agencji kosmicznej Roskosmos. W grudniu 2011 agencja ogłosiła, że planuje wysłać Sierową na Międzynarodową Stację Kosmiczną w 2013 roku.
Od lutego 2012 do marca 2014 przeszła szkolenie jako załoga rezerwowa Ekspedycji 39/40 w charakterze inżyniera pokładowego statku Sojuz TMA-12M i inżyniera pokładowego stacji ISS. Od marca do września 2014 przygotowywała się do lotu kosmicznego jako załoga główna Ekspedycji 41 i 42.
Ostatecznie Sierowa wystartowała w kosmos 25 września 2014 na pokładzie statku Sojuz TMA-14M wraz z Aleksandrem Samokutiajewem i Amerykaninem Barrym Wilmore’em. Sześć godzin po starcie zacumowali do ISS. Weszli w skład Ekspedycji 41 i 42. Na Ziemię cała trójka powróciła 12 marca 2015 tym samym statkiem. Lot trwał łącznie 167 dni 5 godzin i 42 minuty.
23 września 2016 opuściła korpus kosmonautów, gdyż została deputowaną rosyjskiej Dumy Państwowej.
Życie prywatne.
Jelena Sierowa jest żoną kosmonauty Marka Sierowa, byłego członka grupy RKKE-15, który opuścił jednak korpus kosmonautów, prawdopodobnie z powodów zdrowotnych. Mają jedną córkę.
Nagrody i wyróżnienia.
Podczas ceremonii otwarcia Zimowych Igrzysk Olimpijskich w Soczi w 2014 roku była w grupie pięciu kosmonautów, którzy dokonali uroczystego wciągnięcia rosyjskiej flagi na maszt.
15 lutego 2016 roku przyznano jej tytuły Bohatera Federacji Rosyjskiej i Lotnika Kosmonauty Federacji Rosyjskiej.

</doc>
<doc id="3665057" url="https://pl.wikipedia.org/wiki?curid=3665057" title="Ticha Penicheiro">
Ticha Penicheiro

Patrícia Nunes "Ticha" Penicheiro (ur. 18 września 1974 w Figueira da Foz) – portugalska koszykarka, występująca na pozycji rozgrywającej, mistrzyni WNBA, Euroligi, Eurocup oraz rozmaitych krajów, po zakończeniu kariery zawodniczej – agentka sportowa. 
Osiągnięcia.
Na podstawie, o ile nie zaznaczono inaczej.

</doc>
<doc id="3665059" url="https://pl.wikipedia.org/wiki?curid=3665059" title="If Day">
If Day

If Day (fr. "Si un jour") – symulowana inwazja i okupacja przez siły III Rzeszy kanadyjskiego miasta Winnipeg w prowincji Manitoba oraz okolicznych obszarów, która miała miejsce 19 lutego 1942 r. w czasie trwania II wojny światowej. Akcja przeprowadzona została przez organizację Greater Winnipeg Victory Loan, którą kierował lokalny biznesmen John Draper Perrin. Samo wydarzenie okazało się być największymi zorganizowanymi wówczas ćwiczeniami wojskowymi w Winnipeg.
W ramach If Day zorganizowano zaaranżowaną wymianę ognia między wojskami kanadyjskimi a wolontariuszami przebranymi za niemieckich żołnierzy, internowanie prominentnych polityków, narzucenie nazistowskich władz oraz paradę wojskową. Wydarzenie to stanowiło rodzaj zbiórki na cele wojenne: tego dnia zebrano w Winnipeg ponad 3 miliony dolarów kanadyjskich. Sama symulacja stała się kanwą dla filmu dokumentalnego z 2006 r., a także pojawiła się jako jeden z wątków filmu Guya Maddina pt. "Moje Winnipeg".
Kontekst historyczny.
If Day było starannie zaplanowaną kampanią promowania zakupu obligacji wojennych, tzw. Victory Bonds. Obligacje, które stanowiły pożyczkę dla władz państwowych na zwiększenie wydatków wojennych, sprzedawane były osobom prywatnym oraz przedsiębiorstwom na terenie całej Kanady. Była to druga taka kampania w czasie trwania II wojny światowej. Rozpoczęła się 16 lutego 1942 r. i trwała do 9 marca tego roku. Celem zbiórki w Manitobie była kwota 45 milionów dolarów kanadyjskich (co stanowi równowartość ok. 655 milionów dolarów w 2016 r.) z czego 24,5 miliona dolarów planowano zebrać w samym Winnipeg. Na czele komitetu organizacyjnego Greater Winnipeg Victory Loan, która stanowiła regionalne odgałęzienie National War Finance Committee, stał John Draper Perrin. Organizatorzy wierzyli, że przybliżenie realiów wojny (czy też ich symulacji) do domów zwykłych ludzi przyczyni się do zmiany nastawienia tych osób, które nie zostały bezpośrednio dotknięte jej skutkami.
Komitet przygotował mapę Manitoby, która została podzielona na 45 sekcji, z których każda reprezentowała 1 milion dolarów planowanych do zebrania. Gdy taka kwota wpływała na konto komitetu ze sprzedaży obligacji, sekcja zostawała „odbijana” spod nazistowskiej okupacji. Sama mapa została powieszona na rogu ulic Portage i Main, jednych z głównych arterii miasta. Ogłoszenia o mającej się odbyć kampanii były publikowane w lokalnej prasie już na kilka dni przed jej rozpoczęciem, choć mimo to wielu mieszkańców zostało zaskoczonych przez „inwazję”. Mieszkańcy sąsiedniego, amerykańskiego stanu Minnesota także zostali ostrzeżeni o mającej się odbyć symulacji. Miało to zapobiec niekontrolowanemu napływowi uciekinierów do schronów, ponieważ dramatyczne w swym wydźwięku „audycje reklamowe” symulacji były odbierane również w tamtych okolicach. Samoloty wojskowe Royal Canadian Air Force, pomalowane w barwy III Rzeszy, przeleciały nad miastem 18 lutego 1942 r. Swoją własną symulację w tym samym dniu przeprowadziło niewielkie, położone na północny wschód od Winnipeg, kanadyjskie miasteczko Selkirk. W czasie tej akcji dokonano symulowanego bombardowania miasta oraz trwającej godzinę przerwy w dostawach prądu, co stanowiło wstęp do głównej symulacji w ramach If Day.
Przebieg symulacji.
W symulacji wzięło udział 3500 członków Armii Kanadyjskiej, reprezentujących wszystkie jednostki stacjonujące w Winnipeg, co uczyniło wówczas to wydarzenie największymi ćwiczeniami wojskowymi w Winnipeg. Siły obrońców dowodzone były przez pułkowników E. A. Pridhama i D. S. McKaya. Żołnierze zostali oddelegowani na potrzeby kampanii z kadr 18 Pułku Zmechanizowanego z Manitoby, Royal Winnipeg Rifles, Queen's Own Cameron Highlanders of Canada, Grenadierów z Winnipeg, Winnipeg Light Infantry oraz Veteran's Guard of Canada (w tym ponad 300 weteranów I wojny światowej), jak również niewielką liczbę rezerwistów, członków wojsk inżynieryjnych i cywilnych grup militarnych. W skład wojsk niemieckich weszli ochotnicy z Young Men's Board of Trade, którzy używali mundurów wypożyczonych z Hollywood, a na ich twarzach były ucharakteryzowane blizny po stoczonych walkach. Dowództwo nad siłami niemieckimi objął Erich von Neurenberg. Na całe wydarzenie wydano łącznie ok. 3000 dolarów kanadyjskich.
Niemieckie patrole pojawiły się w mieście przed godz. 5:30 rano 19 lutego. Prezenter radiowy został aresztowany, a radiostacja przejęta o godz. 5:45. Żołnierze niemieccy zebrali się po zachodniej stronie miasta w pół godziny po pojawieniu się pierwszych patroli. Wojska kanadyjskie zostały zgrupowane w koszarach Fort Osborne oraz arsenałach Minto i Macgregor o godz. 6:30. O godz. 7:00 rano uruchomiono syreny ostrzegawcze oraz zarządzono zaciemnienie w ramach przygotowań do inwazji. Powietrzny blitzkrieg rozpoczął się przed godz. 7:00 od pozorowanego bombardowania. O godz. 7:03 przebrani za Niemców ochotnicy rozpoczęli swój symulowany atak na miasto, które bronione było przez niewielkie grupki czynnych żołnierzy, rezerwistów i cywilów. Obrońcy utworzyli punkty oporu wokół przemysłowej i centralnej części miasta, około 5 km od ratusza, ale już o godz. 7:45 wycofali się na odległość 3 km.
Zaaranżowana wymiana ognia między niemieckimi żołnierzami a obrońcami miasta, uwzględniała również ruchy wojsk na dużą skalę oraz pozorowane wysadzenie głównych mostów. Dziewięć formacji wojskowych utrzymywało trzy pozycje, zachowując się według ściśle określonego scenariusza. Obroną kierowano poprzez rozkazy wydawane za pomocą linii telefonicznych (jedna na każdą formację) oraz lamp błyskowych, które zostały umieszczone w kwaterze dowodzenia w budynku Izby Handlowej. Sposób obrony miasta zastosowany podczas symulacji był podobny do tego jakiego używały wojska francuskie broniące Paryża podczas I wojny światowej, aby dowieźć żołnierzy na front. Wraz ze wzrostem intensywności walk, pozycje na węzłach drogowych oraz kolejowych zajęły lekkie czołgi. Trzydzieści pojazdów sił obrony przeciwlotniczej oraz umiejscowieni na dachach żołnierze otworzyli ogień ze ślepej amunicji do znajdujących się w powietrzu niemieckich myśliwców. pierwsza symulowana ofiara walk została zaraportowana o godz. 8:00. W strategicznych punktach miasta rozlokowano polowe punkty opatrunkowe, które zajmowały się udającymi rannych żołnierzami, a także prawdziwymi poszkodowanymi – jedną osobą, która skręciła kostkę oraz kobietą, które rozcięła sobie kciuk przygotowując poranne śniadanie podczas godzinnego zaciemnienia. 
O godz. 9:30 rano, obrońcy poddali się nacierającym siłom niemieckim, wycofali się do punktu zbornego w centrum miasta, a samo miasto przeszło pod okupację nazistów. Przebierańcy rozpoczęli wówczas szeroko zakrojoną akcję nękania mieszkańców Winnipeg, wysyłając patrole do kolejnych dzielnic. Jedną z głównych ulic miasta, Portage Avenue, przejechał wówczas czołg. Część zatrzymanych przez patrole osób została zamknięta w zaaranżowanym obozie internowania na terenie Lower Fort Garry; wśród nich znajdowało się kilku prominentnych, lokalnych polityków m.in. premier prowincji Manitoba John Bracken (aresztowany wraz z kilkoma swoimi współpracownikami podczas politycznego spotkania), burmistrz Winnipeg John Queen, gubernator porucznik prowincji Manitoba Roland Fairbairn McWilliams oraz wizytujący miasto ambasador Norwegii w Stanach Zjednoczonych Wilhelm de Morgenstierne. Jeden z członków rady, Dan McClean, zdołał uciec, jednak został powtórnie schwytany po intensywnych poszukiwaniach. Szef miejscowej policji, George Smith, uniknął zatrzymania, ponieważ w czasie, gdy niemieccy symulanci wtargnęli do jego biura, przebywał akurat na posiłku na mieście. Brytyjska flaga powiewająca nad Lower Fort Garry została zastąpiona przez nazistowską swastykę, miasto przemianowano na „Himmlerstadt”, a jego główną arterię, Main Street, nazwano „Hitlerstrasse”.
Erich von Neurenberg został mianowany gauleiterem (naczelnikiem okręgu), a wspomagał go George Waight, który objął stanowisko kierownika lokalnego Gestapo. Wkrótce po zajęciu stanowisk ogłosili swoje cele, którymi była pomoc Hitlerowi w zwiększeniu gęstości zaludnienia Kanady poprzez działania kolonizacyjne. Von Neurenberg wydał ponadto specjalny dekret, którego kopie zostały rozwieszone na terenie całego miasta:
Nikt nie będzie działał, wypowiadał się lub myślał w sposób przeciwny do naszej ustawy.
Na murach kościołów zostały rozwieszone zawiadomienia zakazujące praktyk religijnych, a księża którzy się temu sprzeciwiali zostali aresztowani. Zatrzymywano autobusy, a ich pasażerowie byli przeszukiwani przez uzbrojonych żołnierzy. Gazeta "Winnipeg Tribune" została przemianowana na "Das Winnipeger Lügenblatt" („Gadzinówka Winnipeg”) i zaaranżowana na nazistowską tubę propagandową, której teksty były poddawane znaczącej cenzurze, a strona tytułowa była napisana niemal wyłącznie w języku niemieckim. Opublikowano w gazecie m.in. satyryczny artykuł, w którym napisano: „jest to wielki dzień dla Manitoby... naziści, podobnie jak Fuehrer, są cierpliwi, mili i tolerancyjni, ale ICH CIERPLIWOŚĆ SZYBKO SIĘ WYCZERPUJE”, podczas gdy inny artykuł zawierał „oficjalny dowcip”, zaaprobowany przez niemieckie władze, z którego wszyscy czytelnicy mieli się śmiać pod groźbą kary więzienia. Henry Weppler, sprzedawca gazety "Winnipeg Free Press", został zaatakowany, a jego gazety podarte. Samo "Winnipeg Free Press" opublikowało na pierwszej stronie artykuł nt. „inwazji”, opisując z detalami zniszczenia dokonane przez nazistów w Winnipeg. 
Przed jedną z bibliotek Carnegiego, oddziale Winnipeg Public Library, spalono książki (które zostały wcześniej specjalnie wyselekcjonowane jako uszkodzone lub przestarzałe), a do stołówki lokalnego ubezpieczyciela Great West Life wkroczyli żołnierze i ukradli pracownikom ich posiłki. Z jednego z komisariatów policji zabrano płaszcze ze skór bizonich, które niemieccy żołnierze zaczęli nosić, gdyż temperatura spadła poniżej -8 °C. Dyrektora jednej z lokalnych szkół podstawowych aresztowano i zastąpiono go niemieckim nauczycielem, którego celem było nauczanie „nazistowskiej prawdy”, a dla uczniów liceów w całym mieście przygotowano specjalne lekcje. Niektóre sklepy i domy zostały obrabowane przez niemieckich przebierańców. Kanadyjska waluta została zastąpiona przez fałszywe niemieckie reichsmarki, jedyne banknoty propagandowe, które Kanada wytworzyła podczas wojny.
Symulacja zakończyła się o 17:30 uroczystym uwolnieniem jeńców, paradą oraz przemowami dygnitarzy. Członkowie komitetu organizacyjnego oraz lokalni przedsiębiorcy przemaszerowali ulicą Portage Avenue z transparentami głoszącymi hasła: „To NIE MOŻE zdarzyć się Tutaj!” i „Kupujcie Obligacje Wojenne”. Po zakończeniu parady, w gmachu należącym do Hudson's Bay Company, zorganizowano bankiet. Ambasador de Morgenstierne opowiadał o swoich doświadczeniach z przebiegu „If Day” oraz tych z rodzinnej Norwegii, sugerując, że „symulacja niemieckiej okupacji (Winnipeg), była realistycznym odwzorowaniem tego jak Niemcy zachowują się w okupowanej przez nazistów Europie”.
Pobliskie miasta również doświadczyły skutków symulowanej inwazji. Przykładowo w miasteczku Neepawa, niemieccy żołnierze zaczepiali tamtejszych przechodniów na ulicach, a miejscowość Virden zostało przemianowane na „Virdenberg”. Z kolei w Brandon planowano przeprowadzić symulowane ataki na niektóre strategiczne budynki. Canadian Broadcasting Corporation nadała w radiu, na obszarze całej prowincji, program nazwany „Swastika over Canada” (Swastyka nad Kanadą), puszczając jednocześnie pieśni wojskowe oraz fragmenty przemówień Adolfa Hitlera.
Efekty.
Efektem symulacji była nie tylko o wiele większa niż zakładano sprzedaż obligacji wojennych, ale także zwrócenie uwagi opinii publicznej w Ameryce Północnej na zastosowane w niej innowacyjne techniki. Amerykańskie czasopismo Life rozpowszechniło szereg ilustracji, autorstwa Williama Shrouta, z przebiegu If Day w Winnipeg oraz mniejszych miejscowościach Manitoby. Reporterzy kilku amerykańskich gazet, w tym m.in. Newsweeka, The New York Times i Christian Science Monitor, także byli obecni w czasie realizacji If Day. Operator kamery, Lucien Roy, nagrał materiał na potrzeby kroniki filmowej BBC News. Szacuje się, że około 40 milionów ludzi na całym świecie widziało doniesienia dotyczące przebiegu symulacji w Manitobie.
W ramach kampanii tego dnia zebrano 3,2 miliona dolarów kanadyjskich, co stanowiło dzienny rekord wśród zbiórek przeprowadzanych do tej pory w Winnipeg. Do 24 lutego w samym Winnipeg zebrano ponad 24 miliony dolarów, w dużej mierze dzięki efektowi jaki wywołała wśród obywateli symulacja. Ostateczna kwota zebrana w ramach akcji w całej prowincji Manitoba wyniosła 60 milionów dolarów, a więc dużo więcej niż zakładane, przez organizatorów If Day, 45 milionów dolarów. W ramach akcji w całej Kanadzie na potrzeby działań wojennych udało się zebrać 2 miliardy dolarów, a If Day uznana została za jedną z najbardziej udanych akcji zbiórkowych w historii kraju. Urzędnicy oczekiwali także, iż po przeprowadzeniu kampanii wzrośnie zaciąg rekrutów do armii kanadyjskiej, jednak ten aspekt akcji nie przyniósł spodziewanego efektu. W dniu symulacji w Winnipeg w punkcie rekrutacji do wojska zaciągnęło się 23 rekrutów, co stanowi liczbę mniejszą niż średnia liczba 36 rekrutów, którą osiągnięto w pierwszej połowie lutego, a więc przed rozpoczęciem If Day.
If Day okazało się na tyle skuteczną akcją zbiórkową, że zmobilizowała ona inne społeczności do podjęcia podobnych działań. Rząd federalny Stanów Zjednoczonych skontaktował się z komitetem organizacyjnym wydarzenia, aby zasięgnąć wiedzy na temat szczegółów przeprowadzonej symulacji. W kanadyjskim Vancouver przeprowadzono podobną symulację niemieckiej inwazji, choć na nieco mniejszą skalę, wykorzystując w tym celu rekwizyty użyte w kampanii w Winnipeg.
W 2006 r. Aaron Floresco zrealizował dla telewizji CTV serial dokumentalny pt. "Manitoba Moments". Produkcja zawiera między innymi materiały z kroniki filmowej nagranej podczas If Day, jak również wywiady przeprowadzone z historykami oraz uczestnikami symulacji. Również reżyser Guy Maddin zamieścił w swoim filmie, pt. "Moje Winnipeg", krótki fragment kroniki filmowej z przebiegu symulacji.

</doc>
<doc id="3665061" url="https://pl.wikipedia.org/wiki?curid=3665061" title="Salma al-Haffar al-Kuzbari">
Salma al-Haffar al-Kuzbari

Salma al-Haffar al-Kuzbari (ur. 1922 w Damaszku, zm. 2006 w Bejrucie) – syryjska pisarka i działaczka feministyczna. Autorka pierwszej w historii literatury syryjskiej powieści napisanej przez kobietę - wydanych w 1949 autobiograficznych "Pamiętników Hali".
Życiorys.
Pochodziła z zamożnej rodziny z Damaszku. Jej ojciec Lutfi al-Haffar był działaczem syryjskiego Bloku Narodowego, działaczem na rzecz niepodległości Syrii, premierem niesuwerennej Syrii w 1939. Wbrew ówczesnym zwyczajom panującym w społeczeństwie syryjskim Salma al-Haffar al-Kuzbari, wspierana przez ojca, ukończyła szkołę prowadzoną w Damaszku przez franciszkanów. W wieku siedemnastu lat opublikowała pierwszy artykuł. Wyszła za mąż najpierw za Muhammada Abd al-Hamida al-Karamiego, a po jego śmierci - za dyplomatę Nadira al-Kuzbariego, sryyjskiego ambasadora w Hiszpanii. Pod wpływem pobytu w Hiszpanii zafascynowała się tamtejszą kulturą, zwłaszcza andaluzyjską.
Za swoją działalność pisarską otrzymała medal rządu hiszpańskiego i nagrodę im. króla Fajsala w dziedzinie języka i literatury arabskiej. Za swoje badania nad literaturą arabską i andaluzyjską otrzymała Śródziemnomorską Nagrodę Literacką Uniwersytetu w Palermo.
Twórczość.
Pierwsza powieść al-Haffar al-Kuzbari, równocześnie pierwsza syryjska powieść autorstwa kobiety, wydane w 1949 "Pamiętniki Hali", jest utworem autobiograficznym. Bohaterka utworu nosi imię Hala, ale jej ojciec, Lutfi al-Haffar, nazywa się tak samo, jak ojciec pisarki. Al-Haffar al-Kuzbari opisuje w powieści działalność polityka, przedstawiając Lutfiego al-Haffara w kategoriach ideału. Opisuje panującą w domu fascynację literaturą, zwłaszcza poezją arabską. Hala al-Haffar pod wpływem poety Badawiego al-Dżabala (również postać historyczna) zaczyna recytować dzieła klasycznej literatury arabskiej i tworzyć własne. Bierze udział w dyskusjach o kulturze i społeczeństwie z gośćmi ojca, broniąc jego poglądów. Nie waha się krytykować mężczyzn, bierze udział w publicznych wydarzeniach politycznych. Biegle włada nie tylko językiem arabskim, ale i francuskim. W powieści al-Haffar wiernie ukazała sytuację kobiet z zamożnych syryjskich rodzin w okresie mandatu francuskiego w Syrii. Według krytyczki literackiej Hijan Duwajhi dzieło dalekie jest od typowej formy powieściowej. 
Pod wpływem fascynacji Andaluzją al-Haffar al-Kuzbari napisała powieść "Dwoje oczu z Sewilli", wydaną w 1965. Powieść opowiada o miłości modelki Carmen i szlachcica Roberta, akcja utworu rozgrywa się w Hiszpanii. Utwór jest słaby pod względem warsztatowym, znajdują się w nim liczne dłużyzny, a wiele wypowiedzi bohaterów brzmi nienaturalnie, gdyż pisarka stara się za ich pomocą przekazać własne poglądy i refleksje. Główna bohaterka, chociaż jest Hiszpanką, z charakteru i sposobu postępowania przypomina raczej współczesną pisarce Syryjkę. Powieść głosi pochwałę miłości i piękna, wskazując urodę głównej bohaterki jako główną przyczynę jej powodzenia i szczęścia. Mimo istotnych wad, dzieło zajmuje ważne miejsce w nowoczesnej literaturze syryjskiej. Jest bowiem złożonym obrazem społeczeństwa niearabskiego, szczegółowo konfrontuje zamożne kręgi społeczeństwa z warstwą ubogich, ciężko pracujących ludzi.
W 1970 al-Haffar al-Kuzbari wydała drugą powieść autobiograficzną "Bursztyn i popioły". W dziele prowadzona jest narracja pierwszoosobowa, tekst jest dojrzalszy i bardziej szczery, niż "Pamiętniki Hali". Po 1971 al-Haffar al-Kuzbari wydała jeszcze jedną powieść, Al-Burtukal al-murr, w której opisała społeczeństwo Syrii w okresie politycznych kryzysów związanych z unią z Egiptem, przejęciem władzy przez partię Baas i kolejnymi kryzysami w nowej elicie władzy, zakończonymi ustanowieniem dyktatury Hafiza al-Asada. Fakt, iż autorka wiele razy zawarła w tekście dygresje i komentarze polityczne sprawia, że cały tekst nabiera wymiaru propagandowego, osłabiającego jego wartość artystyczną.
Salma al-Haffar al-Kuzbari przez siedemnaście lat pracowała nad biografią pisarki i poetki Majj Zijady. W 1961 opublikowała jej biografię, zaś w 2004 zbiór jej listów miłosnych do Kahlila Dżibrana. W 1997 wydała biografię swojego ojca. 
Al-Haffar al-Kuzbari tworzyła prozę w języku arabskim, natomiast wiersze pisała po francusku.

</doc>
<doc id="3665070" url="https://pl.wikipedia.org/wiki?curid=3665070" title="Consadole Sapporo">
Consadole Sapporo



</doc>
<doc id="3665074" url="https://pl.wikipedia.org/wiki?curid=3665074" title="Yerson Candelo">
Yerson Candelo

Yerson Candelo Miranda (ur. 24 lutego 1992 w Cali) – kolumbijski piłkarz występujący na pozycji prawego obrońcy lub prawego pomocnika, reprezentant Kolumbii, od 2018 roku zawodnik Atlético Nacional.
Kariera klubowa.
Candelo jest wychowankiem szkółki juniorskiej CD Aston Villa de Villagorgona z miasta Candelaria, skąd jako siedemnastolatek przeniósł się do klubu Deportivo Cali. Do pierwszego zespołu został włączony jako osiemnastolatek przez szkoleniowca Jorge Cruza i w Categoría Primera A zadebiutował 7 sierpnia 2010 w zremisowanym 0:0 spotkaniu z Independiente Medellín. Jeszcze w tym samym roku zdobył z Deportivo puchar Kolumbii – Copa Colombia, początkowo pełniąc jednak głównie rolę rezerwowego. Pewne miejsce w linii pomocy wywalczył sobie dopiero w 2012 roku, zaś w jesiennym sezonie Finalización 2013 osiągnął wicemistrzostwo kraju. W 2014 roku wywalczył z Deportivo superpuchar Kolumbii – Superliga Colombiana, a premierowego gola w najwyższej klasie rozgrywkowej strzelił 30 marca tego samego roku w wygranej 2:0 konfrontacji z Uniautónomą. Podczas wiosennych rozgrywek Apertura 2015 zdobył z ekipą prowadzoną przez Fernando Castro tytuł mistrza Kolumbii, będąc jednym z czołowych graczy ligi. Ogółem w Deportivo spędził pięć lat.
Latem 2015 Candelo za sumę trzech milionów dolarów przeszedł do meksykańskiej drużyny Querétaro FC. W tamtejszej Liga MX zadebiutował 21 sierpnia 2015 w wygranym 4:2 meczu z Cruz Azul, natomiast pierwszą bramkę strzelił 2 października tego samego roku w wygranym 2:1 pojedynku z Tijuaną. Od razu został podstawowym graczem zespołu i w jesiennym sezonie Apertura 2016 zdobył z nią puchar Meksyku – Copa MX.
Kariera reprezentacyjna.
W 2011 roku Candelo został powołany przez szkoleniowca Eduardo Larę do reprezentacji Kolumbii U-20 na prestiżowy towarzyski Turniej w Tulonie. Tam rozegrał wszystkie pięć możliwych spotkań (wszystkie jednak w roli rezerwowego), zaś jego kadra triumfowała ostatecznie w tych rozgrywkach po pokonaniu w finale po serii rzutów karnych ekipy gospodarzy – Francji (1:1, 3:1 k). Miesiąc później znalazł się w składzie na Mistrzostwa Świata U-20 w Kolumbii, gdzie również pełnił rolę alternatywnego zawodnika i wystąpił w dwóch z pięciu meczów (w obydwóch jako rezerwowy). Kolumbijczycy, będący wówczas gospodarzami turnieju i posiadający w kadrze graczy takich jak James Rodríguez, Luis Muriel, Santiago Arias czy Jeison Murillo, odpadli z młodzieżowego mundialu w ćwierćfinale w wyniku porażki z Meksykiem (1:3).

</doc>
<doc id="3665077" url="https://pl.wikipedia.org/wiki?curid=3665077" title="Kazimierz Reychman (szermierz)">
Kazimierz Reychman (szermierz)

Kazimierz Reychman (ur. 31 sierpnia 1935 w Wilnie, zm. 19 września 1989 w Szwecji) – polski szermierz, indywidualny mistrz Polski we florecie (1956), działacz sportowy, z wykształcenia chemik, doktor nauk chemicznych.
Życiorys.
Był zawodnikiem MKS Katowice (1949) i Górnika Katowice (1950-1963). Jego największym sukcesem było indywidualne mistrzostwo Polski we florecie w 1956, ponadto był wicemistrzem Polski indywidualnie (1954 - floret) i drużynowo (1960 - szpada) oraz brązowym mistrzem Polski we florecie indywidualnie (1955, 1958) i drużynowo (1952, 1959).
Ukończył studia chemiczne na Politechnice Śląskiej, obronił także pracę doktorską, pracował w Biurze Projektów Przemysłu Syntezy Chemicznej „Prosynchem” w Gliwicach. W latach 1977-1980 był Prezesem Śląskiego Okręgowego Związku Szermierczego.
Jest pochowany na Cmentarzu przy ul. Francuskiej w Katowicach.

</doc>
<doc id="3665083" url="https://pl.wikipedia.org/wiki?curid=3665083" title="Sunius baculatus">
Sunius baculatus

Sunius baculatus – gatunek chrząszcza z rodziny kusakowatych i podrodziny żarlinków (Paederinae).
Gatunek ten opisany został w 2011 roku przez Volkera Assinga.
Chrząszcz o ciele długości od 3,9 do 4,7 mm. Głowa czarniawobrązowa do czarniawej, lekko poprzeczna, grubo punktowana w części przedniej, a bardzo delikatnie i mniej gęsto w części tylnej. Oczy duże, znacznie dłuższe niż część głowy za nimi. Czułki rude. Przedplecze i pokrywy rudobrązowe do ciemnobrązowych. Punktowanie pokryw gęste i płytkie, a ich długość wynosi 0,55 długości przedplecza. Tylne skrzydła całkiem zredukowane. Odwłok wyraźnie szerszy od pokryw. Samiec ma ósmy sternit z małym, V-kształtnym wycięciem na tylnym brzegu oraz edeagus z parą długich, masywnych hakowato zakończonych, zesklerotyzowanych struktur wewnętrznych. 
Owad znany wyłącznie z lasów liściastych nepalskiego dystryktu Panchthar, z wysokości 2300 m n.p.m..

</doc>
<doc id="3665086" url="https://pl.wikipedia.org/wiki?curid=3665086" title="Jüri Pootsmann">
Jüri Pootsmann

Jüri Pootsmann (ur. 1 lipca 1994 w Raikküli) – estoński piosenkarz, prezenter telewizyjny i osobowość medialna.
Zwycięzca szóstej edycji programu "Eesti otsib superstaari" (2015). Reprezentant Estonii w 61. Konkursie Piosenki Eurowizji (2016).
Życiorys.
W dzieciństwie, jako sopran, śpiewał w żeńskich chórkach. Podczas studiów wyjechał na roczną wymianę studencką do Danii, dzięki czemu biegle porozumiewa się w języku duńskim.
W 2015 zwyciężył w finale szóstej edycji programu "Eesti otsib superstaari", dzięki czemu podpisał kontrakt z wytwórnią Universal Music Baltics. Pod koniec roku wydał epkę, zatytułowaną po prostu "Jüri Pootsmann", którą promował singlami: „Torm”, „Aga siis”, „Sadama peab”, „Nooled” i „Ainult jooksen”.
W 2016 zwyciężył z utworem „Play” w finale programu "Eesti Laul", dzięki czemu został reprezentantem Estonii w 61. Konkursie Piosenki Eurowizji organizowanym w Sztokholmie. Zajął w nim ostatnie, 18. miejsce w pierwszym półfinale. 18 listopada 2016 wydał debiutancki album pt. "Täna". W 2017 był sekretarzem podającym estońskie punkty jurorskie w finale 63. Konkursu Piosenki Eurowizji.
W 2018 został prezenterem porannej audycji w radiu MyHits. W 2021 z utworem „Magus Melanhoolia” zajął trzecie miejsce w finale programu "Eesti Laul 2021". Jesienią 2022 został współprowadzącym szóstą edycję programu "Tantsud tähtedega".

</doc>
<doc id="3665088" url="https://pl.wikipedia.org/wiki?curid=3665088" title="Lech Celewicz">
Lech Celewicz

Lech Paweł Celewicz (ur. 1951) – polski chemik, doktor habilitowany nauk chemicznych w zakresie chemii, profesor nadzwyczajny na Wydziale Chemii Uniwersytetu im. Adama Mickiewicza w Poznaniu.
Życiorys.
W 1978 uzyskał na UAM stopień doktora nauk chemicznych na podstawie rozprawy pt. "Synteza i fotodimeryzacja pochodnych 1,1'-trójmetylenobis-(5,6-polimetyleno)uracyli". W 2000 na Wydziale Chemii tego samego Uniwersytetu na podstawie dorobku naukowego oraz rozprawy pt. "Reakcje fotochemiczne pochodnych zasad pirymidynowych" otrzymał stopień doktora habilitowanego nauk chemicznych w zakresie chemii, specjalność: fotochemia. Jest profesorem nadzwyczajnym na Wydziale Chemii UAM oraz kierownikiem Pracowni Chemii Nukleozydów i Nukleotydów na tym Wydziale.

</doc>
<doc id="3665090" url="https://pl.wikipedia.org/wiki?curid=3665090" title="Dariusz Jaroń">
Dariusz Jaroń

Dariusz Jaroń (ur. 4 stycznia 1932 w Warszawie, zm. 6 maja 1984) – polski szermierz, szpadzista, indywidualny mistrz Polski (1953).
Kariera sportowa.
Był zawodnikiem CWKS Legia Warszawa. Jego największym sukcesem było indywidualne mistrzostwo Polski w 1953, ponadto był drużynowym mistrzem Polski w 1953 i 1955, indywidualnym wicemistrzem Polski w 1954, drużynowym wicemistrzem Polski w 1956 oraz brązowym medalistą mistrzostw Polski w drużynie w 1952.
Jest pochowany na cmentarzu komunalnym Północnym w Warszawie.

</doc>
<doc id="3665092" url="https://pl.wikipedia.org/wiki?curid=3665092" title="3 de Febrero Ciudad del Este">
3 de Febrero Ciudad del Este



</doc>
<doc id="3665096" url="https://pl.wikipedia.org/wiki?curid=3665096" title="Sunius cursor">
Sunius cursor

Sunius cursor – gatunek chrząszcza z rodziny kusakowatych i podrodziny żarlinków (Paederinae).
Gatunek ten opisany został w 2011 roku przez Volkera Assinga na podstawie dwóch okazów samców.
Chrząszcz o ciele długości od 3,1 do 3,4 mm, ubarwionym ciemnobrązowo (odwłok może być jeszcze ciemniejszy) z jasnorudymi czułkami i żółtawymi odnóżami. Głowa poprzeczna, z przodu punktowana grubo i umiarkowanie rzadko, z tyłu zaś bardzo delikatnie i silnie rozproszenie. Oczy duże, znacznie dłuższe niż część głowy za nimi. Przedplecze nieco węższe od głowy i mniej więcej tak szerokie jak długie. Pokrywy długości od 0,55 do 0,66 długości przedplecza, ku tyłowi silnie rozszerzone. Tylne skrzydła całkiem zredukowane. Odwłok wyraźnie szerszy od pokryw, pozbawiony palisady włosków na siódmym tergicie. Samiec ma siódmy sternit lekko wklęsły na tylnym brzegu, ósmy sternit z dość małym, V-kształtnym wycięciem na tylnym brzegu oraz edeagus bez zesklerotyzowanych struktur wewnętrznych i o smukłym wyrostku brzusznym. 
Owad znany wyłącznie z dwóch stanowisk: nepalskiego dystryktu Ilam oraz miejsca przy granicy dystryktów Dhading i Gorkha; podawany z wysokości 1300-1800 m n.p.m..

</doc>
<doc id="3665103" url="https://pl.wikipedia.org/wiki?curid=3665103" title="Real Garcilaso Cuzco">
Real Garcilaso Cuzco



</doc>
<doc id="3665107" url="https://pl.wikipedia.org/wiki?curid=3665107" title="Aleksander Tyka">
Aleksander Tyka

Aleksander Stanisław Tyka (ur. 6 kwietnia 1951 w Tarnowie, zm. 25 września 2020 w Krakowie) – polski fizjolog, profesor nauk o kulturze fizycznej, rektor Akademii Wychowania Fizycznego im. Bronisława Czecha w Krakowie w kadencji 2016–2020.
Życiorys.
W 1974 ukończył studia z zakresu wychowania fizycznego na Akademii Wychowania Fizycznego w Krakowie. Doktoryzował się w 1983, natomiast stopień doktora habilitowanego uzyskał w 1996. Tytuł naukowy profesora nauk o kulturze fizycznej otrzymał 25 września 2009.
Zawodowo związany z Zakładem Fizjologii i Biochemii AWF w Krakowie, którego został kierownikiem. Był również zastępcą dyrektora Instytutu Fizjologii Człowieka (od 1997) i prorektorem uczelni w kadencjach 2008–2012 i 2012–2016. W marcu 2016 wybrany na rektora AWF w Krakowie na czteroletnią kadencję (od 1 września 2016). Został także wykładowcą w Państwowej Wyższej Szkole Zawodowej w Nowym Sączu.
Odbył staże zagraniczne w Tajlandii (1987), Finlandii (1988 i 1989) oraz w Kanadzie (2000). Specjalizował się w fizjologii rozwojowej, fizjologii środowiskowej i fizjologii sportu. Autor lub współautor ponad 100 prac naukowych. Wykonał ponad 90 ekspertyz z badań fizjologicznych reprezentantów Polski w różnych dyscyplinach sportu. Uzyskał m.in. uprawnienia trenera II klasy piłki nożnej, instruktora narciarstwa zjazdowego PZN i SITN oraz ratownika WOPR.
Odznaczony m.in. Srebrnym Krzyżem Zasługi (2000) i Medalem Komisji Edukacji Narodowej.

</doc>
<doc id="3665115" url="https://pl.wikipedia.org/wiki?curid=3665115" title="Kościół św. Krzyża i klasztor Mniszek Kamedułek w Złoczewie">
Kościół św. Krzyża i klasztor Mniszek Kamedułek w Złoczewie

Kościół świętego Krzyża i klasztor Mniszek Kamedułek – zespół klasztorny sióstr Kamedułek znajdujący się w Złoczewie, w województwie łódzkim.
Historia i architektura.
Zespół został ufundowany został przez Andrzeja Ruszkowskiego w latach 1600–1603, do którego później została dobudowana kamienica klasztorna. Od 1608 do 1864 roku klasztor był siedzibą ojców Bernardynów. W latach 1683–1692 został rozbudowany przez Wojciecha Urbańskiego, kasztelana wieluńskiego. Dwukrotnie zabudowania zostały zniszczone po pożarach w 1719 i 1808 roku. Od 1949 roku klasztor jest siedzibą mniszek Kamedułek. Świątynia jest murowana, oszkarpowana, orientowana, centralna, składająca się z kwadratowej nawy i czterech półkoliście zamkniętych konch. Nawa nakryta jest czteropolową kopułą z latarnią. W ołtarzu głównym, w stylu rokokowym znajduje się rzeźbiona Grupa Ukrzyżowania, w ołtarzu bocznym z XVI wieku jest umieszczony obraz Matki Boskiej Złoczewskiej. W podziemiach świątyni, w krypcie znajdują się trumny ze szczątkami fundatorów i dobrodziejów konwentu. Zabudowania klasztorne są piętrowe, murowane, posiadają wirydarz i nakryte są sklepieniami kolebkowo-krzyżowymi. Na cmentarzu przykościelnym została wybudowana kaplica Chrystusa Frasobliwego z XVII wieku. Cały zespół jest otoczony ceglanym murem, wybudowanym w XVII wieku, obecnie otynkowanym.

</doc>
<doc id="3665119" url="https://pl.wikipedia.org/wiki?curid=3665119" title="Sunius manasluensis">
Sunius manasluensis

Sunius manasluensis – gatunek chrząszcza z rodziny kusakowatych i podrodziny żarlinków (Paederinae).
Gatunek ten opisany został w 2010 roku przez Volkera Assinga.
Chrząszcz o ciele długości od 3 do 3,5 mm, ubarwionym czarniawo z brązowymi czułkami i odnóżami. Głowa nieco szersza niż dłuższa, w przedniej części gęsto i grubo, a w tylnej rzadko punktowana. Oczy duże, znacznie dłuższe niż część głowy za nimi. Przedplecze nieco węższe od głowy, grubo i gęsto punktowane. Pokrywy długości od 0,6 do 0,65 długości przedplecza. Tylne skrzydła całkiem zredukowane. Odwłok najwyżej nieco szerszy od pokryw, pozbawiony palisady włosków na siódmym tergicie. Samiec ma siódmy sternit zwyczajnie zbudowany, ósmy sternit z szerokim i niezbyt głębokim, V-kształtnym wycięciem na tylnym brzegu oraz edeagus z długimi, prostymi, tylko na szczycie lekko zakrzywionymi zesklerotyzowanymi strukturami wewnętrznymi, a wyrostkiem brzusznym krótszym i grubszym niż u "S. cameroni", ale wierzchołkowo smuklejszym niż u "S. bouddha". 
Owad znany wyłącznie z gór Manaslu w środkowym Nepalu, z wysokości około 2500 m n.p.m..

</doc>
<doc id="3665121" url="https://pl.wikipedia.org/wiki?curid=3665121" title="Gabriela Gunčíková">
Gabriela Gunčíková

Gabriela Gunčíková (ur. 27 czerwca 1993 w Kromieryżu) – czeska piosenkarka, była wokalistka Trans-Siberian Orchestra, reprezentantka Czech w 61. Konkursie Piosenki Eurowizji (2016).
Życiorys.
Wczesne lata.
W wieku ośmiu lat zaczęła naukę gry na gitarze, którą kontynuowała przez kolejne siedem lat podczas nauki w szkole muzycznej. Jako trzynastolatka wygrała konkurs piosenkarski organizowany w jej rodzinnym Kromieryżu. W tym samym czasie trenowała piłkę ręczną. W wieku 17 lat została wyselekcjonowana do kobiecej reprezentacji Czech w piłce ręcznej.
Kariera muzyczna.
2011–12: "SuperStar" i "Dvojí tvář".
Profesjonalną karierę muzyczną rozpoczęła w 2011 udziałem w przesłuchaniach do drugiej edycji programu "SuperStar", będącym czesko-słowacką wersją formatu "Pop Idol". Zakwalifikowała się do udziału w odcinkach na żywo i dotarła do finału, w którym zajęła drugie miejsce, przegrywając jedynie z Lukášem Adamecem. W trakcie udziału w talent-show zaśpiewała takie piosenki, jak m.in. „Firework” Katy Perry, „The Final Countdown” zespołu Europe, „Lay All Your Love on Me” grupy ABBA, „Who Wants to Live Forever” Queen, „Listen to Your Heart” Roxette, „We Don’t Need Another Hero” Tiny Turner oraz „Livin’ on a Prayer” Jon Bon Jovi.
Po udziale w programie wydała swoją debiutancką płytę studyjną, zatytułowaną "Dvojí tvář", która promowana była m.in. przez singiel „Zustanu naporad”. W tym samym roku otrzymała statuetkę za wygraną w kategorii „Nowy artysta” podczas gali wręczenia Czesko-Słowackich Nagród Muzycznych – „Czeski Słowik”.
Od 2013: "Celkem jiná" i Konkurs Piosenki Eurowizji.
W maju 2013 premierę miał jej drugi album studyjny, zatytułowany "Celkem jiná". W latach 2014–2015 była wokalistką Trans-Siberian Orchestra.
W marcu 2016 przyjęła propozycję czeskiej telewizji dotyczącą reprezentowania Czech w 61. Konkursie Piosenki Eurowizji organizowanym w Sztokholmie. Jej konkursowym utworem został numer „I Stand”. 10 maja zaprezentowała go w pierwszym półfinale konkursu i zakwalifikowała się do finału, w którym zajęła przedostatnie, 25. miejsce po zdobyciu 41 punktów (wszystkie od jurorów).

</doc>
<doc id="3665122" url="https://pl.wikipedia.org/wiki?curid=3665122" title="F.C. Gifu">
F.C. Gifu



</doc>
<doc id="3665126" url="https://pl.wikipedia.org/wiki?curid=3665126" title="Diosdado Mbele">
Diosdado Mbele

Diosdado Mbele Mba Mangue (ur. 8 kwietnia 1997 w Malabo) – gwinejski piłkarz grający na pozycji środkowego obrońcy. Od 2017 jest zawodnikiem klubu AC Kajaani.
Kariera klubowa.
Swoją karierę piłkarską Mbele rozpoczął w klubie Leones Vegetarianos FC. W 2013 roku zadebiutował w jego barwach w pierwszej lidze Gwinei Równikowej. Grał w nim do 2015 roku.
W 2015 roku Mbele przeszedł do maltańskiego klubu Hibernians FC. Swój debiut w nim zaliczył 17 stycznia 2016 w wygranym 4:0 wyjazdowym meczu z Mostą FC.
Kariera reprezentacyjna.
W reprezentacji Gwinei Równikowej Mbele zadebiutował 5 czerwca 2013 w przegranym 0:1 towarzyskim meczu z Togo. W 2015 roku został powołany do kadry na Puchar Narodów Afryki 2015. Na tym turnieju rozegrał cztery mecze: z Kongiem (1:1), z Burkina Faso (0:0), ćwierćfinałowy z Tunezją (2:1) i półfinałowy z Ghaną (0:3). Z Gwineą Równikową zajął 4. miejsce w tym turnieju.

</doc>
<doc id="3665140" url="https://pl.wikipedia.org/wiki?curid=3665140" title="Ryō Mizuno (motocyklista)">
Ryō Mizuno (motocyklista)

 – japoński motocyklista, zwycięzca serii All Japan J-GP3 w 2015 roku.

</doc>
<doc id="3665143" url="https://pl.wikipedia.org/wiki?curid=3665143" title="Jo O'Meara">
Jo O'Meara



</doc>
<doc id="3665148" url="https://pl.wikipedia.org/wiki?curid=3665148" title="Rubén Belima">
Rubén Belima

Rubén Belima Rodríguez (ur. 11 lutego 1992 w Móstoles) – gwinejski piłkarz grający na pozycji lewego pomocnika. Od 2016 jest zawodnikiem klubu FC Koper.
Kariera klubowa.
Swoją karierę piłkarską Belima rozpoczął w klubie FC Torrevieja. W 2008 roku zadebiutował w jego barwach w Tercera División. Spędził w nim dwa lata. W 2010 roku został zawodnikiem Realu Madryt. W latach 2010–2013 występował w trzecim zespole Realu. W sezonie 2011/2012 awansował z nim z Tercera División do Segunda División B. W 2013 roku awansował do Realu Madryt Castilli. Zadebiutował w nim 4 maja 2014 w zremisowanym 1:1 domowym meczu z Realem Jaén. W sezonie 2013/2014 spadł z zespołem Castilli z Segunda División do Segunda División B. W 2015 roku odszedł z Realu.
Na początku 2016 roku Belima przeszedł do słoweńskiego klubu FC Koper. Swój debiut w nim zaliczył 28 lutego 2016 w przegranym 0:2 wyjazdowym meczu z Olimpiją Lublana.
Kariera reprezentacyjna.
W reprezentacji Gwinei Równikowej Belima zadebiutował 16 listopada 2013 w przegranym 1:2 towarzyskim meczu z Hiszpanią, rozegranym w Malabo. W 2015 roku został powołany do kadry na Puchar Narodów Afryki 2015. Na tym turnieju rozegrał cztery mecze: z Kongiem (1:1), ćwierćfinałowy z Tunezją (2:1), półfinałowy z Ghaną (0:3) i o 3. miejsce z Demokratyczną Republiką Konga (0:0, k. 2:4). Z Gwineą Równikową zajął 4. miejsce w tym turnieju.

</doc>
<doc id="3665149" url="https://pl.wikipedia.org/wiki?curid=3665149" title="(3637) O'Meara">
(3637) O'Meara



</doc>
<doc id="3665150" url="https://pl.wikipedia.org/wiki?curid=3665150" title="Peter O'Meara">
Peter O'Meara



</doc>
<doc id="3665153" url="https://pl.wikipedia.org/wiki?curid=3665153" title="Joan Mir">
Joan Mir

Joan Mir (ur. 1 września 1997 w Palma de Mallorca) – hiszpański motocyklista.

</doc>
<doc id="3665159" url="https://pl.wikipedia.org/wiki?curid=3665159" title="Matt Barton">
Matt Barton

Matt Barton (ur. 4 lutego 1996 w Geelong) – australijski motocyklista.

</doc>
<doc id="3665161" url="https://pl.wikipedia.org/wiki?curid=3665161" title="Pomnik Charles'a de Gaulle'a w Warszawie">
Pomnik Charles'a de Gaulle'a w Warszawie



</doc>
<doc id="3665169" url="https://pl.wikipedia.org/wiki?curid=3665169" title="Maximilian Kappler">
Maximilian Kappler

Maximilian Kappler (ur. 1 października 1997 w Lichtenstein/Sa.) – niemiecki motocyklista, mistrz serii IDM Moto3 w 2013 roku.

</doc>
<doc id="3665173" url="https://pl.wikipedia.org/wiki?curid=3665173" title="Teraz albo nigdy (album Bezczela)">
Teraz albo nigdy (album Bezczela)

Teraz albo nigdy – trzeci solowy album polskiego rapera Bezczela. Wydawnictwo ukazało się 11 marca 2016 roku nakładem wytwórni Step Records. Na albumie gościnnie pojawili się: Paluch, Białas, Tomson, Sobota, Matheo, Kali, Kaen, Peja, Quebonafide, Dixon37 oraz Poszwixxx.
Do utworów „Teraz albo nigdy”, „Nie chcę tego, czego ty”, „Opowiem Ci”, „Forrest Gump”, „Krew z krwi”, „Mike Tyson Flow”, „W matni” oraz „Idą asy w klub” zrealizowano teledyski.
Lista utworów.
Źródło.

</doc>
<doc id="3665174" url="https://pl.wikipedia.org/wiki?curid=3665174" title="Stoa Attalosa">
Stoa Attalosa

Stoa Attalosa – zrekonstruowany współcześnie starożytny portyk, znajdujący się na ateńskiej Agorze.
Usytuowany po wschodniej stronie Agory budynek został wzniesiony za panowania króla Pergamonu Attalosa II (159–138 p.n.e.). Dwukondygnacyjna budowla ma 116,50 m długości, 20,05 m szerokości i wysokość 13 m. Jej ściany wykonano z granitu, schody i drzwi z marmuru hemetyckiego, zaś kolumny z marmuru pentelickiego. Na obydwu kondygnacjach znajduje się podwójna kolumnada licząca 44 kolumny. Na parterze zewnętrzne kolumny utrzymane są w porządku doryckim, wewnętrzne w jońskim, natomiast na piętrze zewnętrzne w jońskim, wewnętrzne zaś w pergamońskim. Za kolumnadą znajdowały się pomieszczenia sklepowe, po 21 na każdym piętrze.
Budowla została zniszczona podczas najazdu Herulów w 267 roku, zachowaną ścianę włączono pod koniec starożytności w obręb fortyfikacji miejskich. Ruiny portyku zostały odsłonięte podczas prac wykopaliskowych przeprowadzonych w latach 1859–1862 i 1898–1902 przez Greckie Towarzystwo Archeologiczne oraz w latach 1931–1953 przez American School of Classical Studies at Athens. W latach 1953–1956 dokonano rekonstrukcji budynku, sfinansowanej przez Johna D. Rockefellera Jr. oraz z datków sponsorów amerykańskich. W odbudowanej stoi mieści się obecnie Muzeum Agory.
W kwietniu 2003 roku w budynku odbyła się ceremonia podpisania traktatu ateńskiego.

</doc>
<doc id="3665179" url="https://pl.wikipedia.org/wiki?curid=3665179" title="Sunius bouddha">
Sunius bouddha

Sunius bouddha – gatunek chrząszcza z rodziny kusakowatych i podrodziny żarlinków (Paederinae).
Gatunek ten opisany został w 1978 roku przez H. Coiffaita jako "Hypomedon bouddha". W 2011 roku jego redeskrypcji dokonał V. Assinga.
Chrząszcz o ciele długości 3,4 mm, ubarwiony czarniawobrązowo z rudożółtymi czułkami, żółtawymi odnóżami i rudobrązowymi krawędziami tylnymi oraz kątami barkowymi pokryw. Bardzo słabo poprzeczna głowa jest w części przedniej grubo i bardzo gęsto, a w tylnej bardzo rzadko punktowana. Przedplecze węższe od głowy. Pokrywy długości od 0,6 długości przedplecza, z tyłu widocznie rozszerzone. Tylne skrzydła całkiem zredukowane. Wyraźnie szerszy od pokryw odwłok jest pozbawiony palisady włosków na siódmym tergicie. Samiec ma edeagus z długimi, prostymi, tylko na szczycie silnie zakrzywionymi zesklerotyzowanymi strukturami wewnętrznymi, a wyrostkiem brzusznym krótszym i grubszym niż u "S. cameroni", a wierzchołkowo także krótszym i grubszym niż u "S. manasluensis". 
Owad znany wyłącznie z okolic Thimphu w Bhutanie, z wysokości około 2300 m n.p.m..

</doc>
<doc id="3665181" url="https://pl.wikipedia.org/wiki?curid=3665181" title="Loris Cresson">
Loris Cresson

Loris Cresson (ur. 14 sierpnia 1998) – belgijski motocyklista, startujący w serii World Superbike w klasie Supersport w 2016 roku.

</doc>
<doc id="3665189" url="https://pl.wikipedia.org/wiki?curid=3665189" title="Bradley Ray">
Bradley Ray

Bradley Ray (ur. 16 maja 1997 w Ashford) – brytyjski motocyklista.

</doc>
<doc id="3665192" url="https://pl.wikipedia.org/wiki?curid=3665192" title="Kościół Wniebowzięcia Najświętszej Marii Panny w Borucinie">
Kościół Wniebowzięcia Najświętszej Marii Panny w Borucinie

Kościół Wniebowzięcia NMP – katolicki kościół filialny, zlokalizowany w Borucinie, w gminie Okonek. Należy do parafii św. Jana Chrzciciela w Pniewie.
Historia.
Protestancki kościół z pruskiego muru istniał w Borucinie (wówczas "Burzen") już w XVII wieku. W 1623 otrzymał pastora, który od 1711 mieszkał we wsi. Świątynia należała do synodu w Szczecinku i była filią kościoła w Ciosańcu (wówczas "Hasenfier"; od 1711). 
W 1908 świątynię z muru pruskiego zastąpiono ceglaną, która po pożarze została odbudowana w 1983 bez zachowania cech stylowych. Poświęcenie kościoła, jako katolickiego odbyło się 1 lutego 1984. Od 2006 wpisany, wraz z terenem przykościelnym, do rejestru zabytków.
Architektura.
Świątynia zlokalizowana jest w centrum wsi, pomiędzy drogami. Zbudowana z cegły w 1908, po pożarze w 1983, otynkowana. Zatarto wtedy cechy stylowe. Kościołowi towarzyszy bezstylowa kaplica przedpogrzebowa.
Wyposażenie.
Z wcześniejszego kościoła z pruskiego muru, zachowano następujące elementy:

</doc>
<doc id="3665193" url="https://pl.wikipedia.org/wiki?curid=3665193" title="Fabio Di Giannantonio">
Fabio Di Giannantonio

Fabio Di Giannantonio (ur. 10 października 1998 w Rzymie) – włoski motocyklista, wicemistrz serii Red Bull MotoGP Rookies Cup w 2015 roku.

</doc>
<doc id="3665194" url="https://pl.wikipedia.org/wiki?curid=3665194" title="Władimir Agkacew">
Władimir Agkacew

Władimir Michajłowicz Agkacew (ros. Владимир Михайлович Агкацев, ur. 25 kwietnia 1911 we Władykaukazie, zm. 26 kwietnia 2000 w Moskwie) – radziecki działacz państwowy i partyjny.
Życiorys.
Początkowo był przewodniczącym Rady Wiejskiej w Północnoosetyjskim Obwodzie Autonomicznym, potem kierownikiem wydziału rejonowego komitetu Komsomołu w Północnoosetyjskim Obwodzie Autonomicznym, w 1937 został członkiem WKP(b). Studiował na Uniwersytecie Komunistycznym w Groznym, w 1938 został pomocnikiem I sekretarza Północnoosetyjskiego Komitetu Obwodowego WKP(b), potem kierownikiem sektora tego komitetu i kierownikiem wydziału tego komitetu, w latach 1942-1943 pracował w NKWD Północnoosetyjskiej ASRR, potem był zastępcą przewodniczącego Rady Komisarzy Ludowych tej republiki. Od czerwca 1944 do 1946 był III sekretarzem Północnoosetyjskiego Komitetu Obwodowego WKP(b), kolejno w latach 1946-1949 słuchaczem Wyższej Szkoły Partyjnej przy KC WKP(b), od października 1949 do marca 1951 instruktorem KC WKP(b), a od marca 1951 do czerwca 1952 kierownikiem sektora Wydziału Organów Partyjnych, Związkowych i Komsomolskich KC WKP(b). Od czerwca 1952 do listopada 1953 był inspektorem KC WKP(b)/KPZR, od listopada 1953 do 5 sierpnia 1961 I sekretarzem Północnoosetyjskiego Komitetu Obwodowego KPZR, a w latach 1961-1963 ponownie inspektorem KC KPZR, od 25 lutego 1956 do 17 października 1961 wchodził w skład Centralnej Komisji Rewizyjnej KPZR. Deputowany do Rady Najwyższej ZSRR IV i V kadencji (1954-1962).

</doc>
<doc id="3665195" url="https://pl.wikipedia.org/wiki?curid=3665195" title="Order Wiktorii">
Order Wiktorii



</doc>
<doc id="3665199" url="https://pl.wikipedia.org/wiki?curid=3665199" title="Taz Taylor">
Taz Taylor

Taz Taylor (ur. 21 stycznia 1998) – brytyjski motocyklista, wicemistrz serii Red Bull MotoGP Rookies Cup w 2015 roku.

</doc>
<doc id="3665200" url="https://pl.wikipedia.org/wiki?curid=3665200" title="All-Ireland League">
All-Ireland League

All-Ireland League – organizowany przez Irish Rugby Football Union od sezonu 1990/1991 drugi, po zawodowej lidze Pro14, poziom męskich rozgrywek rugby union w Irlandii.

</doc>
<doc id="3665202" url="https://pl.wikipedia.org/wiki?curid=3665202" title="Siergiej Stolarow">
Siergiej Stolarow

Siergiej Dmitrijewicz Stolarow (ros. Серге́й Дми́триевич Столяро́в; ur. 1911 w zm. 9 grudnia 1969 Moskwie) – radziecki aktor filmowy i teatralny. Ludowy Artysta RFSRR (1969). Laureat Nagrody Stalinowskiej (1951). Zmarł na raka. Pochowany na Cmentarzu Wagańkowskim w Moskwie.

</doc>
<doc id="3665206" url="https://pl.wikipedia.org/wiki?curid=3665206" title="Sunius galiberti">
Sunius galiberti

Sunius galiberti – gatunek chrząszcza z rodziny kusakowatych i podrodziny żarlinków (Paederinae).
Gatunek ten opisany został w 1975 roku przez H. Coiffaita jako "Hypomedon apterus", jednak nazwa ta była zajęta i w 1987 roku ten sam autor ustanowił nową nazwę "Hypomedon galiberti". W 2010 roku jego redeskrypcji dokonał V. Assinga.
Chrząszcz o ciele długości od 3,3 do 4,2 mm. Głowa czarniawobrązowa do czarnej z czułkami rudymi do rudobrązowych; z przodu gęsto i grubo, z tyłu rzadziej punktowana. Oczy duże, obszar głowy za nimi długości około połowy oka. Przedplecze ciemnobrązowe do czarniawobrązowego z nieco rozjaśnionymi brzegami, szerokością i punktowaniem zbliżone do głowy. Pokrywy długości od 0,6 do 0,65 długości przedplecza, wyraźnie z tyłu rozszerzone, ubarwione brązowo lub ciemnobrązowo z rudymi lub rudobrązowymi kątami barkowymi i tylnymi brzegami. Tylne skrzydła całkiem zredukowane. Odnóża rude do rudobrązowych. Nieco szerszy od pokryw odwłok jest pozbawiony palisady włosków na siódmym tergicie. Samiec ma tylną krawędź siódmego sternitu z płytkim wklęśnięciem pośrodku i parą kępek długich szczecin po jego bokach, ósmy sternit z niezbyt głębokim, szerokim wcięciem pośrodku tylnego brzegu, a edeagus z krótkim, grubym, u szczytu zakrzywionym wyrostkiem brzusznym i dwiema asymetrycznymi, silnie zesklerotyzowanymi strukturami wewnętrznymi. 
Owad znany wyłącznie z nepalskiego dystryktu Katmandu, z wysokości około 2400 m n.p.m.

</doc>
<doc id="3665207" url="https://pl.wikipedia.org/wiki?curid=3665207" title="Adrián Gyutai">
Adrián Gyutai

Adrián Gyutai – węgierski motocyklista.

</doc>
<doc id="3665208" url="https://pl.wikipedia.org/wiki?curid=3665208" title="Adrian Gyutai">
Adrian Gyutai



</doc>
<doc id="3665209" url="https://pl.wikipedia.org/wiki?curid=3665209" title="Zespół Reye'a">
Zespół Reye'a



</doc>
<doc id="3665212" url="https://pl.wikipedia.org/wiki?curid=3665212" title="Jonas Geitner">
Jonas Geitner

Jonas Geitner (ur. 24 maja 1996) – niemiecki motocyklista, mistrz serii IDM Moto3 w 2015 roku.

</doc>
<doc id="3665213" url="https://pl.wikipedia.org/wiki?curid=3665213" title="Jorel Boerboom">
Jorel Boerboom

Jorel Boerboom (ur. 1 czerwca 1997) – holenderski motocyklista.

</doc>
<doc id="3665216" url="https://pl.wikipedia.org/wiki?curid=3665216" title="Davide Pizzoli">
Davide Pizzoli

Davide Pizzoli (ur. 1999) – włoski motocyklista.

</doc>
<doc id="3665217" url="https://pl.wikipedia.org/wiki?curid=3665217" title="Skotniczkowate">
Skotniczkowate

Skotniczkowate (Scotocercidae) – rodzina ptaków z rzędu wróblowych (Passeriformes).
Występowanie.
Rodzina obejmuje gatunki występujące w Eurazji i Afryce.
Systematyka.
Do rodziny należą następujące podrodziny:
Rodzina ta jest najbliżej spokrewniona z raniuszkami (Aegithalidae). Ptaki z rodziny skotniczkowatych były wcześniej umieszczane w rodzinie pokrzewkowatych (Sylviidae), a rodzaj "Erythrocercus" (oliweczki) – wśród monarek (Monarchidae). W niektórych ujęciach systematycznych oliweczki i wierzbówki podnoszone są do rangi rodziny (odpowiednio Erythrocercidae i Cettiidae).

</doc>
<doc id="3665219" url="https://pl.wikipedia.org/wiki?curid=3665219" title="Tino Paasche">
Tino Paasche

Tino Paasche (ur. 29 sierpnia 1988 w Nauen) – niemiecki bobsleista, złoty medalista mistrzostw świata.
Kariera.
Największy sukces w karierze osiągnął w 2016 roku, kiedy wspólnie z kolegami i koleżankami z reprezentacji zwyciężył w rywalizacji drużynowej na mistrzostwach świata w Igls. Zdobył też między innymi złoty medal w dwójkach podczas rozgrywanych dwa lata wcześniej mistrzostw świata juniorów w Winterbergu. W zawodach Pucharu Świata zadebiutował 15 lutego 2015 roku w Soczi, zajmując jedenaste miejsce w czwórkach. Jak dotąd nie wystąpił na igrzyskach olimpijskich.

</doc>
<doc id="3665222" url="https://pl.wikipedia.org/wiki?curid=3665222" title="Kocioł Zmarzłego Stawu Gąsienicowego">
Kocioł Zmarzłego Stawu Gąsienicowego

Kocioł Zmarzłego Stawu Gąsienicowego – kocioł lodowcowy w górnej części Doliny Gąsienicowej w polskich Tatrach Wysokich. Znajduje się w jej odnodze zwanej Doliną Czarną Gąsienicową, powyżej Kotła Czarnego Stawu. W typowy dla kotłów lodowcowych sposób z trzech stron otoczony jest mniej lub bardziej stromymi skalnymi ścianami. Jego obramowanie tworzą:
Na dnie kotła znajduje się Zmarzły Staw Gąsienicowy mający lustro wody na wysokości 1788 m n.p.m. Najwyższy szczyt w jego otoczeniu (Kozi Wierch) wznosi się 503 m ponad nim. Od północy wylot kotła zagradza rygiel skalny. Niewielki potok wypływający ze Zmarzłego Stawu przeciął go i spływa skalnym korytem do niżej położonego Czarnego Stawu.
Ze ścian otaczających Kocioł Zmarzłego Stawu opada kilka żlebów. Najwybitniejsze z nich to Zawratowy Żleb i Honoratka.
Otoczenie Kotła Zmarzłego Stawu jest klasycznym przykładem wielopiętrowych kotłów lodowcowych. Można tu wyróżnić trzy ich piętra: Kocioł Czarnego Stawu, Kocioł Zmarzłego Stawu i Dolinkę Kozią, będącą najwyższym piętrem i zarazem odnogą Kotła Zmarzłego Stawu. Po ustąpieniu lodowca kotły były o wiele głębsze, wypełniające je jeziora były znacznie większe, a ściany otaczające jeziora były bardziej strome i gładkie. Trwające tysiące lat wietrzenie skał spowodowało obrywanie się z nich skał, które grawitacyjnie, jak również znoszone przez lawiny i wody powierzchniowe, zawalały kocioł. Zmniejszenie powierzchni jeziora jest także skutkiem rozcięcia rygla blokującego od północy odpływ wody z jeziora.
Przez Kocioł Zmarzłego Stawu prowadzą dwa szlaki turystyczne.

</doc>
<doc id="3665223" url="https://pl.wikipedia.org/wiki?curid=3665223" title="Łańcuch Królewski Wiktorii">
Łańcuch Królewski Wiktorii



</doc>
<doc id="3665228" url="https://pl.wikipedia.org/wiki?curid=3665228" title="Lisette Thöne">
Lisette Thöne

Lisette Thöne (ur. 2 marca 1988 w Neuss) – niemiecka bobsleistka, złota medalistka mistrzostw świata.
Kariera.
Największy sukces w karierze osiągnęła w 2015 roku, kiedy wspólnie z kolegami i koleżankami z reprezentacji zdobyła złoty medal w zawodach drużynowych na mistrzostwach świata w Winterbergu. Była też między innymi piąta w dwójkach podczas rozgrywanych dwa lata wcześniej mistrzostw świata w Sankt Moritz. W zawodach Pucharu Świata zadebiutowała 2 grudnia 2011 roku w Igls, zwyciężając w dwójkach. Jak dotąd nie startowała na igrzyskach olimpijskich.

</doc>
<doc id="3665230" url="https://pl.wikipedia.org/wiki?curid=3665230" title="Zamach w Ankarze (13 marca 2016)">
Zamach w Ankarze (13 marca 2016)

Zamach w Ankarze – akt terrorystyczny, który miał miejsce 13 marca 2016 przy placu Kızılay. W wyniku eksplozji pojazdu wypełnionego z materiałami wybuchowymi zginęło 37 osób, a 125 osób odniosło obrażenia.
Przebieg zamachu.
Zamach terrorystyczny został przeprowadzony przy użyciu pojazdu wypełnionego z materiałami wybuchowymi w pobliżu siedzib resortów spraw wewnętrznych, sprawiedliwości i na terenie sądu. Po zamachu aresztowano 11 osób podejrzanych o udział w ataku, a wśród jednych zamachowców samobójców była kobieta. Według premiera Ahmeta Davutoğlu za zamach odpowiedzialna jest Partia Pracujących Kurdystanu (PKK).

</doc>
<doc id="3665233" url="https://pl.wikipedia.org/wiki?curid=3665233" title="Goya (film 1971)">
Goya (film 1971)

Goya, albo trudna droga do oświecenia (, , , ) – enerdowsko-radziecko-bułgarsko-jugosłowiański film biograficzny z 1971 roku w reżyserii Konrada Wolfa. Film dotyczył życia hiszpańskiego malarza Francisca Goi. Podstawą scenariusza była powieść Liona Feuchtwangera pod tym samym tytułem, opublikowana w 1951 roku. 
Film opowiada o konflikcie wewnętrznym malarza, który z jednej strony, dzięki wsparciu dworu króla Karola IV Burbona i Kościoła, doszedł do bogactwa i zaszczytów, z drugiej wszakże sympatyzuje z uciskanym hiszpańskim ludem. 
"Goya" to jeden z pierwszych wschodnioniemieckich filmów kręconych na taśmie 70 mm. W rolę malarza wcielił się litewski aktor Donatas Banionis, w głównych rolach wystąpili także m.in. (jako księżna de Alba), Fred Düren (jako Esteve), Michaił Kozakow (jako Gilmarde), Mieczysław Voit (w roli Wielkiego Inkwizytora), Gustaw Holoubek (jako Bermudez), Rolf Hoppe (jako król Karol IV) oraz Wolfgang Kieling (jako Manuel Godoy). 
Film startował w konkursie głównym na 7. MFF w Moskwie w 1971, gdzie zdobył Nagrodę Specjalną. 
Wersja polska.
Opracowanie: Studio Opracowań Filmów w Warszawie
Reżyseria: Maria Olejniczak
Wystąpili:

</doc>
<doc id="3665237" url="https://pl.wikipedia.org/wiki?curid=3665237" title="Kościół Dobrego Pasterza w Ciosańcu">
Kościół Dobrego Pasterza w Ciosańcu

Kościół Dobrego Pasterza – katolicki kościół filialny, zlokalizowany w Ciosańcu, w gminie Okonek. Należy do parafii św. Jana Chrzciciela w Pniewie.
Historia.
Protestancki kościół z cegły powstał w latach 1872-1874. Należał do synodu w Szczecinku i podlegały mu dwie lokalne świątynie:
Po II wojnie światowej.
Po II wojnie światowej świątynię przejęli katolicy i została ona poświęcona w dniu 23 lutego 1946. W rejestrze zabytków jest od 2007, wraz z resztkami cmentarza przykościelnego. Przy kościele bezstylowa kaplica przedpogrzebowa i kapliczka maryjna.

</doc>
<doc id="3665238" url="https://pl.wikipedia.org/wiki?curid=3665238" title="Kościelcowe Kopki">
Kościelcowe Kopki



</doc>
<doc id="3665240" url="https://pl.wikipedia.org/wiki?curid=3665240" title="Tenzing Peak">
Tenzing Peak

Tenzing Peak (dawniej Ngozumpa Kang) – szczyt górski w Nepalu, o wysokości 7916 metrów nad poziomem morza, znajdujący się 50 metrów od granicy Chin. Nazwę szczytu zaproponował rząd Nepalu na cześć Szerpy Tenzinga Norgaya, który wspólnie z sir Edmundem Hillarym dokonał pierwszego wejścia na Mount Everest w 1953 roku.
Tenzing Peak leży na granicy Nepalu i Tybetu na dużej wysokości grzbietu między Czo Oju i Gyachung Kang. Jest to 19 pod względem wysokości szczyt świata.

</doc>
<doc id="3665244" url="https://pl.wikipedia.org/wiki?curid=3665244" title="Erythrocercidae">
Erythrocercidae



</doc>
<doc id="3665246" url="https://pl.wikipedia.org/wiki?curid=3665246" title="Erythrocercinae">
Erythrocercinae



</doc>
<doc id="3665248" url="https://pl.wikipedia.org/wiki?curid=3665248" title="Martin Grothkopp">
Martin Grothkopp

Martin Grothkopp (ur. 21 czerwca 1986 w Dreźnie) – niemiecki bobsleista, mistrz olimpijski, trzykrotny złoty medalista mistrzostw świata.
Kariera.
Początkowo Grothkopp uprawiał lekkoatletykę, specjalizując się w sprintach. W 2007 roku wywalczył brązowy medal w sztafecie 4x400 m podczas młodzieżowych mistrzostw Europy w Debreczynie. W tej samej konkurencji wystartował także na rozgrywanych dwa lata później mistrzostwach świata w Berlinie, gdzie reprezentacja Niemiec nie awansowała do finału. Od 2013 roku trenuje bobsleje. Największy sukces w karierze osiągnął w 2015 roku, kiedy wspólnie z kolegami i koleżankami z reprezentacji zwyciężył w rywalizacji drużynowej na mistrzostwach świata w Winterbergu. Na tej samej imprezie jego osada zajęła czwarte miejsce w czwórkach. W zawodach Pucharu Świata zadebiutował 26 stycznia 2014 roku w Königssee, zajmując dziewiąte miejsce w czwórkach. Na podium zawodów tego cyklu po raz pierwszy stanął 20 grudnia 2014 roku w Calgary, gdzie był drugi w dwójkach. W 2018 roku zadebiutował na Igrzyskach Olimpijskich w Pjongczangu, zdobywając złoto w czwórkach.

</doc>
<doc id="3665249" url="https://pl.wikipedia.org/wiki?curid=3665249" title="Mieczysław Jamrógiewicz">
Mieczysław Jamrógiewicz

Mieczysław Franciszek Ksawery Jamrógiewicz (ur. 4 października 1848 w Dubiecku, zm. 10 grudnia 1914 w Wiedniu) – polski nauczyciel, pedagog, autor podręczników szkolnych, c. k. radca szkolny.
Życiorys.
Mieczysław Franciszek Ksawery Jamrógiewicz urodził się 4 października 1848 w Dubiecku. Był synem Tomasza i Justyny. W 1867 zdał egzamin dojrzałości w C. K. Gimnazjum w Przemyślu. Podjął pracę nauczyciela od 9 października 1870, egzamin zawodowy złożył 24 marca 1874, a 4 września tego roku został mianowany nauczycielem rzeczywistym.
Był profesorem Gimnazjum św. Anny w Krakowie. Pozostając formalnie profesorem tej szkoły został prowadzącym kierownikiem C. K. Gimnazjum w Sanoku i w latach od 1880 do 1888 pełnił stanowisko historycznie pierwszego dyrektora tej szkoły. W szkole uczył matematyki, propedeutyki filozofii oraz fizyki. Z jego inicjatywy powstała w szkole biblioteka dla nauczycieli i uczniów oraz gabinety fizyczny i przyrodniczy. Zasiadał w C. K. Radzie Szkolnej Okręgowej w Sanoku. 23 kwietnia 1882 został wybrany członkiem wydziału oddziału Towarzystwa Pedagogicznego w Sanoku i był wówczas inicjatorem utworzenia w mieście wyższej szkoły żeńskiej pod egidą organizacji. Reskryptem C. K. Ministra Wyznań i Oświecenia z 9 sierpnia 1888 został przeniesiony z funkcji kierownika sanockiego gimnazjum na zastrzeżone mu stanowisko profesora w Gimnazjum św. Anny w Krakowie. 6 grudnia 1888 został przydzielony do C. K. IV Gimnazjum we Lwowie, gdzie od 26 czerwca 1890 piastował stałą posadę. Jako nauczyciel uzyskał VII rangę. Otrzymał tytuł c. k. radcy szkolnego 9 kwietnia 1903. We wrześniu 1901 pod nieobecność kierownika Karola Rawera zastępczo objął kierownictwo nad oddziałami równorzędnymi C. K. IV Gimnazjum we Lwowie. Od listopada 1903 do końca roku szkolnego 1903/1904 zastępczo pełnił funkcję dyrektora C. K. IV Gimnazjum we Lwowie. Od 1903 do 1909 pełnił etatowe stanowisko kierownika osobnych oddziałów równorzędnych C. K. IV Gimnazjum we Lwowie. Na przełomie XIX i XX wieku pracował równolegle w Pierwszym Prywatnym Żeńskim Seminarium Nauczycielskim we Lwowie. 20 czerwca 1909 odbyła się uroczystość 40-lecia jego pracy nauczycielskiej, podczas której zainicjowano powstanie fundacji jego imienia przy bursie IV Gimnazjum. W 1909 został przeniesiony w stan spoczynku. Po przejściu na emeryturę pracował jako nauczyciel od 1912 do 1914 i doradca kierownika Gimnazjum Żeńskiego Wiktorii Niedziałkowskiej we Lwowie. Był autorem podręczników szkolnych. Publikował w czasopismach „Treść”, „Muzeum”, „Rodziny i Szkoły”.
Po wybuchu I wojny światowej od 31 sierpnia 1914 przebywał w Wiedniu (wraz z nim Zygmunt Jamrógiewicz) i tam zmarł 10 grudnia 1914.
Był żonaty z Romaną Karoliną Pauliną z domu Heriadin (córka Romana Heriadina, nadkontrolera pocztowego)). Mieli dzieci: Romana (ur. 1877, nauczyciel w C. K. III Gimnazjum w Krakowie), Władysława Witolda (ur. 1882), Zdzisławę Justynę (ur. 1884), Kazimierza Franciszka (ur. 1886), Joannę Leopoldynę (ur. 1888).
Odznaczenia.
austro-węgierskie

</doc>
<doc id="3665252" url="https://pl.wikipedia.org/wiki?curid=3665252" title="Wieża Bengħisa">
Wieża Bengħisa

Wieża Bengħisa (, ), pierwotnie znana jako "Torre di Benissa", jak również wspominana jako Czerwona Wieża (, ) – nieistniejąca mała wieża strażnicza w Bengħisa, w granicach miejscowości Birżebbuġa na Malcie. Została zbudowana w roku 1659, jako siódma wieża de Redina, na miejscu wieży średniowiecznej. W roku 1761 zbudowane zostało wokół wieży umocnienie ("entrenchment"), uzbrojenie stanowiło 10 dział. Wieża została zburzona przez Brytyjczyków w roku 1915, aby oczyścić pole ognia pobliskiego Fortu Bengħisa.
Miejsce, gdzie znajdowała się wieża i "entrenchment" zajmowane jest obecnie przez zbiorniki na olej, będące częścią Malta Freeport.

</doc>
<doc id="3665254" url="https://pl.wikipedia.org/wiki?curid=3665254" title="Kamienica przy ul. Ciepłej 3 w Warszawie">
Kamienica przy ul. Ciepłej 3 w Warszawie

Kamienica przy ul. Ciepłej 3 – kamienica znajdująca się w Warszawie przy ul. Ciepłej, na terenie osiedla Mirów w dzielnicy Wola.
Historia.
Kamienica powstała około 1880. W 1893 urodził się w niej późniejszy duchowny rzymskokatolicki Ignacy Skorupka – ksiądz, kapelan wojskowy poległy w bitwie pod Ossowem w 1920. 
W czasie II wojny światowej w latach 1940–1942 kamienica znajdowała się na terenie getta warszawskiego. Przetrwała działania wojenne, w tym powstanie warszawskie i stanowi obecnie jedyny zachowany przykład czynszowej zabudowy ulicy Ciepłej sprzed 1939. 
O wpis kamienicy do rejestru zabytków starał się między innymi Zespół Opiekunów Kulturowego Dziedzictwa Warszawy "ZOK", a z obywatelskim apelem o wpis kamienicy do rejestru zabytków zwróciło się około 1500 osób fizycznych. Wniosek poparły również różne instytucje kulturalne i społeczne, w tym między innymi Żydowski Instytut Historyczny, Fundacja im. Prof. Mojżesza Schorra, Muzeum Historii Polski, Muzeum Wojska Polskiego, a także proboszczowie parafii Wszystkich Świętych, parafii katedralnej św. Michała Archanioła i św. Floriana oraz katedry polowej Wojska Polskiego NMP Królowej Polski. W marcu 2016 Mazowiecki Wojewódzki Konserwator Zabytków wpisała do rejestru zabytków kamienicę wraz z oficynami, terenem posesji i kapliczką na dziedzińcu.

</doc>
<doc id="3665257" url="https://pl.wikipedia.org/wiki?curid=3665257" title="Stanisław Basiński">
Stanisław Basiński

Stanisław Jan Basiński (ur. 29 kwietnia 1866 w Bieczu, zm. 5 października 1934 w Bydgoszczy) – polski nauczyciel.
Życiorys.
Stanisław Jan Basiński urodził się 29 kwietnia 1866 w Bieczu. Był synem Cezarego i Anny z domu Lemer. W 1884 zdał egzamin dojrzałości w C. K. Gimnazjum w Jaśle. W 1888 był stypendystą w Zakładzie Narodowym im. Ossolińskich.
Podjął pracę nauczyciela od 12 marca 1890, egzamin zawodowy złożył 18 czerwca 1893, a 1 września 1893 został mianowany nauczycielem rzeczywistym. Uczył języka polskiego. Jako kandydat stanu nauczycielskiego od 27 lutego 1890 pracował jako zastępca nauczyciela w C. K. IV Gimnazjum we Lwowie zamiast Edwarda Strutyńskiego. W roku szkolnym 1890/1891 w C. K. Wyższej Szkole Realnej we Lwowie pracował jako zastępca nauczyciela, nauczał języka polskiego. Reskryptem z 28 sierpnia 1893 został mianowany przez C. K. Ministra Wyznań i Oświecenia nauczycielem rzeczywistym i został przeniesiony ze stanowiska zastępcy nauczyciela C. K. Wyższej Szkoły Realnej we Lwowie, na stanowisko nauczyciela rzeczywistego w C. K. Gimnazjum Męskim w Sanoku. W szkole uczył języka polskiego, języka greckiego, języka łacińskiego, prowadził bibliotekę nauczycielską i czytelnię polską dla młodzieży. Reskryptem C. K. Rady Szkolnej Krajowej z 9 października 1896 został zatwierdzony na stałe w zawodzie nauczycielskim i otrzymał tytuł c. k. profesora. Uzyskał VIII rangę od 18 czerwca 1904, VII rangę od 30 grudnia 1913. Od 1 sierpnia 1909 do roku szkolnego 1913/1914, przebywając formalnie na urlopie jako profesor sanockiego gimnazjum, pełnił funkcję kierownika Prywatnego Gimnazjum im. Juliusza Słowackiego w Czortkowie.
Po wybuchu I wojny światowej w 1914 wyjechał do Wiednia, gdzie był kierownikiem prywatnych kursów gimnazjalnych dla polskich uchodźców, a później był referentem C. K. Rady Szkolnej Krajowej, urzędującej wówczas w Białej. 6 kwietnia 1917 został mianowany na stanowisko dyrektora sanockiego gimnazjum (po odzyskaniu przez Polskę niepodległości w okresie II Rzeczypospolitej od 1922 szkoła funkcjonowała jako Państwowe Gimnazjum Męskie im. Królowej Zofii w Sanoku). Pozostając nauczycielem i dyrektorem sanockiego gimnazjum, przebywał na urlopie dla poratowania zdrowia od 1 grudnia 1921 do 31 stycznia 1922. Ponownie był na urlopie w okresie od 1 grudnia 1924 do 1 maja 1925 (w tym czasie kierownikiem gimnazjum był Urban Przyprawa). W 1925 ustąpił ze stanowiska dyrektora sanockiego gimnazjum i został przeniesiony w stan spoczynku z dniem 3 sierpnia 1925. Publikował prace w sprawozdaniach sanockiego gimnazjum: publikacja pt. "Roxolania Klonowicza, w stosunku do poezyi łacińskiej i greckiej" (w dwóch częściach z 1895 i z 1896) oraz był autorem artykułu pt. "Wykaz książek znajdujących się w bibliotece nauczycielskiej sanockiego gimnazjum z końcem roku szkolnego 1897" (w dwóch częściach z 1897 i z 1898). Wśród sanockich gimnazjalistów zyskał przydomek „Bas”.
Był członkiem zwyczajnym Macierzy Szkolnej dla Księstwa Cieszyńskiego, Towarzystwa Literackiego im. Adama Mickiewicza we Lwowie. 27 października 1905 został wybrany członkiem wydziału Towarzystwa Pomocy Naukowej w Sanoku, w którym jako delegat grona nauczycielskiego pełnił funkcję skarbnika. Był członkiem i działaczem Towarzystwa Nauczycieli Szkół Wyższych we Lwowie, 17 listopada 1894 został wybrany zastępcą członka wydziału oraz skarbnikiem w Sanoku na rok 1895 koła jasielsko-sanockiego TNSW z siedzibą w Sanoku, z zastępstwem w Sanoku. 29 marca 1909 został ponownie wybrany przewodniczącym wydziału sanockiego koła TNSW. W 1905, 1907 był wybierany członkiem wydziału „Towarzystwa Bursy”, sprawującego pieczę nad Bursą Jubileuszową im. Cesarza Franciszka Józefa w Sanoku, pełnił funkcję zastępcy przewodniczącego „Towarzystwa Bursy” oraz był członkiem Rady Szkolnej Okręgowej w Sanoku, w II Rzeczypospolitej członkiem Rady Szkolnej Powiatowej. W Sanoku był zastępcą przewodniczącej koła Towarzystwa Szkoły Ludowej. Z ramienia TSL zajmował się zakładaniem szkółek początkowych (wspólnie z inż. Stanisławem Baumanem). Pełnił funkcję sekretarza Towarzystwa Powszechnych Wykładów Uniwersyteckich w Sanoku. Na początku 1905 został wybrany członkiem sądu polubownego Towarzystwa Młodzieży Polskiej „Znicz”. Jako delegat gimnazjum został członkiem wydziału (zarządu) zawiązanego 22 maja 1919 Koła Przyjaciół Harcerstwa w Sanoku.
Pełnił funkcję zastępcy radnego rady miejskiej w Sanoku, Adama Pytla, od 1904/1905. W 1907 został wybrany radnym miasta Sanoka. Był członkiem sanockiego gniazda Polskiego Towarzystwa Gimnastycznego „Sokół” (1893, 1906, 1920, 1924), działał we władzach wydziału, pełniąc funkcje sekretarza, zastępcy członka i członka sądu honorowego. W listopadzie 1895 został wybrany zastępca członka wydziału Towarzystwa Kasyna w Sanoku. Był prezesem rady nadzorczej założonego w 1906 Towarzystwa Kredytowego „Wzajemna Pomoc” Urzędników i Sług Cywilnych (Państwowych) w Sanoku.
12 września 1900 Stanisław Basiński poślubił w Sanoku wówczas niespełna 16-letnią Janinę Kalistę (później określaną jako Joanna, ur. 14 listopada 1884 w Białej), córkę pracującego w Sanoku inż. Władysława Adamczyka. Ich syn Adam Marian Kalikst Basiński zmarł 8 maja 1919 na gruźlicę w wieku 18 lat będąc uczniem VII klasy sanockiego gimnazjum oraz harcerzem. W tej szkole w latach 20. uczyły się także w charakterze prywatystek ich córki, Anna Stanisława (ur. 1907) oraz Maria Dobrochna (zm. 25 marca 1922 na gruźlicę w wieku 22 lat). Stanisław Basiński zmarł 5 października 1934 w Bydgoszczy po długiej chorobie. Pogrzeb odbył się tamże 7 października 1934. Do śmierci był żonaty i miał syna. Jego ostatni syn Witold Józef (ur. 24 kwietnia 1912 w Czortkowie) został podporucznikiem obserwatorem Wojska Polskiego, poniósł śmierć wskutek wypadku lotniczego pod Załachowem 30 października 1937. Wdowa po Stanisławie Basińskim, Janina, w 1940 w Warszawie poślubiła Władysława Studzińskiego, absolwenta sanockiego gimnazjum z 1897, potem urzędnika).
Odznaczenia.
austro-węgierskie

</doc>
<doc id="3665258" url="https://pl.wikipedia.org/wiki?curid=3665258" title="Dempo Panaji">
Dempo Panaji



</doc>
<doc id="3665268" url="https://pl.wikipedia.org/wiki?curid=3665268" title="Hodigitria">
Hodigitria



</doc>
<doc id="3665273" url="https://pl.wikipedia.org/wiki?curid=3665273" title="Burza (film 1934)">
Burza (film 1934)

Burza (ros. "Гроза"; "Groza") – radziecki czarno-biały film z 1934 roku w reżyserii Władimira Pietrowa.

</doc>
<doc id="3665274" url="https://pl.wikipedia.org/wiki?curid=3665274" title="Michaił Anikuszyn">
Michaił Anikuszyn

Michaił Konstantinowicz Anikuszyn (ros. Михаи́л Константи́нович Анику́шин, ur. 2 października 1917 w Moskwie, zm. 18 maja 1997 w Petersburgu) – radziecki i rosyjski rzeźbiarz, Bohater Pracy Socjalistycznej (1977).
Życiorys.
Od 1931 uczył się rzeźbiarstwa, od 1935 mieszkał i pracował w Leningradzie, gdzie od 1937 studiował w Leningradzkim Instytucie Malarstwa, Rzeźby i Architektury. Po ataku Niemiec na ZSRR przerwał studia, od listopada 1941 walczył na froncie w szeregach Armii Czerwonej, po zakończeniu wojny wrócił do Leningradu i skończył studia. Od 1944 należał do WKP(b), od 8 kwietnia 1966 do 24 lutego 1976 był członkiem Centralnej Komisji Rewizyjnej KPZR. Jednym z najbardziej znanych jego dzieł jest pomnik Puszkina umieszczony przy stacji metra w Leningradzie w 1955. Był sekretarzem Zarządu Związku Artystów RFSRR (od 1960) i Związku Artystów ZSRR (od 1962), poza tym dwukrotnie był przewodniczącym Zarządu Leningradzkiego Oddziału Związku Artystów (w latach 1962–1972 i 1986–1990). Ludowy Artysta ZSRR (1963). Honorowy obywatel Petersburga (od 14 maja 1997).

</doc>
<doc id="3665277" url="https://pl.wikipedia.org/wiki?curid=3665277" title="Ljiljana Đurović">
Ljiljana Đurović



</doc>
<doc id="3665279" url="https://pl.wikipedia.org/wiki?curid=3665279" title="Balint Pastor">
Balint Pastor



</doc>
<doc id="3665280" url="https://pl.wikipedia.org/wiki?curid=3665280" title="Elvira Kovač">
Elvira Kovač



</doc>
<doc id="3665287" url="https://pl.wikipedia.org/wiki?curid=3665287" title="Matthew Antoine">
Matthew Antoine

Matthew Antoine (ur. 2 kwietnia 1985 w Prairie du Chien) – amerykański skeletonista, brązowy medalista olimpijski i mistrz świata.
Kariera.
Pierwszy sukces w karierze osiągnął w 2012 roku, kiedy wspólnie z kolegami i koleżankami z reprezentacji zdobył złoty medal w zawodach drużynowych na mistrzostwach świata w Lake Placid. Na tej samej imprezie był też piąty w skeletonie. Dwa lata później wystąpił na igrzyskach olimpijskich w Soczi, zdobywając brązowy medal w rywalizacji mężczyzn. W zawodach tych wyprzedzili go jedynie Rosjanin Aleksandr Trietjakow i Łotysz Martins Dukurs. W zawodach Pucharu Świata zadebiutował 3 lutego 2008 roku w Königssee, zajmując trzecie miejsce. W klasyfikacji generalnej sezonu 2013/2014 zajął trzecie miejsce.

</doc>
<doc id="3665288" url="https://pl.wikipedia.org/wiki?curid=3665288" title="Matt Antoine">
Matt Antoine



</doc>
<doc id="3665289" url="https://pl.wikipedia.org/wiki?curid=3665289" title="Władimir Szczerbaczow">
Władimir Szczerbaczow

Władimir Władimirowicz Szczerbaczow (; ur. w Warszawie, zm. 5 marca 1952 w Leningradzie) – rosyjski i radziecki kompozytor. 
Został pochowany w Petersburgu, na Literatorskich Mostkach Cmentarza Wołkowskiego.

</doc>
<doc id="3665291" url="https://pl.wikipedia.org/wiki?curid=3665291" title="Interleukina 23">
Interleukina 23

Interleukina 23, IL-23 – heterodimer, składający się z dwóch podjednostek.
Interleukina ta jest produkowana przez komórki dendrytyczne. Wpływa na proliferację oraz cytotoksyczność limfocytów T. Indukuje wydzielanie INF z tych komórek.
Działa również na krwiotworzenie, pobudzając w tym celu wytwarzanie neutrofilów i płytek krwi. Ma silnie indukujący wpływ na powstawanie białek ostrej fazy. 
Bierze udział w odpowiedzi przeciw bakteriom, grzybom oraz pasożytom zewnątrzkomórkowym. 

</doc>
<doc id="3665293" url="https://pl.wikipedia.org/wiki?curid=3665293" title="CLOUDDEAD">
CLOUDDEAD



</doc>
<doc id="3665300" url="https://pl.wikipedia.org/wiki?curid=3665300" title="Hemitesia">
Hemitesia

Hemitesia – rodzaj ptaka z rodziny skotniczkowatych (Scotocercidae).
Występowanie.
Rodzaj obejmuje gatunki występujące w orientalnej Azji i w Afryce.
Morfologia.
Długość ciała 10,1–12,5 cm, masa ciała 11,3 g.
Systematyka.
Etymologia.
Greckie "hēmi-" – pół, podobny do &lt; "hēmisus" – połowa; rodzaj "Tesia" , kusaczynka.
Podział systematyczny.
Do rodzaju należą następujące gatunki:

</doc>
<doc id="3665302" url="https://pl.wikipedia.org/wiki?curid=3665302" title="Rhipidomys macconnelli">
Rhipidomys macconnelli



</doc>
<doc id="3665304" url="https://pl.wikipedia.org/wiki?curid=3665304" title="Bishazari Tal">
Bishazari Tal

Bishazari Tal (również Beeshazar Tal) – zespół starorzeczy w otulinie Parku Narodowego Chitwan, w środkowym Nepalu. Te podmokłe obszary pokrywają ok. 3 200 hektarów krainy Teraj u podnóża Himalajów, na wysokości ok. 286 m n.p.m. Są usytuowane pomiędzy pasmami górskimi Mahabharat w Himalajach Małych na północy i Siwalik na południu. W 2003 roku obszar został objęty ochroną w ramach konwencji ramsarskiej.
Fauna.
Bishazari Tal jest obszarem występowania wielu gatunków ptaków zagrożonych wyginięciem, takich jak sęp bengalski ("Gyps bengalensis"), podgorzałka zwyczajna ("Aythya nyroca"), bielik wschodni ("Haileetus leucoryphus") i marabut jawajski ("Leptotilos javanicus"). Ponadto, w jeziorach lub ich pobliżu występują tygrysy bengalskie ("Panthera tigris tigris"), nosorożce indyjskie ("Rhinoceros unicornis"), wydrzyce gładkowłose ("Lutrogale perspicillata"), wargacze leniwe ("Melursus ursinus") oraz krokodyle błotne ("Crocodylus palustris").
Ochrona przyrody.
Lesiste tereny w okolicach Bishazari Tal zamieszkuje ok. 100 tys. ludzi. Część z nich utrzymuje się dzięki łowieniu ryb w tamtejszych jeziorach. Możliwość połowów uzyskują dzięki przyznawanym co roku licencjom. Na obszarze jezior wdraża się także wiele programów zmierzających do ochrony ich zasobów naturalnych. Znajdują się wśród nich akcje usuwania gatunków inwazyjnych przeprowadzane przez lokalne społeczności przy współpracy zarządu Parku Narodowego Chitwan.

</doc>
<doc id="3665306" url="https://pl.wikipedia.org/wiki?curid=3665306" title="Tytus Lemer">
Tytus Lemer

Tytus Stefan Lemer (ur. 26 grudnia 1851 w Krywce, zm. 6 lipca 1899 w Sanoku) – polski doktor medycyny, lekarz, działacz społeczny.
Życiorys.
Urodził się 26 grudnia 1851 w Krywce. Był synem Józefa. 26 czerwca 1871 zdał egzamin dojrzałości w C. K. Gimnazjum w Rzeszowie.
Ukończył studia na Wydziale Wszechnauk Lekarskich Uniwersytetu Jagiellońskiego, uzyskując stopień doktora medycyny. Pracował jako lekarz kolejowy w Zagórzu. Równolegle od około 1885 do około 1887 prowadził tam prywatną praktykę lekarską. Następnie przeprowadził się do Sanoka, gdzie od około 1887 do końca życia praktykował jako lekarz. W Sanoku był także lekarzem tamtejszego oddziału Towarzystwa Wzajemnych Ubezpieczeń w Krakowie. Pracował też w Szpitalu Powszechnym w Sanoku.
W Sanoku udzielał się zarówno w życiu społecznym jak i towarzyskim oraz był powszechnie szanowany i uznawany za jednego z najlepszych miejscowych lekarzy. Był członkiem Rady c. k. powiatu sanockiego wybrany z grupy gmin miejskich i pełnił funkcję członka Wydziału Powiatowego w latach od około 1890 do 1896. Jako delegat C. K. Wydziału Krajowego został członkiem wydziału Szkoły Przemysłowej Uzupełniającej w Sanoku, założonej w 1893. Był członkiem założycielem sanockiego gniazda Polskiego Towarzystwa Gimnastycznego „Sokół”, podczas walnego zgromadzenia 20 listopada 1888 wybrany członkiem wydziału, pozostawał członkiem w kolejnych latach, działał we władzach wydziału pełniąc funkcję zastępcy wydziałowego. Działał w Powiatowej Kasie Zaliczkowej w Sanoku. W 1895 został zastępcą sędziego przysięgłego I kadencji przy trybunale C. K. Sądu Obwodowego w Sanoku. Przez wiele lat należał do Kasyna Urzędniczego w Sanoku. W latach 90. był członkiem oddziału sanocko-lisko-krośnieńskiego C. K. Galicyjskiego Towarzystwa Gospodarskiego we Lwowie. Był też członkiem zwyczajnym Macierzy Szkolnej dla Księstwa Cieszyńskiego.
Zamieszkiwał przy ulicy Tadeusza Kościuszki w Sanoku 181. 20 czerwca 1895 część jego zabudowań strawił pożar. W dniu 4 lipca 1899 nagle zachorował i nazajutrz przeszedł operację przeprowadzoną przez dr. Maksymiliana Rutkowskiego z Krakowa. Zmarł rankiem następnego dnia 6 lipca 1899 w Sanoku w wieku 48 lat po krótkiej chorobie w wyniku zapalenia otrzewnej spowodowanej perforacją wyrostka robaczkowego. Został pochowany w głównej alei cmentarza przy ul. Rymanowskiej w Sanoku 8 lipca 1899 w pogrzebie pod przewodnictwem sanockiego proboszcza, ks. Bronisława Stasickiego. Prawdopodobnym wykonawcą pomnika nagrobnego był Ludwik Tyrowicz. Nagrobek został uznany za obiekt zabytkowy i podlega ochronie prawnej.
Był żonaty z hr. Kazimierą z domu Starzeńską (ur. 1858, córka Kazimierza, siostra Edwarda i Karola, działaczka i członkini zarządu Towarzystwa św. Wincentego à Paulo w Sanoku). W 1896 został ojcem chrzestnym Bolesława Drewińskiego.

</doc>
<doc id="3665308" url="https://pl.wikipedia.org/wiki?curid=3665308" title="Dawny kościół luterański w Kintach">
Dawny kościół luterański w Kintach

Dawny kościół luterański w Kintach – kościół w Kintach (Litwa).
Kościół luterański został zbudowany w 1705 z cegły pochodzącej z rozbiórki kaplicy krzyżackiego zamku Windenburg na pobliskim przylądku Vente. Przy budowie starano się zachować poprzedni kształt kaplicy. W tym samym czasie zbudowano obok budynek szkoły parafialnej, stojący do dzisiaj. Kościół ten jest przykładem typowej barokowej architektury wschodniopruskiej.
W czasach ZSRR kościół był używany jako magazyn rolniczy. W 1987 odrestaurowany jako sala koncertowa, po odzyskaniu przez Litwę niepodległości przekazany został katolikom.
W 2014 rozpoczęto poważny remont kościoła, zakończenie zaplanowano na 2016.
Świątynia zbudowana jest na planie prostokąta, ma półokrągłą apsydę. Dach jest dwuspadowy, kryty dachówką.
W wnętrzu kościoła znajduje się ołtarz w stylu barokowym, zdobiony w lokalnym stylu.

</doc>
<doc id="3665309" url="https://pl.wikipedia.org/wiki?curid=3665309" title="Into You (album)">
Into You (album)

Into You – pierwszy album alternatywno-metalowego zespołu Headspace i jeden z dwóch wydanych przed zmianą nazwy grupy na Pulse Ultra. Płyta została wydana samodzielnie w 1998 roku. Jest to jedyny album zespołu, w produkcji którego uczestniczył wokalista Claudio Dongarra.

</doc>
<doc id="3665311" url="https://pl.wikipedia.org/wiki?curid=3665311" title="Marion Thees">
Marion Thees

Marion Thees z d. Trott (ur. 5 lipca 1984) – niemiecka skeletonistka, wielokrotna medalistka mistrzostw świata i dwukrotna zdobywczyni Pucharu Świata.
Kariera.
Pierwsze sukcesy w karierze osiągnęła w 2009 roku, kiedy podczas mistrzostw świata w Lake Placid wywalczyła dwa medale. Najpierw zwyciężyła w rywalizacji kobiet, a parę dni później wspólnie z kolegami i koleżankami z reprezentacji zdobyła też złoty medal w zawodach drużynowych. Wyniki te powtórzyła na rozgrywanych dwa lata później mistrzostwach świata w Königssee. Thees zdobyła także srebrne medale w zawodach drużynowych na mistrzostwach świata w Lake Placid w 2012 roku i rozgrywanych rok później mistrzostwach świata w St. Moritz. W 2010 roku wystąpiła na igrzyskach olimpijskich w Vancouver, zajmując ósme miejsce. Brała także udział w igrzyskach w Soczi w 2014 roku, plasując się na trzynastej pozycji. W zawodach Pucharu Świata zadebiutowała 29 listopada 2007 roku w Calgary, zajmując jedenaste miejsce. Na podium po raz pierwszy stanęła 1 lutego 2008 roku w Königssee, gdzie była trzecia. Najlepsze wyniki osiągnęła w sezonach 2008/2009 i 2012/2013, kiedy zwyciężała w klasyfikacji generalnej.

</doc>
<doc id="3665314" url="https://pl.wikipedia.org/wiki?curid=3665314" title="Budynek bursy szkolnej w Sanoku">
Budynek bursy szkolnej w Sanoku

Budynek bursy szkolnej w Sanoku – pierwotnie siedziba bursy dla uczniów szkolnych w Sanoku, potem internat, obecnie siedziba urzędu.
Historia.
Obiekt powstał z inicjatywy dyrektora C. K. Gimnazjum Męskiego w Sanoku, Włodzimierza Bańkowskiego. Od 1898 działał komitet budowy bursy, przekształcony później w „Towarzystwo Bursy” (1898–1918), który gromadził fundusze celem powstania placówki. W zamierzeniu bursa miała służyć uczniom edukujących się w sanockich szkołach, pochodzących spoza miasta (dotychczas korzystających z prywatnych stancji). Obiekt funkcjonował pod nazwą „Bursa Jubileuszowa im. Cesarza Franciszka Józefa”. Dzięki staraniom Bańkowskiego cesarz Franciszek Józef I przeznaczył na budowę obiektu sumę tysiąc guldenów (ok. 2 tys. koron). W bursie zakwaterowanie uzyskało ok. 60 uczniów spoza miasta (głównie pochodzenia chłopskiego, pochodzących z rejonu Sanoka), zaś inni otrzymywali wyżywienie. Gimnazjaliści zamieszkujący w placówce byli określani jako „Bursacy”.
Od 1901 do sierpnia 1905 kierownikami w bursie byli nauczyciele gimnazjalni Hipolit Neuwirth i Antoni Bielak, a po ich rezygnacji w sierpniu 1905 prefektem bursy był ks. dr Józef Drozd, który zamieszkiwał w budynku. Wychowawcami w bursie byli m.in. ks. Paweł Rabczak, Julian Müller.
28 września 1904 prezesem Wydziału Bursy Jubileuszowej został wybrany Włodzimierz Bańkowski, wiceprezesem Feliks Giela, a wydziałowymi Władysław Adamczyk, Antoni Bielak, Antoni Borzemski, Maurycy Drewiński, Kajetan Golczewski, August Mroczkowski, Hipolit Neuwirth, Antoni Niedenthal, Wojciech Ślączka, zastępcą wydziałowego m.in. Karol Gerardis, a członkiem sądu honorowego m.in. ks. Bronisław Stasicki. 28 września 1905 prezesem został wybrany W. Bańkowski, wiceprezesem ks. Stasicki, wydziałowymi Władysław Adamczyk, Stanisław Basiński, Maurycy Drewiński, Feliks Giela, Leopold Biega, Jacek Jabłoński, Kajetan Golczewski, August Mroczkowski, Wojciech Ślączka. Ponownie władze wybrano 14 października 1907 (Bańkowski prezesem, ks. Stasicki wiceprezesem, a wydziałowymi A. Bielak, Leopold Biega, Karol Gerardis, Stanisław Basiński, dr Jacek Jabłoński, Wojciech Ślączka). 27 października 1910 prezesem Wydziału Bursy Jubileuszowej został wybrany Włodzimierz Bańkowski, wiceprezesem ks. Franciszek Salezy Matwijkiewicz, a członkami m.in. Stanisław Borowiczka (sekretarz), Karol Gerardis, Władysław Dukiet, Feliks Giela, dr Jacek Jabłoński, Jan Augustyński, Tadeusz Wrześniowski, Marian Kawski, Adam Bratro. Później, przed 1914 w Wydziale „Towarzystwa Bursy” działali m.in. ks. Franciszek Salezy Matwijkiewicz (prezes), Adam Pytel (zastępca), Jan Augustyński (sekretarz), Paweł Biedka, Stanisław Borowiczka, Władysław Dukiet, Bolesław Gawiński, Józef Kurasiewicz (wydziałowi), Adam Bratro, Tomasz Rozum, Ludwik Sikora, Józef Siess.
Po odzyskaniu przez Polskę niepodległości w okresie II Rzeczypospolitej prezesem wydziału Towarzystwa Polskiej Bursy Gimnazjalnej działającym przy przemianowanym Państwowym Gimnazjum im. Królowej Zofii w Sanoku był ks. Franciszek Salezy Matwijkiewicz, zastępcą prezesa. S. Basiński, zarządem kierował ks. J. Drozd przy pomocy prof. gimn. Michała Milskiego, a prefektem bursy był ks. Paweł Rabczak. W pierwszym półroczu roku szkolnego 1938/1939 prefektem był Szuberlak, następnie prof. Artur Hannemann. Do 1939 dyrektorem bursy pozostawał ks. Rabczak.
Od 1913 bursa mieściła się przy ustanowionej wówczas ulicy Fryderyka Szopena i była zlokalizowana przy tej ulicy w okresie międzywojennym. Na przełomie lat 20./30. w bursie zamieszkiwało co najmniej 60 uczniów. Działalność bursy przed 1939 utrzymywano z opłat wychowanków i członków „Towarzystwa Bursy”, subwencji oraz datków indywidualnych. W czasie około 1 i 2 dekady XX wieku opłata za bursę wynosiła 20 koron oraz roczny kontyngent ziemniaków i kapusty. Pod koniec lat 30. opłata miesięczna za pobyt gimnazjalisty w bursie wynosiła 60 zł. W budynku chłopcy mieszkali w wieloosobowych salach, pełnili dyżury w zakresie budzenia się dzwonkiem, zaś rano modlili się wspólnie w kaplicy. Każdorazowo jeden gimnazjalista (najstarszy) był odpowiedzialny za utrzymanie porządku i przestrzeganie regulaminu w sali mieszkalnej (nosił tytuł cenzora). Mieszkańcy bursy byli określani przez innych gimnazjalistów jako "bursiacy" względnie "bursiaki".
Pierwotnie budynek figurował pod numerem konskrypcyjnym 398, a potem pod adresem ul. Fryderyka Szopena 1.
Podczas II wojny światowej w okresie okupacji niemieckiej w budynku zakwaterowano żołnierzy armii niemieckiej. Działał tam "Deutsches Jugendheim" (ponadto rzekomo także oddział Hitlerjugend). Po nadejściu frontu wschodniego w budynku mieszkali żołnierze Armii Czerwonej.
W okresie PRL budynek stanowił internat dla uczniów I Liceum Ogólnokształcącego im. Komisji Edukacji Narodowej w Sanoku, będącego tradycyjnym kontynuatorem sanockiego gimnazjum. Od 1972 dyrektorem placówki zwanej internatem był Edward Gliwa. Na miejscu powstała Izba Pamięci Narodowej, sala klubowa, świetlica. W 1977 podjęto kolejny po wojnie remont obiektu, trwający do 1983. Od 1983 dyrektorem internatu był Marian Bazylak. Od tego czasu w budynku zakwaterowano uczennice Liceum Medycznego. Od 1987 do 1999 kierowniczką internatu była Maria Pełechowicz. W 2000 została ona wybrana dyrektorem bursy, od 1 stycznia 2001 stanowiącej samodzielny podmiot podległy Starostwu Powiatowemu. Także w 2000 ukończono remontu w budynku. W 2001 pewna liczba pomieszczeń bursy została przewidziana jako miejsca zamieszkania dla studentów utworzonej tuż obok Państwowej Wyższej Szkoły Zawodowej.
Decyzją z 2017 budynek został siedzibą Poradni Psychologiczno-Pedagogicznej w Sanoku, która wraz z Powiatowym Centrum Pomocy Rodzinie podjęła działalność w budynku w grudniu 2017.
Sanocki poeta Janusz Szuber wspomniał o bursie w wierszu pt. "„O losie prawdziwego człowieka”", opublikowanym w tomikach poezji pt. "Pan Dymiącego Zwierciadła" z 1996.

</doc>
<doc id="3665315" url="https://pl.wikipedia.org/wiki?curid=3665315" title="Cesare Benedetti">
Cesare Benedetti

Cesare Benedetti (ur. 3 sierpnia 1987 w Rovereto) – włoski kolarz szosowy, posiadający również polskie obywatelstwo.
W kwietniu 2021 otrzymał polskie obywatelstwo. Reprezentował Polskę na Mistrzostwach Świata w Belgii. Jego żoną jest Polka, a sam Benedetti płynnie porozumiewa się w języku polskim.
Życiorys.
Urodził się we włoskim Rovereto. Przygodę ze sportem zaczynał od narciarstwa zjazdowego, popularnego w Tyrolu, w którym dorastał. W 1999 r. zaczął interesować się kolarstwem. Od 2010 występuje w zawodach kolarskich jako profesjonalny kolarz. Jako amatorski uczestnik wyścigów był członkiem zespołów G.S. Gavardo Tecmor i De Nardi, drugą połowę sezonu 2009 spędził w zespole Liquigas. Od 2010 związany jest z zespołem Bora-Hansgrohe (wcześniej TeamNet App). Podczas 94. Mistrzostw Świata w 2021 r. pierwszy raz wystąpił w ramach polskiej reprezentacji.
W 2013 roku ożenił się z Dorotą, z którą ma dwie córki – Janinę i Karolinę. Mieszka z rodziną w Gliwicach.
Osiągnięcia.
Opracowano na podstawie:

</doc>
<doc id="3665316" url="https://pl.wikipedia.org/wiki?curid=3665316" title="Puchar Europy w Rzutach 2016">
Puchar Europy w Rzutach 2016

16. Puchar Europy w Rzutach – zawody lekkoatletyczne w konkurencjach rzutowych, które odbyły się pomiędzy 12–13 marca w rumuńskim Aradzie.

</doc>
<doc id="3665319" url="https://pl.wikipedia.org/wiki?curid=3665319" title="Tomasz Tokarski (nauczyciel)">
Tomasz Tokarski (nauczyciel)

Tomasz Tokarski herbu Sas (ur. 7 marca 1849 w Harasimowie, zm. 15 października 1916 we Lwowie) – polski nauczyciel.
Życiorys.
Urodził się 7 marca 1849 w Harasimowie. Był synem Mikołaja Mieczysława (1812-1884) i Marii z domu Biernackiej. Miał rodzeństwo: Leona (1851-1897), Alinę (1853-), Sidonię (1856-), Stefanię (1858-), Marcellę (1860-), Mariana (1862-1942, lekarz), Seweryn (1865-)
Uczęszczał do gimnazjum w Stanisławowie, zdał maturę we Lwowie, po czym studiował w Wiedniu. Został nauczycielem. Początkowo był zastępcą nauczyciela w C. K. Gimnazjum w Jaśle. Następnie, od 1876 do 1890 pracował w C. K. I Gimnazjum w Rzeszowie, wykładając matematykę, przyrodę, język niemiecki, historię naturalną. 31 października 1880 został zatwierdzony w zawodzie nauczycielskim i otrzymał tytuł c. k. profesora. Od sierpnia 1885 był zastępcą dyrektora gimnazjum. Ponadto nauczał w Szkole Panieńskiej. W Rzeszowie był radnym miejskim od 1885 do 1890, członkiem Rady Szkolnej Miejskiej i Rady Szkolnej Powiatowej, zasiadał w zarządzie Kasy Oszczędności oraz od 1882 pełnił funkcję prezesa koła Towarzystwa Pedagogicznego, w którego ramach był inicjatorem powstania Szkoły Przemysłowej Uzupełniającej „Agadus Achim” w 1881 i jej kierownikiem od 1893; sprawował stanowisko prezesa Towarzystwa Zaliczkowego i Kredytowego od 1889 do 1894. Postanowieniem cesarza z 21 sierpnia 1890 został przeniesiony z Rzeszowa na stanowisko dyrektora C. K. Gimnazjum w Sanoku, które pełnił od września/listopada 1890 do 1895. W szkole uczył przedmiotów: języka niemieckiego, historii naturalnej, propedeutyki filozofii. Ponadto został kierownikiem i nauczycielem w Szkole Przemysłowej Uzupełniającej w Sanoku, powołanej w 1893. Był członkiem Towarzystwa Nauczycieli Szkół Wyższych we Lwowie. Zasiadał w C. K. Radzie Szkolnej Okręgowej jako reprezentant zawodu nauczycielskiego. Został wybrany radnym Rady Miejskiej w Sanoku kadencji od 1893 i pełnił mandat do czasu opuszczenia miasta tj. do połowy 1895. Był członkiem sanockiego gniazda Polskiego Towarzystwa Gimnastycznego „Sokół” (1892/1893), członkiem sanockiego biura powiatowego Stowarzyszenia Czerwonego Krzyża mężczyzn i dam w Galicji, członkiem oddziału sanocko-lisko-krośnieńskiego C. K. Towarzystwa Gospodarskiego we Lwowie, członkiem zwyczajnym Macierzy Szkolnej dla Księstwa Cieszyńskiego.
W czerwcu 1895 został mianowany na stanowisko inspektora szkolnym i wizytatorem okręgu miasta Lwów. Mianowany radcą szkolnym. Na początku XX wieku był inspektorem szkół krajowym przy C. K. Namiestnictwie.
Zmarł 15 października 1916 we Lwowie. Był żonaty z Anną Natalią z domu Trapszo, z którą miał dzieci: Augusta (zm. 2 listopada 1890 w Sanoku na szkarlatynę), Zofię Bolesławę (1893-1958), Gustawa, Stefana.
Odznaczenia.
austro-węgierskie

</doc>
<doc id="3665321" url="https://pl.wikipedia.org/wiki?curid=3665321" title="Włodzimierz Bańkowski">
Włodzimierz Bańkowski

Włodzimierz Bańkowski (ur. 14 sierpnia 1851 w Płonnej, zm. 9 kwietnia 1940 we Lwowie) – polski nauczyciel.
Życiorys.
Urodził się 14 sierpnia 1851 w Płonnej. Był wyznania greckokatolickiego, synem Emila (Omelana, zm. 1893) – księdza tego obrządku oraz Aleksandry z domu Szuryn. Miał brata Tadeusza (zm. w 1873 w wieku 8 lat). Rodzina Bańkowskich wychowywała się w języku polskim, wspierała fundusz na powstanie styczniowe, stryj Włodzimierza walczył w szeregach Legionu Polskiego gen. Józefa Bema, zaś trzy siostry kształciły się w polskiej szkole.
Uczył się w szkole powszechnej w Sanoku, a maturę zdał 15 lipca 1870 w C. K. Gimnazjum w Samborze. Studiował na Wydziale Filozoficznym Uniwersytetu Lwowskiego od 1870 do 1874. Podjął pracę nauczyciela od 5 października 1875, egzamin zawodowy złożył 26 października 1880, a 12 sierpnia 1882 został mianowany nauczycielem rzeczywistym. Od 1875 pracował w Brzeżanach, w 1879 jako zastępca nauczyciela w C. K. Gimnazjum im. Franciszka Józefa we Lwowie, od 1879 w C. K. Gimnazjum w Brodach z językiem niemieckim wykładowym, w 1882 był zastępcą nauczyciela w C. K. II Gimnazjum we Lwowie z językiem niemieckim wykładowym (uczył tam łaciny i greki), od 1892 był zatrudniony w C. K. Ministerstwie Oświaty w Wiedniu (formalnie pozostając profesorem gimnazjum w Brodach). 
Od września 1895 sprawował funkcję dyrektora C. K. Gimnazjum w Sanoku do 1912/1913. W szkole uczył języka niemieckiego, historii, geografii, języka polskiego, języka greckiego. Został członkiem wydziału i kierownikiem Szkoły Przemysłowej Uzupełniającej w Sanoku, powołanej w 1893. Postanowieniem z 10 grudnia 1905 otrzymał VI rangę od 1 stycznia 1906. Od 3 października 1911 przebywał na trzymiesięcznym urlopie dla podratowania zdrowia i w tym czasie jego obowiązki kierownika sanockiego gimnazjum pełnił ks. Józef Drozd. Od września 1912 udał się na roczny urlop celem poratowania zdrowia i przeniósł na stałe do Lwowa (w roku szkolnym 1913/1914, 1915/1916, 1916/1917 pozostawał formalnie dyrektorem sanockiego gimnazjum przebywając nadał na urlopie zdrowotnym; od września 1912 pełniącym obowiązki kierownika gimnazjum pełnił w jego miejsce Adam Pytel). Odszedł ze stanowiska dyrektora z zamiarem przejścia na emeryturę, na którą został formalnie przeniesiony w 1916. Był najdłużej urzędującym dyrektorem sanockiego gimnazjum w jego historii od powstania do 1939.
Z inicjatywy dyrektora Bańkowskiego podjęto budowę Bursy Jubileuszowej im. Cesarza Franciszka Józefa w 1898. Pełnił funkcję prezesa wydziału „Towarzystwa Bursy”: wybrany 28 września 1904 (ponownie wybierany 28 września 1905, w 1907, w 1910), a w 1904 otrzymał tytuł jej członka honorowego. W czasie jego kierownictwa gimnazjum szkoła przeżywała rozwój, a liczba uczniów znacznie zwiększyła się. 27 września 1905 symbolicznie zainaugurował akcję powiększania nasypu kopca Adama Mickiewicza w Sanoku, w której uczestniczyli sanoccy gimnazjaliści. Jako przedstawiciel zawodu nauczycielskiego zasiadał w Radzie Szkolnej Okręgowej w Sanoku od około 1896, w której od około 1900 był zastępcą przewodniczącego. Od około 1904 był delegatem Rady Szkolnej Krajowej do wydziału fachowej szkoły uzupełniającej w Sanoku. Działał we władzach wydziału Towarzystwa Pomocy Naukowej w Sanoku.
W sierpniu 1900 wszedł w skład komitetu mieszczańskiego w Sanoku, zajmującego się wyborami do Sejmu Krajowego Galicji. Był członkiem sanockiego gniazda Polskiego Towarzystwa Gimnastycznego „Sokół” (1906); w 1907 wybrany członkiem sądu honorowego. Sprawował mandat radnego rady miejskiej w Sanoku, ponownie wybrany w 1907, w 1910, w 1912 w nowej radzie po przyłączeniu do Sanoka gminy Posada Sanocka. 4 lutego 1904 został wybrany członkiem wydziału miejskiej Kasy Oszczędności w Sanoku. 30 kwietnia 1906 został wybrany członkiem rady zawiadowczej Towarzystwa Zaliczkowego w Sanoku.
Jego pierwszą żoną była Adela z domu Dobrzańska (1840-1895, córka Jana i siostra Stanisława; z którą wziął ślub w kościele obrządku rzymskokatolickiego), zmarła wkrótce po przybyciu do Sanoka; mieli syna (Jan Seweryn, ur. 1887, absolwent gimnazjum w Sanoku z 1905, w 1910 jako praktykant konceptowy c. k. Namiestnictwa w 1910 uzyskał doktorat praw na Uniwersytecie Wiedeńskim, urzędnik samorządowy - do 1919 komisarz powiatowym, od 1919 sekretarz Namiestnictwa, w 1925 szef biura prezydialnego województwa, w 1930 radca wojewódzki) i córkę, które po śmierci matki wychowywała siostra Włodzimierza Bańkowskiego. 21 stycznia 1899 w kościele rzymskokatolickim w Sanoku jego drugą żoną została pochodząca z Austrii Karolina Ludwika Józefa Riss (ur. 1867, córka urzędnika skarbowego Jana Konratowicza i Leontyny, córki Jerzego Rapfa, wdowa po Ludwiku Rissie – do około 1890 sędziego C. K. Sądu Powiatowego w Dukli, członkini TSL, zm. 1930).
Według stanu z 1938 zamieszkiwał we Lwowie przy ulicy Tarnowskiego 30. Zmarł 9 kwietnia 1940 we Lwowie. Został pochowany w grobowcu Jana Dobrzańskiego na Cmentarzu Łyczakowskim we Lwowie wraz z pierwszą i drugą żoną.
Jego bratem był Seweryn Bańkowski, c. k. starosta i radca namiestnictwa, a bratankami Zenon Bańkowski (1877-1947, sędzia Sądu Najwyższego) i Leszek Bańkowski (1879-1940, oficer Wojska Polskiego, ofiara zbrodni katyńskiej).
Odznaczenia.
austro-węgierskie

</doc>
<doc id="3665326" url="https://pl.wikipedia.org/wiki?curid=3665326" title="You Are the Only One (utwór muzyczny Siergieja Łazariewa)">
You Are the Only One (utwór muzyczny Siergieja Łazariewa)

You Are the Only One – utwór rosyjskiego piosenkarza Siergieja Łazariewa, wydany w wersji cyfrowej 5 marca 2016 nakładem Universal Music Group. Piosekę napisali John Ballard, Ralph Charlie, Dimitris Kontopoulos i Filipp Kirkorow, który został też producentem nagrania.
Utwór reprezentował Rosję w 61. Konkursie Piosenki Eurowizji, zajął trzecie miejsce w finale konkursu.
5 marca 2016 premierę miał oficjalny teledysk do utworu. Reżyserem wideoklipu został Konstantin Czerepkow.

</doc>
<doc id="3665337" url="https://pl.wikipedia.org/wiki?curid=3665337" title="Cho Oju">
Cho Oju



</doc>
<doc id="3665338" url="https://pl.wikipedia.org/wiki?curid=3665338" title="Bohdan Szrejder">
Bohdan Szrejder

Bohdan Szrejder (ur. 23 stycznia 1932 w Warszawie, zm. 14 lipca 1995) – polski szermierz, indywidualny mistrz Polski we florecie (1954).
Kariera sportowa.
Był zawodnikiem Ogniwa Warszawa (1948-1951), Gwardii Warszawa (1951-1952), CWKS Legia Warszawa (1953-1961), Warszawianki (1962-1963) i Marymontu Warszawa (1964-1965), walczył w trzech broniach - florecie, szabli i szpadzie. Jego największym sukcesem było indywidualne mistrzostwo Polski we florecie w 1954. Ponadto był drużynowym mistrzem Polski we florecie (1953, 1955, 1956, 1957, 1959, 1964), szpadzie (1953) i szabli (1953, 1956, 1957, 1960, 1961), drużynowym wicemistrzem Polski we florecie (1951, 1958) i szabli (1958), brązowym medalistą mistrzostw Polski we florecie (1950, 1960, 1965). W latach 1965 i 1968-1976 pracował jako trener w Resovii.
Przed śmiercią mieszkał w Kanadzie, jest pochowany na Cmentarzu Wilkowyja w Rzeszowie.

</doc>
<doc id="3665342" url="https://pl.wikipedia.org/wiki?curid=3665342" title="Przemysław Jabłoński">
Przemysław Jabłoński

Przemysław Jabłoński (ur. 17 listopada 1955 w Poznaniu) – polski szermierz - florecista, indywidualny mistrz Polski we florecie (1979).
Kariera sportowa.
Był zawodnikiem Warty Poznań (1967-1974 i 1977-1985) i CWKS Legia Warszawa (1975-1976). Jego największym sukcesem było indywidualne mistrzostwo Polski w 1979. Był też drużynowym mistrzem Polski (1981, 1983), drużynowym wicemistrzem Polski (1974, 1975, 1980, 1984), brązowym mistrzem Polski indywidualnie (1980) i drużynowo (1973, 1977, 1979).

</doc>
<doc id="3665343" url="https://pl.wikipedia.org/wiki?curid=3665343" title="Gospodarka Indii">
Gospodarka Indii

Gospodarka Indii – siódma gospodarka świata i trzecia gospodarka w Azji. Jest zaliczana do gospodarek wschodzących i według niektórych analiz może w przyszłości stać się trzecią co do wielkości gospodarką świata, po Chinach i Stanach Zjednoczonych. Indie wraz z Chinami są najszybciej rozwijającą się dużą gospodarką na świecie. Od lat 90. XX wieku Indie notują dynamiczny rozwój gospodarczy. W ostatnim dziesięcioleciu PKB Indii wzrastał w średnim tempie 8,5 proc. rocznie. Wartość PKB Indii w 2014 wyniosła prawie 1,84 bln USD. Gospodarka opiera się głównie na usługach (56% PKB w 2011), choć rolnictwo także odgrywa dużą rolę (52% zatrudnienia w 2011). Indie, jako jeden z największych rynków wschodzących, jest członkiem G20. Indyjska gospodarka zajmuje 3 miejsce na świecie biorąc pod uwagę PKB liczone parytetem siły nabywczej. Produkt krajowy brutto w przeliczeniu na jednego mieszkańca należy w Indiach do najniższych na świecie. Gospodarka Indii jest najdynamiczniej rozwijającą się na świecie. Indie są obecnie jednym z najszybciej rozwijających się krajów świata. Oficjalnym środkiem płatniczym Indii jest rupia indyjska (100 rupii jest warte ok. 5,75 PLN). Zadłużenie zagraniczne wynosiło 117,2 mld $ (w 2004 roku). Inflacja wynosiła 5,6% (dane z 2015 roku).
Indie są członkiem G4 i G20. Indie znajdują się w grupie nowych potęg gospodarczych nazwanych skrótowo BRIC (Brazylia, Rosja, Indie, Chiny), które razem, do 2040 roku dogonią pod względem wielkości PKB dotychczasowych liderów – grupę G6 (Stany Zjednoczone, Japonia, Wielka Brytania, Niemcy, Francja i Włochy).
Charakterystyka.
Indie należą do krajów dynamicznie rozwijających gospodarkę, w której najwyższą dziedziną gospodarki są usługi wytwarzające ponad 55% PKB. Wśród największych gospodarek świata Indie wyróżniają się jednym z najwyższych poziomów ubóstwa, największą nierównością dochodów oraz stojącym na niskim poziomie systemem usług społecznych (opieka zdrowotna, system edukacji, system emerytalny) oraz usług publicznych (transport, bezpieczeństwo).
Rolnictwo.
Według danych z 2014 roku, rolnictwo dostarcza 18,1% PKB, a także zatrudnia ponad 52% ludzi czynnych zawodowo.
Bogactwa naturalne.
Na terenie kraju prowadzi się eksploatację węgla kamiennego, ropy naftowej, rud żelaza, manganu, miedzi, tytanu, magnezytu i miki.
Przemysł.
Przemysł zatrudnia 13% ludności i wytwarza około 30% dochodu narodowego. Największymi gałęziami przemysłu są: przemysł samochodowy, żelaza i stali, aluminium, przemysł włókienniczy, tekstylny i odzieżowy, farmaceutyczny, chemiczny i petrochemiczny (produkcja nawozów sztucznych), maszynowy, wydobywczy, elektryczny, gazowy, telekomunikacyjny, informatyczny i filmowy (Bollywood).
Energetyka.
Indie są trzecim światowym konsumentem energii. W 2009 roku zużyły 669 Mtoe. Elektrownie węglowe wytwarzają ponad 2/3 elektryczności. Elektrownie jądrowe produkują jedynie około 2,5 proc. energii elektrycznej. Indie posiadają 17 reaktorów jądrowych o łącznej mocy
3782 MW.
Transport.
Transport lotniczy.
Indie posiadają znakomicie rozwiniętą sieć połączeń lotniczych. Gęsta sieć połączeń lotniczych jest obsługiwana przez liczne towarzystwa lotnicze (Air India, Alliance Air, Go Air, IndiGo Airlines, Jet Airways, Kingfisher Airlines, SpiceJet i inne).
Finanse.
W Indiach dobrze jest rozwinięty sektor bankowy. W 2012 roku na rynku indyjskim funkcjonowały 173 banki komercyjne mające łącznie 83,2 tys. oddziałów.
Indie są największym rynkiem dla instytucji udzielających mikropożyczek.
Rynek kapitałowy.
Obrót papierami wartościowymi odbywa się na giełdach papierów wartościowych w mieście Mumbaj: "Bombay Stock Exchange (BSE)", na której notowane są akcje ponad 5500 spółek o łącznej kapitalizacji wynoszącej około 1 biliona USD oraz "National Stock Exchange of India (NSE)" utworzonej w 1994 roku. Niektóre przedsiębiorstwa indyjskie są notowane na giełdzie nowojorskiej.
Handel zagraniczny.
Do najważniejszych partnerów handlowych Indii należą USA, Chiny, Arabia Saudyjska oraz Zjednoczone Emiraty Arabskie. Indie mają ujemny bilans handlowy a to oznacza, że importują do kraju więcej towarów niż eksportują.
Eksport.
Indie należą do największych eksporterów herbaty.
Import.
Indie importują ropę naftową, węgiel kamienny, maszyny, kamienie szlachetne, metale szlachetne: złoto, srebro.
Największe przedsiębiorstwa.
Znane przedsiębiorstwa indyjskie to między innymi: Bajaj Auto, Tata Motors, Bharti Airtel, Coal India, HDFC Bank, Hindalco Industries, Indian Oil Corporation, Infosys Technologies, Reliance Industries, State Bank of India, Tata Steel, Wipro Technologies.

</doc>
<doc id="3665344" url="https://pl.wikipedia.org/wiki?curid=3665344" title="Niphadonyx nepalensis">
Niphadonyx nepalensis

Niphadonyx nepalensis – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 1970 roku przez Edwarda G. Vossa jako "Aminyops nepalensis". Do rodzaju "Niphadonyx" przeniesiony został w 1987 roku przez Władimira W. Żerichina.
Chrząszcz o ciele długości od 6,9 do 8 mm. Głowa i ryjek o punktowaniu dość rzadkim. "Funiculus" czułków tak długi jak trzonek i o dwóch początkowych członach tej samej długości. Przedplecze tak szerokie jak długie, w części wierzchołkowej nieco przewężone; znajdują się na nim trzy niepunktowane obszary: linia środkowa i dwa nieregularne po bokach. Boczne płaty śródpiersia punktowane. Pokrywy wskutek braku mikrogranulowania połyskujące zarówno na międzyrzędach jak i w rzędach punktów. Międzyrzędy pokryw: pierwsze, trzecie, piąte i siódme bardziej wyniesione od pozostałych.
Owad znany wyłącznie z Nepalu. Miejsce typowe znajduje się w dystrykcie Solukhumbu na wysokości około 4000 m n.p.m. Ponadto podawany z dystryktu Gorkha, z wysokości od 3600 do 4400 m n.p.m. Spotykany na łąkach alpejskich, samotnych brzozach jak i mieszanych lasach jodłowo-różanecznikowych.

</doc>
<doc id="3665345" url="https://pl.wikipedia.org/wiki?curid=3665345" title="Lista odcinków serialu Faking It">
Lista odcinków serialu Faking It

Poniżej znajduje się lista odcinków serialu telewizyjnego Faking It – emitowanego przez amerykańską stację telewizyjną MTV od 22 kwietnia 2014 roku do 15 grudnia 2015 roku. W Polsce serial jest emitowany od 7 września 2014 roku przez MTV Polska.
 
Sezon 2 (2015).
9 czerwca 2014 roku, stacja MTV ogłosiła zamówienie drugiego sezonu
Sezon 3 (2016).
22 kwietnia 2015 roku, stacja zamówiła 3 sezon

</doc>
<doc id="3665349" url="https://pl.wikipedia.org/wiki?curid=3665349" title="Ghodaghodi Tal">
Ghodaghodi Tal

Ghodaghodi Tal – zespół starorzeczy w zachodnim Nepalu. Składa się z 13 połączonych ze sobą licznymi strumieniami jezior i stawów. Położony jest na wysokości 205 m n.p.m., u podnóża gór Siwalik, części Himalajów. Obszar bezpośrednio sąsiadujący z jeziorami pokryty jest przede wszystkim torfowiskami i podmokłymi łąkami, zaś wokół rosną tropikalne lasy liściaste. W sierpniu 2003 roku Ghodaghodi Tal został objęty ochroną w ramach konwencji ramsarskiej.
Flora.
Na obszarze Ghodaghodi Tal odnotowano występowanie około 450 gatunków roślin, w tym 22 gatunki hydrofitów. Są to między innymi Ludwigie z gatunku "Ludwigia adscendens" oraz pływacz zachodni ("Utricularia australis"). Ponadto, występują tam damarzyk mocny ("Shorea robusta"), storczyki z gatunku "Aerides odorata" i lotos orzechodajny ("Nelumbo nucifera").
Fauna.
Ghodaghodi Tal zamieszkuje około 60 gatunków ptaków, zaś około 140 gatunków pojawia się w okolicy jezior sezonowo. Wśród nich znaleźć można podgorzałkę zwyczajną ("Aythya nyroca"), rybożera białosternego ("Ichthyophaga ichthyaetus") oraz marabuta jawajskiego ("Leptoptilos javanicus"). Ponadto, jeziora oraz obszary w ich okolicy zamieszkują krytycznie zagrożone wyginięciem żółwie z gatunku "kachuga kachuga", tygrysy bengalskie ("Panthera tigris tigris"), wydrzyce gładkowłose ("Lutrogale perspicillata"), barasingi bagienne ("Rucervus duvaucelii") oraz korkodyle błotne ("Crocodylus palustri"). Odnotowano również występowanie w jeziorach 29 gatunków ryb, w tym gatunki "Puntius chola", brzeszczotek azjatycki ("Notopterus notopterus") i "Oxygaster bacaila".
Religia.
Jezioro jest miejscem kultu poświęconym bóstwu Ghodaghodi. Każdego roku w grudniu rdzenni mieszkańcy okolicznych obszarów z ludu Tharu obchodzą święto Agan Panchami, podczas którego odbywają rytualną kąpiel w jeziorze.
Zagrożenia.
Jeziora są intensywnie eksploatowane. Okoliczne tereny zamieszkuje około 6700 osób, z których połowę stanowią nielegalni imigranci z okolicznych, górzystych obszarów. Powoduje to rozwój rybołówstwa i rolnictwa. Równowagę ekologiczną zaburzają także wzmożony ruch drogowy na południowych krańcach Ghodaghodi Tal, budowa nowych, niezatwierdzanych świątyń, nadmierny wypas zwierząt, kłusownictwo i łowiectwo, nielegalny wyrąb lasów oraz przemyt drewna.
Ochrona przyrody.
Po objęciu jezior ochroną w ramach konwencji ramsarskiej liczne lokalne społeczności i organizacje pozarządowe podjęły współpracę z oddziałem IUCN w Nepalu w celu ograniczenia degradacji środowiska w rejonie Ghodaghodi Tal. Przeprowadzono też wstępne działania zmierzające do ograniczenia wypasu zwierząt i powstrzymania przekształceń w naturalnym środowisku regionu.

</doc>
<doc id="3665351" url="https://pl.wikipedia.org/wiki?curid=3665351" title="FK Vobkent">
FK Vobkent

FK Vobkent (uzb. «Vobkent» futbol klubi, ros. Футбольный клуб «Вабкент», "Futbolnyj Kłub "Wabkient"") – uzbecki klub piłkarski, mający siedzibę w mieście Vobkent na wschodzie kraju. Założony w roku 2002.
W 2007 występował w Oʻzbekiston PFL.
Historia.
Chronologia nazw:
Piłkarski klub FK Vobkent został założony w miejscowości Vobkent w 2002 roku. W 2003 zespół zajął pierwsze miejsce w turnieju finałowym Drugiej Ligi Uzbekistanu i zdobył awans do Pierwszej Ligi. W 2006 zajął drugie miejsce w lidze i awansował do Wyższej Ligi. Debiut w najwyższej lidze był nieudany - ostatnie 16. miejsce i spadek do Pierwszej Ligi. 18 maja 2008 po 8 meczach ligowych klub z powodów finansowych zrezygnował z dalszych występów i został rozwiązany.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywał swoje mecze domowe na stadionie Centralnym w Bucharze, który może pomieścić 22,700 widzów.
Piłkarze.
Znani piłkarze:

</doc>
<doc id="3665353" url="https://pl.wikipedia.org/wiki?curid=3665353" title="Teatr Marcellusa">
Teatr Marcellusa

Teatr Marcellusa (łac. "Theatrum Marcelli"; wł. "Teatro di Marcello") – starożytny teatr rzymski, wzniesiony w I wieku p.n.e. w południowej części Pola Marsowego w Rzymie.
Miejsce pod ten obiekt zostało wyznaczone już przez Juliusza Cezara, jego zabójstwo w 44 p.n.e. spowodowało jednak przerwanie prac. Wznowił je Oktawian August, dedykując budowlę swojemu przedwcześnie zmarłemu w 23 p.n.e. siostrzeńcowi Markowi Klaudiuszowi Marcellusowi. W 17 p.n.e. teatr był areną uroczystości związanych z "ludi saeculares", oficjalne zakończenie budowy miało jednak miejsce dopiero w 13-11 p.n.e. Wolnostojąca kamienna konstrukcja mogła pomieścić szacunkowo około 13 tysięcy widzów. Fasada widowni składała się z trzech kondygnacji z rzędami arkad w porządkach (kolejno): toskańskim, jońskim i korynckim.
Teatr został zniszczony pod koniec starożytności; pochodzące z VIII wieku Itinerarium z Einsiedeln wspomina go już jako ruinę. W XII wieku pozostałości budowli włączono w obręb wzniesionej w tym miejscu twierdzy, będącej kolejno własnością rodów Fabii, Pierleoni, a następnie Savelli. Do czasów współczesnych z teatru zachował się jedynie dwukondygnacyjny fragment ściany widowni, wkomponowany w gmach Pałacu Savellich wzniesionego w latach 1523-1527 według projektu Baldassare Peruzziego. Od średniowiecza pomiędzy starożytnymi arkadami znajdowały się stragany okolicznych handlarzy. Zlikwidowano je w latach 20. XX wieku, podczas przeprowadzania kompleksowych prac restauratorskich połączonych z obniżeniem gruntu, a mających na celu wyeksponowanie resztek teatru.

</doc>
<doc id="3665357" url="https://pl.wikipedia.org/wiki?curid=3665357" title="Ryo Mizuno">
Ryo Mizuno



</doc>
<doc id="3665364" url="https://pl.wikipedia.org/wiki?curid=3665364" title="Piotr Ostaszewski">
Piotr Ostaszewski

Piotr Ostaszewski (ur. 5 kwietnia 1964 w Żyrardowie) – polski historyk, politolog i amerykanista ze Szkoły Głównej Handlowej (SGH), specjalizujący się w historii najnowszej USA i regionu Azji i Pacyfiku, od 2017 ambasador RP w Korei Południowej.
Życiorys.
W 1990 ukończył studia historyczne na Uniwersytecie Warszawskim. W latach 1993–1994 był stypendystą The Miller Center of Public Affairs na Uniwersytecie Wirginii, a następnie w Woodrow Wilson Center Cold War International History Project. W 1998 doktoryzował się tamże w zakresie historii najnowszej na podstawie pracy "Wietnam w amerykańskiej polityce powstrzymywania w latach prezydentury Harryego S. Trumana, 1945–1953" (promotor: Krzysztof Michałek). W 2004 habilitował się w dziedzinie nauk humanistycznych w dyscyplinie nauk o polityce na Uniwersytecie im. Adama Mickiewicza w Poznaniu.
W latach 1990–2000 pracował w Ośrodku Studiów Amerykańskich UW, gdzie tworzył program studiów amerykanistycznych. Od 2000 związany ze Szkołą Główną Handlową, gdzie jest profesorem. W latach 2012–2016 był prorektorem do spraw studentów i dydaktyki, a w 2006–2016 kierownikiem Katedry Studiów Politycznych w Kolegium Ekonomiczno-Społecznym SGH. Tytuł profesorski otrzymał w 2013. Zajmuje się międzynarodowymi stosunkami politycznymi. Jest autorem publikacji naukowych z politologii, historii USA i powojennej historii konfliktów w państwach regionu Azji i Pacyfiku.
Wypromował troje doktorów.
Od 27 września 2017 jest polskim ambasadorem w Korei Południowej.

</doc>
<doc id="3665376" url="https://pl.wikipedia.org/wiki?curid=3665376" title="Veroljub Arsić">
Veroljub Arsić

Veroljub Arsić, cyr. Верољуб Арсић (ur. 28 sierpnia 1969 w Požarevacu) – serbski polityk i przedsiębiorca, parlamentarzysta, jeden z liderów Serbskiej Partii Postępowej.
Życiorys.
Ukończył średnią szkołę elektrotechniczną w Kostolacu. Od 1992 prowadził własną działalność gospodarczą. Zaangażował się w działalność polityczną w ramach Serbskiej Partii Radykalnej. Z jej ramienia w 2003, 2007 i 2008 uzyskiwał mandat posła do Zgromadzenia Narodowego. Po rozłamie wśród radykałów dołączył do Serbskiej Partii Postępowej, objął funkcję jej przewodniczącego w okręgu braniczewskim. Z powodzeniem ubiegał się o poselską reelekcję w 2012, po czym stanął na czele klubu parlamentarnego SNS. W 2014, 2016, 2020 i 2022 otrzymywał mandatowe miejsce na liście wyborczej SNS, zapewniając sobie wybór na kolejne kadencje. Powoływany na stanowisko wiceprzewodniczącego Skupsztiny.

</doc>
<doc id="3665383" url="https://pl.wikipedia.org/wiki?curid=3665383" title="Jen (bóstwo)">
Jen (bóstwo)

Jen () – jeden z dwóch demiurgów w mitologii Komiaków, stwórca dobrej i prawej części świata, uosobienie dobra. Urodził się z kaczego jajka w pierwotnym oceanie jednocześnie ze swoim bratem Omölem, który został przeciwieństwem Jena i stwórcą wszystkiego złego, w tym złych duchów.

</doc>
<doc id="3665387" url="https://pl.wikipedia.org/wiki?curid=3665387" title="DB Schenker Rail (UK)">
DB Schenker Rail (UK)



</doc>
<doc id="3665396" url="https://pl.wikipedia.org/wiki?curid=3665396" title="Alianza Petrolera Barrancabermeja">
Alianza Petrolera Barrancabermeja



</doc>
<doc id="3665398" url="https://pl.wikipedia.org/wiki?curid=3665398" title="Nagroda im. Ericha Salomona">
Nagroda im. Ericha Salomona

Nagroda im. Ericha Salomona (niem. "Dr.-Erich-Salomon-Preis") – wyróżnienie przyznawane fotoreporterom od roku 1971 przez niemiecką organizację Deutsche Gesellschaft für Photographie. Swą nazwę zawdzięcza dr. Erichowi Salomonowi, niemieckiemu fotografowi zamordowanemu w obozie koncentracyjnym Auschwitz. Przez pierwsze 12 lat nagrodę wręczano jedynie mediom drukowanym, produkcjom telewizyjnym oraz organizacjom. Od roku 1983 laureatami nagrody mogą stać się również konkretne osoby.
Laureaci nagrody.
Uhonorowane instytucje (1971-1982)
Laureaci po roku 1983:

</doc>
<doc id="3665401" url="https://pl.wikipedia.org/wiki?curid=3665401" title="Zoran Dragišić">
Zoran Dragišić

Zoran Dragišić, cyr. Зоран Драгишић (ur. 21 stycznia 1967 w Belgradzie) – serbski polityk i nauczyciel akademicki, specjalizujących się w zagadnieniach dotyczących bezpieczeństwa, kandydat w wyborach prezydenckich.
Życiorys.
W 1991 ukończył studia na wydziale bezpieczeństwa Uniwersytetu w Belgradzie. W 1999 uzyskał magisterium, a w 2004 doktorat na wydziale prawa tej uczelni. Od 1994 zawodowo związany z wydziałem bezpieczeństwa Uniwersytetu w Belgradzie, w 2010 objął stanowisko profesora. Specjalizuje się w zagadnieniach z zakresu bezpieczeństwa międzynarodowego i zarządzania bezpieczeństwem.
Był działaczem Socjaldemokratycznej Partii Serbii. Opuścił to ugrupowanie w 2011, założył własny ruch polityczny pod nazwą "Pokret radnika i seljaka" (pol. Ruch Robotników i Chłopów). W 2012 wystartował w wyborach prezydenckich – w pierwszej turze otrzymał 1,5% głosów i zajął 10. miejsce wśród 12 kandydatów. Zorganizowana przez niego lista wyborcza nie przekroczyła także progu w wyborach parlamentarnych w tym samym roku.
Później związał się z Serbską Partią Postępową. W 2016, 2020 i 2022 otrzymywał miejsca na liście wyborczej SNS, które przynosiły mu wybór do Zgromadzenia Narodowego Republiki Serbii kolejnych kadencji.

</doc>
<doc id="3665423" url="https://pl.wikipedia.org/wiki?curid=3665423" title="FK Kosonsoy">
FK Kosonsoy

FK Kosonsoy (uzb. «Kosonsoy» futbol klubi, ros. Футбольный клуб «Касансай», "Futbolnyj Kłub "Kasansaj"") – uzbecki klub piłkarski, mający siedzibę w mieście Kosonsoy na wschodzie kraju. Założony w roku 1984.
W latach 1992-1993 i 1996-1998 występował w Oʻzbekiston PFL.
Historia.
Chronologia nazw:
Piłkarski klub Kosonsoyets został założony w miejscowości Kosonsoy w 1984 roku. W 1984 zespół debiutował w Drugiej Lidze, strefie 7 Mistrzostw ZSRR. W 1989 startował w rozgrywkach Pucharu ZSRR. W 1990 po reorganizacji systemu lig ZSRR klub został przeniesiony do Drugiej Niższej Ligi, strefy 9, w której zajął 2 miejsce i powrócił w 1991 do Drugiej Ligi, strefy Wostok.
W 1992 przyjął nazwę Kosonsoychi Kosonsoy i debiutował w pierwszych niepodległych rozgrywkach Wyższej Ligi Uzbekistanu. W 1993 zmienił nazwę na Kushon Kosonsoy, ale zajął przedostatnie 15. miejsce w lidze i spadł do Pierwszej Ligi. W 1994 był trzecim, a w 1995 uplasował się na drugiej pozycji i powrócił do Wyższej Ligi. W 1996 przed startem w Wyższej Lidze zmienił nazwę na FK Kosonsoy. W 1998 zajął ostatnie 16. miejsce w lidze i ponownie spadł do Pierwszej Ligi. 
W 2003 połączył się z drugą drużyną Navbahoru Namangan i występował w Pierwszej Lidze jako Navbahor-2 Kosonsoy. W 2004 powrócił do nazwy FK Kosonsoy. W latach 2005-2007 nazywał się Kosonsoy Zakovat umieszczając nazwę sponsora, a potem przywrócił nazwę historyczną klubu FK Kosonsoy. W 2005 występował przez jeden sezon w Drugiej Lidze. W latach 2008-2009 z powodów finansowych nie grał w Pierwszej Lidze.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Centralnym w Kosonsoy, który może pomieścić 30,000 widzów.
Piłkarze.
Znani piłkarze:

</doc>
<doc id="3665429" url="https://pl.wikipedia.org/wiki?curid=3665429" title="Żydowski Żleb">
Żydowski Żleb



</doc>
<doc id="3665432" url="https://pl.wikipedia.org/wiki?curid=3665432" title="Honoratka">
Honoratka



</doc>
<doc id="3665442" url="https://pl.wikipedia.org/wiki?curid=3665442" title="Boris Suszkiewicz">
Boris Suszkiewicz

Boris Michajłowicz Suszkiewicz (ros. Бори́с Миха́йлович Сушке́вич; ur. 1887 w zm. 1946) – radziecki reżyser oraz aktor filmowy i teatralny. Ludowy Artysta RFSRR (1944). 
Aktor MChAT. Odznaczony Orderem Czerwonego Sztandaru Pracy. Pochowany na Litieratorskich Mostkach.

</doc>
<doc id="3665443" url="https://pl.wikipedia.org/wiki?curid=3665443" title="János Küküllei">
János Küküllei

János Küküllei – węgierski duchowny katolicki i kronikarz. Na początku kariery był notariuszem w różnych sekcjach królewskiej kancelarii. Od początku lat 50. XIV wieku sprawował urząd kościelny i uzyskał szereg beneficjów: w 1352 roku kanonik lektor w Aradzie i Egerze, w 1353 roku właściciel kanonii w Zagrzebiu i Székesfehérvárze, a do śmierci kanonik siedmiogrodzki i archiprezbiter komitatu Kis-Küküllő (od tej ostatniej godności pochodzi jego przydomek), od 1358 roku kanonik ostrzyhomski, potem dwukrotnie był wikariuszem biskupa ostrzyhomskiego. Król Ludwik I udzielił mu szczególnego wyróżnienia i w 1358 roku uczynił specjalny kapelanem oraz naczelnym notariuszem swojej kancelarii. W latach 60. XIV wieku, po przeprowadzce do Wyszehradu, w 25 rozdziałach opisał neapolitańskie wyprawy swojego władcy, a po śmierci Ludwika napisał 30 rozdziałów na temat jego cnót. Biografią króla Ludwika I uzupełnił dzieło zewidencjonowane pod tytułem Chronicon de Ludovico rege, które było pierwszą świecką biografią w średniowiecznej literaturze węgierskiej. Według László Hollera on opracował i częściowo również napisał tekst Kroniki Ilustrowanej.

</doc>
<doc id="3665456" url="https://pl.wikipedia.org/wiki?curid=3665456" title="Luis Lozoya">
Luis Lozoya

Luis Alberto Lozoya Mendoza (ur. 10 kwietnia 1993 w Zaragozie) – meksykański piłkarz występujący na pozycji lewego obrońcy.
Kariera klubowa.
Lozoya jest wychowankiem akademii juniorskiej klubu Santos Laguna z miasta Torreón, którego byłym piłkarzem był jego ojciec – również Luis Lozoya. Występy w młodzieżowych drużynach i rezerwach tego zespołu przeplatał z grą dla czwartoligowego, a potem trzecioligowego CF Calor i trzecioligowego Águilas Reales de Zacatecas. Jako zawodnik Santosu Laguna w 2013 roku zdobył mistrzostwo kraju w kategorii do lat dwudziestu. Do pierwszej drużyny został włączony w wieku dwudziestu jeden lat przez portugalskiego szkoleniowca Pedro Caixinhę, pierwszy mecz rozgrywając w niej 5 sierpnia 2014 z Atlético San Luis (0:0) w krajowym pucharze (Copa MX). W Liga MX zadebiutował natomiast cztery dni później, w przegranym 2:3 spotkaniu z Querétaro. W tym samym, jesiennym sezonie Apertura 2014 wywalczył z Santosem Laguna puchar Meksyku, zaś pół roku później, podczas wiosennych rozgrywek Clausura 2015, zdobył tytuł mistrza Meksyku. Przez cały pobyt w tej ekipie był jednak głębokim rezerwowym.
Wiosną 2016 Lozoya został zawodnikiem drugoligowego Celaya FC.

</doc>
<doc id="3665465" url="https://pl.wikipedia.org/wiki?curid=3665465" title="Czubacz rogaty">
Czubacz rogaty

Czubacz rogaty ("Pauxi unicornis") – gatunek dużego ptaka z rodziny czubaczy (Cracidae). Występuje endemicznie w centralnej Boliwii. Krytycznie zagrożony wyginięciem.
Taksonomia.
Po raz pierwszy gatunek opisali James Bond i Rodolphe Meyer de Schauensee. Opis ukazał się w 1939 na łamach "Notulae Naturae of The Academy of Natural Sciences of Philadelphia". Holotyp pochodził z okolic Palmar, „ze wzgórz ponad Bolívarem” (ekoregion Yungas de Cochabamba, Boliwia). Autorzy nadali nowemu gatunkowi nazwę "Pauxi unicornis", akceptowaną obecnie (2020) przez Międzynarodowy Komitet Ornitologiczny. Czubacz rogaty jest gatunkiem monotypowym. 
W przeszłości czubacz rogaty był również włączony do czubacza hełmiastego ("P. pauxi") jako podgatunek, jednak obecnie jest, zgodnie z zamysłem autorów pierwszego opisu, uznawany za odrębny gatunek. Badania, których wyniki opublikowano w 2011, wykazały różnice między ptakami uznawanymi za jeden gatunek, "P. unicornis". Wyodrębniono z niego czubacza peruwiańskiego ("P. koepckeae"). SACC zaakceptował propozycję. Przedstawiciele obydwu gatunków różnią się morfologią – formą „kasku” na głowie, preferowanym środowiskiem i głosem.
Morfologia.
Długość ciała wynosi 85–95 cm, masa ciała samca 3850 g, samicy około 3600 g. Wymiary szczegółowe holotypu i jednego paratypu (odpowiednio samca i samicy): długość skrzydła 408 i 393 mm, długość ogona 344 i 311 mm, długość dzioba 36 i 38,5 mm (od nasady kasku), długość skoku – 107 i 100,5 mm. Większość upierzenia dla obserwatora zdaje się być jednolicie czarna; okolice kloaki białe. Dziób jaskrawoczerwony, „kask” u nasady dzioba jasnoniebieski; mierzy 55–58,6 mm długości, a w najszerszym miejscu liczy 23–26,3 mm. Nogi mają barwę jasnoczerwoną, jedynie u samca w okresie godowym zmieniają barwę na żółtą. Czubacze rogate są całkowicie allopatryczne w stosunku do czubaczy hełmiastych, które w Boliwii nie występują; przedstawicieli "P. unicornis" można odróżnić po kształcie kasku, głębszym dziobie i obecności krótkiego, skręconego i połyskliwego czuba.
Zasięg występowania.
Endemit środkowej Boliwii. Zamieszkuje tam wschodnie stoki Andów w departamentach Cochabamba i Santa Cruz. W 1992 ptaka nieokreślonego gatunku ("P. unicornis" lub "P. koepckeae") obserwowano w południowym Peru. Czubacze rogate stwierdzono w parkach narodowych Amboró i sąsiadującym Carrasco.
Ekologia i zachowanie.
Środowiskiem życia czubacza rogatego są wilgotne lasy oraz obrzeża górskich lasów na wysokości 400–1100 m n.p.m. (wg innego źródła do 1300 m n.p.m.; w odróżnieniu od reprezentantów "P. koepckeae", który zamieszkuje lasy mgliste na innych wysokościach). Większość obserwacji ma jednak miejsce od 500 do 900 m n.p.m.; ptaki schodzą na niższe wysokości w porze suchej. Czubacze rogate zjadają owoce, nasiona, miękką materię roślinną. Prawdopodobnie zjadają także opadnięte owoce; wedle lokalnej ludności te ptaki żywią się owocami 3 gatunków "Nectandra" i wawrzynowatych ("Lauraceae"). Żerują głównie od wschodu słońca do 8:30 i od 16 do zachodu, jednak są aktywne także w ciągu dnia. Alarmujący ptak wykonuje pionowe ruchy ogonem (w górę i w dół), w odróżnieniu od czubaczy peruwiańskich, które wachlują nim w poziomie. Pieśń składa się z 4 fraz trwających 8–10 s, z przerwami liczącymi 5–7 s (cała pieśń trwa blisko trzy razy dłużej od pieśni czubaczy peruwiańskich).
Lęgi.
Pora lęgowa rozpoczyna się wraz z nadejściem deszczy, w PN Amboró jest to wrzesień. Przypuszczalnie występuje poligynia i system zachowania typu lek, jednak inni obserwatorzy twierdzą, że występuje terytorializm i monogamia. Odkryto tylko jedno gniazdo (stan z początku 2016). Była to licząca około 30 cm średnicy konstrukcja o kształcie miski zbudowana z martwych liści i gałęzi, a umieszczona blisko 5 m nad ziemią na odizolowanym drzewie rosnącym nad wodą. W zniesieniu znajdowało się jedno jajo. Prawdopodobnie samica wysiaduje sama. Pisklę ma intensywny, brązowy kolor, z wierzchu czarne znakowanie, a od spodu – płowe i białe. „Kask” na głowie staje się widoczny w wieku 1 miesiąca.
Status zagrożenia.
IUCN uznaje czubacza rogatego za gatunek krytycznie zagrożony (CR, "Critically Endangered"). Liczebność populacji szacowana jest na 1000–4999 dorosłych osobników. Zasięg gatunku jest niewielki i ma ograniczony przedział wysokości. Do tego czubaczom zagraża wylesianie pod uprawy (w tym krasnodrzewi, z których można pozyskiwać kokainę). Budowa dróg i rozwój wsi również negatywnie odbijają się na czubaczach. We wszystkich częściach zasięgu czubacze są zabijane dla mięsa. Według szacunków z 2014, za 20–30 lat czubacze rogate mogą wyginąć, jeśli nie zostaną podjęte działania ochronne.

</doc>
<doc id="3665469" url="https://pl.wikipedia.org/wiki?curid=3665469" title="Jednostka administracyjna (wojsko)">
Jednostka administracyjna (wojsko)

Jednostka administracyjna – typ jednostki wojskowej występujący w Wojsku Polskim II RP.
Jednostka administracyjna to taka jednostka wojskowa, która w czasie pokoju i wojny prowadziła "gospodarkę stanów osobowych" i gospodarkę materiałową.
Dowódca jednostki administracyjnej otrzymywał od właściwego organu zaopatrującego środki finansowe i materiałowe. Dysponował nimi i rozliczał się przed właściwym organem zaopatrującym. Jednostka posiadała aparat administracyjny w skład którego wchodzili: kwatermistrz, oficer materiałowy, oficer żywnościowy, oficer ewidencyjny i płatnik. Jednostce administracyjnej podlegały pododdziały administracyjne.
Pododdział administracyjny to pododdział typu kompania, szwadron, bateria, którego dowódca otrzymywał środki finansowe i materiałowe od jednostki administracyjnej i prowadził ewidencję rachunkową.
1 kwietnia 1938 roku wszedł w życie przepis „Gospodarka w oddziałach sił zbrojnych” sygn. OG 1938 wprowadzony rozkazem nr 1002/06 Ministra Spraw Wojskowych z 12 marca 1938 roku. Jednocześnie nazwę „jednostka administracyjna” zastąpiono nowym pojęciem „oddział gospodarczy”, który nadal obowiązuje w Siłach Zbrojnych RP.

</doc>
<doc id="3665471" url="https://pl.wikipedia.org/wiki?curid=3665471" title="Atlaschi Margʻilon">
Atlaschi Margʻilon

Atlaschi Margʻilon (uzb. «Atlaschi» Margʻilon futbol klubi, ros. Футбольный клуб «Атласчи» Маргилан, "Futbolnyj Kłub "Atlasczi" Margiłan") – uzbecki klub piłkarski, mający siedzibę w mieście Margʻilon na wschodzie kraju. Założony w roku 1991.
W latach 1994-1997 występował w Oʻzbekiston PFL.
Historia.
Chronologia nazw:
Piłkarski klub Atlaschi został założony w miejscowości Margʻilon w 1991 roku.
W 1992 debiutował w pierwszych niepodległych rozgrywkach Pierwszej Ligi Uzbekistanu. W 1993 zajął pierwsze miejsce w lidze i zdobył awans do Wyższej Ligi. W 1997 zajął ostatnie 18. miejsce w lidze i spadł do Pierwszej Ligi. W 1998 uplasował się na 18. pozycji i został zdegradowany do Drugiej Ligi.
W 2010 powrócił do Pierwszej Ligi. W 2012 zajął ostatnie 12. miejsce i ponownie spadł do Drugiej Ligi.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Atlaschi w Margʻilon, który może pomieścić 7,500 widzów.
Piłkarze.
Znani piłkarze:

</doc>
<doc id="3665472" url="https://pl.wikipedia.org/wiki?curid=3665472" title="Atlaschi Marg'ilon">
Atlaschi Marg'ilon



</doc>
<doc id="3665477" url="https://pl.wikipedia.org/wiki?curid=3665477" title="Kosonsoyets Kosonsoy">
Kosonsoyets Kosonsoy



</doc>
<doc id="3665481" url="https://pl.wikipedia.org/wiki?curid=3665481" title="Quanesha Burks">
Quanesha Burks

Quanesha Burks (ur. 15 marca 1995 w Ozark) – amerykańska lekkoatletka specjalizująca się w skoku w dal.
Piąta zawodniczka mistrzostw świata juniorów w Eugene (2014). W 2015 zajęła 8. miejsce na igrzyskach panamerykańskich oraz stanęła na najwyższym stopniu podium mistrzostw NACAC w San José.
Złota medalistka mistrzostw NCAA.
Rekordy życiowe: stadion – 6,96 (26 czerwca 2021, Eugene) / 7,06w (23 czerwca 2022, Eugene); hala – 6,81 (4 marca 2018, Birmingham).

</doc>
<doc id="3665486" url="https://pl.wikipedia.org/wiki?curid=3665486" title="Erich Salomon">
Erich Salomon

Erich Franz Emil Salomon (ur. 28 kwietnia 1886 w Berlinie, zm. 7 lipca 1944 w KL Auschwitz) – niemiecki prawnik, fotograf i fotoreporter.
Życiorys.
Erich Salomon przyszedł na świat jako syn zamożnego bankiera Emila Salomona (ur. 1844, zm. 1909) i Therese Salomon z d. Schüler (ur. 1857, zm. 1915). Rodzina mieszkała w Berlinie przy Jägerstraße 29, a następnie przy Tiergartenstraße 15 (obecnie mieści się tutaj przedstawicielstwo kraju związkowego Badenia-Wirtembergia). Ze względu na swoje pochodzenie i znajomość wielu języków obcych Salomon obracał się w kręgach społecznych z dość dużą swobodą. Studiował inżynierię mechaniczną na Uniwersytecie Technicznym w Berlinie oraz prawo na uniwersytetach w Monachium i Berlinie. Studia prawnicze ukończył w 1913 r. w Rostocku. W 1912 r. zamieszkał ze swoją żoną Maggy Schüler (ur. 1889, zm. 7 lipca 1944) przy Hölderlinstraße 11 w dzielnicy Berlin-Westend.
Najpierw Salomon pracował jako makler giełdowy. Po I wojnie światowej majątek rodzinny ucierpiał na skutek inflacji i na przełomie 1924 i 1925 r. Salomon założył przedsiębiorstwo taksówkowe. Firma posiadała dwa samochody i motorower z koszem, którym kierował Salomon. W „Vossische Zeitung” zamieszczono następującą reklamę: „W trakcie jazdy doktor prawa udzieli informacji o działaniach rządu w sprawie waluty”. To ogłoszenie umożliwiło mu przejście do berlińskiego wydawnictwa Ullstein Verlag, gdzie od 1925 r. pracował w dziale ogłoszeń.
Aby zwiększyć swoje dochody, w 1925 r. Salomon zaczął robić zdjęcia dla wydawnictwa. Tym samym, w wieku 39 lat po raz pierwszy miał styczność z fotografią. W 1928 r. w „Berliner Illustrirte Zeitung” ukazał się fotoreportaż, przygotowany po kryjomu w czasie postępowania karnego w sprawie morderstwa. Wzbudził on wiele emocji wśród czytelników. Wkrótce po tym Salomon przerwał współpracę z Ullstein Verlag i rozpoczął karierę jako niezależny fotoreporter. W niedługim czasie stał się gwiazdą, jego fotografie publikowano w niemieckich i międzynarodowych magazynach. Jako jeden z pierwszych publikował fotografie nieanonimowo. W ciągu pięciu lat stworzył około 350 reportaży, głównie przedstawiał międzynarodowe konferencje w Republice Weimarskiej, Europie Zachodniej i Stanach Zjednoczonych. Był pierwszym fotografem, który otrzymał pozwolenie na zdjęcia w Białym Domu.
Podczas przejęcia władzy przez narodowych socjalistów 30 stycznia 1933 r. Salomon wraz z żoną i młodszym synem Dirkiem (ur. 1920, zm. 16 maja 1944) przebywali w Hadze. Holandia była ojczyzną Maggy. Starszy syn Otto Erich Salomon (ur. 1913, zm. 3 grudnia 2006, później używał pseudonimu Peter Hunter) przybył do nich pod koniec 1933 r., ratując przy tym 400 negatywów ojca. Materiał pozostawiony w berlińskim mieszkaniu został zniszczony przez nazistów. Erich Salomon kontynuował swoją pracę na emigracji, jednak obszar jego działań był ograniczony. W 1940 r. naziści zajęli Holandię i na przełomie 1942 i 1943 rodzina Salomonów opuściła mieszkanie w Hadze i zeszła do podziemia. Na skutek donosów, Erich, Maggy i Dirk zostali aresztowani w 1943 r. w Scheveningen. 18 stycznia 1944 przewieziono ich do obozu koncentracyjnego Theresienstadt, a ostatecznie 16 maja do obozu Auschwitz-Birkenau. W Auschwitz najpierw został zamordowany jego syn. Według danych Czerwonego Krzyża, Erich Salomon oraz jego żona zostali zamordowani w obozie 7 lipca 1944 r. Otto Erich Salomon zdołał uciec do Londynu, gdzie przetrwał prześladowania Żydów.
Technika.
Narzędzia pracy ówczesnych fotoreporterów były bardzo nieporęczne. Kilka miesięcy od wykonania pierwszych zdjęć Salomon nabył aparat fotograficzny Ermanox. Był to niedawno skonstruowany aparat, znacznie mniejszy od swoich poprzedników. Jego obiektyw umożliwiał wykonywanie zdjęć przy słabym oświetleniu w zamkniętych pomieszczeniach, bez statywu i lampy błyskowej. Jako materiał fotograficzny służyły szklane płyty w pojedynczych kasetach o wymiarach 4,5 × 6 cm. W 1930 r. pojawił się również aparat Leica – jeszcze lżejszy i bardziej niezawodny niż Ermanox.
Ponadto Salomon udoskonalił niektóre akcesoria, aby móc w razie potrzeby schować swoje aparaty. Posiadał zmodyfikowany aparat słuchowy, dużą czarną opaskę udającą temblak na złamaną rękę, książki z wydrążonym wnętrzem oraz kilka aktówek ze specjalnymi otworami. Dzięki małym kamerom i odpowiednim akcesoriom rozwinął swój własny styl fotoreportażu, który przyniósł mu światową sławę i wpłynął na późniejszą sztukę fotoreportażu.
Ze względu na swoje pochodzenie i sposób pracy, Salomon stanowił wyjątek wśród fotoreporterów w tamtym czasie.
Prace.
Erich Salomon wykonywał zdjęcia w siedzibie Ligi Narodów w Genewie, podczas spektakularnych rozpraw sądowych w kraju i zagranicą (również bez zezwolenia), w budynkach Reichstagu w Berlinie oraz na uroczystych przyjęciach w zachodnich metropoliach. Zawsze był odpowiednio ubrany, zazwyczaj we fraku lub ciemnym garniturze. Swojemu pochodzeniu i sposobowi bycia zawdzięcza liczne kontakty, które umożliwiały mu dostęp do interesujących miejsc. Sprawiał wrażenie uczestnika imprez, które uwieczniał na zdjęciach. Dbał o przyjazne stosunki ze sławnymi i wpływowymi osobami. Francuski minister spraw zagranicznych Aristide Briand mawiał o Salomonie: „Co to za międzynarodowa konferencja, gdy nie ma na niej Salomona...”.
Jego osobiste kontakty, odpowiednie działania i stosunkowo dyskretna technika fotografowania pozwoliły mu na stworzenie zdjęć, które ukazywały ludzkie oblicza za zewnętrzną fasadą. Politycy, artyści i naukowcy w nieustawianych pozach, lecz w swobodnej atmosferze, dobrym humorze lub śmiertelnie zmęczeni – w zależności od sytuacji. Taki punkt widzenia był wówczas rewolucją.
Z wrodzonym uporem Salomon starał się być w pobliżu fotografowanych osobistości, również podczas oficjalnych wystąpień. Jednak nigdy nie był niedyskretny, nie polował na prywatne skandale. W 1931 r. został opublikowany jego album pt. "Berühmte Zeitgenossen in unbewachten Augenblicken". Swój dzień pracy opisał w nim jako ciągłą walkę: najpierw przedostanie się na miejsce wydarzenia, potem walka ze złym oświetleniem, szybkimi ruchami i temu podobnym, wreszcie z przykazami redakcji i zastrzeżeniami tępych redaktorów.
Spuścizna.
Część swoich negatywów Salomon ukrył w domu przyjaciela, część oddał w użytkowanie bibliotece holenderskiego parlamentu. Reszta pozostała w posiadaniu jego starszego syna, który starał się odtworzyć podzielone archiwum. Wiele materiałów zaginęło. Te, które udało mu się odzyskać, przekazał berlińskiej galerii w 1980 r. Archiwum Ericha Salomona w galerii sprawuje pieczę nad ponad 10 tysiącami fotografii, jak też nad innymi materiałami archiwalnymi.
W 1971 roku Deutsche Gesellschaft für Photographie (DGPh) ustanowiło Nagrodę im. Ericha Salomona, przyznawaną za wyjątkowe osiągnięcia fotoreporterskie.
Literatura.
Erich Salomon: "Berühmte Zeitgenossen in unbewachten Augenblicken." Engelhorn, Stuttgart 1931 (Nachdruck. Schirmer/Mosel, München 1978, ).

</doc>
<doc id="3665488" url="https://pl.wikipedia.org/wiki?curid=3665488" title="Warwara Massalitinowa">
Warwara Massalitinowa

Warwara Osipowna Massalitinowa (ros. Варва́ра О́сиповна Массали́тинова; ur. 1878, zm. 1945 roku w Moskwie) – radziecka aktorka teatralna i filmowa. Laureatka Nagrody Stalinowskiej (1941). Pochowana na Cmentarzu Nowodziewiczym w Moskwie.

</doc>
<doc id="3665489" url="https://pl.wikipedia.org/wiki?curid=3665489" title="Henryk Gradkowski">
Henryk Gradkowski

Henryk Tomasz Gradkowski – polski filolog, specjalizujący się w literaturoznawstwie, dydaktyce literatury, historii literatury polskiej i romantyzmie; nauczyciel akademicki związany z uczelniami we Wrocławiu, Częstochowie, Słupsku, Wałbrzychu i Jeleniej Górze.
Życiorys.
Ukończył studia wyższe na kierunku filologia polska. W 1983 roku uzyskał stopień naukowy doktora nauk humanistycznych na Uniwersytecie Wrocławskim na podstawie pracy pt. "Liryka dwudziestolecia międzywojennego w dydaktyce szkoły średniej ogólnokształcącej lat 1944-1979", której promotorem był prof. Mieczysław Inglot. Z kolei w 2001 roku Rada Wydziału Filologicznego Uniwersytetu Śląskiego w Katowicach nadała mu tytuł naukowy doktora habilitowanego nauk humanistycznych w zakresie literaturoznawstwa o specjalności: literaturoznawstwo, metodyka i dydaktyka literatury, na podstawie całego dorobku naukowego oraz rozprawy nt. "Mickiewicz w polskiej szkole XIX i pierwszej połowy XX wieku. Strategie lektury i style odbioru". Z kolei w 2012 roku prezydent Polski Bronisław Komorowski nadał mu tytuł profesora nauk humanistycznych.
Zawodowo związany był z wieloma uczelnia w kraju. Początkowo był adiunktem na Uniwersytecie Wrocławskim, gdzie uzyskał doktorat. Po czym przez wiele lat prowadził działalność naukowo-dydaktyczną w Instytucie Filologii Polskiej Akademii im. Jana Długosza w Częstochowie. Doszedł tam do stanowiska profesora nadzwyczajnego. Przez jakiś czas pracował w Akademii Pomorskiej w Słupsku.
Poza działalnością akademicką pracował także jako urzędnik w Kuratorium Oświaty w Jeleniej Górze, gdzie był w latach 90. XX wieku dyrektorem Wydziału Kształcenia i Opieki. Przy jego współudziale udało się w tym mieście powołać w 1998 roku pierwszą samodzielną uczelnię - Kolegium Karkonoskie, którego został pierwszym prorektorem. W latach 2007-2015 piastował tam przez dwie kadencje urząd rektora. jest także prezesem Karkonoskiego Towarzystwa Naukowego oraz dyrektorem Instytutu Humanistycznego w Państwowej Wyższej Szkole Zawodowej im. Angelusa Silesiusa w Wałbrzychu.
Zainteresowania naukowe Henryka Gradkowskiego koncentrują się wokół zagadnień związanych z pedagogiką, etyką oraz przede wszystkim literaturoznawstwem ze szczególnym uwzględnieniem dydaktyki literatury, historii literatury polskiej oraz romantyzmu. Do jego najważniejszych publikacji należą:

</doc>
<doc id="3665510" url="https://pl.wikipedia.org/wiki?curid=3665510" title="Ryo Mizuno (motocyklista)">
Ryo Mizuno (motocyklista)



</doc>
<doc id="3665514" url="https://pl.wikipedia.org/wiki?curid=3665514" title="Fryderyk z Meklemburgii-Schwerinu">
Fryderyk z Meklemburgii-Schwerinu

Fryderyk Mecklenburg-Schwerin zwany Pobożnym; błędnie numerowany jako II (ur. 9 listopada 1717 w Schwerinie, zm. 24 kwietnia 1785 w Ludwigsluście) – książę Meklemburgii-Schwerin. Jego władztwo było częścią Świętego Cesarstwa Rzymskiego Narodu Niemieckiego.
Był najstarszym synem księcia Meklemburgii-Schwerin Chrystiana Ludwika II i jego żony księżnej Gustawy Karoliny. Na tron wstąpił po śmierci ojca 30 maja 1756. W okresie jego rządów Meklemburgia została zniszczona wskutek działań wojennych prowadzonych w ramach wojny siedmioletniej. Z powodu masowego porywania z terenów Meklemburgii mężczyzn do armii pruskiej Fryderyk zawarł w 1757 układ z przeciwnikami Prus (Francją i Szwecją) i w zamian za pieniężne subsydia zgodził się na przemarsze szwedzkich wojsk przez teren Meklemburgii z Wismaru oraz ich stacjonowanie w jego kraju. To spowodowało, że Meklemburgia stała się areną wojny i była dewastowana zarówno przez wojska pruskie, jak i szwedzkie. Książę musiał uciekać do Lubeki, skąd powrócił w 1762 r., po zawarciu pokoju prusko-szwedzkiego. Kraj poniósł ogromne straty, zarówno w mieniu, jak i ludziach. Ponadto książę musiał zdobyć pieniądze na kontrybucję, której żądały zwycięskie Prusy. 
Książę starał się odbudować kraj ze zniszczeń wojennych, m.in. wspierał przemysł tekstylny, reorganizował szkoły (w 1782 r. założył seminarium nauczycielskie). Rezydował w zbudowanym przez swego ojca zameczku myśliwskim, na którego miejscu w 1772 r. zbudował zamek i założył miasto Ludwigslust. Tu zmarł i został pochowany. 2 marca 1746 w Schwedt poślubił Ludwikę Fryderykę (1722–1791), córkę Fryderyka Ludwika, następcy tronu wirtemberskiego. Nie miał dzieci, w związku z czym jego następcą na tronie Meklemburgii-Schwerin został syn jego młodszego brata Ludwika, Fryderyk Franciszek I.

</doc>
<doc id="3665518" url="https://pl.wikipedia.org/wiki?curid=3665518" title="FK Shahrixon">
FK Shahrixon

FK Shahrixon (uzb. «Shahrixon» futbol klubi, ros. Футбольный клуб «Шахрихан», "Futbolnyj Kłub "Szachrichan"") – uzbecki klub piłkarski, mający siedzibę w mieście Shahrixon na wschodzie kraju. Założony w roku 1967.
W 1992 występował w Oʻzbekiston PFL.
Historia.
Chronologia nazw:
Piłkarski klub Oq Oltyn został założony w miejscowości Moskowskij (do 1970 tak nazywał się Shahrixon) w 1967 roku. W 1967 zespół debiutował w Klasie B, strefie Azji Środkowej i Kazachstanu Mistrzostw ZSRR oraz w rozrywkach Pucharu ZSRR. W 1970 po kolejnej reorganizacji systemu lig ZSRR klub został zdegradowany do Klasy B, strefy średnio-azjatyckiej. Chociaż zajął wysokie 3 miejsce w tabeli, ale w 1971 nie otrzymał promocji do gry w profesjonalnej Drugiej Lidze i potem kontynuował występy w rozgrywkach amatorskich. W 1977 z nazwą Shahrixonets Shahrixon startował w Drugiej Lidze, strefie 5. W 1985 zajął 6. miejsce w Drugiej Lidze, strefie 7, ale już w następnym sezonie grał w rozgrywkach amatorskich. Potem nazywał się Shahrixonchi Shahrixon. W 1991 po reorganizacji systemu lig ZSRR klub otrzymał prawo gry w Drugiej Niższej Lidze, strefie 9.
W 1992 debiutował w pierwszych niepodległych rozgrywkach Wyższej Ligi Uzbekistanu, gdzie zajął 15. miejsce w i spadł do Pierwszej Ligi. W 1993 zmienił nazwę na FK Shahrixon, ale zajął ostatnie 16. miejsce w lidze i został zdegradowany do Drugiej Ligi. Po roku przerwy w 1995 powrócił do Pierwszej Ligi. W 2008 przyjął nazwę Oq Oltin Shahrixon, a potem nazywał się Rush Milk Shahrixon umieszczając nazwę sponsora. W 2010 zajął ostatnie 12. miejsce w lidze i spadł do Drugiej Ligi. W 2011 przywrócił nazwę historyczną klubu FK Shahrixon.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie im. G.Olimova w Shahrixon, który może pomieścić 8,000 widzów.
Piłkarze.
Znani piłkarze:

</doc>
<doc id="3665519" url="https://pl.wikipedia.org/wiki?curid=3665519" title="Shahrixonets Shahrixon">
Shahrixonets Shahrixon



</doc>
<doc id="3665521" url="https://pl.wikipedia.org/wiki?curid=3665521" title="Rush-Milk Shahrixon">
Rush-Milk Shahrixon



</doc>
<doc id="3665522" url="https://pl.wikipedia.org/wiki?curid=3665522" title="Diecezja Kumba">
Diecezja Kumba

Diecezja Kumba – diecezja rzymskokatolicka w Kamerunie. Powstała w 2016 z terenu diecezji Buea.

</doc>
<doc id="3665535" url="https://pl.wikipedia.org/wiki?curid=3665535" title="Kimyogar Olmaliq">
Kimyogar Olmaliq

Kimyogar Olmaliq (uzb. «Kimyogar» Olmaliq futbol klubi, ros. Футбольный клуб «Кимёгар» Алмалык, "Futbolnyj Kłub "Kimiogar" Ałmałyk") – uzbecki klub piłkarski, mający siedzibę w mieście Olmaliq na wschodzie kraju. Założony w roku 1990.
W 1992 występował w Oʻzbekiston PFL.
Historia.
Chronologia nazw:
Piłkarski klub Ximik został założony w miejscowości Olmaliq w 1988 roku i reprezentował miejscowy zakład chemiczny. W 1990 po reorganizacji systemu lig ZSRR klub otrzymał prawo gry w Drugiej Niższej Lidze, strefie 8 Mistrzostw ZSRR. W 1991 zmienił nazwę na Kimyogar Olmaliq.
W 1992 debiutował w pierwszych niepodległych rozrywkach Wyższej Ligi Uzbekistanu, gdzie zajął przedostatnie 16. miejsce i spadł do Pierwszej Ligi. W 1993 jako FK Olmaliq zajął 12. miejsce. W 1994 powrócił do historycznej nazwy Kimyogar Olmaliq, jednak z powodu bankructwa zrezygnował z dalszych rozgrywek i został rozformowany.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywał swoje mecze domowe na stadionie Metallurg w Olmaliqu, który może pomieścić 12,500 widzów.
Piłkarze.
Znani piłkarze:

</doc>
<doc id="3665547" url="https://pl.wikipedia.org/wiki?curid=3665547" title="Tunel Gotarda">
Tunel Gotarda



</doc>
<doc id="3665549" url="https://pl.wikipedia.org/wiki?curid=3665549" title="Agapitus Enuyehnyoh Nfon">
Agapitus Enuyehnyoh Nfon

Agapitus Enuyehnyoh Nfon (ur. 11 lutego 1964 w Shishong) – kameruński duchowny katolicki, biskup Kumby od 2016.
Życiorys.
Prezbiterat.
Święcenia kapłańskie otrzymał 22 marca 1991 i uzyskał inkardynację do diecezji Kumbo. Początkowo pracował jako duszpasterz parafialny, a także jako katecheta w katolickiej szkole w Kumbo i sekretarz biskupi. Po odbytych studiach w Rzymie rozpoczął pracę jako wychowawca seminarium w Bambui. W 2004 został ekonomem tejże uczelni, a rok później objął funkcję jej rektora.
Episkopat.
8 kwietnia 2011 papież Benedykt XVI mianował go biskupem pomocniczym Bamendy. Sakrę otrzymał 31 maja 2011.
15 marca 2016 został biskupem ordynariuszem Kumby, powstałej z terenu diecezji Buea.

</doc>
<doc id="3665550" url="https://pl.wikipedia.org/wiki?curid=3665550" title="Bicaz (rzeka w Rumunii)">
Bicaz (rzeka w Rumunii)



</doc>
<doc id="3665551" url="https://pl.wikipedia.org/wiki?curid=3665551" title="Marian Ursel">
Marian Ursel

Marian Wojciech Ursel (ur. 15 grudnia 1950 w Świdnicy) – polski filolog, specjalizujący się w historii literatury polskiej XIX w., romantycznej antropotanatologii, antropologii uzdrowisk XIX i XX w., komunikacji społecznej, historii i teorii prasy XIX w.; nauczyciel akademicki związany z Uniwersytetem Wrocławskim i Karkonoską Państwową Szkołą Wyższą w Jeleniej Górze. Rektor tej ostatniej uczelni w latach 2015–2020.
Życiorys.
Dzieciństwo i wczesną młodość spędził w Świdnicy. Po ukończeniu kolejno szkoły podstawowej i II Liceum Ogólnokształcącego oraz pomyślnie zdanym egzaminie maturalnym, podjął studia na kierunku filologia polska na Uniwersytecie Wrocławskim. Zakończył je w 1973 roku zdobyciem tytułu zawodowego magistra. Bezpośrednio po tym rozpoczął pracę zawodową na macierzystej uczelni w Instytucie Filologii Polskiej. Tam też uzyskał w 1978 roku stopień naukowy doktora nauk humanistycznych, a w 1993 roku doktora habilitowanego nauk humanistycznych w zakresie literaturoznawstwa o specjalności literaturoznawstwo, na podstawie rozprawy nt. "O wierszach Aleksandra Fredry". W 2004 roku prezydent Polski Aleksander Kwaśniewski nadał mu tytuł profesora nauk humanistycznych. Aktualnie jest kierownikiem Zakładu Historii Literatury Romantyzmu oraz zastępcą kierownika Stacjonarnych Studiów Doktoranckich Wydziału Filologicznego Uniwersytetu Wrocławskiego.
Od 2000 roku związany jest zawodowo jeszcze z Kolegium Karkonoskim w Jeleniej Górze. W 2015 roku został wybrany na stanowisko rektora Karkonoskiej Państwowej Szkoły Wyższej. Funkcję tę sprawował do 2020 roku. Ponadto jest prezesem Towarzystwa Przyjaciół Polonistyki Wrocławskiej.
Dorobek naukowy.
Zainteresowania naukowe Mariana Ursela związane są głównie z literaturą, folklorem, kulturą, obyczajowość oraz formami i przejawami życia artystycznego w XIX wieku i ich filiacjami ze współczesnością. Zajmuje się także romantyczną antropotanatologią oraz kulturą i obyczajowością w XIX-wiecznych uzdrowiskach polskich i obcych. Od trzech dekad bada twórczość Aleksandra Fredry. Swoje prace drukował m.in. w takich czasopismach naukowych, jak: "Pamiętnik Literacki", "Litteraria", "Literatura Ludowa", "Russian Literature", "Studia Philologica Slavica. Muenstersche Texte zur Slavic" czy "Prace Literackie". Jak dotychczas w swoim dorobku ma ponad 130 publikacji. Do najważniejszych jego dzieł należą m.in.:

</doc>
<doc id="3665553" url="https://pl.wikipedia.org/wiki?curid=3665553" title="Tadeusz Lewandowski (ur. 1953)">
Tadeusz Lewandowski (ur. 1953)

Tadeusz Lewandowski (ur. 16 października 1953 r. w Bystrzycy Kłodzkiej) – polski teoretyk wojskowości, specjalizujący się w sztuce wojennej, informatyce, bezpieczeństwie i ochronie informacji, metodyką nauczania informatyki; nauczyciel akademicki związany z uczelniami w Sudetach.
Życiorys.
Urodził się w 1953 roku. Dzieciństwo i wczesną młodość spędził na ziemi kłodzkiej. Po ukończeniu kolejno szkoły podstawowej i średniej, jak i pomyślnie zdanym egzaminie maturalnym, podjął studia na Wydziale Cybernetyki Wojskowej Akademii Technicznej w Warszawie. Zakończył je w 1977 roku zdobyciem tytułu zawodowego magistra inżyniera cybernetyki w specjalności projektowanie i organizacja systemów informatycznych. W tym samym roku przeprowadził się na stałe do Jeleniej Góry, gdzie został nauczycielem akademickim w Wyższej Oficerskiej Szkole Radiotechnicznej im. kpt. Sylwestra Bartosika. Stopień naukowy doktora nauk wojskowych uzyskał w 1987 roku w Akademii Sztabu Generalnego im. gen. broni Karola Świerczewskiego na podstawie pracy pt.
"Modelowanie działań środków napadu powietrznego z wykorzystaniem symulacji komputerowej".
Zajmował się naukowo i dydaktycznie zagadnieniami z dziedziny analizy systemowej, modelowania matematycznego, symulacji komputerowej, projektowania systemów informatycznych, doskonalenia procesu zarządzania i kształcenia uczelni. Po rozwiązaniu jeleniogórskiej szkoły radiotechnicznej rozpoczął pracę na stanowisku adiunkta w Wałbrzyskiej Wyższej Szkole Zarządzania i Przedsiębiorczości, a od 2010 roku jest zatrudniony w Karkonoskiej Państwowej Szkoły Wyższej w Jeleniej Górze. W 2015 roku został prorektorem tej uczelni.
Aktualnie interesuje się zagadnieniami bezpieczeństwa, szczególnie bezpieczeństwa informatycznego. Autor wielu oryginalnych prac twórczych, artykułów w periodykach, zeszytach naukowych i materiałach konferencyjnych oraz programów kształcenia. Zna biegle język francuski. W 2013 roku. odbył staż dydaktyczny w ramach programu Erasmus w Paryżu na Université Paris 13 w Instytucie L'Institut Galilée. Za całokształt działalności naukowo-dydaktycznej odznaczony m.in. Złotym Krzyżem Zasługi RP i Medalem Komisji Edukacji Narodowej.

</doc>
<doc id="3665555" url="https://pl.wikipedia.org/wiki?curid=3665555" title="Zofia Wilimowska">
Zofia Wilimowska

 Zofia Józefa Wilimowska (ur. 1949 r.) – polska ekonomistka specjalizująca się w podejmowaniue decyzji inwestycyjnych i finansowych, zarządzaniu ryzykiem; nauczycielka akademicka związana z Politechniką Wrocławska i Państwową Wyższą Szkołą Zawodową w Nysie oraz rektor tej ostatniej uczelni w latach 2008-2016.
Życiorys.
Urodziła się w 1949 roku. Po ukończeniu szkoły podstawowej i średniej oraz pomyślnie zdanym egzaminie maturalnym podjęła studia na Wydziale Elektroniki Politechniki Wrocławskiej zakończone w 1972 roku zdobyciem tytułu zawodowego magistra inżyniera. Studia doktoranckie rozpoczęła na czwartym roku studiów magisterskich w lutym 1971 roku (studia doktoranckie) w Instytucie Cybernetyki Technicznej na Wydziale Elektroniki swojej macierzystej uczelni w ramach specjalnego programu. W 1976 roku uzyskała stopień naukowy doktora nauk technicznych. Już rok wcześniej została zatrudniona w Instytucie Organizacji i Zarządzania na Wydziale Informatyki i Zarządzania Politechniki Wrocławskiej (od 1976 roku jako adiunkt). W 1998 roku uzyskała w Instytucie Organizacji i Zarządzania w Przemyśle "Orgmasz" w Warszawie stopień naukowy doktora habilitowanego nauk ekonomicznych w zakresie nauk o zarządzaniu na podstawie pracy pt. "Metodyka budowy efektywnego portfela projektów inwestycyjnych". W 2000 roku awansowano ją na stanowisko profesora nadzwyczajnego w Politechnice Wrocławskiej. W 2003 roku objęła kierownictwo w Zakładzie Zarządzania Finansami na Wydziale Informatyki i Zarządzania (do 2014 roku). Do 2017 roku pracowała jako profesor nadzwyczajny w Katedrze Systemów Zarządzania na tym samym wydziale.
Poza Politechniką Wrocławską w 2001 roku zaangażowała się w rozwój Państwowej Wyższej Szkoły Zawodowej w Nysie, zostając pierwszym dyrektorem tamtejszego Instytutu Finansów. Funkcję tę pełniła do 2008, kiedy objęła stanowisko rektora nyskiej uczelni, które zajmowała przez dwie kadencje do 2016.
Zainteresowania naukowe, badawcze i dydaktyczne Zofii Wilimowskiej koncentrują się na nowoczesnych metodach zarządzania, szczególnie zarządzania systemami wytwórczymi typu High Technology oraz zarządzaniu finansami – podejmowaniu decyzji inwestycyjnych i finansowych. Jest autorką blisko 200 prac naukowych, w tym, 15 książek. Jak dotychczas wypromowała 14 doktorantów.

</doc>
<doc id="3665557" url="https://pl.wikipedia.org/wiki?curid=3665557" title="Melba">
Melba

Melba (fr. "pêche(s) Melba", ang. "Peach Melba") – deser przygotowywany ze świeżych brzoskwiń, lodów waniliowych i słodzonego przecieru truskawkowego (względnie malinowego), znanego jako sos melba ("sauce Melba"). Przepis opracował Auguste Escoffier, reformator i kodyfikator kuchni francuskiej, na cześć australijskiej śpiewaczki Nellie Melby. Dokładniejsze informacje o jego powstaniu mają przy tym często charakter anegdotyczny – rozmijają się nawet relacje samych Escoffiera i Melby. Istnieją także inne dania nazwane imieniem Melby i kojarzone z Escoffierem, jak starsze niż melba pêches au cygne wzorowane na łabędziu z "Lohengrina", a także odmiany oryginalnej melby, w tym poires Melba (gruszki melba) i fraises Melba (truskawki melba). Znane są też tosty melba ("Melba toasts"), a także rodzaj garnirunku z pomidorów o tej nazwie.
Potrawa składa się z nielicznych, łatwo dostępnych składników oraz jest łatwa do przygotowania. Nie odznacza się oryginalnością, przypominając inne desery: tak stworzone przez Escoffiera, jak i dawniejsze. Przy swojej prostocie i typowości jest to jednak potrawa uchodząca za elegancką. Jest typowym przykładem kuchni Escoffiera; on sam uważał ją za jedno ze swoich największych osiągnięć.
Melba i Escoffier.
Nellie Melba to jedynie pseudonim sceniczny – australijska śpiewaczka (1861–1931) nazywała się właściwie Hellen Porter Mitchell: pseudonim, a przez to pośrednio nazwa deseru, wiąże się z miastem Melbourne, z którego pochodziła. Była niewątpliwie najsławniejszą śpiewaczką swoich czasów i w ogóle jedną z najbardziej znanych postaci, stanowiąc wręcz „bożyszcze tłumów”. Urodziwa (choć walcząca z nadwagą) i pełna uroku osobistego, łatwo zdobywała przyjaciół i zjednywała sobie podziw ludzi. Jej imieniem nazywano nie tylko potrawy, ale w celach reklamowych wiele innych produktów, jak pospolite wyroby przemysłowe. W latach, gdy powstać miała melba, w ostatniej dekadzie XIX wieku i pierwszej XX wieku, występowała głównie w Londynie, w Covent Garden, a stosunkowo rzadko w innych teatrach operowych. W Covent Garden występowała przez 40 lat, uzyskując rangę "primadonna assoluta", a jej występy w tym teatrze powiązane są z dziejami deseru. Melba uwielbiała luksus i wyrafinowaną kuchnię (była też bardzo zamożna i obracała się stale w najwytworniejszym towarzystwie), w Londynie mieszkała zazwyczaj w Hotelu Savoy, prawdopodobnym miejscu powstania pierwszej melby. Cechowała ją niezależność, przedsiębiorczość, reprezentowała wręcz demokratycznego ducha nowych czasów (jako jedna z pierwszych artystek stanowiła część europejskiej wyższej sfery), ale także snobizm, zamiłowanie do przepychu i zarozumiałość.
Auguste Escoffier (1847–1935) był jednym z najbardziej znanych szefów kuchni, kodyfikatorem i reformatorem klasycznej kuchni francuskiej. Uznanie zdobył jednak poza granicami Francji i w raczej dojrzałym wieku – od 1890 roku pracował w nowo założonym przez Césara Ritza londyńskim Hotelu Savoy, jednym z najbardziej luksusowych hoteli Europy, gdzie gościły i stołowały się największe osobistości ówczesnego świata. Należała do nich Melba, którą poznał tam w 1893 roku. To Escoffier przyczynił się do trwającej do dziś dominacji kuchni francuskiej na świecie, która to przed nim nie była aż tak oczywista. Sam uważał kuchnię francuską za najlepszą i modelową, gdyż kraj ten natura obdarzyła najlepszymi warunkami (zob. "terroir") do produkcji podstawowych produktów spożywczych, w tym owoców. Najwyższa jakość używanych składników stanowiła jeden z kluczowych elementów reformy kulinarnej Escoffiera. Kluczowość jakości składników opierała się natomiast na jeszcze bardziej ogólnym założeniu prostoty i naturalności kuchni – dążąc do prostoty i naturalności Escoffier nie tylko utrwalił dominację kuchni francuskiej na świecie, ale też zerwał z wieloma dawniejszymi tradycjami kulinarnymi Francji, w tym charakterystycznymi dla Marie-Antoine’a Carême’a. Realizacją tego ideału była m.in. melba.
Nowoczesność kuchni Escoffiera przejawiała się jednak nie tylko w sposobie przygotowywania potraw, ale przede wszystkim w jego metodzie organizacji kuchni i restauracji (podobnie jak jego wieloletni współpracownik Ritz zreformował zarządzanie hotelami). Zmienił sposób funkcjonowania kuchni, wprowadzając brygady kucharzy, pracujących w sposób, przypominający produkcję taśmową: na tym wzorcu większość kuchni pracuje do dziś. To Escoffier wprowadził szeroko sposób serwowania dań "à la carte" i współcześnie powszechnie znane karty dań oraz ostatecznie zerwał z "service à la française". Było to kolejnym czynnikiem umożliwiającym uproszczenie kuchni, zerwanie z monumentalnymi, wystawnymi posiłkami w stylu Carême'a, w których występowały np. ogromne dania w kształcie piramid. W 1897 roku Escoffier i Ritz zostali jednak w atmosferze skandalu zwolnieni z Hotelu Savoy. Przenieśli się w 1898 do Paryża, otwierając paryski Hotel Ritz, a następnie z powrotem do Londynu, otwierając Carlton Hotel, który konkurował luksusem z Hotelem Savoy i przejął wielu jego klientów. W Carlton Hotel Escoffier pracował do emerytury w 1920. Oba te hotele występują w materiałach źródłowych jako powiązane z dziejami melby.
Historia deseru.
Escoffier często nazywał swoje potrawy imionami kobiet; według anegdoty to, że swoje najsławniejsze dania przygotowywał dla kobiet, miał uważać nawet za największy sekret swojej kuchni. Melba nie była wyjątkiem, istnieją nawet nazwane na cześć innych kobiet dania z brzoskwiń, jak upamiętniające Blanche d’Antigny danie "coupe d’Antigny" (połówki brzoskwiń w syropie waniliowym na lodach truskawkowych, polane śmietanką). Do szerzej znanych należy deser "fraises à la Sarah Bernhardt" (truskawki z lodami waniliowymi, sorbetem ananasowym, bitą śmietaną i likierem curaçao), żadne z nich nie jest jednak tak szeroko znane, jak melba. Swoje dania poświęcał kobietom, artystkom, ale też operze, którą żywo się interesował; także tu Melba nie była wyjątkiem. Nazywał swoje dania imionami kompozytorów (Belliniego, Bizeta, Donizettiego, Gounoda, Masseneta, Rossiniego, Verdiego), bohaterów oper ("Aidy", "Carmen", "Otella", "Toski"), śpiewaków (prócz Melby – Emmy Calvé, Victora Maurela, Sibyl Sanderson, Adeliny Patti), ponadto stworzył potrawę "poularde à la diva" (kurczak nadziewany ryżem, "foie gras" i truflami). Dość wymyślne nazwy potraw były w ogóle charakterystyczne dla Escoffiera, przy tym były nie dziwactwem, ale integralną i naturalną częścią jego reformy sztuki kulinarnej. W restauracjach dawnego typu, gdzie stosowano "service à la française" – podając wszystkie dania naraz, przez co były bezpośrednio widoczne dla gości, skomplikowane nazwy dań mogły prowadzić jedynie do konfuzji. W restauracjach nowego typu, ukształtowanych przez Escoffiera, gość wybierał już potrawy, posługując się kartą dań w sposób znany dziś powszechnie, dzięki czemu można było zastosować nazwy bardziej finezyjne (często w języku francuskim), a przez to zachęcające do zakupu dania: do nazw takich należała także nazwa „melba”. W przeciwieństwie do nazw wielu innych dań Escoffiera i innych kucharzy, w których występują imiona znanych postaci, "pêches Melba" nie zawiera łącznika "à la" (tzn. nie występuje jako "pêches à la Melba"): użycie nazwy tak skonstruowanej sugeruje, że melba nie jest daniem "w stylu Melby", "przypominającym Melbę", ale raczej daniem "poświęconym Melbie".
Według wspomnień Escoffiera, wymyślił on deser, gdy otwierano paryski hotel Ritz (1898). W czasie tego wydarzenia Melba miała powiedzieć mu, że uwielbia jego "Pêche Cardinal au coulis de framboise" i poprosić go o przepis, który z przyjemnością jej ofiarował. Właśnie gdy zapisywał ten przepis, przyszła mu do głowy ogólna idea "pêche Melba". Polegała ona na tym, by zachować ogólny charakter brzoskwiń po kardynalsku, dodając jednak do nich jakiś nowy, oryginalny element. Element ten nie mógł przy tym zmienić smaku obecnego w brzoskwiniach po kardynalsku połączenia malin i brzoskwiń, ale powinien pogłębić ten smak. Za coś najlepiej spełniającego ten warunek Escoffier uznał lody waniliowe. Tak powstały deser po raz pierwszy serwował z okazji innego ważnego wydarzenia w swoim życiu, otwarcia londyńskiego Carlton Hotel. Miało ono miejsce 15 lipca 1899 (spotykana niekiedy data 1 lipca jest błędna). Była to bardzo huczna ceremonia, na której, o czym Escoffier był już od pewnego czasu uprzedzony, obecna była także Melba.
Sama Nellie Melba poświęciła deserowi kilka akapitów swoich pamiętników, nie podając jednak żadnych dat. Wczesną wiosną w niewielkim pokoiku w londyńskim hotelu Savoy jadła lunch. Była bardzo głodna, dostarczono jej więc wspaniały posiłek. Pod koniec przyniesiono niewielkie srebrne naczynie z nowym daniem i wiadomością, że Escoffier przygotował je specjalnie dla niej – zjadła je, jak to określiła, „podobnie jak Ewa pierwsze jabłko” ("And much as Eve tasted the first Apple, I tasted the first Pêche Melba in the World"). Deser bardzo smakował Melbie: kazała przekazać to Escoffierowi oraz zapytać go o jego nazwę. Escoffier kazał przekazać, że deser nie ma nazwy, ale będzie zaszczycony, jeśli będzie mógł go nazwać imieniem Melby – na co się zgodziła. Nie myślała o tym więcej dopóki niedługo później nie odkryła ze zdziwieniem, że deser stał się najnowszą sensacją Londynu. Potwierdza stanowczo, że autorem melby, jak również znanych jej także "fraises Melba" i "poires Melba" był z pewnością Escoffier. Otrzymywała bowiem wiele listów od szefów kuchni z całego świata, którzy to sobie przypisywali autorstwo deseru – stanowczo odrzuca te twierdzenia, uznając je za oszustwo. Sam Escoffier prosił ją zresztą kiedyś osobiście, by takie twierdzenia dementowała.
Melba nie miała nic przeciwko nazwaniu melby swoim imieniem, natomiast z faktu, że nazywano nim wiele najróżniejszych produktów przemysłowych była bardzo niezadowolona (nie odnosiła z tego zresztą żadnych korzyści finansowych). Pomimo to – chociaż sama nie paliła – zawsze miała posiadać zapas papierosów marki „melba” dla przyjaciół. Sama melba, a właściwie jej element, mianowicie (omówiony niżej) "sauce Melba", także bardzo szybko stała się produktem przemysłowym: butelkowany sos melba sprzedawano w Londynie już w 1906 roku. Sos, opisywany w ulotkach reklamowych jako "jus de fruit pour entremets", produkowało zresztą przedsiębiorstwo samego Escoffiera, Escoffier's Food Preparations Syndicate Ltd.
Jedna z pierwszych wzmianek o melbie, z 1904 roku, pochodzi od amerykańskiej pisarki Edith Wharton. W wydanej w 1905 roku powieści "Świat zabawy" ("The House of Mirth", z przekładem polskim Bronisławy Neufeldówny z 1908) Edith Wharton wymieniła deser zapisując jego nazwę w formie „Pêches à la Melba”. Melba stanowi w powieści element jednego z „wytwornych śniadań”, które główna bohaterka Lili Bart mimo braku pieniędzy jada, by utrzymać się w „świecie zabawy”, świecie wyrafinowania i luksusu („My dear Gerty, you wouldn't have me let the head-waiter see that I've nothing to live on but Aunt Julia's legacy? Think of Grace Stepney's satisfaction if she came in and found us lunching on cold mutton and tea! What sweet shall we have today, dear–"Coupe Jacques" or "Pêches à la Melba"?”, „It was over in a moment–the waiter, "menu" in hand, still hung on the result of the choice between "Coupe Jacques" and "Pêches à la Melba"–but Miss Bart, in the interval, had taken the measure of her fate. Where Judy Trenor led, all the world would follow; and Lily had the doomed sense of the castaway who has signalled in vain to fleeing sails.”).
Jeszcze sprzed tej daty pochodzi, bardzo zwięzły, przepis na melbę, który zamieszczony został w pierwszym wydaniu "Le guide culinaire". Dzieło to ukazało się w roku 1903. Wymienione (bez podania przepisu) jako element menu obiadu wydanego w Carlton Hotel w listopadzie 1902 roku dla oficerów niemieckich są tam także "poires Melba".
Jak w swoich pamiętnikach zauważyła sama Nellie Melba, danie nazwane na jej cześć szybko stało się niezwykle popularne. Istnieje o nim wiele wzmianek w prasie z początku XX wieku. Autor artykułu zamieszczonego w „Harper’s Bazaar” w 1909 roku uważa Melbę za zdecydowanie najsławniejsze danie Escoffiera, „delikates znany całemu cywilizowanemu światu”. To samo czasopismo w roku 1908 zamieściło artykuł samego Escoffiera, w którym mówi on wiele o melbie: według tej relacji, Nellie Melba miała być wielką amatorką jego "pêches cardinal", dopytywała się jednak Escoffiera, czy potrafi on ulepszyć ten przepis, co uczynił dopiero po wielu próbach (zamieszcza tam też przepis na melbę, według którego do malin dodać należy kirsz, a brzoskwinie blanszować nie w wodzie, lecz w syropie waniliowym).
Wobec sprzeczności źródeł dokładna data i okoliczności powstania deseru nie są więc znane. Pewne jest natomiast, że już na początku XX wieku melba należała do najszerzej znanych i najczęściej serwowanych w restauracjach, do dziś zresztą jest on jednym z najbardziej popularnych deserów. Stanowi ona jedno z najbardziej znanych dań Escoffiera (i w ogóle jedną z najsławniejszych potraw), a przy tym jest daniem typowym dla jego nowatorskiej sztuki kulinarnej. Według Pierre’a Hermé melba zalicza się do najbardziej znanych deserów klasycznej kuchni europejskiej oraz jest najsławniejszym deserem z brzoskwiń. Znawca sztuki kulinarnej Robert Courtine, który uważał, że nie ma nic smaczniejszego niż świeżo zerwana z drzewa brzoskwinia, uznawał melbę za przykład dania niezwykłego. Biograf Escoffiera Kenneth James uważa, że melba jest, o ile zastosować się dokładnie do jej prostej receptury, bezapelacyjnie najlepszym sposobem jedzenia brzoskwiń. Kuchnia Escoffiera ma jednak również przeciwników: melba bywa wyśmiewana jako danie krzykliwe, jaskrawe, wulgarne; łatwe do produkcji masowej, a jedynie wytwarzające iluzję rzadkiego przysmaku; nazwane na cześć sławnej osobistości tylko po to, by zdobyć sobie rozgłos. Za jedno ze swoich największych osiągnięć uważa to danie sam Escoffier, który pisał w "L'Art culinaire", że melba króluje na najbardziej wystawnych ucztach, a jej rozgłos przekracza morza.
Anegdota mówi, że Melba – która jako śpiewaczka dbała bardzo o swoje zdrowie wokalne – rzadko jadła lody wierząc, że negatywnie wpływają one na jej głos. Escoffier sporządził melbę specjalnie dla niej gdyż uważał, że w tej postaci (w połączeniu z brzoskwiniami i truskawkami) lody nie będą na tyle zimne, by móc jej zaszkodzić. Według innej anegdoty Melbę i Escoffiera wiązała także inna stworzona przez niego potrawa, (omówione szerzej niżej) tosty melba. Zawsze lubiąca dobrze zjeść śpiewaczka szybko tyła, gdyż naprzemiennie wpierw nadmiernie się objadała, a następnie pościła, aby schudnąć. By jej pomóc, kucharz opracował jednocześnie wykwintny i dietetyczny rodzaj tostów. Według innej wersji tosty przygotował Escoffier dla – także pragnącej schudnąć – żony Césara Ritza Marie-Louise, a dopiero później nazwane zostały imieniem Melby. Według wspomnień samej Marie-Louise Ritz tosty melba wymyślił raczej Ritz, niż Escoffier, kiedy narzekała, że zwykłe tosty nigdy nie są dla niej wystarczająco cienkie: odmówiła jednak propozycji nazwania ich własnym imieniem, sugerując nazwanie ich imieniem Melby, która wróciła chora z Ameryki i musiała stosować dietę; w ocenie Kennetha Jamesa przekaz ten jest jednak niezbyt wiarygodny. Ustalenie właściwego twórcy bardzo cienkich tostów jest zresztą trudne, gdyż przepisy na tego typu tosty są bardzo rozpowszechnione i pojawiają się już wieki wcześniej, np. w XV wieku u Bartolomeo Platiny.
Pêches au cygne.
W wielu źródłach spotkać można się z informacją, że Escoffier stworzył melbę wcześniej, już w roku 1894 (względnie podaje się 1892 i inne bliskie daty roczne), ewentualnie uznając melbę za jedynie „ulepszenie” deseru z 1894. Chodzi tu jednak nie o klasyczną melbę, przepis który sam Escoffier nazywa „przepisem oryginalnym”, ale o podobny deser, "pêches au cygne" („brzoskwinie na łabędziu”). Ów podobny deser – przynajmniej według relacji samego Escoffiera – nie stanowił jednak bezpośredniego poprzednika czy wzoru melby.
W roku 1890 Nellie Melba nawiązała romans z księciem Filipem Orleańskim, pretendentem do tronu Francji. Przystojny, młodszy od niej o osiem lat książę był największą i ostatnią miłością jej życia, mógł też uchodzić za najlepszą partię Europy. Romans Melby z księciem Filipem stał się jednak w 1892 szeroko znany i wywołał międzynarodowy skandal na wielką skalę – zwłaszcza że Melba była wtedy mężatką i, rozjeżdżając się wraz z księciem Filipem po wielu miastach europejskich, prowadziła skandalizujący tryb życia (m.in. rzekomo wyrzucono parę z Rosji ze względu na ostentację Filipa). Melba od dawna nie żyła ze swoim mężem, obawiała się jednak rozwodu i utraty dziecka. Kiedy jej mąż wystąpił formalnie o rozwód, obawiający się dalszej eskalacji skandalu Orleanowie podjęli starania, by przerwać związek Melby z księciem Filipem. Młyn medialny i tajne interwencje dyplomatyczne zmusiły w końcu Filipa i Melbę do rozstania: książę wyjechał na dwa lata na safari do Afryki. Gdy powrócił w 1894 do Europy, Melba podjęła jednak próbę ponownego zejścia się z księciem.
W tym czasie przebywała w Londynie, jak zwykle mieszkając w Hotelu Savoy (gdzie częstym gościem był zresztą także książę Filip, któremu jako członkowi dynastii orleańskiej przebywania we Francji zakazywało prawo tego kraju). Śpiewała wtedy w Covent Garden partię Elzy w "Lohengrinie", z Janem Reszke w roli Lohengrina. Miała to być zresztą jej ulubiona rola, a zwłaszcza ulubiona rola wagnerowska, z którą silnie się identyfikowała. 15 czerwca 1894 po raz ostatni w swojej karierze wystąpiła w Londynie jako Elza. Escoffier często bywał w operze, zachwycając się występami Melby, a właśnie jej Elzą był szczególnie oczarowany. Bilety na "Lohengrina" podarować miała mu sama Melba, wdzięczna za tworzone przez niego potrawy.
Śpiewaczka postanowiła wydać intymną kolację, na której, prócz kilku przyjaciół, głównie współpracowników z Covent Garden, miał być obecny także książę Filip. Podawać miano inny deser z brzoskwiń, "pêches flambée". Escoffier wykorzystał jednak tę okazję, by przygotować dla Melby inne danie, nowe i specjalne. Zainspirowany majestatycznym łabędziem z "Lohengrina" szef kuchni przygotował wykonane z lodu figury łabędzi. Między ich skrzydłami umieścił srebrne talerzyki, na nich zaś lody waniliowe i brzoskwinie, okryte misterną strukturą z cukrowych nitek; całość osypał cukrem. Escoffier mówił później, że sam był zdziwiony tym, jak bardzo Melba zachwyciła się zwykłymi brzoskwiniami na lodach waniliowych.
Obecność księcia Filipa na przyjęciu poświadczają też wspomnienia Marie-Louise Ritz. Choć Melba miała jeszcze kilka razy w życiu z nim się spotkać, nigdy nie byli już parą. Istnieje wiele innych relacji o powstaniu tego deseru, nieraz rozmijających się w szczegółach. Tak np. "The New Larousse Gastronomique" podaje, że przyjęcie na którym podano "pêches au cygne", określone tu jako pierwsza melba, wyprawiła w Savoyu nie Melba, ale książę Filip, pragnący uczcić w ten sposób jej triumf w roli Elzy.
Brzoskwinie na łabędziach to danie o wiele bardziej skomplikowane niż melba. Jak zauważa Linda Civitello, właśnie dlatego mogło ono ujść uwadze szerokiej publiczności, a stało się przebojem sztuki kulinarnej, dopiero gdy Escoffier usunął z niego wypracowane lodowe łabędzie i rzeźby z cukrowych nici. Z drugiej strony opisywany przez Escoffiera zachwyt Melby i jej gości wiązać może się raczej właśnie z obecnością łabędzia, niż samym smakiem brzoskwiń i lodów.
Przygotowanie deseru i powiązane potrawy.
Sam Escoffier zapisał więcej niż jeden przepis na melbę, we współczesnych książkach kucharskich można zaś znaleźć wiele, nawet znacznie, przekształconych. W zasadzie jednak klasyczna melba składa się ze zblanszowanych połówek świeżych, dojrzałych brzoskwiń, przecieru ("purée") truskawkowego (lub malinowego) z cukrem pudrem oraz lodów waniliowych. Klasyczną melbę można też ewentualnie posypać płatkami świeżych migdałów. Lody waniliowe rozkłada się cienką warstwą na srebrnym talerzyku (właściwie "timbale", płytka miseczka), na której układa się brzoskwinie, okrywając całość przecierem truskawkowym. Potrawę podać można także w szklanym (kryształowym) pucharze. W niektórych przepisach Escoffiera oraz wielu współczesnych truskawki zastępuje się malinami, a brzoskwinie krótko gotuje w syropie waniliowym.
Deserem starszym od melby i bardzo do niej podobnym są "pêches cardinal", brzoskwinie po kardynalsku. Przepisy na "pêches cardinal" mogą różnić się między sobą w szczegółach, jest to jednak niemal zawsze połączenie brzoskwiń i przecieru truskawkowego (tworzącego „kapę kardynalską”). Od przepisu na melbę różni się w ogólnym zarysie tylko tym, że nie zawiera lodów. Współcześnie zresztą, inaczej niż w czasach Escoffiera, "pêches cardinal" podaje się przy tym często z lodami, różnica między tymi potrawami pozornie nie zachodzi więc wcale. Według Escoffiera istotą melby nie są jednak, bardzo zresztą przecież proste, składniki i sposób przygotowania, ale sposób podania. Innym podobnym daniem, także wiązanym przez źródła z historią powstania melby, są "pêches flambées" (brzoskwinie flambirowane).
Escoffier, choć nawet on sam w swoich książkach kucharskich podał przepis w kilku nieco różniących się wariantach, sprzeciwiał się zdecydowanie wprowadzeniu do receptury tego prostego dania jakichkolwiek odmian (ponadto Escoffier nie znał języka angielskiego, wszystkie wydania jego książek kucharskich w języku angielskim z pojawiającymi się w nich wariantami przepisów są przekładami). W swoich pamiętnikach pisał: "Peche Melba is a simple dish made up of tender and very ripe peaches, vanilla ice cream and a puree of sugared raspberry. Any variation on this recipe ruins the delicate balance of its taste" („Melba to bardzo proste danie składające się z miękkich i bardzo dojrzałych brzoskwiń, lodów waniliowych i przecieru z posłodzonych malin. Jakakolwiek zmiana w tym przepisie rujnuje delikatną równowagę jej smaku”), protestując przeciwko powszechnego już za jego życia dodawaniu kirszu, dżemu czy bitej śmietany. Brak ochrony prawnej dla przepisów kucharskich, których nie obejmuje prawo patentowe, prowadził do tego, że z przepisów o tak ogromnej popularności jak melba, Escoffier nie odnosił tej samej skali korzyści finansowych. Zmienianie przepisów niszczyło ich subtelność, szczególnie ważną w przypadku melby. Co więcej, masowe psucie przepisów psuło cały rynek.
Autorzy przepisów współczesnych mimo to często wprowadzają zmiany lub podają przepisy w różny sposób różniące się od escoffierowskich. Aleksandra Crapanzano, choć zdaje sobie sprawę z opinii Escoffiera, proponuje w swoim przepisie („Wall Street Journal”) dodatek likieru Crème de Pêche (zwłaszcza gdy brzoskwinie nie są wystarczająco aromatyczne i dojrzałe) oraz likieru Crème de Framboise, wzmacniającego jej zdaniem aromat i kolor malin; brzoskwinie zaś warto dla zachowania koloru skropić cytryną. Według wielu późniejszych przepisów (m.in. Prosper Montagné, Pierre Hermé, Joël Robuchon) nie różniących się zasadniczo od „przepisu oryginalnego” brzoskwinie podgotowuje się nie w wodzie, lecz w syropie waniliowym (syrop waniliowy występuje zresztą także w niektórych przepisach samego Escoffiera). Nieco inny sposób postępowania podaje natomiast Paul Bocuse, w którego przepisie brzoskwinie najpierw gotuje się krótko w wodzie, a potem chłodzi, później zaś zanurza na kilka minut w ciepłym syropie waniliowym i ponownie chłodzi. Często proponuje się też zdobienie melby bitą śmietaną (lub ściślej "crème chantilly"), czyni tak np. Alain Ducasse.
Bardzo zwięzły przepis pochodzi z pierwszego wydania "Le guide culinaire" (1903), jednej z pierwszych książek kucharskich Escoffiera, gdzie pojawia się także przepis na gruszki melba; przepis na brzoskwinie występuje w niej zaś nie pod nazwą "pêches Melba", ale pod krótkim "Melba". Różni od zapisanego później „przepisu oryginalnego”.
W swoim ostatnim dziele, "Ma cuisine", Escoffier zamieszcza następujący przepis na melbę:
Przepis, który nazywa „oryginalnym” nie został za jego życia wydany drukiem. Spisany został, gdy Escoffier był już na emeryturze, prawdopodobnie w latach 20. Każe on wybierać brzoskwinie bardzo dojrzałe, przy czym najlepsze do przygotowania melby są według Escoffiera brzoskwinie Montreuil. Przepis ten nie zawiera zalecenia gotowania brzoskwiń w syropie waniliowym, jednak każe po obgotowaniu w wodzie lekko je posłodzić. Każe natomiast umieścić danie w bloku lodu oraz osypać je cukrem.
Brzoskwinie Montreuil, uprawiane w Montreuil pod Paryżem w szpalerach wzdłuż specjalnie w tym celu pobudowanych murów (zwanych "murs à pêches", por. ilustracja), od wieków słyną z doskonałego smaku. Choć Escoffier zaleca używanie brzoskwiń świeżych, bardzo dojrzałych i najlepszego gatunku, zdawał sobie sprawę, że do jej przyrządzania zaczęto masowo używać brzoskwiń puszkowanych. Wypowiada się o tym w artykule zamieszczonym w 1928 w „Revue culinaire”, nie potępiając jednak tego tak gorąco, jak np. użycia dżemu. Zwraca uwagę na fakt, że światowy sukces melby był nie tylko sukcesem kuchni, ale też producentów konserw, gdyż – aby zaspokoić popyt kreowany przez zwolenników melby – każdego roku puszkuje się pół miliona brzoskwiń więcej, niż przed nim. Desery właśnie z brzoskwiń często zresztą nazywał na cześć kobiet, a wiele z nich to bardzo znane przepisy. Do najwcześniejszych należy "coupe d’Antigny" dla aktorki Blanche d’Antigny, z ok. 1874 (brzoskwinie w syropie waniliowym, z lodami truskawkowymi i śmietanką). Dla królowej brytyjskiej Aleksandry na uroczystość w Carlton Hotel z okazji koronacji Edwarda VII powstały "pêches Alexandra" (brzoskwinie w kirszu i maraschino, oblane syropem); dla uczczenia triumfu Sarah Bernhardt w sztuce Edmonda Rostanda "Orlątko" ("L'Aiglon") powstały "pêches Aiglon" (na lodach waniliowych i srebrnym talerzyku ustawionym na orlątku z lodu, posypane cukrem i kandyzowanymi fiołkami); dla cesarzowej Francuzów Eugenii "pêches Eugénie" (z poziomkami, kirszem, maraschino i zabajone z szampana); dla księżniczki Izabeli Orleańskiej "pêches Isabelle" (na srebrnym talerzyku, otoczone drobnym cukrem zwilżonym starym czerwonym winem, z bitą śmietaną). Żartobliwy charakter ma "coupe Vénus" („puchar Wenus”), gdzie połówki brzoskwiń w syropie waniliowym, na lodach waniliowych, ozdobione są sugestywnie wiśnią, a w późniejszych wersjach małą truskawką.
Powiązane potrawy.
Escoffierowi przypisuje się często także inne dania nazwane imieniem Melby, których pochodzenie jest jednak równie niejasne i anegdotyczne. Tost Melba ("Melba toast") to rodzaj tosta, który jest bardzo cienki, bardzo suchy i bardzo chrupiący; często podawany do zup i sałatek lub jako samodzielna przystawka (może być wtedy posypany serem). Tosty Melba produkowane są masowo na skalę przemysłową, np. przez przedsiębiorstwa Old London Foods i Nabisco. „Sos melba” to (stanowiący element melby, lecz pod tą nazwą rozumiany jako odrębna potrawa) słodzony przecier z truskawek z galaretką z czerwonych porzeczek. Istnieje także wiele dań nawiązujących do melby, jak np. napój slushie Peach Melba Slushie (np. na bazie brzoskwiń, malin, nektaru z agawy, cukru, wanilii, opcjonalnie wódki).
W przemyśle spożywczym spotyka się też produkty „o smaku melby”. Należą do nich np. produkowany przez Nestle jogurt Nestle Sveltesse 0.2% Yogurt – Peach Melba Style/Apricot Tart Style czy przez Beacon Sweets &amp; Chocolates mieszanka cukierków, w których znajdują się także cukierki o smaku melby Beacon Sparkles Candy. Nawiązujące do melby lody Peach Melba Sherbet produkowało przedsiębiorstwo Friendly's.
Tak jak "pêches Melba" przygotowywać można także inne owoce. Wiele takich potraw to dania szerszej znane, o nazwach i przepisach utrwalonych w wielu książkach kucharskich, nieraz także przypisywane Escoffierowi i wymieniane (tak osobne przepisy, jak i krótsze wzmianki) w jego książkach kucharskich. Należą do nich szczególnie "poires Melba" (gruszki melba) i "fraises Melba" (truskawki melba). Sama Nellie Melba była świadoma istnienia tych dań i przypisywała ich autorstwo Escoffierowi. Stosunkowo obszerne przepisy na gruszki melba i truskawki melba podaje Prosper Montagné. Na srebrnym talerzyku układa się lody waniliowe, na nich odpowiednio truskawki, które polewa się posłodzonym, gęstym przecierem malinowym, a następnie okala się talerzyk pokruszonym lodem. Truskawki powinny być bardzo dojrzałe i duże, zmacerowane (bez podgotowywania, inaczej niż brzoskwinie czy gruszki) w kirszu z cukrem. Natomiast gruszki, pokrojone na połówki lub ćwiartki, powinny być podgotowane w syropie waniliowym i dobrze schłodzone. Tak samo jak gruszki wiele innych owoców, np. nektarynki.
Prosper Montagné podaje przepis na całkowicie odmienną potrawę, garnirunek z pomidorów o nazwie „melba” (małe pomidory nadziewane "salpicon" z kurczaka, trufli i grzybów, z sosem velouté, podpieczone). Inną tego rodzaju potrawę, "noisettes d'agneau Melba", podaje "The New Larousse Gastronomique" (są to "noisettes" z jagnięciny garnirowane sałatą lub pomidorami z poprzedniego przepisu).

</doc>
<doc id="3665558" url="https://pl.wikipedia.org/wiki?curid=3665558" title="Nokia 5320">
Nokia 5320



</doc>
<doc id="3665559" url="https://pl.wikipedia.org/wiki?curid=3665559" title="Niphadonyx martensi">
Niphadonyx martensi

Niphadonyx martensi – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 1987 roku przez Władimira W. Żerichina.
Chrząszcz o ciele długości od 8,2 do 8,7 mm (bez ryjka), ubarwionym ciemnosmoliściebrązowo do częściowo czarniawego. Dwukrotnie dłuższy niż szerszy i nieco krótszy od przedplecza ryjek jest delikatnie i lekko zakrzywiony. "Funiculus" czułków tak długi jak trzonek i o dwóch początkowych członach tej samej długości. Głowa lekko wklęśnięta między oczami, gęsto punktowana, z tyłu punkty stykające się ze sobą. Tak szerokie jak długie, najszersze przed środkiem przedplecze jest wierzchołkowo silniej zwężone niż u "N. ferus"; jego powierzchnia poza gładką linią środkową jest silnie punktowana. Pokrywy podłużnojajowate. Na międzyrzędach duże, zaokrąglone guzki i silne granulowanie między nimi. Boczne płaty śródpiersia niepunktowane. Metepisternum z rzędem dużych punktów. Powierzchnia zapiersia pokryta grubymi, uszczecinionymi punktami. Na spodzie ud obecne małe ząbki, niekiedy wyraźne tylko na tylnej parze. Samiec odznacza się płasko zakrzywionym edeagusem o prawie równoległych bokach i ścięcie zaokrąglonym szczycie.
Owad znany wyłącznie z Nepalu, z dystryktów Myagdi i Gorkha, z wysokości od 3000 do 4500 m n.p.m..

</doc>
<doc id="3665560" url="https://pl.wikipedia.org/wiki?curid=3665560" title="Nokia 5130">
Nokia 5130



</doc>
<doc id="3665562" url="https://pl.wikipedia.org/wiki?curid=3665562" title="Niphadonyx przewalskyi">
Niphadonyx przewalskyi

Niphadonyx przewalskyi – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 1887 roku przez Johannesa Fausta jako "Cryptocerus Przewalskyi". Do rodzaju "Niphadonyx" przeniesiony został w 1987 roku przez Władimira W. Żerichina. Prawdopodobnie gatunek siostrzany "N. affinis".
Chrząszcz o ciele długości od 6,5 do 7,2 mm (bez ryjka). Punktowanie na głowie gęste, mniej lub bardziej pomarszczone. "Funiculus" czułków dłuższy od trzonka i o członie pierwszym nieco dłuższym niż drugi. Przedplecze silnie podłużnie wypukłe, poza linią środkową grubo punktowane. Pokrywy silnie, podłużnie wysklepione; ich międzyrzędy nieregularnie i gęsto granulowane, a te z numerami 1, 3, 5 i 7 bardziej wyniesione niż pozostałe. Boczne płaty śródpiersia punktowane. Odnóża o udach pozbawionych ząbków i goleniach zwykle silnie spłaszczonych i rozszerzonych. Samiec oznacza się silnie zakrzywionym i ściętym na szczycie edeagusem.
Ryjkowiec znany z Tybetu i Qinghai.

</doc>
<doc id="3665563" url="https://pl.wikipedia.org/wiki?curid=3665563" title="Niphadonyx limnophilus">
Niphadonyx limnophilus

Niphadonyx limnophilus – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 2013 roku przez Massimo Meregalliego. Prawdopodobnie blisko spokrewniony z "N. affinis" i "N. przewalskyi".
Chrząszcz o owalnym, ciemnoceglastym ciele długości (bez ryjka) 7,57 mm i ryjku długości 1,74 mm i największej szerokości 0,72 mm. Powierzchnia ciała z rzadko rozmieszczonymi, krótkimi i sterczącymi szczecinkami, osadzonymi na brzegach punktów. Gęsto i dość regularnie punktowane przedplecze jest w obrysie prawie kwadratowe. Pokrywy z wyraźnymi, małymi punktami w rzędach, grubymi, drobnymi, połyskującymi ziarenkami na parzystych międzyrzędach oraz drobnym punktowaniem na międzyrzędach nieparzystych. Odnóża mają prawie niewidoczne ząbki na pazurkach. Samiec odznacza się edeagusem zaokrąglonym na wierzchołku i o blaszce zwężonej ku przodowi.
Ryjkowiec znany z chińskiego Tybetu, z okolic jeziora Rawu.

</doc>
<doc id="3665564" url="https://pl.wikipedia.org/wiki?curid=3665564" title="Kocioł Czarnego Stawu Gąsienicowego">
Kocioł Czarnego Stawu Gąsienicowego

Kocioł Czarnego Stawu Gąsienicowego – kocioł lodowcowy w Dolinie Gąsienicowej w polskich Tatrach Wysokich. Znajduje się w środkowej części jej odnogi zwanej Doliną Czarną Gąsienicową, powyżej Lasu Gąsienicowego, a poniżej Kotła Zmarzłego Stawu. W typowy dla kotłów lodowcowych sposób z trzech stron otoczony jest mniej lub bardziej stromymi skalnymi ścianami. Jego obramowanie tworzą:
Od północy wylot kotła zagradza morena czołowa. Na dnie kotła znajduje się Czarny Staw Gąsienicowy mający lustro wody na wysokości 1624 m. Kocioł jest położony na progu skalnym około 200 m powyżej dna głównego ciągu Doliny Gąsienicowej (górna część Doliny Suchej Wody). Tatry były trzykrotnie zlodowacone. Lodowce w głównych dolinach z powodu większej powierzchni były większe od lodowców w bocznych dolinach, głębiej więc żłobiły dno doliny, a spływając w dół, podcinały brzegi dolin bocznych, tworząc progi skalne. Jęzor głównego lodowca zalegającego Dolinę Suchej Wody Gąsienicowej sięgał po Toporową Cyrhlę. Kocioł Czarnego Stawu jest jedną z kilku tzw. dolin zawieszonych powyżej głównego lodowca tej doliny.
Ze ścian otaczających Kocioł Czarnego Stawu opada kilka żlebów. Najwybitniejsze z nich to Żleb Zaruskiego, żleb spod Karbu, Żleb Drège’a, Żleb Staniszewskiego oraz kilka bezimiennych żlebów z Żółtej Turni. We wznoszącym się od południowej strony progu oddzielającym Czarny Staw od Kotła Zmarzłego Stawu po lewej (patrząc od dołu) stronie wyżłobione jest koryto niewielkiego potoku, którym spływa woda ze Zmarzłego Stawu. Środkowa część tego koryta to Mały Zawrat.
Przez Kocioł Zmarzłego Stawu prowadzi niebieski szlak turystyczny i mają w nim początek dwa inne szlaki.

</doc>
<doc id="3665566" url="https://pl.wikipedia.org/wiki?curid=3665566" title="Microniphades">
Microniphades

Microniphades – rodzaj chrząszcza z rodziny ryjkowcowatych i podrodziny Molytinae.
Rodzaj ten wprowadzony został w 1987 roku przez Władimira W. Żerichina jako takson monotypowy, obejmujący jedynie gatunek "Microniphades schawalleri". W 2013 roku opisany Massimo Meregalli opisał gatunek "Microplinthus parbatensis" i rozważał jego umieszczenie w rodzaju "Microniphades", bowiem gatunek ten może zajmować nie tylko pozycję bazalną względem pozostałych gatunków "Microplinthus", ale także względem "Falsanchonus". Jednak umieszczenie go w rodzaju "Microniphades" oznaczałoby dewaluację znanych apomorfii "Microplinthus", które gatunek ten posiada, stąd nie zdecydowano się na taki krok i rodzaj "Microniphades" pozostał monotypowy.
Ryjkowce o stosunkowo smukłym ryjku, dwukrotnie dłuższym niż szerszym, krótszym od przedplecza i słabo zakrzywionym. "Funiculus" czułków zbliżony długością do trzonka, długi i smukły, o prawie kulistych członach dystanych i dwojako: stercząco i leżąco owłosionym członie ostatnim. Jajowata, najszersza w nasadowej ⅓ buławka czułka jest wyraźnie od funikulusa oddzielona. Podbródek zwężony jest silnie ku nasadzie. Przedplecze u nasady łukowate, na wierzchu grubo punktowane i skąpo, długo oszczecone. Pokrywy w obrysie prawie eliptyczne, w pobliżu środka najszersze. Międzyrzędy bez guzków, te od pierwszego do siódmego z rządkiem silnych, sterczątych szczecinek każdy. Śródpiersie z wąskim, trójkątnym wyrostkiem rozsuwającym środkowe biodra. Odnóża o udach smukłych, nieuzbrojonych, tylnych sięgających nasady przedostatniego wentrytu, goleniach smukłych i prawie prostych, a pazurkach z krótkimi ząbkami.
Jedyny znany gatunek wykazany tylko z Nepalu.

</doc>
<doc id="3665568" url="https://pl.wikipedia.org/wiki?curid=3665568" title="Cykloskop">
Cykloskop

Cykloskop – aparat (projektor) do wyświetlania ruchomych i nieruchomych obrazów, skonstruowany w 1919 roku przez Piotra Lebiedzińskiego oraz Stanisława Śliwińskiego. Na jednej kliszy znajdowało się od 8 do 24 przezroczy, ułożonych koliście, symetrycznie względem osi jej obrotu. Światło projektora przechodziło przez przeźrocza i przez obiektyw wyświetlane było na ekranie ustawionym przed urządzeniem. Klisza mogła być obracana o określony kąt odpowiadający położeniu kolejnego przezrocza lub wprawiana w ciągły ruch obrotowy, wtedy szybko wyświetlane kolejne przeźrocza powodowały złudzenie ruchu na ekranie. 
Informacja prasowa z 1919 roku anonsowała: „Dzięki zastosowaniu specjalnej emulsji do klisz, używanej przy wyrobie przeźroczy, udało się zmniejszyć, bez szkody dla wyraźności projekcji wymiary obrazów do formatu 18 × 24 mm (zamiast używanego zwykle 85 × 85 mm), co pozwoliło na umieszczenie 8 (ewentualnie 24) obrazów na jednej wspólnej kliszy. (...) Obrazy do przezroczy umieszczone są na jednej kliszy w formie gwiazdy, klisza zaś za pomocą zwykłego kontaktu obraca się automatycznie”.

</doc>
<doc id="3665571" url="https://pl.wikipedia.org/wiki?curid=3665571" title="Jewgienij Fiodorow">
Jewgienij Fiodorow



</doc>
<doc id="3665573" url="https://pl.wikipedia.org/wiki?curid=3665573" title="Ścianka (ujednoznacznienie)">
Ścianka (ujednoznacznienie)



</doc>
<doc id="3665574" url="https://pl.wikipedia.org/wiki?curid=3665574" title="Dzięki już wszytcy oddajmy Panu Bogu">
Dzięki już wszytcy oddajmy Panu Bogu

Dzięki już wszytcy oddajmy Panu Bogu – incipit polskiej anonimowej pieśni religijnej, umieszczonej w książce "Żywot Pana Jezu Krysta" Baltazara Opeca z 1522.
Pieśń jest dość wiernym przekładem łacińskiej sekwencji "Grates nunc omnes", odnoszącej się do Bożego Narodzenia. Krótki utwór składa się z trzech strof. Ma nieregularną budowę, pozbawiony jest prawie wcale rymów i parzystości strof. Bardziej rozbudowanym polskim utworem, nawiązującym do tej samej sekwencji jest pieśń "Dziękujmy wszyćcy".

</doc>
<doc id="3665575" url="https://pl.wikipedia.org/wiki?curid=3665575" title="Ehime F.C.">
Ehime F.C.



</doc>
<doc id="3665577" url="https://pl.wikipedia.org/wiki?curid=3665577" title="Microniphades schawalleri">
Microniphades schawalleri

Microniphades schawalleri – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 1987 roku przez Władimira W. Żerichina na podstawie pojedynczej samicy.
Chrząszcz o ciele długości 5,8 mm (bez ryjka), ubarwionym prawie jednolicie ceglasto. Ryjek na wierzchu delikatnie zakrzywiony, od spodu prawie prosty. Grube i gęste punktowanie obecne od nasady ryjka po nasady czułków oraz na przedzie głowy. Z tyłu głowy punkty zbieżne tak, że tworzą koncentryczne zmarszczki. Trzonek czułków prosty, maczugowaty. "Funiculus" o członach pierwszym i drugim znacznie dłuższych niż szerszych, od trzeciego do szóstego paciorkowatych, a siódmym szerszym niż dłuższym. Buławka czułka jajowata, spiczasto zwieńczona. Na przedpleczu przestrzenie między nieregularnymi, grubymi, gęsto rozmieszczonymi punktami delikatnie szagrynowane. Szczecinki na przedpleczu łuskowate. Pokrywy nieco od przedplecza szersze; ich rzędy regularne, opatrzone okrągłymi, dość płytkimi punktami, z których każdy ma w przedniej części ziarenko wyposażone w szczecinkę. Międzyrzędy w grzbietowej części pokryw delikatnie szagrynowane, łuskowato oszczecone, szerokości punktów w rzędach. Boczne międzyrzędy węższe. Śródpiersie o niepunktowanych i nagich płatach bocznych. Ostatni wentryt płaski i szeroko zaokrąglony.
Ryjkowiec znany wyłącznie z nepalskiego dystryktu Gorkha, z wysokości około 3600 m n.p.m.

</doc>
<doc id="3665580" url="https://pl.wikipedia.org/wiki?curid=3665580" title="Anaclet Mwumvaneza">
Anaclet Mwumvaneza

Anaclet Mwumvaneza (ur. 4 grudnia 1956 w Murambi) – rwandyjski duchowny katolicki, biskup Nyundo od 2016.
Życiorys.
Święcenia kapłańskie otrzymał 25 lipca 1991 i inkardynowany został do archidiecezji Kigali. Przez wiele lat pracował jako duszpasterz parafialny. W 2005 został dyrektorem diecezjalnej "Caritas", a w 2013 objął funkcję krajowego sekretarza generalnego tej organizacji.
11 marca 2016 papież Franciszek mianował go ordynariuszem diecezji Nyundo. Sakry udzielił mu 21 maja 2016 jego poprzednik - biskup Alexis Habiyambere.

</doc>
<doc id="3665582" url="https://pl.wikipedia.org/wiki?curid=3665582" title="Ścianka (obwód tarnopolski)">
Ścianka (obwód tarnopolski)

Ścianka (ukr. Стінка, "Stinka") – wieś na Ukrainie, w obwodzie tarnopolskim, w rejonie czortkowskim, nad Dniestrem. W 2001 roku liczyła 2090 mieszkańców.
Historia.
Obok wsi znajduje się wielkie grodzisko (horodyszcze) z czasów Rusi Kijowskiej. W 1949 ukraiński archeolog Ołeksij Ratycz wykopał tutaj brązowe enkolpiony.
W II Rzeczypospolitej miejscowość stanowiła początkowo samodzielną gminę jednostkową. 1 sierpnia 1934 roku w ramach reformy na podstawie ustawy scaleniowej została włączona do zbiorowej gminy wiejskiej Potok Złoty II w powiecie buczackim, w województwie tarnopolskim.
Od 1949 wieś jest siedzibą rady wiejskiej.
Religia.
We wsi są parafii Ukraińskiej greckokatolickiej cerkwi, Ukraińskiego Kościoła Prawosławnego Patriarchatu Moskiewskiego.
Duża część mieszkańców wsi nie jest parafianami kościołów kanonicznych, chociaż uważają sami siebie za chrześcijan, nazywająć siebie "dziećmi Boga Żywego".

</doc>
<doc id="3665585" url="https://pl.wikipedia.org/wiki?curid=3665585" title="Dziękujmy wszyćcy">
Dziękujmy wszyćcy

Dziękujmy wszyćcy – incipit polskiej anonimowej pieśni religijnej, znanej z kopii z około 1526.
Pieśń ta nawiązuje do krótkiej łacińskiej sekwencji "Grates nunc omnes", odnoszącej się do Bożego Narodzenia. Polski autor rozwinął wątki pierwowzoru (radość z narodzin Jezusa, pokonanie szatana i wyzwolenie ludzkości z jego władzy). Pieśń składa się z czterech siedmiowersowych strof o rymach aabbccc. Wierniejszym tłumaczeniem na polski tej samej sekwencji jest pieśń "Dzięki już wszytcy oddajmy Panu Bogu".

</doc>
<doc id="3665599" url="https://pl.wikipedia.org/wiki?curid=3665599" title="Uczelniany Parlament ZSP PG">
Uczelniany Parlament ZSP PG

Uczelniany Parlament ZSP PG – organizacja studencka działająca na Politechnice Gdańskiej w latach 1957-1973. 
Historia powstania UP ZSP PG.
Organizacja została założona na bazie pomysłu jednego z ówczesnych studentów PG, Andrzeja Konopackiego, na wzór podobnych organizacji studenckich działających w Szwecji. Pierwsze kroki nad zorganizowaniem parlamentu na Politechnice Gdańskiej podjęli dwaj inni studenci – Czesław Druet oraz Bogusław Sakowicz, którzy opracowali strukturę parlamentu oraz przedstawili prezydium projekt ordynacji wyborczej Uczelnianego Parlamentu Zrzeszenia Studentów Polskich PG (UP ZSP PG).
Preludium pierwszej sesji obrad był bezpłatny dodatek do 11. numeru dwutygodnika „Uwaga”, który ukazał się 9 listopada 1957 r. Materiał zawierał hasła i informacje dotyczące procedury, terminów i miejsca zapisów do Zrzeszenia Studentów Polskich PG. Podano też aktualny skład Rady Uczelnianej ZSP PG. 
Wybory do parlamentu odbyły się w listopadzie 1957 r., jednocześnie z wyborami do ZSP PG. Były to pierwsze bezpośrednie, powszechne i równe wybory, przeprowadzane tajnie. Posłami do parlamentu zostali kandydaci, którzy uzyskali największą liczbę głosów według kolejności. 
Działalność UP ZSP PG.
Pierwsza sesja parlamentu odbyła się 25 listopada 1957 r. w Auli Politechniki Gdańskiej. Trwała ona dwa dni, w trakcie których poruszono wiele różnorodnych problemów, jak np. budowę chodnika przy ul. Siedlickiej w Gdańsku. Drugie obrady – 16 marca 1958 r. – dotyczyły spraw ekonomicznych, tj. niedostatecznego wyżywienia w akademickich ośrodkach zdrowia, pozbawienia opieki świeżych absolwentów itp. Trzecia natomiast skupiła się wokół tematyki przeciążenia programów nauki. 
Działalność parlamentu pierwszej kadencji w latach 60. skupiała się na kwestiach związanych z nauką. W tym czasie opracowano m.in. program opieki na pierwszym roku oraz zakres obowiązków opiekunów grupy, na którym wzorowały się inne uczelnie. Ułożona została również ankieta dotycząca obciążenia programowego studenta, stopnia trudności i przyczyn niezrozumiałości wykładów. Doceniając wkład pracy i poświęcenie kolegów i koleżanek UP ZSP PG wystąpił do władz uczelni o wynagradzanie najlepszych studentów. 
Lata 60. to okres pierwszych jubileuszy istnienia parlamentu tj. 5- czy 10-lecie. 22 kwietnia 1963 r., z okazji 5-lecia Uczelnianego Parlamentu ZSP PG, zorganizowano jego nadzwyczajną, jubileuszową sesję. Działająca w ramach parlamentu komisja kultury zajmowała się organizowaniem wydarzeń kulturalnych, tj. koncertów muzycznych, wystaw malarskich i fotograficznych czy przedstawień teatralnych. Kadencje parlamentu przypadające na lata 1965-66 i 1966-67 to okres jego działania m.in. pod hasłem „Razem zaczynamy – razem kończymy studia”, co bywało trudne do spełnienia przy 6 dniach nauki tygodniowo i jednym poświęconym na studium wojskowe, wiążącym się czasami z całodobową służbą wartowniczą. 28 października 1967 r. obchodzono jubileusz 10-lecia UP ZSP PG. Końcówka lat 60. oraz lata 70. to dla parlamentu czas wielkich ograniczeń, których wyrazem było m.in. uniemożliwienie zorganizowania Neptunalii w roku 1967 i zawieszenie ich do roku 1971, czy likwidacja Zrzeszenia Studentów Polskich w 1973 roku. Władze uczelni zaczęły kłaść coraz większy nacisk na pracę ideowo-wychowawczą, m.in.: organizację imprez rocznicowych, czynów społecznych czy studenckich praktyk robotniczych. Samorząd, nie chcąc zaprzepaścić dotychczasowego dorobku, zajął się kulturą, turystyką, sportem, kołami naukowymi i spółdzielczością.
W marcu 1973 r., mocą odgórnych decyzji, wszystkie działające na uczelni organizacje studenckie zostały połączone w jeden Socjalistyczny Związek Studentów Polskich, a Uczelniany Parlament ZSP Politechniki Gdańskiej przestał istnieć. 

</doc>
<doc id="3665607" url="https://pl.wikipedia.org/wiki?curid=3665607" title="Nicholas Adontz">
Nicholas Adontz

Nicholas Adontz (, Nikoġayos Adonc’, ; ur. 10 stycznia 1871, zm. 27 stycznia 1942) – ormiański historyk, mediewista, armenista, bizantynolog.
Życiorys.
Absolwent (1899) wydziału języków orientalnych na Uniwersytecie w Petersburgu. Następnie pracował jako profesor tej uczelni. W 1920 roku opuścił Rosję i przeniósł się do Londynu, a następnie do Paryża. Od 1930 profesor na uniwersytecie Brukseli. Zajmował się średniowieczną Armenią oraz Bizancjum. Jego uczniami byli: Cyril Toumanoff i Peter Charanis.

</doc>
<doc id="3665610" url="https://pl.wikipedia.org/wiki?curid=3665610" title="Microplinthus">
Microplinthus

Microplinthus – rodzaj chrząszcza z rodziny ryjkowcowatych i podrodziny Molytinae.
Rodzaj ten wprowadzony został w 1987 roku przez Władimira W. Żerichina, który gatunkiem typowym wyznaczył "Microplinthus morimotoi". W 2004 roku Massimo Meregalli dokonał jego redeskrypcji oraz potwierdził jego przynależność do plemienia Aminyopini. Stanowi on prawdopodobnie takson siostrzany dla "Falsanchonus".
Ryjkowce o smukłym, jajowato-eliptycznym do walcowatego ciele długości od 2,8 do 5 mm. Ubarwienie ciała rude do ciemnorudobrązowego z ciemnoczerwonymi czułkami i stopami. Tęgi, zbliżony długością do przedplecza ryjek jest zakrzywiony pod kątem około 45° względem głowy. Trzonek czułków maczugowaty. "Funiculus" siedmioczłonowy: dwa pierwsze człony umiarkowanie wydłużone, a pozostałe tak szerokie jak długie lub szersze niż dłuższe. Czteroczłonową, jajowato-eliptyczną buławkę pokrywa omszenie. Głowa krótka i punktowana. Przedplecze o zbliżonej długości i szerokości, prostej nasadzie i gęsto punktowanej powierzchni. Pokrywy wydłużone, o lekko łukowatej nasadzie; każda opatrzona 10 rzędami, z których 9 pierwszych jest kompletnych. Międzyrzędy są zwykle płaskie, u niektórych gatunków nieparzyste są lekko wypukłe. Przedpiersie jest głęboko wcięte. Śródpiersie i zapiersie krótkie i punktowane. Przednie biodra są styczne, środkowe ledwo, a tylne w pełni odseparowane. Samiec ma w różnym stopniu zakrzywiony edeagus i drobno ząbkowany, pozbawiony większych sklerotyzacji ednofallus. Jego owalny tegumen złożony jest z wąskiej rozpórki i dość dobrze wykształconych płatów parameroidalnych. Samica ma ósme sternum odwłoka prawie kwadratowe lub nieco wydłużone, wyposażone w ramiona zlane w połowie długości; rozpórka tego sternum jest rozdwojona u nasady lub połączona z nią stawowo i rozdwojona w punkcie łączenia.
Należące tu chrząszcze znane są z Nepalu i północnego krańca Indii.
Dotychczas opisano 9 gatunków:

</doc>
<doc id="3665611" url="https://pl.wikipedia.org/wiki?curid=3665611" title="Teatr Dionizosa">
Teatr Dionizosa

Teatr Dionizosa (nowogr. "Θέατρο του Διονύσου") – starożytny teatr grecki, znajdujący się u stóp Akropolu w Atenach.
Usytuowany na południowym stoku Akropolu, koło świątyni Dionizosa Eleutherosa, teatr został zbudowany w połowie VI wieku p.n.e. – początkowo jako prowizoryczna konstrukcja z drewnianymi ławami i drewnianą skene. Stały, kamienny teatr został wzniesiony dopiero przez Likurga około 330 p.n.e. , który również znacznie powiększył teatr dodając drugą diazomę. W okresie hellenistycznym i rzymskim budowla została poddana licznym przebudowom. Pośrodku teatralnej orchestry stał ołtarz ("thymele") Dionizosa, wokół którego gromadził się chór.
Teatr Dionizosa stanowił jeden z najważniejszych obiektów tego typu i wzór architektoniczny dla wszystkich późniejszych teatrów greckich. Swoje sztuki wystawiali w nim m.in. Ajschylos, Sofokles, Eurypides i Arystofanes.
Pod koniec starożytności teatr popadł w ruinę. Jego pozostałości zostały zlokalizowane w 1765 roku przez Richarda Chandlera i odsłonięte podczas przeprowadzonych w połowie XIX wieku prac wykopaliskowych.

</doc>
<doc id="3665612" url="https://pl.wikipedia.org/wiki?curid=3665612" title="Krystyna Bartz">
Krystyna Bartz

Krystyna Maria Bartz – polska matematyk, doktor habilitowana nauk matematycznych. Specjalizuje się w teorii liczb. Profesor na Wydziale Matematyki i Informatyki Uniwersytetu im. Adama Mickiewicza w Poznaniu.
Życiorys.
Doktoryzowała się w 1977 pracą pt. "Oszacowanie wyraźne obszarów wolnych od miejsc zerowych funkcji dzeta określonych na ciałach algebraicznych" (promotorem pracy był prof. Włodzimierz Staś). Habilitowała się w 1993 roku rozprawą pt. "On some complex formulae connected with the Mobius function". Pracuje jako profesor w Zakładzie Algebry i Teorii Liczb Wydziału Matematyki i Informatyki UAM. Należy do Polskiego Towarzystwa Matematycznego.
Swoje prace publikowała m.in. w "Functiones et Approximatio" i "Acta Arithmetica".

</doc>
<doc id="3665614" url="https://pl.wikipedia.org/wiki?curid=3665614" title="FK Xiva">
FK Xiva

FK Xiva (uzb. «Xiva» futbol klubi, ros. Футбольный клуб «Хива», "Futbolnyj Kłub "Chiwa"") – uzbecki klub piłkarski, mający siedzibę w mieście Chiwa na zachodzie kraju. Założony w roku 1977.
Historia.
Chronologia nazw:
Piłkarski klub FK Xiva został założony w miejscowości Chiwa w 1977 roku. W 1978 zespół debiutował w Drugiej Lidze, strefie 5 Mistrzostw ZSRR. W 1986 zajął 7 miejsce w grupie, jednak potem występował w rozgrywkach amatorskich.
W 1995 przyjął nazwę Maverplast Xiva i debiutował w rozgrywkach Drugiej Ligi Uzbekistanu, w której zajął 4. miejsce i otrzymał promocję do Pierwszej Ligi. W 1996 zmienił nazwę na Gilamchi Xiva, a w 1997 przywrócił nazwę historyczną klubu FK Xiva. W 2000 zajął 13. miejsce w lidze, ale potem z powodów finansowych zrezygnował z dalszych rozgrywek.
Dopiero w 2010 ponownie występował w Pierwszej Lidze. W 2012 zajął 10. miejsce w lidze, ale potem zrezygnował z dalszych rozgrywek.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Spartak w Chiwie, który może pomieścić 8,000 widzów.
Piłkarze.
Znani piłkarze:

</doc>
<doc id="3665616" url="https://pl.wikipedia.org/wiki?curid=3665616" title="Lenacyl">
Lenacyl

Lenacyl – organiczny związek chemiczny, pochodna uracylu stosowana jako herbicyd. Słabo rozpuszczalny w wodzie i większości rozpuszczalników organicznych. Jego działanie polega na hamowaniu fotosyntezy. Do rośliny wnika przez korzenie, a jego aktywność chwastobójcza silnie zależy od wilgotności. Stosowany do ochrony upraw buraków cukrowych, pastewnych i ćwikłowych, szpinaku, truskawki i poziomki oraz roślin ozdobnych, takich jak: bratek, liguster, narcyz, róża gruntowa, tawuła, tulipan. Gatunki wrażliwe: dymnica pospolita, gorczyca polna, jaskier polny, komosa biała, mak polny, niezapominajka polna, rdesty – powojowy i kolankowaty, starzec zwyczajny, szczaw polny, tasznik pospolity, wiechlina roczna, złocień polny. Jest herbicydem nieszkodliwym dla pszczół. W glebie ulega degradacji mikrobiologicznej.

</doc>
<doc id="3665618" url="https://pl.wikipedia.org/wiki?curid=3665618" title="Microplinthus morimotoi">
Microplinthus morimotoi

Microplinthus morimotoi – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 1987 roku przez Władimira W. Żerichina na podstawie parki odłowionej w 1983 roku i wyznaczony gatunkiem typowym rodzaju "Microplinthus". Epitet gatunkowy nadano na cześć Katasury Morimoto. W 2004 roku Massimo Meregalli dokonał jego redeskrypcji.
Chrząszcz o ciele długości od 4,6 do 5,1 mm (bez ryjka), ubarwiony ciemnobrązowo do czarniawego z ciemnorudymi odnóżami oraz pomarańczowoczerwonymi czułkami i stopami. Ryjek regularnie zakrzywiony,z wierzchu lekko wypukły, u nasady ciemny, matowy i gęsto punktowany. Przedplecze o ściętej nasadzie i nieco wystającym nad głowę wierzchołku, gęsto pokryte okrągłymi punktami. Pokrywy na wierzchu płaskie. Nieparzyste międzyrzędy z wyraźnymi, niskimi guzkami wyposażonymi w kępki sterczących szczecinek tak długich jak szerokość międzyrzędu. Odnóża o pazurkach pozbawionych ząbków.
Ryjkowiec znany z kilku stanowisk w północno-wschodnim Nepalu, położonych na wysokościach od 2600 do 3450 m n.p.m.

</doc>
<doc id="3665620" url="https://pl.wikipedia.org/wiki?curid=3665620" title="Kościół św. Jana Chrzciciela w Białaczowie">
Kościół św. Jana Chrzciciela w Białaczowie

Kościół Świętego Jana Chrzciciela – rzymskokatolicki kościół parafialny należący do dekanatu opoczyńskiego diecezji radomskiej.
Obecna świątynia składa się z murowanego prezbiterium wzniesionego w XVI wieku oraz dobudowanej w latach 1694-1696 znacznie większej murowanej nawy Budowla została konsekrowana w dniu 20 sierpnia 1932 roku przez biskupa Włodzimierza Jasińskiego. Świątynia jest orientowana, murowana, wybudowana na planie krzyża i reprezentuje styl barokowy.
Do nawy dobudowane są dwie prostokątne kaplice. Do kaplic i prezbiterium są dostawione: od strony północnej babiniec (czyli kruchta), od strony południowej zakrystia z XIX wieku. Wnętrza nawy i prezbiterium nakrywa sklepienie kolebkowe z lunetami. Kościół nakryty jest dachami dwuspadowymi. Zachodnia fasada prezentuje się dość prosto i spokojnie: posiada dwie kondygnacje, trójkątny szczyt, architektonicznie podzielona jest za pomocą pilastrów i gzymsów, ozdobiona jest niszami i płycinami. Storczykowa więźba dachowa, pochodzi z czasów remontu świątyni wykonanego w końcu XVIII wieku.
Wew wnętrzu Kościoła są umieszczone trzy ołtarze w stylu późnobarokowym: główny ozdobiony rokokowymi rzeźbami, oraz dwa boczne ozdobione płaskorzeźbami.

</doc>
<doc id="3665623" url="https://pl.wikipedia.org/wiki?curid=3665623" title="Teresa Pastuszka Kowalska">
Teresa Pastuszka Kowalska



</doc>
<doc id="3665628" url="https://pl.wikipedia.org/wiki?curid=3665628" title="Cyril Toumanoff">
Cyril Toumanoff

Cyril Leo Heraclius, książę Toumanoff (ros.Кирилл Львович Туманов, ur. 13 października 1913, zm. 4 lutego 1997) – rosyjsko-amerykański historyk, mediewista, armenista, bizantynolog, iranista. Badacz dziejów i kultury Gruzji i Armenii.
Życiorys.
Pochodził z rosyjskiej rodziny o korzeniach gruzińskich. Rodzina w czasie rewolucji w Rosji udała się do USA. Tam Cyril podjął studia z zakresu historii (jego mistrzami byli: Robert Pierpont Blake i Nicholas Adontz). Doktorat obronił na Uniwersytecie Georgetown w 1943, następnie był profesorem tej uczelni. Był konwertytą z prawosławia na rzymski katolicyzm (został kawalerem maltańskim). Zmarł w 1997 roku w Rzymie w wieku 83 lat, został pochowany w kaplicy Kawalerów Maltańskich na Campo Verano w Rzymie.Uchodził za uznany autorytetem w dziedzinie genealogii krajów kaukaskich. Jego prace znacząco wpłynęły na zachodnie postrzeganie dziejów średniowiecznego Kaukazu.

</doc>
<doc id="3665637" url="https://pl.wikipedia.org/wiki?curid=3665637" title="Microplinthus setulosus">
Microplinthus setulosus

Microplinthus setulosus – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 1987 roku przez Władimira W. Żerichina na podstawie samicy odłowionej w 1983 roku. W 2004 roku Massimo Meregalli dokonał jego redeskrypcji.
Chrząszcz o ciele długości 4,2 mm (bez ryjka), ubarwiony ciemnorudo z pomarańczowoczerwonymi czułkami i stopami. Ryjek regularnie zakrzywiony, u nasady ciemny, matowy i gęsto punktowany. Przedplecze nieco szerze niż dłuższe, o bokach poszerzonych ku wierzchołkowej ⅓ i na szczycie zwężone. Wierzch przedplecza grubo i gęsto punktowany. Pokrywy z regularnie rozmieszczonymi, cienkimi, sterczącymi, bardzo długimi szczecinkami, pozbawione guzków na międzyrzędach. Nieparzyste międzyrzędy nieco silniej wypukłe od parzystych. Odnóża o goleniach podłużnie pomarszczonych i pazurkach pozbawionych ząbków.
Ryjkowiec znany tylko z lasu jodłowo-różanecznikowego w nepalskim dystrykcie Gorkha, położonego na wysokości około 3300–3400 m n.p.m.

</doc>
<doc id="3665643" url="https://pl.wikipedia.org/wiki?curid=3665643" title="Luis Ángel de las Heras Berzal">
Luis Ángel de las Heras Berzal

Luis Ángel de las Heras Berzal CMF (ur. 14 czerwca 1963 w Segowii) – hiszpański duchowny katolicki, biskup Mondoñedo-Ferrol w latach 2016–2020, biskup León od 2020.
Życiorys.
Prezbiterat.
Święcenia kapłańskie otrzymał 29 października 1988. Pracował głównie w placówkach formacyjnych dla przyszłych zakonników. W latach 2007–2012 był wikariuszem, a w latach 2012–2016 przełożonym hiszpańskiej prowincji zakonnej.
Episkopat.
16 marca 2016 papież Franciszek mianował go biskupem ordynariuszem diecezji Mondoñedo-Ferrol. Sakry biskupiej udzielił mu 7 maja 2016 metropolita Santiago de Compostela – arcybiskup Julián Barrio Barrio. 21 października 2020 papież Franciszek przeniósł go na stolicę biskupią León. Ingres do katedry w León odbył 19 grudnia 2020.

</doc>
<doc id="3665645" url="https://pl.wikipedia.org/wiki?curid=3665645" title="Cieciorka pochewkowata">
Cieciorka pochewkowata

Cieciorka pochewkowata ("Coronilla vaginalis" Lam.) – gatunek rośliny z rodziny bobowatych. Występuje w Europie środkowej, południowozachodniej i południowowschodniej.
Jest gatunkiem górskim z centrum rozmieszczenia w Alpach i Górach Dynarskich. Ku północy dociera do środkowych Niemiec. Kilka stanowisk istnieje w środkowej i południowej części Półwyspu Apenińskiego, a jedno stwierdzono w południowo-wschodniej części Karpat, na terenie Rumunii. Znana jest także z południowych stoków Karpat Zachodnich. W Polsce jest gatunkiem skrajnie rzadkim, odnalezionym w 2013 roku; rośnie tylko na jednym stanowisku w Tatrach Zachodnich, przy szlaku z Doliny Kościeliskiej na polanę Stoły, na wysokości ok. 1125 m n.p.m. Jest to najbardziej wysunięte na północny wschód stanowisko tego gatunku w całym jego zasięgu. Najbliższe stanowiska leżą w odległości 20-27 km na południe i południowy zachód, już na Słowacji, w masywie Siwego Wierchu, na zachodnich stokach Wielkiego Chocza i w Kotlinie Liptowskiej.
Biologia i ekologia.
Bylina, hemikryptofit. Rośnie w górskich murawach naskalnych i reliktowych laskach sosnowych na podłożu węglanowym. Kwitnie w czerwcu i lipcu. 
Zagrożenia i ochrona.
Roślina umieszczona w Polskiej czerwonej księdze roślin w grupie gatunków krytycznie zagrożonych (CR). Tę samą kategorię posiada na polskiej czerwonej liście.

</doc>
<doc id="3665646" url="https://pl.wikipedia.org/wiki?curid=3665646" title="Coronilla vaginalis">
Coronilla vaginalis



</doc>
<doc id="3665649" url="https://pl.wikipedia.org/wiki?curid=3665649" title="Fragment pasji">
Fragment pasji

Fragment pasji – zachowany fragment średniowiecznego utworu pasyjnego prozą w języku polskim.
Tytuł "Fragment pasji" jest umownym określeniem, nadanym przez badaczy. Utwór powstał prawdopodobnie w pierwszej połowie XV wieku. Zachował się fragmentarycznie w odpisie dokonanym w XIX w. na podstawie kopii z około 1450, mieszczącej się łacińskim kodeksie obok "Sacramentale" Mikołaja z Błonia.
"Fragment" opisuje poszukiwanie Jezusa przez Judasza, któremu towarzyszą żydowscy słudzy z bronią i latarniami, oraz modlitwę Jezusa w Ogrójcu. Nie jest znany łaciński pierwowzór "Fragmentu". Prawdopodobnie na tym samym źródle oparty był niemiecki traktat pasyjny z XIV wieku autorstwa Henryka z St. Gallen. "Fragment" wykorzystywany był przez późniejszych twórców polskich utworów pasyjnych. Jego ślady można odnaleźć w takich utworach, jak "Rozmyślanie przemyskie", "Żywot Pana Jezu Krysta", "Rozmyślania dominikańskie", "Sprawa chędoga o męce Pana Chrystusowej", "Męka Pana Jezusowa".

</doc>
<doc id="3665652" url="https://pl.wikipedia.org/wiki?curid=3665652" title="Krzysztof Stachowski">
Krzysztof Stachowski

Krzysztof Stachowski herbu Ogończyk – marszałek Trybunału Głównego Wielkiego Księstwa Litewskiego w 1610 roku, marszałek oszmiański w 1618 roku, wojski oszmiański w latach 1603-1618.
Poseł powiatu mińskiego na sejm zwyczajny 1613 roku. Poseł na sejm nadzwyczajny 1613 roku z powiatu oszmiańskiego. Poseł na sejm 1620 roku z powiatu oszmiańskiego.
Bibliografia.
 

</doc>
<doc id="3665657" url="https://pl.wikipedia.org/wiki?curid=3665657" title="Bitwa pod Jičínem">
Bitwa pod Jičínem



</doc>
<doc id="3665660" url="https://pl.wikipedia.org/wiki?curid=3665660" title="Microplinthus minimus">
Microplinthus minimus

Microplinthus minimus – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 1987 roku przez Władimira W. Żerichina na podstawie samicy odłowionej w 1980 roku. W 2004 roku Massimo Meregalli dokonał jego redeskrypcji.
Chrząszcz o ciele długości 2,88 mm (bez ryjka), ubarwiony ciemnobrązowo z rudym ryjkiem i odnóżami oraz jasno czerwonopomarańczowymi czułkami i stopami. Ryjek gruby, krótszy od przedplecza, u nasady ciemny, matowy i gęsto punktowany. Przedplecze tak szerokie jak długie, ścięte u nasady, delikatnie i regularnie zakrzywione po bokach, grubo punktowane. Pokrywy podługowate, z regularnie rozmieszczonymi, krótkimi, ledwo widocznymi szczecinkami i pozbawione guzków na międzyrzędach. Odnóża o punktowanych udach, goleniach płytko, podłużnie pomarszczonych i pazurkach pozbawionych ząbków.
Ryjkowiec znany tylko z nepalskiego dystryktu Kaski, z wysokości około 2100 m n.p.m.

</doc>
<doc id="3665666" url="https://pl.wikipedia.org/wiki?curid=3665666" title="José Albuquerque de Araújo">
José Albuquerque de Araújo

José Albuquerque de Araújo (ur. 17 lipca 1968 w Manaus) – brazylijski duchowny katolicki, w latach 2016–2022 biskup pomocniczy Manaus, biskup diecezjalny Parintins od 2023.
Życiorys.
Święcenia kapłańskie przyjął 4 sierpnia 1996 i został inkardynowany do archidiecezji Manaus. Pracował głównie jako administrator i proboszcz wielu parafii w Manaus. Był też m.in. archidiecezjalnym duszpasterzem powołań, wychowawcą w seminarium, prefektem studiów w instytucie teologii pastoralnej oraz rektorem seminarium.
16 marca 2016 papież Franciszek mianował go biskupem pomocniczym archidiecezji Manaus oraz biskupem tytularnym "Altava". Sakry udzielił mu 19 czerwca 2016 arcybiskup Sérgio Eduardo Castriani.
21 grudnia 2022 papież Franciszek mianował go biskupem diecezji Parintins. 

</doc>
<doc id="3665672" url="https://pl.wikipedia.org/wiki?curid=3665672" title="Katastrofa kolejowa w Bąkowie">
Katastrofa kolejowa w Bąkowie

Katastrofa kolejowa w Bąkowie – zderzenie dwóch pociągów, które miało miejsce 17 października 1984 w Bąkowie (województwo opolskie). Prowadzony lokomotywą EU07-022 pociąg relacji Lublin-Jelenia Góra najechał z dużą prędkością na ruszający spod semafora stacji Bąków pociąg towarowy. Do zdarzenia doszło o godzinie 4:26. Siła uderzenia spowodowała wyrzucenie z torów wagonów pociągu pospiesznego, które znalazły się po obydwu stronach toru, którym się poruszały. Za przyczynę katastrofy uznano błąd dyżurnej stacji Bąków, w wyniku którego na jednym torze znalazły się dwa składy. W katastrofie zginęły cztery osoby (maszynista, konduktor oraz dwóch pasażerów), w tym trzy na miejscu, ponadto na skutek wypadku poroniła jedna z ciężarnych pasażerek. Rannych zostało około 60 osób.

</doc>
<doc id="3665673" url="https://pl.wikipedia.org/wiki?curid=3665673" title="Cełang Lhamo">
Cełang Lhamo

Cełang Lhamo (, Wylie [Tshe dbang lha mo]; zm. 1812) – tybetańska monarchini, władczyni królestwa Dege na przełomie XVIII i XIX wieku. Przez ok. 20 lat rządziła królestwem, początkowo jako regentka w imieniu małoletniego syna, ostatecznie wspólnie z nim. Podczas swoich rządów wspierała budowę klasztorów, rozszerzanie wpływów królestwa na północ, była także ważnym sojusznikiem tradycji Ningma, którą umacniała jako fundatorka pomników, klasztorów i wydań ważnych tekstów religijnych.
Początkowo w tekstach tybetologicznych, możliwe że pod wpływem dokumentów chińskiego dworu cesarskiego, Cełang Lhamo przedstawiana była jako uzurpatorka, która siłą odebrała własnemu synowi władzę i dopiero ludowe powstanie przywróciło porządek w państwie, choć zapoczątkowało trwający wiele dziesięcioleci okres zamętu. Taki opis pojawia się w, wydanym w 1947 i szeroko komentowanym, artykule na jej temat autorstwa Li An-Che. Podobny pogląd pojawia się u piszącego 20 lat później Josefa Kolmaša. W ostatnich latach, dzięki dostępności nowo odkrytych dokumentów, historycy Tybetu przedstawiają jej historię w sposób bardziej zniuansowany i mniej jednostronny. Jann Ronis uważa, że przyczyną jej upadku nie był konflikt klasowy, religijny czy walka o władzę z własnym synem, a raczej konflikt zewnętrzny i nieudana dla niej walka z interweniującymi wojskami dynastii Qing.
Cełang Lhamo jest jedną z niewielu kobiet w historii Tybetu, które dzierżyły władzę państwową, a o których zachowały się przekazy z epoki. Jest również jedną z najlepiej opisanych w literaturze Zachodu Tybetanek. Podstawowymi dokumentami źródłowymi opisującymi życie i losy Cełang Lhamo są "Królewskie genealogie królestwa Dege", skompilowane i wydane staraniem jej syna w 1828, oraz dzieła tybetańskiego uczonego Gece Mahapandity, wieloletniego kapelana królowej, których większość stała się dostępna dla zachodniej tybetologii dopiero w roku 2000.
Biogram.
Początki.
Rodzina panująca w Dege wywodziła się z drobnoszlacheckiej rodziny, która w XIII wieku wyemigrowała z południowego Tybetu w rejon Kham. W latach 30. XVII wieku sześciu książąt z tej linii dokonało podboju sąsiednich księstw, a w dekadę później ich domenę powiększyło duże nadanie ziemskie przyznane przez dwór V Dalajlamy. Tym samym ród książąt Dege zdobył dominującą pozycję w regionie. Tytularnym założycielem dynastii został, zmarły ok. 1660, Jampa Püntsok, który łączył obowiązki dowódcy wojskowego, księcia i mnicha buddyjskiego, opata królewskiego klasztoru. W ciągu kolejnych trzech stuleci domena powiększyła się niemal dwukrotnie, a Derge, stolica księstwa, stała się znana dzięki ufundowanej przez władców drukarni oraz kilku klasztorom buddyjskim. Za rządów piątego króla, Tenpy Ceringa, dynastia uległa zlaicyzowaniu, jednak jego dwaj synowie przywrócili tradycję władców jako królów-mnichów używających tytułu "sakjong" – obrońca ziemi. W 1772 roku zmarł król Lodrö Gjatso, teść przyszłej królowej. Jego jedyny syn i następca tronu Sałang Zangpo miał zaledwie 7 lat, wobec czego władzę w imieniu przyszłego "sakjonga" sprawowała przez około dekadę jego ciotka, mniszka Jangczen Drolma. Jako że w chwili jej śmierci w latach 80. książę wydawał się również chronicznie chory, mnisi zdecydowali o szybkim ożenku.
W 1783 na żonę wybrano mu Cełang Lhamo, księżniczkę z możnego rodu z Gardże na południu królestwa. Trzy lata później para doczekała się syna, a po roku także córki (kolejny syn i córka nie przeżyli dzieciństwa). W 1788 para wyruszyła w misję religijno-dyplomatyczną do Lhasy. Ostatecznie w 1790 roku król Lodro Gjatso zachorował i zmarł. Jako że książę następca tronu Cełang Dordże Rindzin miał zaledwie cztery lata, władzę w jego imieniu przejęła matka.
Regencja.
Jako samodzielny władca Cełang Lhamo wspierała tradycję Ningma fundując m.in. druk znaczących tekstów buddyjskich tej tradycji oraz szkolenia mnichów z ważnych klasztorów. Głównym redaktorem tych tekstów, a także późniejszym biografem królowej, został tybetański uczony Gece Mahapandita. Pierwsze kilka lat rządów upłynęło w spokoju, jednak w 1796 nie udało się załagodzić zatargu z królestwem Ling, sąsiadem Dege z północy. Wojna spustoszyła pogranicze, a ostatecznie w konflikt włączyły się wojska cesarza Chin z dynastii Qing. Możliwe także, że w tym czasie w stolicy nasilił się konflikt między wyznawcami tradycji Ningma a wspieraną przez wielu lokalnych możnych tradycją Sakja, choć nie jest jasne na ile był to zaogniony konflikt i raczej mało prawdopodobne, by przybrał rozmiary rebelii, o jakiej piszą dawniejsi autorzy.
W 1797 Gece Mahapandita wydał drukiem kolejną część "Zebranych Tantr Ningma", w których przyrównywał królową do żeńskiej inkarnacji Buddy Tara oraz Padmasambhawy, a także pisał o niej używając tytułu „królowa [wszystkich] ludzi”, co może oznaczać, że traktowana była jako samodzielna monarchini, a nie regentka w imieniu syna.
Zgodnie z publikacjami Li An-Che i Kolmaša rządy Cełang Lhamo miały skończyć się w 1798 inwestyturą jej syna, jednak z dostępnej współcześnie dokumentacji wynika, że trwały dużo dłużej. W Królewskich genealogiach Cełang Dordże Rindzin przyznaje, że insygnia od cesarza Chin otrzymał w 1806, a rządy polityczne i religijne rozpoczął w 1808. Możliwe wszakże, że w tym okresie Cełang Lhamo rządziła wspólnie z synem, z kolei "Autobiografia" Gece Mahapandity opisuje ją jako samodzielną władczynię jeszcze w 1801.
W 1801 do stolicy królestwa przyjechał Do Drupczen, uczeń zmarłego krótko wcześniej Dżikme Lingpa, guru czczonego m.in. przez królową. Wedle niepotwierdzonych plotek Do Drupczen i królową miał łączyć romans, a plotki o tym przyczyniły się do zaostrzenia konfliktu między frakcją królowej na dworze a stronnikami tradycji Sankja.
Upadek i śmierć.
W 1806 nastąpił kolejny kryzys w czasie rządów Cełang Lhamo. Już kilka lat wcześniej próbowała ona rozszerzyć strefę swoich wpływów na północ, w stronę dzisiejszej prefektury Yushu. Spotkało się to z oporem nomadycznych ludów z regionu Golok. Inwazję nomadów udało się odeprzeć dzięki wsparciu plemienia Kharnang Coła, jednak już kilka lat później relacje między królestwem Cełang Lhamo a jego nowymi sojusznikami popsuły się i przerodziły w wojnę, którą zakończyła dopiero interwencja wojsk cesarza Chin. Interwencja zakończyła się klęską militarną i polityczną Cełang Lhamo i najprawdopodobniej była bezpośrednią przyczyną jej konfliktu z rządem, który doprowadził ostatecznie do jej obalenia i przekazania pełni władzy jej synowi. Niezależnie od tego, nowo intronizowany król pozostał w dobrych relacjach z matką, która początkowo mieszkała w jednym z pałaców w stolicy, a następnie przeniosła się do pałacu w Wonto, gdzie spędzała czas na rozmowach religijnych.
Cełang Lhamo zachorowała poważnie w 1812 roku. Do jej pałacu wezwano Gece Mahapanditę, jednak trwające miesiąc rytuały uzdrowienia nie przyniosły efektu i królowa zmarła po kolejnym miesiącu albo dwóch. Nie jest jasne czy, ani gdzie wybudowano stupę dla uczczenia jej pamięci.

</doc>
<doc id="3665677" url="https://pl.wikipedia.org/wiki?curid=3665677" title="Hitler">
Hitler



</doc>
<doc id="3665678" url="https://pl.wikipedia.org/wiki?curid=3665678" title="Mikołaj Wizgierd">
Mikołaj Wizgierd

Mikołaj Wizgierd herbu Odrowąż (zm. 13 marca 1622 roku) – marszałek Trybunału Głównego Wielkiego Księstwa Litewskiego w 1618 roku, podkomorzy upicki w latach 1611-1622.
Był wyznania kalwińskiego.

</doc>
<doc id="3665682" url="https://pl.wikipedia.org/wiki?curid=3665682" title="Luiz Carlos Dias">
Luiz Carlos Dias

Luiz Carlos Dias (ur. 16 września 1964 w Caconde) – brazylijski duchowny katolicki, biskup São Carlos od 2021.
Życiorys.
Święcenia kapłańskie przyjął 5 kwietnia 1991 i został inkardynowany do diecezji São João da Boa Vista. W latach 1992–2002 kierował seminarium propedeutycznym, a w latach 2005–2010 częścią teologiczną seminarium w Mogi Guaçu. W 2010 rozpoczął pracę przy kilku komisjach brazylijskiej Konferencji Episkopatu jako sekretarz wykonawczy, zaś w 2015 został członkiem sekretariatu generalnego tejże konferencji.
16 marca 2016 papież Franciszek mianował go biskupem pomocniczym archidiecezji São Paulo oraz biskupem tytularnym "Tunes". Sakry biskupiej udzielił mu 7 maja 2016 metropolita São Paulo – kardynał Odilo Scherer.
20 października 2021 został mianowany biskupem ordynariuszem diecezji São Carlos, zaś 18 grudnia 2021 kanonicznie objął ten urząd.

</doc>
<doc id="3665687" url="https://pl.wikipedia.org/wiki?curid=3665687" title="Tsewang Lhamo">
Tsewang Lhamo



</doc>
<doc id="3665688" url="https://pl.wikipedia.org/wiki?curid=3665688" title="OCN (stacja telewizyjna)">
OCN (stacja telewizyjna)

OCN (skrót od Original Contents Network) – południowokoreański kanał telewizyjny podlegający pod oddział E&amp;M firmy CJ ENM, dostępny jako telewizja kablowa.
Jest to kanał filmowy specjalizujący się w transmitowaniu 5000 filmów i seriali, posiada największą liczbę krajowych praw do transmisji filmów. Kanał powstał 1 marca 1995 roku jako Daewoo Cinema Network (DCN), wraz z upadkiem firmy Daewoo w 1999 roku został sprzedany stacji On-Media należącej do Orion Confectionery. W 2010 roku CJ Group nabyła On-Media, w związku z czym OCN stał się jednym z jej kanałów telewizji kablowej.

</doc>
<doc id="3665689" url="https://pl.wikipedia.org/wiki?curid=3665689" title="Microplinthus maior">
Microplinthus maior

Microplinthus maior – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 1987 roku przez Władimira W. Żerichina jako "Leptanchonus major", na podstawie samicy odłowionej w 1980.. W 2003 roku Massimo Meregalli przeniósł go do rodzaju "Microplinthus", a w 2004 dokonał jego redeskrypcji.
Chrząszcz o ciele długości 4,98 mm (bez ryjka), ubarwionym matowo czarno z ciemnobrązowymi odnóżami oraz pomarańczowymi czułkami i stopami. Szczecinki ciemnożółte. Ryjek wyraźnie walcowaty, regularnie zakrzywiony, u nasady tak szeroki jak w miejscu osadzenia czułków, ciemny i gęsto punktowany. Przedplecze nieco dłuższe niż szersze, o nasadzie lekko łukowatej i bokach prawie równoległych. Pokrywy na wierzchu płaskie. Nieparzyste międzyrzędy z wyraźnymi, niskimi guzkami wyposażonymi w kępki sterczących, zakrzywionych szczecinek krótszych niż szerokość międzyrzędu. Odnóża o punktowanych udach, podłużnie listewkowanych goleniach i pazurkach pozbawionych ząbków.
Jedyny znany okaz pochodzi z Gitang Khola w nepalskim dystrykcie Ilam, położonego na wysokościach 2500 m n.p.m.

</doc>
<doc id="3665691" url="https://pl.wikipedia.org/wiki?curid=3665691" title="Basen Foxe'a">
Basen Foxe'a



</doc>
<doc id="3665698" url="https://pl.wikipedia.org/wiki?curid=3665698" title="Microplinthus minor">
Microplinthus minor

Microplinthus minor – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 1987 roku przez Władimira W. Żerichina jako "Leptanchonus major", na podstawie samicy odłowionej w 1980.. W 2003 roku Massimo Meregalli przeniósł go do rodzaju "Microplinthus", a w 2004 dokonał jego redeskrypcji.
Chrząszcz o ciele długości 3,09 mm (bez ryjka), ubarwionym czerwono z jaśniejszym ryjkiem i odnóżami, bardzo skąpo oszczecinionym. Ryjek tęgi, zakrzywiony, o nasadzie płytko punktowanej, błyszczącej i w widoku bocznym pogrubionej. Krótkie czułki mają pogrubione u wierzchołka trzonki. Przedplecze prawie kwadratowe, okrągło punktowane, u nasady nie węższe od pokryw. Pokrywy o delikatnie i bardzo regularnie zakrzywionych bokach i prawie płaskich międzyrzędach pozbawionych guzków. Odnóża o grubo punktowanych udach opatrzonych małym, trójkątnym ząbkiem, rozszerzonych wierzchołkowo goleniach i pazurkach pozbawionych ząbków.
Jedyny znany okaz pochodzi z doliny Gitang Khola w nepalskim dystrykcie Ilam, położonej na wysokościach 2550 m n.p.m.

</doc>
<doc id="3665711" url="https://pl.wikipedia.org/wiki?curid=3665711" title="Port lotniczy Aek Godang">
Port lotniczy Aek Godang

Port lotniczy Aek Godang (IATA: AEG, ICAO: WIME) – port lotniczy położony w Padang Sidempuan, w prowincji Sumatra Północna, w Indonezji.

</doc>
<doc id="3665713" url="https://pl.wikipedia.org/wiki?curid=3665713" title="Władysław Sygnarski">
Władysław Sygnarski

Władysław Julian Sygnarski (ur. 7 stycznia 1864 w Tarnowie, zm. 9 maja 1925 w Posadzie Olchowskiej) – polski nauczyciel, działacz sokoli i społeczny, pszczelarz.
Życiorys.
Władysław Julian Sygnarski urodził się 7 stycznia 1864 w Tarnowie. Był synem Franciszka i Bronisławy z domu Lipińskiej.
W Tarnowie w 1879 ukończył szkołę wydziałową, a następnie kształcił się w seminarium nauczycielskim, w którym od 1879 do 1883 ukończył trzy kursy, a w czerwcu 1883 zdał egzamin dojrzałości. W okresie zaboru austriackiego w ramach autonomii galicyjskiej został nauczycielem i 1 września 1885 rozpoczął pracę w szkolnictwie. W lutym 1889 uzyskał patent kwalifikacyjny do szkół ludowych z pospolitych z językiem wykładowym polskim. Wówczas uzyskał tzw. "świadectwo uzdolnienia do uczenia" języka niemieckiego, zastępowania nauczyciela religii swego wyznania (rzymskokatolickiego) oraz śpiewu i gimnastyki. Posiadał egzamin kwalifikacyjny jako podstawę wykonywania zawodu. Na przełomie XIX/XX wieku odbywał kursy specjalistyczne, np. kurs zręczności w Krakowie (1891), kurs przemysłowy (1914), kursy gier i gimnastyki we Lwowie (1892, 1893), inne kursy w 1909, kurs przemysłowy (1914), kurs wydziałowy (1915).
Od 1 września 1885 pracował jako nauczyciel młodszy w 1-klasowej szkole w Medyce. Następnie od 1 września do 31 grudnia 1886 był nauczycielem samoistnym w 1-klasowej szkole mieszanej w Jureczkowej. Później był zatrudniony na stanowisku nauczyciela starszego od stycznia 1887 do 15 lutego 1889 w 4-klasowej szkole męskiej w Dobromilu, a od 15 lutego 1889 do 31 sierpnia 1890 w 4-klasowej szkole męskiej w Brzozowie. 
Następnie został przeniesiony do Sanoka, gdzie jako nauczyciel samoistny najpierw pracował od 1 września 1890 do 31 sierpnia 1891 w 1-klasowej szkole mieszanej w Posadzie Sanockiej, a 1 września 1891 w 1-klasowej szkole mieszanej w Posadzie Olchowskiej. Tam od 1 kwietnia 1892 był stałym nauczycielem, od 1 kwietnia 1907 stałym kierownikiem dwuklasowej szkoły (mianowany w grudniu 1906), a od 1 grudnia 1912 stałym kierownikiem czteroklasowej szkoły mieszanej z planem nauk szkół typu miejskiego, od około 1913 imieniem Tadeusza Kościuszki. Początkowo placówka miała charakter cztero-, potem pięcioklasowy (placówka nazywała się także: Szkoła Powszechna im. Tadeusza Kościuszki w Posadzie Olchowskiej, Szkoła Wydziałowa Męska im. Tadeusza Kościuszki, później powstała Szkoła Podstawowa nr 3 im. Tadeusza Kościuszki). W Sanoku Władysław Sygnarski był ponadto nauczycielem kaligrafii i rysunków oraz członkiem wydziału, później również kierownikiem w Szkole Przemysłowej Dokształcającej (Uzupełniającej), założonej w 1893 dla młodzieży i pracowników sanockiej fabryki maszyn i wagonów, funkcjonującej w gmachu szkoły przy ulicy Adama Mickiewicza w Sanoku. W 1914 szkoła zakończyła 21. rok istnienia. Po odzyskaniu przez Polskę niepodległości pozostawał nauczycielem w szkole w Posadzie Olchowskiej w pierwszych latach 20.. Był również nauczycielem śpiewu w C. K. Gimnazjum w Sanoku. W tej szkole w 1890 zorganizował i prowadził chór. Był także członkiem chóru pozaszkolnego.
Udział się w działalności publicznej i społecznej. Był członkiem i działaczem sanockiego gniazda Polskiego Towarzystwa Gimnastycznego „Sokół” (1890, 1891, 1893, 1894, 1906, 1912, 1920-1924), działał we władzach wydziału, pełniąc funkcje członka wydziału (1892, 1896, 1899), gospodarza, naczelnika (1899, 1902, 1903), członka sądu honorowego (1907), zastępcy naczelnika (1904, 1909, 1913). 23 sierpnia 1893 uczestniczył we Lwowie w kursie dla kierowników gimnastyki gniazd sokolich. Prowadził zajęcia z ćwiczeń w sanockim gnieździe (prócz niego także Marian Szajna). 28 czerwca 1913 został wybrany zastępcą przewodniczącej wydziału sanockiego oddziału Polskiego Towarzystwa Pedagogicznego, podczas zebrania 25 stycznia 1914 był prezesem tego oddziału PTP.
Był działaczem w Posadzie Sanockiej, gdzie m.in. założył Kasę Stefczyka, kółko rolnicze, sklep spółdzielczy. 25 marca 1895 został wydziałowym Towarzystwa Muzyki Ochotniczej w Sanoku. 20 stycznia 1897 został wybrany członkiem wydziału Kółka Dramatyczno-Muzycznego w Sanoku. Został kierownikiem czytelni założonej tam przez Krakowskie Towarzystwa Oświaty Ludowej, otwartej 21 grudnia 1890, a zainicjowanej przez dr. Karola Zaleskiego. Na początku XX wieku został zastępcą naczelnika rady zawiadowczej Związku Okręgowego nr V w Sanoku Krajowego Związku Ochotniczych Straży Pożarnych w Królestwie Galicji i Lodomerii z Wielkim Księstwem Krakowskim. Został członkiem komitetu organizującego Krajowy Zjazd Strażacki w Sanoku zorganizowany w lipcu 1904. Był pszczelarzem. W październiku 1904 otrzymał srebrny medal na wystawie pszczelniczo-ogrodniczej w Krakowie w dziale pszczelarstwa za wina owocowe. Pełnił funkcję zastępcy członka wydziału i członka komisji rewizyjnej w sanockim Towarzystwie Pszczelniczo-Ogrodniczym. Został członkiem zarządu założonego 24 kwietnia 1904 oddziału Towarzystwa Pomocy Przemysłowej w Sanoku. Pełnił mandat radnego rady gminy Posada Olchowska, w 1910 został ponownie wybrany do rady.
Jego pierwszą żoną została Pelagia z domu Dubas. Ich dziećmi byli (według Edwarda Zająca pięciu synów i dwie córki): Mieczysław (1889-1979, najstarszy syn, także nauczyciel oraz popularyzator języka esperanto), Maria Elżbieta (ur. 1891), Tadeusz Adam (1893-1963), Stanisława (ur., zm. 1895), Kazimierz Romuald (ur. 1897), Bolesław Władysław (1899-1959, zamieszkujący w domu przy ul. Niecałej 2 w Sanoku), Zofia Maria (ur. 1901), Zygmunt Karol Gracjan (ur. 1907). Trzej synowie kształcili się w sanockim gimnazjum. Około 1914 w szkole kierowanej przez Władysława Sygnarskiego pracowała jako nauczycielka Elżbieta Sygnarska z domu Pijanowska.
Władysław Sygnarski do końca życia był żonaty z Józefą z domu Radwańską, z którą przeżył 9 lat w małżeństwie. Zmarł 9 maja 1925 w Posadzie Olchowskiej. Został pochowany na cmentarzu przy ul. Rymanowskiej w Sanoku 11 maja 1925 po pogrzebie pod przewodnictwem ks. Franciszka Witeszczaka. Jego nagrobek został zwieńczony rzeźbą sokoła.

</doc>
<doc id="3665714" url="https://pl.wikipedia.org/wiki?curid=3665714" title="Microplinthus kaligandaki">
Microplinthus kaligandaki

Microplinthus kaligandaki – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 2004 roku przez Massimo Meregalliego na podstawie pojedynczego samca, odłowionego w 1954 roku.
Chrząszcz o ciele długości 3,7 mm (bez ryjka), ubarwiony ciemnobrązowawoczerwono z pomarańczowymi czułkami i ciemnoczerwonymi stopami. Ryjek regularnie zakrzywiony, u nasady ciemny, matowy i gęsto punktowany. Przedplecze o bokach prawie równoległych, umiarkowanie zbieżnych ku przodowi. Pokrywy z regularnie rozmieszczonymi, cienkimi, sterczącymi, długimi, niepogrupowanymi szczecinkami, pozbawione guzków na międzyrzędach. Nieparzyste międzyrzędy nieco silniej wypukłe i szersze od parzystych. Edeagus o zaokrąglonym wierzchołku. Odnóża o goleniach gęsto pomarszczonych i pazurkach pozbawionych ząbków.
Ryjkowiec znany tylko z miejscowości Sikha w środkowym Nepalu, z wysokości około 2400 m n.p.m..

</doc>
<doc id="3665715" url="https://pl.wikipedia.org/wiki?curid=3665715" title="Alala">
Alala

Alala (stgr Ἀλαλά; "okrzyk bitewny") – bojowy okrzyk z mitologii greckiej. Słowo pochodzi od czasownika ἀλαλή [alalē]. Starożytni grecy mieli nacierać na wroga właśnie z takim okrzykiem, w celu zasiania popłochu w ich szeregach. Hezjod podaje, że Ateńczycy interpretowali okrzyk jako pochodzący od dźwięku sowy, symbolu patronki miasta, Ateny.
W XX wieku okrzyk przyjął się wśród włoskich wojskowych. 7 sierpnia 1918 r. włoski poeta Gabriele D'Anunzio, pełniący wówczas służbę wojskową jako pilot, zaproponował towarzyszom broni, by zastąpić barbarzyński jego zdaniem okrzyk "Hip, hip, hurra" nowym - "Eia, eia, eia, alalà". Następnego dnia wszyscy lotnicy mieli już chorągwie z nowym okrzykiem napisanym własnoręcznie przez D'Anunzio wraz z jego autografem i datą. Następnie okrzyk funkcjonował jako nieodłączny element przemówień poety w proklamowanej przez niego Regencji Carnaro. Zawołanie przyjęły także ruchy faszystowskie, a słowa "Eia, eia, alalà" stały się częścią refrenu "Giovinezzy", włoskiego hymnu faszystowskiego.

</doc>
<doc id="3665718" url="https://pl.wikipedia.org/wiki?curid=3665718" title="Andrzej z Tęczyna">
Andrzej z Tęczyna

Andrzej z Tęczyna herbu Topór (zm. 1368) – podkomorzy krakowski 1349, wojewoda krakowski od ok. 1359 r. Według Kaspra Niesieckiego syn Nawoja z Morawicy, kasztelana krakowskiego.

</doc>
<doc id="3665722" url="https://pl.wikipedia.org/wiki?curid=3665722" title="Microplinthus laurae">
Microplinthus laurae

Microplinthus laurae – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 2004 roku przez Massimo Meregalliego.
Chrząszcz o ciele długości od 3,8 do 4,2 mm (bez ryjka), ubarwionym ciemnobrązowo do czarniawego. Ryjek regularnie zakrzywiony, u nasady ciemny, matowy i gęsto punktowany. Trzonki czułków gwałtownie rozszerzone, prawie kanciaste na wierzchołkach. Przedplecze o bokach prawie równoległych, umiarkowanie zbieżnych ku przodowi. Pokrywy smukłe, z bardzo szerokimi, sterczącymi, zebranymi w grupki szczecinkami, pozbawione guzków na międzyrzędach. Odnóża o udach gęsto punktowanych i pazurkach pozbawionych ząbków.
Ryjkowiec znany tylko z północnoindyjskich: dystryktu Dardżyling i Sikkimu Wschodniego.

</doc>
<doc id="3665725" url="https://pl.wikipedia.org/wiki?curid=3665725" title="Microplinthus shiva">
Microplinthus shiva

Microplinthus shiva – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 2004 roku przez Massimo Meregalliego na podstawie pojedynczego samca, odłowionego w 1979 roku.
Chrząszcz o ciele długości 4,35 mm (bez ryjka), ubarwionym ciemnobrązowawoczarno z rudobrązowymi czułkami i stopami. Ryjek krótki, gruby, ledwo zakrzywiony, u nasady ciemny, matowy i gęsto punktowany. Przedplecze szerokie. Pokrywy z wierzchu wypukłe, na międzyrzędach opatrzone podługowatymi guzkami na których osadzone są kępki długich szczecin. Odnóża przysadziste, o goleniach głęboko pomarszczonych i pazurkach pozbawionych ząbków. Szczeciny na odnóżach łuskowate, eliptyczne, gęsto rozmieszczone.
Ryjkowiec znany tylko z okolic Kalimpongu w północnoindyjskim dystrykcie Dardżyling.

</doc>
<doc id="3665733" url="https://pl.wikipedia.org/wiki?curid=3665733" title="Ścianka (rejon buczacki)">
Ścianka (rejon buczacki)



</doc>
<doc id="3665735" url="https://pl.wikipedia.org/wiki?curid=3665735" title="Ścianka (rejon złoczowski)">
Ścianka (rejon złoczowski)



</doc>
<doc id="3665737" url="https://pl.wikipedia.org/wiki?curid=3665737" title="Jake Muzzin">
Jake Muzzin

Jake Muzzin (ur. 21 lutego 1989 w Woodstock) – kanadyjski hokeista występujący na pozycji obrońcy. Draftowany w 2007 roku w pierwszej rundzie przez zespół Pittsburgh Penguins. Obecnie występuje w zespole Los Angeles Kings. Zdobył złoty medal na mistrzostwach świata elity 2015.

</doc>
<doc id="3665742" url="https://pl.wikipedia.org/wiki?curid=3665742" title="Lorenzen Wright">
Lorenzen Wright

Lorenzen Vern-Gagne Wright (ur. 4 listopada 1975 w Memphis, zm. 19 lipca 2010 tamże) – amerykański koszykarz, występujący w NBA na pozycjach skrzydłowego oraz środkowego.
W 1994 wystąpił w meczu gwiazd amerykańskich szkół średnich - McDonald’s All-American.
Śmierć.
18 lipca 2010 roku opuścił dom swojej byłej żony w Collierville (Tennessee) i od tamtej pory nikt nie miał z nim kontaktu. 4 dni później jego rodzina złożyła doniesienie o zaginięciu. Jego ciało zostało odnalezione 28 lipca w lesie, nieopodal drogi Callis Cutoff. Odnotowano, iż 19 lipca z jego telefonu zostało wykonane połączenie na numer alarmowy 911, które zarejestrowało centrum w Germantown (Tennessee). Dyspozytor rozpoczął rozmowę z dzwoniącym, po czym, po chwili padł strzał. Jego śmierć została zakwalifikowana jako morderstwo, na skutek strzału z broni palnej. W grudniu 2017 roku sąd postawił zarzuty byłej żonie koszykarza Sherra Wright-Robinson. W lipcu 2019 roku Sherra przyznała się do winy i została skazana na karę 30 lat pozbawienia wolności.
Osiągnięcia.
Na podstawie, o ile nie zaznaczono inaczej.

</doc>
<doc id="3665744" url="https://pl.wikipedia.org/wiki?curid=3665744" title="Kostrzewa nibydalmacka">
Kostrzewa nibydalmacka

Kostrzewa nibydalmacka ("Festuca pseudodalmatica" Lam.) – gatunek rośliny z rodziny wiechlinowatych. Występuje od Europy środkowej na zachodzie po umiarkowaną część Azji na wschodzie. W Polsce jest gatunkiem bardzo rzadkim; rośnie tylko w Bramie Krakowskiej i na Wyżynie Miechowskiej.
Biologia i ekologia.
Bylina, hemikryptofit. Rośnie w murawach kserotermicznych. Kwitnie w maju i czerwcu. 
Zagrożenia i ochrona.
Roślina umieszczona w Polskiej Czerwonej Księdze Roślin w grupie gatunków krytycznie zagrożonych (CR). Tę samą kategorię posiada na polskiej czerwonej liście.

</doc>
<doc id="3665745" url="https://pl.wikipedia.org/wiki?curid=3665745" title="Microsoft SMS">
Microsoft SMS



</doc>
<doc id="3665746" url="https://pl.wikipedia.org/wiki?curid=3665746" title="Festuca pseudodalmatica">
Festuca pseudodalmatica



</doc>
<doc id="3665747" url="https://pl.wikipedia.org/wiki?curid=3665747" title="Microplinthus parbatensis">
Microplinthus parbatensis

Microplinthus parbatensis – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 2004 roku przez Massimo Meregalliego na podstawie pojedynczego samca, odłowionego w 1983 roku. Zajmuje on prawdopodobnie bazalną pozycję względem rodzaju, a być może względem kladu obejmującego ten rodzaj i siostrzany "Falsanchonus". W drugim przypadku może on wymagać wydzielenia w osobny rodzaj lub przeniesienia do rodzaju "Microniphades".
Chrząszcz o ciele długości 4,14 mm (bez ryjka), ubarwionym ciemnoczerwono do brązowego. Oskórek pomarszczony. Ryjek krótszy od przedplecza i najszerszy u podstawy. Długość i szerokość przedplecza zbliżone, a jego wierzch bardzo gęsto punktowany. Pokrywy jajowato-eliptyczne, o między rzędach i rzędach podobnej szerokości. Nieparzyste międzyrzędy silniej wypukłe, opatrzone serią błyszczących ziarenek, z których wyrastają wzniesione szczecinki. Cechą wyróżaniającą ten gatunek na tle innych przedstawicieli rodzaju jest wyraźny, mały ząbek ulokwany na wewnętrznej stronie pazurków.
Ryjkowiec znany tylko z przełęczy Ghorapani w nepalskim dystrykcie Parbat, z wysokości 2700 m n.p.m..

</doc>
<doc id="3665749" url="https://pl.wikipedia.org/wiki?curid=3665749" title="Alvin Ceccoli">
Alvin Ceccoli

Alvin Ceccoli (ur. 5 sierpnia 1974) – były australijski piłkarz, reprezentant kraju.
Kariera reprezentacyjna.
W reprezentacji Australii zadebiutował w 1998. W reprezentacji Australii występował w latach 1998-2006. W sumie w reprezentacji wystąpił w 6 spotkaniach.

</doc>
<doc id="3665751" url="https://pl.wikipedia.org/wiki?curid=3665751" title="Mitchell Duke">
Mitchell Duke

Mitchell Duke (ur. 18 stycznia 1991) – australijski piłkarz, reprezentant kraju. Obecnie występuje w Shimizu S-Pulse.
Kariera klubowa.
Od 2011 do 2015 roku występował w klubach Central Coast Mariners i Blacktown City. Od 2015 roku gra w zespole Shimizu S-Pulse.
Kariera reprezentacyjna.
W reprezentacji Australii zadebiutował w 2013. W sumie w reprezentacji wystąpił w 4 spotkaniach.

</doc>
<doc id="3665753" url="https://pl.wikipedia.org/wiki?curid=3665753" title="Maciej Radziejewski (matematyk)">
Maciej Radziejewski (matematyk)

Maciej Radziejewski (ur. w 1974 w Poznaniu) – polski matematyk, doktor habilitowany nauk matematycznych. Specjalizuje się w teorii liczb. Adiunkt na Wydziale Matematyki i Informatyki Uniwersytetu im. Adama Mickiewicza w Poznaniu.
Życiorys.
Studia z matematyki ukończył na poznańskim UAM w 1997. Doktoryzował się w 2002 pracą pt. "Wybrane zagadnienia teorii funkcji L wraz z zastosowaniami" (promotorem pracy był prof. Jerzy Kaczorowski). Habilitował się w 2014 roku rozprawą pt. "Oscylacje funkcji arytmetycznych związanych z niektórymi własnościami faktoryzacyjnymi elementów półgrup arytmetycznych". Pracuje jako adiunkt w Zakładzie Algebry i Teorii Liczb Wydziału Matematyki i Informatyki UAM. Należy do Polskiego Towarzystwa Matematycznego. Wcześniej pracował także w poznańskim Zakładzie Badań Środowiska Rolniczego i Leśnego PAN, współpracując z prof. Zbigniewem Kundzewiczem. W pracy badawczej zajmuje się takimi zagadnieniami jak: ilościowa teoria faktoryzacji, oscylacje funkcji arytmetycznych, niezależność funkcji w klasie Selberga oraz zastosowania matematyki w hydrologii.
Swoje prace publikował m.in. w "Monatshefte für Mathematik", "Acta Arithmetica", "Colloquium Mathematicum", "Transactions of the American Mathematical Society", "Journal of Hydrology", "Natural Hazards" i "Hydrological Sciences Journal".

</doc>
<doc id="3665754" url="https://pl.wikipedia.org/wiki?curid=3665754" title="Henny Meijer">
Henny Meijer

Henny Meijer (ur. 17 lutego 1962 w Paramaribo) – holenderski piłkarz, reprezentant kraju.
Kariera reprezentacyjna.
W reprezentacji Holandii zadebiutował w 1987.

</doc>
<doc id="3665758" url="https://pl.wikipedia.org/wiki?curid=3665758" title="Francisco Fernández (piłkarz)">
Francisco Fernández (piłkarz)

Francisco Fernández (ur. 19 sierpnia 1975) – chilijski piłkarz, reprezentant kraju.
Kariera reprezentacyjna.
W reprezentacji Chile zadebiutował w 2000. W sumie w reprezentacji wystąpił w 2 spotkaniach.

</doc>
<doc id="3665759" url="https://pl.wikipedia.org/wiki?curid=3665759" title="Aitor Embela">
Aitor Embela

Aitor Embela Gil (ur. 17 kwietnia 1996 w Figueres) – piłkarz z Gwinei Równikowej grający na pozycji bramkarza. Od 2017 jest zawodnikiem klubu CE Sabadell B.
Kariera klubowa.
Swoją karierę piłkarską Embela rozpoczął w klubie Altura. Następnie trenował w juniorach Villarrealu i Málagi. W 2014 roku został zawodnikiem klubu Atlético Malagueño z Tercera División. W 2015 roku przeszedł do grającego w Segunda División B, CF Reus Deportiu.
Kariera reprezentacyjna.
W reprezentacji Gwinei Równikowej Embela zadebiutował 7 stycznia 2015 w zremisowanym 1:1 towarzyskim meczu z Republiką Zielonego Przylądka. W 2015 roku został powołany do kadry na Puchar Narodów Afryki 2015. Na tym turnieju był rezerwowym i nie rozegrał żadnego meczu. Z Gwineą Równikową zajął 4. miejsce.

</doc>
<doc id="3665760" url="https://pl.wikipedia.org/wiki?curid=3665760" title="Roy Smith">
Roy Smith

Roy Smith (ur. 19 kwietnia 1990) – kostarykański piłkarz, reprezentant kraju. Obecnie występuje w Santos Guápiles.
Kariera reprezentacyjna.
W reprezentacji Kostaryki zadebiutował w 2010. W sumie w reprezentacji wystąpił w 2 spotkaniach.

</doc>
<doc id="3665764" url="https://pl.wikipedia.org/wiki?curid=3665764" title="Himalanchonus">
Himalanchonus

Himalanchonus – rodzaj chrząszczy z rodziny ryjkowcowatych i podrodziny Molytinae.
Rodzaj ten wprowadzony został w 1987 roku przez Władimira W. Żerichina, który gatunkiem typowym wyznaczył "Himalanchonus thoracicus".
Ryjkowce o nieco spłaszczonym ciele, wyposażonym w rzadkie, grube szczecinki. Ponad pięciokrotnie dłuższy niż szeroki ryjek jest nieco tylko u wierzchołka rozszerzony, a w widoku bocznym ku szczytowi zwężony i delikatnie zakrzywiony. Czułki osadzone są na ryjku przedwierzchołkowo, a ich "funiculus" jest krótszy od trzonka i ma bardzo długi, stożkowaty pierwszy człon. Pokrywy jajowate, najszersze za środkiem, prawie płaskie. Rzędy pokryw punktowane, a międzyrzedy wąskie. Przedpiersie jest na przodzie głęboko wcięte. Śródpiersie niezbyt krótkie, z wąskim, prawie poziomym wyrostkiem międzybiodrowym. Przednie biodra są styczne, środkowe bardzo wąsko, a tylne szeroko odseparowane. U samca szew między dwoma pierwszymi wentrytami odwłoka słabo widoczny. Odnóża o udach sięgających prawie końca odwłoka, dość krótkich goleniach i wąskich stopach o rozszerzonych, ale nie podzielonych płatkowato członach trzecich. Pazurki długie, smukłe i prosto zbudowane.
Należące tu chrząszcze znane są tylko z Nepalu.
Dotychczas opisano 2 gatunki:

</doc>
<doc id="3665765" url="https://pl.wikipedia.org/wiki?curid=3665765" title="Harmonia ewangeliczna (przekład)">
Harmonia ewangeliczna (przekład)

Harmonia ewangeliczna – zachowany fragment polskiej wersji Harmonii Ewangelii (zestawienia odpowiadających sobie fragmentów czterech kanonicznych ewangelii), pochodzący z końca XV lub z początku XVI wieku.
Fragment zachował się na początku łacińskiego manuskryptu teologicznego, znajdującego się w Bibliotece Narodowej. Określenie "Harmonia ewangeliczna" używane jest w opracowaniach. W oryginale fragment nosi łaciński tytuł: "Ewangelium Domini Nostri Ihezu Cristi secundum quatuor evangelistarum…" ("Ewangelia Pana Naszego Jezusa Chrystusa według czterech Ewangelistów…") Wbrew tytułowi zawiera zestawienie wyjątków tylko trzech ewangelii: Mateusza, Łukasza i Jana (bez Marka). Anonimowy przekład prawdopodobnie został odwzorowany z wcześniejszego tłumaczenia, które po przeredagowaniu mogło być podstawą wydania "Nowy Testament polskim językiem wyłożony" z 1556 (znany jako "Nowy Testament Scharffenberga").

</doc>
<doc id="3665767" url="https://pl.wikipedia.org/wiki?curid=3665767" title="Kike Boula">
Kike Boula

Kike, właśc. Enrique Boula Senobua (ur. 17 lipca 1993 w Malabo) – gwinejski piłkarz grający na pozycji prawego pomocnika. Od 2017 jest zawodnikiem klubu AO Ksanti.
Kariera klubowa.
Swoją karierę piłkarską Kike rozpoczął w klubie UD Almería. W 2011 roku został zawodnikiem zespołu rezerw. 17 marca 2012 zadebiutował w nich w Segunda División B w przegranym 0:4 domowym meczu z Cádizem. W rezerwach Almerii grał przez dwa sezony.
W 2013 roku Kike przeszedł do RCD Mallorca. W sezonie 2013/2014 awansował z rezerwami z Tercera División do Segunda División B. Zawodnikiem Mallorki B był do końca sezonu 2014/2015.
Latem 2015 Kike został zawodnikiem Linares Deportivo. Swój debiut w nim zaliczył 22 sierpnia 2015 w wygranym 1:0 wyjazdowym meczu z FC Cartagena.
W sezonie 2016/2017 Kike grał w PGS Kissamikos, a latem 2017 trafił do AO Ksanti.
Kariera reprezentacyjna.
W reprezentacji Gwinei Równikowej Kike zadebiutował 7 stycznia 2015 w zremisowanym 1:1 towarzyskim meczu z Republiką Zielonego Przylądka. W 2015 roku został powołany do kadry na Puchar Narodów Afryki 2015. Na tym turnieju był podstawowym zawodnikiem i rozegrał sześć spotkań: z Kongiem (1:1), z Burkina Faso (0:0), z Gabonem (2:0), ćwierćfinałowe z Tunezją (2:1), półfinałowe z Ghaną (0:3) i o 3. miejsce z Demokratyczną Republiką Konga (0:0, k. 2:4). Z Gwineą Równikową zajął 4. miejsce.

</doc>
<doc id="3665769" url="https://pl.wikipedia.org/wiki?curid=3665769" title="Mirjam Puchner">
Mirjam Puchner

Mirjam Puchner (ur. 18 maja 1992 w Schwarzach im Pongau) – austriacka narciarka alpejska, specjalizująca się w konkurencjach szybkościowych, wicemistrzyni olimpijska.
Kariera.
Po raz pierwszy na arenie międzynarodowej zaprezentowała się 6 grudnia 2007 roku podczas zawodów FIS Race w austriackim Gosau. Zajęła wtedy 55. miejsce w slalomie gigancie. W 2011 roku wystartowała na mistrzostwach świata juniorów w Crans-Montana, gdzie jej najlepszym wynikiem było 13. miejsce w supergigancie. Rok później, podczas mistrzostw świata juniorów w Roccaraso najlepszy wynik zanotowała w slalomie gigancie zajmując 8. miejsce. Najlepszy wynik w tej kategorii wiekowej osiągnęła na mistrzostwach świata juniorów w Quebeku w 2013 roku, gdzie zajęła 7. miejsce w superkombinacji.
W Pucharze Świata zadebiutowała 12 stycznia 2013 roku w austriackim St. Anton, gdzie zajęła 47. miejsce w zjeździe. Pierwsze pucharowe punkty zdobyła blisko rok później, 21 grudnia 2013 roku we francuskim Val d’Isère, zajmując 29. pozycję w zjeździe. 16 marca 2016 roku stanęła na najwyższym stopniu podium w tej samej konkurencji, wygrywając w szwajcarskim Sankt Moritz podczas rozgrywanych w tej miejscowości finałów PŚ. Wyprzedziła wtedy Szwajcarkę Fabienne Suter i Włoszkę Elenę Curtoni.
Na mistrzostwach świata w Cortina d’Ampezzo w 2021 roku zajęła jedenaste miejsce w zjeździe. Podczas rozgrywanych rok później igrzysk olimpijskich w Pekinie wywalczyła srebrny medal w supergigancie. Rozdzieliła tam dwie Szwajcarki: Larę Gut-Behrami i Michelle Gisin. Cztery dni później zajęła ósme miejsce w zjeździe. Blisko medalu była na mistrzostwach świata w Courchevel/Méribel w 2023 roku, gdzie zajęła czwarte miejsce w zjeździe. Walkę o podium przegrała tam ze Szwajcarką Corinne Suter o 0,25 sekundy.
Jej starszy brat Joachim również uprawia narciarstwo alpejskie.

</doc>
<doc id="3665775" url="https://pl.wikipedia.org/wiki?curid=3665775" title="Nina Agadżanowa">
Nina Agadżanowa

Nina Fierdinandowna Agadżanowa-Szutko (ros. Ни́на Фердина́ндовна Агаджа́нова-Шутко́, ur. 8 listopada 1889 w Krasnodarze, zm. 27 grudnia 1974) – ormiańsko-radziecka rewolucjonistka i scenarzystka, znana ze scenariusza do filmu "Pancernik Potiomkin" (1925 r.).
Życiorys.
Urodziła się 27 października (8 listopada) 1889 roku w Krasnodarze. Uczyła się na pedagogicznych kursach, na wydziale historyczno-filologicznym.
W latach 1911-1916 niejednokrotnie była aresztowana i zsyłana za podziemną działalność rewolucyjną. W zsyłce do Wielkiego Ustiugu pracowała jako pianistka w kinoteatrze.
W latach 1918-1919 była w podziemnej działalności partyjnej na tyłach Białej Armii. Od 1920 roku sekretarz białoruskiego Komitetu Wojskowo-Rewolucyjnego.
W latach 1921-1938 pracowała w ambasadzie radzieckiej w Pradze i Rydze.
Pracę z filmem rozpoczęła w 1924 roku. Przez wiele lat była scenarzystką, konsultantką, redaktorką oraz kierowniczką działu scenariuszowego w studiu "Mieżrabpomfilm", a później w "Sojuzdietfilm".
W realizacji filmu "Dwa-Buldi-dwa" (1930) brała udział jako reżyser (razem z Lwem Kuleszowem).
W latach 1945-1952 pełniła działalność dydaktyczną (od 1949 docent), nauczała w WGIK. Zmarła 14 grudnia 1974 roku.
Prywatnie żona Kiriłła Szutko – rosyjskiego rewolucjonisty oraz działacza partyjnego i państwowego.

</doc>
<doc id="3665776" url="https://pl.wikipedia.org/wiki?curid=3665776" title="Kalex">
Kalex

KALEX engineering – niemiecka firma z siedzibą w Bobingen specjalizująca się w produkcji motocykli wyścigowych. Motocykle Kalex w MMŚ zadebiutowały w sezonie 2010 w klasie Moto2, a od 2012 roku rywalizują również w Moto3.

</doc>
<doc id="3665780" url="https://pl.wikipedia.org/wiki?curid=3665780" title="Andrzej Kieruzalski">
Andrzej Kieruzalski

Andrzej Kieruzalski ps. „Flis”, „Andrzej Flis”, „Flisak” (ur. 27 sierpnia 1928 w Warszawie, zm. 3 maja 2017 tamże) – polski plastyk, lalkarz, chórmistrz, inscenizator i reżyser; pedagog, instruktor harcerski w stopniu harcmistrza, kierownik artystyczny zespołu „Gawęda”, jeden z pierwszych kawalerów Orderu Uśmiechu i laureat Nagrody m.st. Warszawy dla zasłużonych w dziedzinie upowszechniania kultury.
Życiorys.
Urodził się 27 sierpnia 1928 roku na warszawskim Grochowie. Tutaj ukończył szkołę podstawową przy u. Kordeckiego oraz liceum przy ul. Zbaraskiej. Przed II wojną światową był zuchem w 22 Warszawskiej Drużynie Harcerskiej na warszawskim Grochowie. W pierwszych miesiącach wojny zmarł jego ojciec, więc Andrzej jako 11-latek pozostał sam z mamą. W czasie okupacji organizował teatrzyki kukiełkowe dla młodszych dzieci „Mara” i „Skrzat”. Teatrzyk działał nawet podczas powstania warszawskiego, w którym Andrzej Kieruzalski, żołnierz Szarych Szeregów, brał udział. W Szarych Szeregach był patrolowym patrolu „Orłów”, p.o. drużynowym 19 Drużyny „Zawiszy”, kronikarzem Roju „Orły Podolskie” (prasko-grochowskiego hufca „Zawiszy”). W październiku 1944 roku ponownie w macierzystej 22 WDH, był jej drużynowym. W 1946 roku członek komendy Hufca Harcerzy Praga.
Za swe zasługi otrzymał Warszawski Krzyż Powstańczy, dwukrotnie Krzyż Armii Krajowej (Londyn, Warszawa) a także decyzją Prezydenta RP Lecha Wałęsy Krzyż Komandorski Orderu „Odrodzenia Polski” w 1993 roku.
Po wojnie wstąpił w szeregi Chóru Centralnego Zespołu Artystycznego Związku Harcerstwa Polskiego, kierowanego przez Władysława Skoraczewskiego. Tu poznał swoją późniejszą żonę Barbarę i blisko zaprzyjaźnił się ze Skoraczewskim, który trzymał nawet do chrztu jedynego syna Andrzeja i Barbary – Błażeja.
W 1956 roku ukończył studia na Wydziale Architektury Wnętrz Akademii Sztuk Pięknych w Warszawie. Był autorem filmów animowanych, m.in. o tematyce medycznej, projektów architektonicznych, a także ilustracji do płyt. Był także twórcą wielkiej makiety kolejki w skali H0, która przez wiele lat stała w Centralnej Składnicy Harcerskiej przy ul. Marszałkowskiej w Warszawie. Razem ze swoim przyjacielem ze studiów, a późniejszym współpracownikiem Romanem Huszczo, napisał dwie książki: "Z kukiełką w plecaku" (Warszawa 1959) i "Nasz najpiękniejszy obóz" (Warszawa 1960). W latach 60. był mistrzem Warszawy i wicemistrzem Polski w rajdach samochodowych.
Po rozwiązaniu ZHP 13 października 1952 roku za namową hm. Stefana Wyrobka założył w Domu Harcerza na Pradze (przy ul. Siedleckiej 39) teatrzyk kukiełkowy „Gawęda”, z którego powstała później 170 WDH im. Stanisława Wyspiańskiego, a następnie Zespół Artystyczny ZHP „Gawęda” im. hm. Barbary Kieruzalskiej. Do końca był jego dyrektorem artystycznym. W latach pięćdziesiątych XX wieku zaproponował Pałacowi Młodzieży w Warszawie autorski program rozwoju dziewcząt i chłopców przez taniec, śpiew i teatr. Zarażał swoim pomysłem najlepszych pedagogów, muzyków, plastyków, autorów tekstów i choreografów. Z zespołem współpracowali znani polscy twórcy, tacy jak pisarka Wanda Chotomska, kompozytor Włodzimierz Korcz, reżyser Krzysztof Gradowski, scenograf Adam Kilian oraz choreografowie Zofia Rudnicka i Witold Gruca.
Jako pierwszy w Polsce stworzył i wystawił z wychowankami dziecięcy musical "Rezerwat". Należał do twórców programów jubileuszowych zespołu, Pałacu Młodzieży, Chorągwi Stołecznej ZHP, obchodów Dnia Dziecka, festynów i pikników rodzinnych. Zmarł w Warszawie 3 maja 2017 roku. Pochowany na Cmentarzu Wojskowym na Powązkach (kwatera A 33, rząd 3, grób 13). Jego jedyny syn Błażej zmarł w 2020 (ur. 1950).

</doc>
<doc id="3665782" url="https://pl.wikipedia.org/wiki?curid=3665782" title="Iván Salvador Edú">
Iván Salvador Edú

Ibán, właśc. Iván Salvador Edú (ur. 11 grudnia 1995 w L’Hospitalet) – gwinejski piłkarz grający na pozycji prawego pomocnika. Od 2019 jest zawodnikiem klubu CF Fuenlabrada.
Kariera klubowa.
Swoją karierę piłkarską Ibán rozpoczął w klubie CE L’Hospitalet. W 2013 roku został zawodnikiem pierwszego zespołu. 27 października 2013 zadebiutował w nim w Segunda División B w wygranym 3:2 domowym meczu z Villarrealem CF B. W CE L’Hospitalet grał przez rok.
W 2014 roku Ibán przeszedł do Valencii. Został zawodnikiem zespołu rezerw. Zadebiutował w nich 24 sierpnia 2014 w przegranym 1:2 wyjazdowym meczu z Mallorcą B.
Kariera reprezentacyjna.
W reprezentacji Gwinei Równikowej Ibán zadebiutował 7 stycznia 2015 w zremisowanym 1:1 towarzyskim meczu z Republiką Zielonego Przylądka. W 2015 roku został powołany do kadry na Puchar Narodów Afryki 2015. Na tym turnieju był podstawowym zawodnikiem i rozegrał pięć spotkań: z Kongiem (1:1), z Burkina Faso (0:0), z Gabonem (2:0, strzelił w nim gola), ćwierćfinałowe z Tunezją (2:1) i półfinałowe z Ghaną (0:3). Z Gwineą Równikową zajął 4. miejsce.

</doc>
<doc id="3665784" url="https://pl.wikipedia.org/wiki?curid=3665784" title="Anthony Groppi">
Anthony Groppi

Anthony Groppi (ur. 4 lipca 1997 w Soave) – włoski motocyklista.

</doc>
<doc id="3665792" url="https://pl.wikipedia.org/wiki?curid=3665792" title="Wyścigowe Samochodowe Mistrzostwa Polski 2012">
Wyścigowe Samochodowe Mistrzostwa Polski 2012

Sezon 2012 był pięćdziesiątym szóstym sezonem Wyścigowych Samochodowych Mistrzostw Polski.
Kalendarz.
"Źródło: chronopn.neostrada.pl"
Mistrzowie.
"Źródło: chronopn.neostrada.pl"

</doc>
<doc id="3665794" url="https://pl.wikipedia.org/wiki?curid=3665794" title="Roben Obama Nsue">
Roben Obama Nsue

Rubén Darío, właśc. Roben Obama Nsue Ondo (ur. 21 czerwca 1993 w Ebeiñ-Yenkeng) – gwinejski piłkarz grający na pozycji napastnika. Od 2017 jest zawodnikiem klubu Dedebit.
Kariera klubowa.
Swoją karierę piłkarską Rubén Darío rozpoczął w klubie Atlético Malabo. W 2012 roku został zawodnikiem pierwszego zespołu i wtedy też zadebiutował w nim w pierwszej lidze Gwinei Rówikowej. W 2013 roku przeszedł do Leones Vegetarianos FC. W 2015 roku grał najpierw w The Panthers FC, a następnie trafił do Atlético Semu.
Kariera reprezentacyjna.
W reprezentacji Gwinei Równikowej Rubén Darío zadebiutował 25 stycznia 2015 w wygranym 2:0 meczu Pucharu Narodów Afryki 2015 z Gabonem (2:0). Był to jego jedyny mecz w tym turnieju. Z Gwineą Równikową zajął 4. miejsce.

</doc>
<doc id="3665796" url="https://pl.wikipedia.org/wiki?curid=3665796" title="Botnik Południowy">
Botnik Południowy

Botnik Południowy, Morze Botnickie (, ) – południowa część Zatoki Botnickiej na Bałtyku.
Od Bałtyku właściwego na południu oddzielają go Wyspy Alandzkie, Morze Alandzkie i Morze Archipelagowe. Od północy cieśnina Kvarken Północny oddziela go od Botnika Północnego, który razem z Botnikiem Południowym tworzy Zatokę Botnicką. Zatoka powstała wskutek działania sił tektonicznych, we wczesnym kenozoiku kształtowały ją procesy rzeczne, a dzisiejsze ukształtowanie jest efektem zlodowaceń epoki plejstocenu. Lądolód skandynawski miał największą miąższość w regionie Botnika Północnego i obecnie, po deglacjacji tego obszaru, Zatoka Botnicka nie jest izostatycznie zrównoważona. Dno Botnika Południowego podnosi się w tempie od 5 do 7,5 mm/rok, co powoduje przesuwanie się linii brzegowej i odsłanianie lądu.

</doc>
<doc id="3665797" url="https://pl.wikipedia.org/wiki?curid=3665797" title="Postawy propozycjonalne">
Postawy propozycjonalne

Postawa propozycjonalna (, także "nastawienie sądzeniowe") – w filozofii umysłu termin, który określa stan mentalny podmiotu względem pewnej „propozycji” (ang. proposition - sąd, zdanie twierdzące). Według teorii postaw propozycjonalnych, każdy intencjonalny stan mentalny może być opisany jako postawa propozycjonalna, tj. może być opisany jako relacja pewnego podmiotu i pewnego sądu na temat świata.
Treści postaw propozycjonalnych (czyli odpowiednie propozycje) są prawdziwe lub fałszywe, ale same te postawy – nie są. Są one związane z tym, "jak" ludzki umysł podchodzi do danego sądu. Często uważa się, że postawy propozycjonalne są elementarnymi jednostkami myśli.
Podmiot może mieć różne postawy propozycjonalne względem tej samej propozycji (np. „S uważa, że jej lody są zimne” oraz „S cieszy się, że jej lody są zimne”) – ta sama propozycja („Lody są zimne”) raz występuje jako treść (emocjonalnie neutralnego) sądzenia – „S uważa, że...” – a innym razem z elementem radości z tego stanu rzeczy („S cieszy się, że...”).

</doc>
<doc id="3665798" url="https://pl.wikipedia.org/wiki?curid=3665798" title="Morze Botnickie">
Morze Botnickie



</doc>
<doc id="3665802" url="https://pl.wikipedia.org/wiki?curid=3665802" title="Kevin Hanus">
Kevin Hanus

Kevin Hanus (ur. 6 września 1993 w Norymberdze) – niemiecki motocyklista, mistrz serii IDM Moto3 w 2013 roku.

</doc>
<doc id="3665804" url="https://pl.wikipedia.org/wiki?curid=3665804" title="Famor">
Famor

Famor S.A. – zakład w Bydgoszczy założony w 1952 roku, producent sprzętu elektrotechnicznego dla okrętownictwa, budownictwa i innych branż.
Charakterystyka.
Famor S.A. jest dostawcą kompleksowych rozwiązań z dziedziny oświetlenia i wyposażenia elektrycznego. Asortyment produkowanych wyrobów to m.in.: oprawy oświetleniowe wykorzystujące technologię LED lub tradycyjne źródła światła, osprzęt sygnalizacyjny, rozdzielnice elektryczne, pulpity nawigacyjne i sterownicze oraz projektory i naświetlacze.Oferta zakładu dotyczy rynku morskiego, budowlanego, przemysłu chemicznego i wydobywczego, szpitali oraz dla taboru szynowego i kołowego.
Firma posiada wiele certyfikatów jakości m.in. AQAP 2110, NATO, ISO 9001, ISO 13485. Dysponuje działem badawczo-rozwojowym. Oferuje ponadto usługi związane z obróbką mechaniczną metali, spawaniem oraz malowaniem proszkowym.
Do głównych partnerów Famoru należą: stocznie w Szczecinie, Gdańsku i Gdyni, Zakłady Cegielskiego w Poznaniu, KGHM Polska Miedź oraz hurtownie elektrotechniczne w Polsce. Zakład eksportuje wyroby m.in. do: USA, Wielkiej Brytanii, Francji, Niemiec, Holandii, Rosji i Ukrainy.
Historia.
Okres PRL.
Zakłady powstały 1 stycznia 1952 zarządzeniem Ministra Przemysłu Drobnego i Rzemiosła pod nazwą "Gdańska Fabryka Maszyn". Po dwóch miesiącach przemianowano je na "Bydgoskie Zakłady Sprzętu Okrętowego" i włączono do Centralnego Zarządu Przemysłu Okrętowego. Dysponowały one bazą przy ul. Racławickiej oraz przydzielonymi zakładami przemysłu terenowego: Fabryką Motorów i Maszyn przy ul. Nakielskiej 129 w Bydgoszczy, Fabryką Maszyn i Odlewnią Żeliwa w Brodnicy oraz Warsztatami Mechanicznymi i Odlewniczymi w Żninie. Później uruchomiono nowy zakład przy ul. Gdańskiej 109, przewidziany na centralną narzędziownię i bazę remontową dla wszystkich zakładów podległych Zarządowi Przemysłu Okrętowego. W 1954 przedsiębiorstwa zamiejscowe usamodzielniły się, a fabryka przy ul. Nakielskiej została zlikwidowana. W końcu 1954 zatrudnienie w przedsiębiorstwie wynosiło 316 osób, w tym 54 kobiet.
1 stycznia 1956 Bydgoskie Zakłady Sprzętu Okrętowego przeszły pod nadzór Ministerstwa Przemysłu Maszynowego. Mieściły się one wówczas w kilku obiektach na terenie miasta: ul. Ślusarskiej (dyrekcja), ul Racławickiej 6 i ul. Gdańskiej 109. W 1963 zmieniono nazwę zakładów na "Bydgoskie Zakłady Sprzętu Okrętowego „Famor”".
Początkowo asortyment produkowanych wyrobów obejmował m.in.: maszynki dentystyczne, patelnie, kleszcze stolarskie i inne narzędzia mechaniczne, a od 1954 oprawy oświetleniowe, reflektory, latarnie nawigacyjne i projektory okrętowe. W 1956 zakład przekształcił się w przedsiębiorstwo przemysłu elektrotechnicznego. Służyło temu przejęcie produkcji osprzętu oświetleniowego Zakładów Aparatury Precyzyjno-Oświetleniowej w Świebodzinie i adaptowanie produkcji rozdzielnic skrzynkowych Zakładów Okrętowych Urządzeń Elektrycznych w Gdańsku. Produkcja w latach 1955-1965 wzrosła 2,5-krotnie.
W 1961 w nowym budynku przy ul. Racławickiej 6 uruchomiono produkcję urządzeń nawigacyjnych, sygnalizacyjnych, rozruszników, rozdzielnic, oświetleń, reflektorów i telegrafów. Produkcja ta opierała się już na opracowaniach własnego biura konstrukcyjnego. W 1964 oddano do użytku nowy obiekt produkcyjny, w którym poza dyrekcją i przychodnią zakładową, znalazły się: galwanizernia, malarnia, wydział obróbki mechanicznej oraz działy montażu elektrycznego. W 1970 zatrudnienie wynosiło 1800 osób, a zakład należał do Zjednoczenia Przemysłu Okrętowego w Gdańsku.
W latach 70. w obliczu rozwoju przemysłu stoczniowego przystąpiono do rozbudowy zakładu na północnym obrzeżu Śródmieścia Bydgoszczy między ulicami: Kaszubską, Świecką, Racławicką, i Bocianowo. Na placu po starej zabudowie wzniesiono hale produkcyjne, magazyny oraz obiekty pomocnicze (wydział remontowy, narzędziownia, prototypownia, laboratorium, warsztaty szkolne) oraz przystąpiono do budowy 13-kondygnacyjnego wieżowca. Zakład wyposażono w nowe maszyny i urządzenia. Powstał Zakładowy Ośrodek Obliczeniowy z własnym komputerem ICL2903. W latach 70. nastąpił dwukrotny wzrost produkcji oraz rozbudowa zaplecza socjalnego o stołówkę, rozgłośnię zakładową, ośrodek wypoczynkowy w Pieczyskach nad Zalewem Koronowskim, gdzie miał swoją przystań klub żeglarski.
Od 1975 rozpoczęto produkcję seryjną opraw szpitalnych oraz układów zdalnego sterowania silnikami okrętowymi, telegrafów i wskaźników. W 1977 zmieniono nazwę firmy na "Zakłady Urządzeń Okrętowych „Famor”". Przedsiębiorstwo utrzymywało kontakty z odbiorcami w 16 krajach. Do Kanady eksportowano układy zdalnego sterowania silnikiem głównym, do krajów RWPG specjalistyczne reflektory, telegrafy maszynowe, latarnie nawigacyjne i tablice rozdzielcze. Sprzęt okrętowy z Famoru znany był także w RFN, Francji, Wielkiej Brytanii, Norwegii, Szwecji, Finlandii i Portugalii. W 1977 roku produkcja eksportowa firmy przyniosła gospodarce 13 mln zł dewizowych
27 sierpnia 1980 w zakładzie rozpoczęto strajk solidarnościowy z robotnikami Wybrzeża. W zakładzie powstał NSZZ „Solidarność”, którego działacze w stanie wojennym zostali internowani.
W 1983 oddano do użytku okazały biurowiec przedsiębiorstwa, w 1987 uruchomiono linię projektowania i produkcji obwodów drukowanych, a w 1988 wdrożono zintegrowany system elektronicznego przetwarzania danych.
Okres III RP.
W 1994 w okresie transformacji ustrojowej przedsiębiorstwo przekształciło się w spółkę akcyjną, której pierwszym prezesem został Tadeusz Borowicz. 60% akcji przejął VII Narodowy Fundusz Inwestycyjny, 25% zachował Skarb Państwa, a 15% przekazano załodze. Od lat 90. wyroby przedsiębiorstwa były stale obecne na międzynarodowych targach organizowanych w kraju i za granicą: w Niemczech, Holandii, Norwegii, Rosji, Ukrainie, Białorusi, Estonii, Łotwie, Litwie i Czechach. Na wystawach zdobywały one prestiżowe nagrody i wyróżnienia.
W 2000 opracowano system nowoczesnych projektorów okrętowych ze stali nierdzewnej oraz wdrożono produkcję rozdzielnic okrętowych oraz elementów układów sterujących. Coraz większe znaczenie miała produkcja dla branż innych niż stoczniowa (szpitalnictwo, kolejnictwo).
W 2003 wartość sprzedaży wyniosła 27 mln zł. Część hal produkcyjnych i pomieszczeń biurowych wynajęto innym podmiotom gospodarczym. Ograniczono administrację, a liczba zatrudnionych spadła do 250 osób. W 2003 VII NFI sprzedał pakiet ponad 50% akcji dwom prywatnym inwestorom spoza branży stoczniowej.
Po 2005 firma sprzedała wieżowiec administracyjny firmie deweloperskiej Nordic Development, która w latach 2007–2009 przebudowała go na budynek mieszkalno-biurowy Nordic Tower. W 2010 otrzymał on Grand Prix w ramach konkursu „Budowa na medal Pomorza i Kujaw” w kategorii obiekt modernizowany.
W 2013 firma otrzymała dofinansowanie na projekt wdrożenia eksportu współfinansowany przez Unię Europejską z Europejskiego Funduszu Rozwoju Regionalnego w ramach Programu Operacyjnego Innowacyjna Gospodarka, 2007-2013.
Od 2017 w dawnej hali fabrycznej Famoru przy ul. Świeckiej 8 (w której produkowano oświetlenie) działa restauracja "Stara Fabryka" z galerią obrazów, centrum wspinaczkowe oraz klub motocyklowy.

</doc>
<doc id="3665805" url="https://pl.wikipedia.org/wiki?curid=3665805" title="Zespół Filmowy „Skurcz”">
Zespół Filmowy „Skurcz”



</doc>
<doc id="3665809" url="https://pl.wikipedia.org/wiki?curid=3665809" title="Jarosław Stodulski">
Jarosław Stodulski

Jarosław Zdzisław Stodulski ps. "Kruk", "Sławek" (ur. 4 stycznia 1927 w Rędzinach, zm. 21 marca 2011 w Bielawie) – profesor nauk medycznych, kardiochirurg dziecięcy, twórca Kliniki Kardiochirurgii Centrum Zdrowia Dziecka, instruktor harcerski w stopniu podharcmistrza. 
Życiorys.
Syn Stefana i Stanisławy z Barańskich. Harcerz 22 Warszawskiej Drużyny Harcerskiej, w Szarych Szeregach był drużynowym i p.o. hufcowym w hufcu Grochów Bojowych Szkół. Kapral podchorąży, był dowódcą drużyny łączności w harcerskim plutonie 605A III Rejonu VI Obwodu AK Praga. W powstaniu warszawskim jako 17-latek uczestniczył w organizowaniu szlaku przerzutu między Pragą i walczącym Mokotowem, dwukrotnie przepływając Wisłę. 
W latach 1945–1946 przyboczny hufcowego (zastępca komendanta) Hufca Harcerzy Praga.
Absolwent XIX Liceum Ogólnokształcącego im. Powstańców Warszawy w Warszawie. W 1951 ukończył Akademię Medyczną w Warszawie i rozpoczął pracę w nowej Klinice Chirurgii Dziecięcej przy ul. Litewskiej. Doktoryzował się w 1961 na Wydziale Lekarskim, a habilitację uzyskał w Wojskowej Akademii Medycznej w Warszawie w 1973. W 1990 otrzymał tytuł profesora.
Jako pierwszy w Polsce kardiochirurg zastosował tzw. głęboką hipotermię w leczeniu okienka aortalno-płucnego, był też pionierem w leczeniu wady wrodzonej serca pod postacią przełożenia wielkich naczyń. 
Stworzył od podstaw Klinikę Kardiochirurgii Dziecięcej w Centrum Zdrowia Dziecka, którą kierował w latach 1978–1997. W okresie 1996–1998 rokiem był przewodniczącym Rady Naukowej Instytutu IPCZD. Członek założyciel Klubu Kardiochirurgów Polskich.
Był autorem ponad 100 prac naukowych. Odznaczony wieloma nagrodami i odznaczeniami, m.in. Nagrodą Ministra Zdrowia, Złotym Krzyżem Zasługi, Krzyżem Kawalerskim Orderu Odrodzenia Polski, Krzyżem Oficerskim Orderu Odrodzenia Polski, Krzyżem Walecznych i Warszawskim Krzyżem Powstańczym. 
Pochowany na Cmentarzu Wojskowym na Powązkach (kwatera D 29, rząd tuje, grób 4).

</doc>
<doc id="3665810" url="https://pl.wikipedia.org/wiki?curid=3665810" title="Marco Bezzecchi">
Marco Bezzecchi

Marco Bezzecchi (ur. 12 listopada 1998 w Rimini) – włoski motocyklista, zwycięzca serii CIV Moto3 w 2015 roku.

</doc>
<doc id="3665813" url="https://pl.wikipedia.org/wiki?curid=3665813" title="Khairul Idham Pawi">
Khairul Idham Pawi

Khairul Idham Pawi (ur. 20 września 1998) – malezyjski motocyklista, zwycięzca serii Malaysian Cub Prix WIRA Championship oraz Asia Dream Cup w 2014 roku.

</doc>
<doc id="3665817" url="https://pl.wikipedia.org/wiki?curid=3665817" title="Manna litewska">
Manna litewska

Manna litewska ("Glyceria lithuanica" (Gorski) Gorski) – gatunek rośliny z rodziny wiechlinowatych. Występuje od Polski na zachodzie po Japonię na wschodzie. W Polsce jest gatunkiem bardzo rzadkim; rośnie tylko w Puszczy Rominckiej w rezerwatach: Boczki, Czarnówko i Mechacz Wielki.
Biologia i ekologia.
Bylina, hemikryptofit. Rośnie w bagiennych lasach na torfowiskach, m.in. w borealnej świerczynie na torfie. Kwitnie od czerwca do sierpnia.
Zagrożenia i ochrona.
Roślina umieszczona w Polskiej Czerwonej Księdze Roślin oraz na polskiej czerwonej liście w grupie gatunków krytycznie zagrożonych (CR).

</doc>
<doc id="3665818" url="https://pl.wikipedia.org/wiki?curid=3665818" title="Glyceria lithuanica">
Glyceria lithuanica



</doc>
<doc id="3665819" url="https://pl.wikipedia.org/wiki?curid=3665819" title="Keisuke Kurihara">
Keisuke Kurihara

 – japoński motocyklista.

</doc>
<doc id="3665825" url="https://pl.wikipedia.org/wiki?curid=3665825" title="Pałacyk Bormana w Warszawie">
Pałacyk Bormana w Warszawie



</doc>
<doc id="3665828" url="https://pl.wikipedia.org/wiki?curid=3665828" title="Wincenty Smolak">
Wincenty Smolak

Wincenty Smolak (ur. 1942 we Lwowie, zm. 11 marca 2016 w Krakowie) – polski geofizyk, ho­dowca koni hu­cul­skich, działacz społeczny, prekursor hipoterapii w Polsce.
Życiorys.
W młodości był harcerzem 3 Krakowskiej Drużyny Harcerskiej im. Gen. Kazimierza Pułaskiego. Z wykształcenia geofizyk, uzyskał stopień doktora inżyniera geofizyki, był członkiem założycielem Polskiego Towarzystwa Przyjaciół Nauk o Ziemi. Od 1980 związany był z Kołem Żołnierzy Pułku 3 Strzelców Konnych im. Pułkownika Doktora Bronisława Lubienieckiego. Zajmował się hodowlą koni huculskich. Był wieloletnim członkiem, a następnie Członkiem Honorowym Polskiego Związku Hodowców Koni, za­ło­ży­cielem i pierw­szym pre­zesem Oddziału Polskiego Związku Hodowców Koni w Krakowie oraz członkiem zarządu PZHK. Był również członkiem założycielem Polskiego Towarzystwa Hipoterapeutycznego w którym piastował funkcję prezesa w latach 1992–2000 oraz prezesa honorowego w latach 2000–2016. Zmarł 11 marca 2016, a jego pogrzeb odbył się 19 marca w Korzkwi.

</doc>
<doc id="3665829" url="https://pl.wikipedia.org/wiki?curid=3665829" title="Sena Yamada">
Sena Yamada

Sena Yamada (ur. 17 lutego 1994) – japoński motocyklista, zwycięzca serii All Japan Road Race J-GP3 z 2014 i 2015 roku.

</doc>
<doc id="3665831" url="https://pl.wikipedia.org/wiki?curid=3665831" title="Samuel Pereira">
Samuel Pereira

Samuel Rodrigo Pereira (ur. 1988) – polski publicysta portugalskiego pochodzenia.
Życiorys.
Studiował historię na Uniwersytecie Kardynała Stefana Wyszyńskiego w Warszawie. Autor bloga „Mediowo” w serwisie Salon24. Był członkiem założycielem, działaczem i od 2011 rzecznikiem prasowym Stowarzyszenia „Solidarni 2010” (zrezygnował 12 września 2011). W okresie luty–marzec 2011 wraz z Ewą Stankiewicz prowadził audycje w Radiu Wnet. 
Podjął współpracę ze środowiskiem tygodnika „Gazeta Polska”, pisząc do dziennika „Gazeta Polska Codziennie” oraz portalu Niezalezna.pl, dla których działał do 2016
. Były redaktor pisma „Fronda”. W grudniu 2012 nominowany do nagrody Grand Press w kategorii „dziennikarstwo śledcze” za tekst „Sensacyjne nagrania w sprawie Amber Gold”. W czerwcu 2013 dołączył do redakcji kwartalnika „Fronda Lux”, prowadzonej przez Mateusza Matyszkowicza. 
W styczniu 2015 został przyjęty do Stowarzyszenia Dziennikarzy Polskich (SDP).
10 lutego 2016 rozpoczął pracę jako wydawca w redakcji publicystyki i prowadzący audycję "Rozmowa Dnia" w I Programie Polskiego Radia (zadebiutował w audycji "Z kraju i ze świata"). 11 marca 2016 został zastępcą szefa redakcji publicystyki Telewizyjnej Agencji Informacyjnej (TAI), Dawida Wildsteina (jednocześnie zakończył pracę jako wydawca w PR1). W grudniu 2016 powołany na p.o. szefa portalu TVP.info. 1 sierpnia 2017 objął funkcję redaktora naczelnego tego serwisu, zastąpił zwolnionego Dominika Zdorta. Równolegle był wydawcą programu "Bez retuszu". W listopadzie 2018 został wydawcą programu „Strefa Starcia”.
We wrześniu 2019 został współprowadzącym audycji „Twój wybór” w TVP3. W listopadzie 2020 objął funkcję zastępcy kierownika Redakcji Mediów Interaktywnych. Od września 2021 r. został stałym felietonistą tygodnika „Sieci”.
Wespół z Marcinem Tulickim ujawnił kulisy afery Polnord, w tym szczegóły analizy Generalnego Inspektora Informacji Finansowej dotyczącej rzekomych przepływów finansowych na trzech kontach Romana Giertycha, a także na rachunkach spółek T.G. i NEW INDUSTRY oraz kancelarii adwokackiej Giertycha. Zebrane przez Generalnego Inspektora Informacji Finansowej dane były jedną z podstaw śledztwa prokuratorskiego w sprawie podejrzenia prania brudnych pieniędzy. Przed publikacją artykułu, Roman Giertych zagroził Pereirze i Rafałowi Pasztelańskiemu, którzy pracowali nad tekstem, za wysłanie pytań w sprawie analizy GIIF pozwem opiewającym na kwotę 50 tys. złotych na osobę. Finalnie, prywatny akt oskarżenia z art. 212 KK został wniesiony w październiku 2020 roku i opiewał na 200 tysięcy złotych. W czerwcu 2022 roku sąd pierwszej instancji umorzył postępowanie.
Kariera dziennikarska.
W październiku 2012 r. w „Gazecie Polskiej” razem z Dorotą Kanią i Dawidem Wildsteinem ujawnił szczegóły śledztwa w sprawie korupcji w Sądzie Najwyższym. Po tych publikacjach ówczesny prokurator generalny Andrzej Seremet przekonywał krakowską prokuraturę do wznowienia sprawy.
Jest autorem artykułów o aferze związanej z kontrolą podatkową wobec Sławomira Nowaka i jego żony, Moniki.
Był również autorem serii publikacji, w których ujawnił nagrania i treść rozmów polityków i biznesmenów w warszawskich restauracjach. Wśród nich byli między innymi: Radosław Sikorski, Roman Giertych, Waldemar Pawlak, Michał Sołowow, Paweł Graś, Bartosz Arłukowicz, Olgierd Geblewicz, Stanisław Gawłowski, Elżbieta Bieńkowska, Kazimierz Sowa, Marian Janicki, Włodzimierz Karpiński, Jerzy Mazgaj, Rafał Baniak, Krzysztof Kwiatkowski, Jan Kulczyk, Leszek Czarnecki, Władysław Kosiniak-Kamysz, Aleksander Kwaśniewski i Leszek Miller.
Jest autorem artykułów o mafii vatowskiej i kradzieży podatkowych.
Współpracował przy dokumencie Marcina Tulickiego o powstaniu stacji TVN „Holding”.
W styczniu 2020 r. opublikował na portalu tvp.info kulisy spotkania marszałka Grodzkiego z ambasadorem Rosji oraz notatkę z tego spotkania. Wynikało z niej, że marszałek Senatu chciał „ostrożnego otwarcia kanału komunikacji” z Kremlem, a polskie MSZ „odradzało mu” spotkanie, „ale się uparł”. 
Samuel Pereira jest autorem licznych publikacji dotyczących polityki zagranicznej rządu Donalda Tuska i Waldemara Pawlaka. 
W marcu 2021 r. razem z Marcinem Tulickim opublikowali informacje dotyczące procederu „dyrygowania hejtem” strony Sokzburaka przez Romana Giertycha oraz finansowaniu założyciela fanpage’a.
Działalność i kontrowersje.
W lipcu 2014 Pereira wraz z Michałem Rachoniem (ówcześnie telewizja Republika) zamieścili na łamach Niezależna.pl szereg artykułów na temat byłego komendanta głównego policji, Marka Działoszyńskiego i innych osób. Na skutek wyroku sądu w październiku 2018 Niezależna opublikowała przeprosiny za naruszenie dóbr osobistych.
W sprawie treści artykułu Ziemowita Kosakowskiego w TVP.info z 11 listopada 2017 o protestujących lekarzach rezydentach rzekomo jedzących kawior na egzotycznych wycieczkach, Pereira przeprosił za niego lekarkę Katarzynę Pikulską, która w rzeczywistości przebywała za granicą jako lekarka-wolontariuszka, jednak ta nie przyjęła przeprosin i skierowała do sądu prywatny akt oskarżenia przeciw Telewizji Polskiej. W rozpoczętym w 2019 przed Sądem Okręgowym w Warszawie procesie o zniesławienie autor powyższego artykułu Ziemowit Kossakowski zeznał, że stworzenie materiału zlecił mu Samuel Pereira, który miał w tym zakresie przekazywać mu instrukcje.
Pod koniec grudnia 2021 r. były premier Donald Tusk zażartował z odejścia trenera reprezentacji PZPN Paula Sousy i Pereiry, mówiąc, że nie sądził, że ostatni tydzień tego roku będzie taki portugalski. Żart został uznany za działanie ksenofobiczne. W obronie Pereiry stanął m.in. dziennikarz portalu wPolityce.pl chorwackiego pochodzenia Goran Andrijanić.
W styczniu 2022 roku, Samuel Pereira został oskarżony przez prokurator Ewę Wrzosek z prywatnego aktu oskarżenia za wypowiedź dotyczącą wykorzystania technik operacyjnych w śledztwach kryminalnych. Pereira w zaskarżonej wypowiedzi stwierdził, że przestępcy kreują się na ofiary działań operacyjnych. Akt oskarżenia dotyczył zniesławienia i zniewagi. 10 listopada 2022 roku oskarżenie zostało oddalone. Sąd stwierdził, że nie doszło do karalnego pomówienia ani do naruszenia dóbr osobistych i godności osobistej.
Pod koniec listopada 2018 roku Samuel Pereira został pozwany przez Ringier Axel Springer Polska za wpisy krytyczne wobec publikacji mediów należących do koncernu RASP. Wydawnictwo domagało się od szefa portalu TVP.Info odszkodowania w wysokości 100 tys. zł. Sprawa pozwu zagranicznego wydawnictwa wytoczona polskiemu dziennikarzowi była tematem obrad Sejmowej Komisji Kultury i Środków Przekazu 16 marca 2021 r.. W lipcu następnego roku Centrum Monitorowania Wolności Prasy SDP podjęło monitoring tej sprawy. Dyrektor CMWP SDP Jolanta Hajdasz stwierdziła, że „brak podstaw do wytaczania tego procesu dziennikarzowi przez medialnego potentata”. Proces trwał cztery lata. Zakończył się w styczniu 2023 roku oddaleniem pozwu przez Warszawski Sąd Okręgowy, obciążając RASP kosztami procesu.

</doc>
<doc id="3665833" url="https://pl.wikipedia.org/wiki?curid=3665833" title="Francusko-Polskie Zakłady Samochodowe i Lotnicze">
Francusko-Polskie Zakłady Samochodowe i Lotnicze



</doc>
<doc id="3665837" url="https://pl.wikipedia.org/wiki?curid=3665837" title="Olly Simspon">
Olly Simspon

Olly Simspon (ur. 10 stycznia 1998 w Adelaide) – asutralijski motocyklista, w latach 2013-2015 startował w Red Bull MotoGP Rookies Cup.

</doc>
<doc id="3665840" url="https://pl.wikipedia.org/wiki?curid=3665840" title="Luke Hedger">
Luke Hedger

Luke Hedger (ur. 6 grudnia w Yate) – brytyjski motocyklista.

</doc>
<doc id="3665842" url="https://pl.wikipedia.org/wiki?curid=3665842" title="American Terrorist">
American Terrorist

American Terrorist: Timothy McVeigh &amp; The Oklahoma City Bombing – amerykańska powieść z dziedziny literatury faktu autorstwa nowojorskich dziennikarzy Lou Michela i Dana Herbecka opublikowana po raz pierwszy w kwietniu 2001 roku w Stanach Zjednoczonych przez ReganBooks, wydawnictwo HarperCollins. Opowiada o życiu Timothy'ego McVeigha, od dzieciństwa po jego doświadczeniach wojskowych podczas I wojny w Zatoce Perskiej, jego przygotowaniach i przeprowadzeniu zamachu bombowego w Oklahoma City, w którym zginęło 168 osób, jego procesie i pobycie w celi śmierci przed egzekucją. Jeden z załączników zawiera listę wszystkich osób zabitych w wybuchu wraz z krótką informacją biograficzną. Jest to jedyna biografia autoryzowana przez samego McVeigha, z którym autorzy odbyli łącznie 75 godzin wywiadów.
W USA książka odniosła ogromny sukces wydawniczy, jednak jak dotąd nie została jeszcze wydana w Polsce.

</doc>
<doc id="3665843" url="https://pl.wikipedia.org/wiki?curid=3665843" title="Virginia i jej problemy">
Virginia i jej problemy

Virginia i jej problemy (tytuł oryg. "Virginia", tytuł alternat. "What's Wrong with Virginia") – amerykański film fabularny z 2010 roku, napisany i wyreżyserowany przez Dustina Lance'a Blacka. W rolach głównych wystąpili w nim Jennifer Connelly, Harrison Gilbertson, Emma Roberts, Amy Madigan i Ed Harris. Światowa premiera projektu odbyła się 15 września 2010 w trakcie 35. Międzynarodowego Festiwalu Filmowego w Toronto, choć w dystrybucji komercyjnej obraz ukazał się dopiero 18 maja 2012.
Opis fabuły.
Virginia jest niestabilną psychicznie kobietą, samotnie wychowującą nastoletniego syna, Emmetta. Romansuje z miejscowym szeryfem, Dickiem Tiptonem, który w gruncie rzeczy wykorzystuje ją i jej skomplikowany stan umysłowy. Córka szeryfa, Jessie, zakochana jest w Emmetcie. Młodzi utrzymują swój związek w tajemnicy, by nie wyprowadzić z równowagi porywczego i nieobliczalnego Dicka. Virginia natomiast wmawia sobie, że jest w ciąży z Tiptonem. Podświadomie marzy też o lepszym życiu dla siebie i syna; pragnie uciec z małego miasteczka, w którym mieszka.

</doc>
<doc id="3665844" url="https://pl.wikipedia.org/wiki?curid=3665844" title="Kościół św. Ducha w Rawie Mazowieckiej">
Kościół św. Ducha w Rawie Mazowieckiej

Kościół szpitalny pw. św. Ducha, obecnie ewangelicko-augsburski – jednonawowa świątynia kościoła Ewangelicko-Augsburskiego znajdująca się w Rawie Mazowieckiej. Ufundowana w średniowieczu jako niewielka kaplica, na przestrzeni dziejów była wielokrotnie przebudowywana. Pierwotnie pełniła rolę kaplicy szpitalnej. Współcześnie jest to kościół jednonawowy z dobudowaną wieżą. Pełni funkcję głównej siedziby lokalnej Parafii Ewangelicko-Augsburskiej.
Rys historyczny.
Fundatorem świątyni oraz szpitala był mieszczanin Mikołaj Paczotka. Pierwotnie kościół pełnił rolę kaplicy szpitalnej. W latach 1378 – 1823 był w posiadaniu Benedyktynów płockich. Była to niewielka kaplica, która z powodu narastającej ludności musiała zostać rozbudowana. Rozbudowa świątyni została zakończona jej konsekrowaniem przez biskupa kujawskiego Tomasza Ujejskiego w 1669.
Na początku XIX wieku wśród ludności napływającej do miasta znajdowały się rodziny luterańskie. W 1821 roku w Rawie mieszkało już blisko 314 rodzin ewangelickich. Po utworzeniu nieformalnej rady parafialnej, zaczęto starać się o przejęcie popadającego w ruinę kościoła św. Ducha. Po kilku latach starań świątynia stała się własnością ewangelickiej wspólnoty, a w 1828 przeprowadzono jej gruntowną renowację, oraz rozebrano przyległy do niej szpital (przytułek). Po niedługim czasie do kościoła dobudowano plebanię, w której mieściło się mieszkanie dla księdza oraz kantora.
Tragiczne w skutkach miały dla parafii wydarzenia z I wojny światowej. W wyniku działań wojennych uszkodzone zostały plebania oraz kościół. Przybyły w roku 1929 nowy proboszcz sprawił, że parafia na nowo odżyła. Odbudowano zabudowania kościelne. 31 maja 1931, z okazji stulecia parafii, zakupiono dwa dzwony, wyremontowano kościół i odrestaurowano jego wyposażenie.
Wybuch II wojny światowej przerwał odrodzenie się życia parafialnego. Kościół został zbombardowany. Brak duchownego oraz sporne kwestie dotyczące własności parafialnych spowodowały, że rawscy ewangelicy walczyli przez 7 lat o odzyskanie majątku kościelnego. 12 czerwca 1952 odbyło się pierwsze nabożeństwo w odbudowanej świątyni.
Bezpośrednie otoczenie kościoła.
Obok kościoła istniał kiedyś cmentarz. Prawdopodobnie grzebano na nim osoby zmarłe w szpitalu. Został on teraz przekształcony w ogród parafialny z zabudową gospodarczą. Teren ogrodzony jest murem z cegły.

</doc>
<doc id="3665853" url="https://pl.wikipedia.org/wiki?curid=3665853" title="Rudava">
Rudava

Rudava – rzeka na Záhoriu, lewostronny dopływ Morawy, ma długość 45 km i dorzecze o powierzchni 438,7 km². Średnia lesistość dorzecza sięga aż do 60% (lasy sosnowe na piaskach eolicznych).
Źródło.
Źródło mieści się w Lakšárskiej pahorkatinie (fragment Niziny Borskiej) pod wzgórzem Dubník (289 m n.p.m.), na zachód od wsi Bílkove Humence na wysokości około 238 m n.p.m.
Bieg rzeki.
Najpierw opływa wieś Bílkove Humence od południa i płynie na północny wschód, potem na wschód, wpadają w nią mniejsze potoki i dalej płynie przez terytorium poligonu wojskowego Záhorie. Zatacza łuk na południowy zachód, opuszcza poligon Záhorie i płynie wzdłuż jego wschodniej granicy, na prawym brzegu oddziela się koryto Starej Rudawy, która dalej płynie mniej więcej równolegle. Z lewej wpadają potem do niej Prievalský potok, Mäsiarsky potok, Hrudky, Smrekovec, Hraničný potok, Trstienka, zatacza większy łuk na zachód i wpływają w nią: z lewej strony Kráľov potok, z prawej Stará Rudava przy stróżówce Stará píla. Ponownie przepływa przez poligon, z lewej wpada w nią Rudavka (179,8 m n.p.m.), z prawej – Žliabok, przy wsi Studienka na krótkim kawałku opuszcza ziemię poligonu, meandruje i po raz trzeci wstępuje na terytorium poligonu. Tu oddziela się od koryta prawobrzeżny Nový kanál (162,9 m n.p.m.), przy czym Rudawa dalej kontynuuje przepływ wielkim łukiem na południowy zachód, ostatecznie opuszcza terytorium zahorskiego poligonu, przepływa pod autostradą D2, tory kolejowe i następnie drogę krajową nr 2 (przy wsi Veľké Leváre), łączy się z Novým kanálem i płynie dalej na północny zachód. Przy wsi Malé Leváre koryto skręca na zachód, wpływa do niej prawostronny Lakšársky potok, przecina ono Zohorský kanál i w obszarze Rudavného jazera na wysokości 147 m n.p.m. wpływa do Morawy.

</doc>
<doc id="3665890" url="https://pl.wikipedia.org/wiki?curid=3665890" title="Phyllergates">
Phyllergates



</doc>
<doc id="3665893" url="https://pl.wikipedia.org/wiki?curid=3665893" title="Phyllergates cucullatus">
Phyllergates cucullatus



</doc>
<doc id="3665896" url="https://pl.wikipedia.org/wiki?curid=3665896" title="Goryczuszka czeska">
Goryczuszka czeska

Goryczuszka czeska ("Gentianella bohemica" Skalický) – gatunek rośliny z rodziny goryczkowatych. Endemit Masywu Czeskiego. W Polsce jest gatunkiem bardzo rzadkim; rośnie tylko w Sudetach Środkowych.
Biologia i ekologia.
Roślina dwuletnia, hemikryptofit. Rośnie na łąkach, murawach, pastwiskach, zwłaszcza w murawach bliźniczkowych i murawach kserotermicznych. Kwitnie od sierpnia do października.
Zagrożenia i ochrona.
Roślina umieszczona w Polskiej Czerwonej Księdze Roślin w grupie gatunków zagrożonych (EN) oraz na polskiej czerwonej liście w tej samej kategorii.

</doc>
<doc id="3665897" url="https://pl.wikipedia.org/wiki?curid=3665897" title="Gentianella bohemica">
Gentianella bohemica



</doc>
<doc id="3665899" url="https://pl.wikipedia.org/wiki?curid=3665899" title="Maria Zoll-Czarnecka">
Maria Zoll-Czarnecka

Maria Zoll-Czarnecka (ur. 20 marca 1928, zm. 10 marca 2016) – polska lekarka, założycielka Przychodni dla Ludzi Bezdomnych w Warszawie.
Życiorys.
Była jedną z ośmiorga dzieci Fryderyka (1889–1986, oficer, inżynier) i Irmy z domu Niemczewskiej; siostra m.in. Fryderyka (1924–1944, ps. „Chochołowski”) i Feliksa (1925–1944, ps. „Stefan”), którzy polegli w powstaniu warszawskim oraz Andrzeja (ur. 1942, prawnik). W czasie powstania warszawskiego opatrywała rannych jako sanitariuszka. W styczniu 1952 roku wyszła za mąż za Zbigniewa Czarneckiego (1927-2001), syna architektów Janiny Czarneckiej (1898-1974) i Władysława Czarneckiego (1895-1983). Po wojnie już jako lekarz była wielolenim pracownikiem Szpitala Dziecięcego przy ul. Niekłańskiej, gdzie w 1980 organizowała zakładową „Solidarność”. W okresie stanu wojennego działała w Prymasowskim Komitecie Pomocy Osobom Pozbawionym Wolności i Ich Rodzinom. Po transformacji systemowej w Polsce wraz z dr Moniką Madalińską była organizatorką warszawskiej Przychodni dla Ludzi Bezdomnych w ramach Stowarzyszenia „Lekarze Nadziei”. W 2014 Maria Zoll-Czarnecka i Monika Madalińska zostały za "„zorganizowanie i długoletnie prowadzenie poradni lekarskiej dla bezdomnych w Warszawie”" uhonorowane Nagrodą im. Ireny i Karola Dowoyna-Sylwestrowiczów przyznaną im przez Fundację Polcul im. Jerzego Bonieckiego. Zmarła 10 marca 2016. 17 marca 2016 została pochowana na Cmentarzu Ewangelicko-Reformowanym przy ul. Żytniej 42 w grobie rodzinnym (kwatera 2-5-8).

</doc>
<doc id="3665908" url="https://pl.wikipedia.org/wiki?curid=3665908" title="Damien Sandow">
Damien Sandow

Aaron Steven Haddad (ur. 3 kwietnia 1982) – amerykański wrestler występujący w federacji Total Nonstop Action Wrestling (TNA) pod pseudonimem ringowym Aron Rex.
Przed rozpoczęciem pracy w TNA, Haddad występował w WWE jako Damien Sandow. Jest zdobywcą walizki Money in the Bank (2013) i byłym posiadaczem pasa WWE Tag Team Championship. Występował też na scenie niezależnej, głównie jako Aaron Stevens.
Kariera profesjonalnego wrestlera.
Wczesna kariera (2001–2002).
Haddad rozpoczął treningi u Killera Kowalskiego w wieku 16 lat. Trzy lata później, 23 czerwca 2001 zadebiutował w federacji Chaotic Wrestling (CW) jako Aaron Stevens; w swojej pierwszej walce przegrał z Chrisem Harveyem. Stevens założył tag-team „One Night Stand” z Edwardem G. Xtasym, wspólnie zdobyli CW Tag Team Championship. 18 maja 2002 zdobył CW Heavyweight Championship dzięki wygranej z Luisem Ortizem; pas stracił w walce z Johnem Waltersem w sierpniu 2002.
Od listopada 2002 do maja 2003 walczył też dla World Wrestling Alliance. 23 maja 2003 pokonał Danny’ego Davisa, tym samym zdobywając WWA Heavyweight Championship. Tytuł stracił dzień później, na rzecz Jonaha Adelmana. W międzyczasie otrzymał dwie szanse zdobycia CW Heavyweight Championship i CW New England Championship, jednak nie udało mu się zdobyć żadnego z tych tytułów.
WWE.
Wczesne lata (2002–2003).
Stevens podpisał kontrakt z WWE po wielu walkach próbnych na "Heat", przeciwko takim wrestlerom jak Steven Richards czy Maven. Pojawił się na Vengeance 2003, przebrany za króliczka wielkanocnego (Easter Bunny) w walce z A.P.A..
Ohio Valley Wrestling (2003–2006).
Stevens, pod nieco zmienionym pseudonimem ringowym Aaron „The Idol” Stevens, został przypisany do ówczesnej rozwojówki WWE – Ohio Valley Wrestling (OVW). W 2003 wraz z Novą zdobył OVW Southern Tag Team Championship. 4 stycznia 2006 wygrał OVW Television Championship, pokonując Brenta Albrighta i CM Punka w Triple Threat Matchu. Oryginalnie, Stevens nie miał brać udziału w walce; w połowie Triple Threat Matchu Ken Doane doznał kontuzji, a wtedy Stevens go zastąpił. 8 marca utracił tytuł mistrzowski w walce z Sethem Skyfirem, po interwencji Paula Burchilla w pojedynek.
„Teacher's Pets” i SmackDown (2006–2007).
Haddad zadebiutował w "SmackDown" 4 sierpnia 2006, jako Idol Stevens. Został przedstawiony przez Michelle McCool jako jej „pupilek”. Wraz z KC Jamesem pokonali Funakiego i Scotty’ego 2 Hotty'ego, z pomocą McCool. Tydzień później Stevens i James pokonali mistrzów tag-team WWE, Paula Londona i Briana Kendricka, w non-title matchu. Rywalizacja pomiędzy dwoma tag-teamami zakończyła się na gali No Mercy, na której Stevens i James zostali pokonani przez Londona i Kendricka. Niedługo później Stevens i James zostali odesłani z powrotem do OVW.
Stevens powrócił do OVW 2 grudnia 2006, został pokonany przez Charlesa Evansa; nie wspomniano nic o pobycie Stevensa w "SmackDown". 14 marca 2007 pokonał Paula Burchilla w walce o OVW Heavyweight Championship. Stevens zdołał obronić pas w pojedynkach przeciwko Cody’emu Runnelsowi i Mike'owi Mondo, lecz utracił tytuł na rzecz Burchilla, 9 maja 2007. Brał udział w Triple Threat Matchu o mistrzostwo, z Burchillem i Jayem Bradleyem, lecz nie udało mu się go wygrać. 8 czerwca pokonał Burchilla w walce o miana pretendenckie.
Jego szansą na zdobycie OVW Heavyweight Championship był Triple Threat Match, ponownie przeciwko Burchillowi i Bradleyowi. Na szali starcia był nie tylko tytuł, ale również samochód Stevensa i dom Burchilla; walkę wygrał Jay Bradley. Ostatnią walką Stevensa w OVW był Two Rings Steel Cage Flag Match, w którym w drużynie z Alem Snowem, Atlasem DaBonem, Chetem The Jettem i Coltem Cabaną pokonał Michaela W. Kruela, Ramona, Raula, The Belgium Brawlera i Vladimira Kozlova.
Stevens został zwolniony z WWE 6 sierpnia 2007 roku.
Federacje niezależne.
Stevens pojawił się na NWA 60th Anniversary Show i przegrał z Mikiem DiBiasem II w walce o NWA North American Championship. Występował też w XCW Wrestling Mid-West oraz Derby City Wrestling. 7 listopada przegrał walkę ze Stevem Bozem na evencie poświęconym Jerry'emu Lawlerowi – "A Tribute Fit For The King".
Powrót do OVW (2008–2009).
12 listopada 2008 powrócił do OVW. W swojej pierwszej walce przegrał z mistrzem OVW, Anthonym Bravado, w non-title matchu. Tydzień później Stevens, Bravado i Jacob Duncan zawalczyli przeciwko sobie w Triple Threat Matchu. OVW zakończyło transmisję telewizyjną zanim walka się zakończyła, toteż nigdy nie wyłoniono zwycięzcy. 26 listopada Stevens i Bravado ponownie zmierzyli się ze sobą, tym razem wygrał Stevens, dzięki czemu zdobył tytuł OVW Heavyweight Championship po raz drugi. W grudniu połączył siły z U-Genem; razem wzięli udział w turnieju o miana pretendenckie do tytułów OVW Southern Tag Team Championship, lecz odpadli w drugiej rundzie. W lutym 2009 Stevens nie wykorzystał dwóch okazji zdobycia OVW Television Champioship.
World Wrestling Council (2009–2010).
Haddan wyjechał do Portoryko, by walczyć dla federacji World Wrestling Council. Został ochroniarzem Jose Chaparra. i członkiem tag-teamu „American Family”. W swoim debiucie, 28 lutego 2009, pokonał Angela. 16 maja pokonał BJ'a i zdobył pas WWC Puerto Rico Heavyweight Championship; tytuł stracił w sierpniu, w walce z Shane’em Sewellem. 15 sierpnia Stevens i Shawn Spears pokonali tag-team Thunder &amp; Lightning, zdobywając WWC World Tag Team Championship. Tytuły przegrali w październiku, na rzecz Thunder &amp; Lightning.
Stevens i Spears zaczęli ze sobą rywalizować; miejsce Spearsa w tag-teamie zajął Chicano, z którym Stevens zdobył WWC Tag Team Title po raz drugi. Po odebraniu tytułów tag-team przez Thunder &amp; Lightening, Stevens ponownie zmienił partnera, tym razem na Kinga Tongę Juniora. Duet zdobył tytuły mistrzowskie 4 kwietnia 2010. Pasy zostały im odebrane 24 kwietnia, przez Los Aereos. Stevens po raz czwarty sięgnął po WWC Tag Team Championship w czerwcu 2010, tym razem z Abbadem. W lipcu Thunder &amp; Lightening odebrali im tytuły.
Powrót do WWE.
Florida Championship Wrestling (2010–2012).
15 lipca 2010 ogłoszono, że Haddan podpisał nowy kontrakt rozwojowy z WWE. Został przydzielony do ówczesnej rozwojówki federacji, Florida Championship Wrestling. Przyjął pseudonim ringowy Damien Sandow. 3 grudnia 2010 zdobył FCW Florida Tag Team Championship w tag-teamie z Titusem O’Neilem, pokonując Xaviera Woodsa i Masona Ryana w walce o zwakowane pasy. Po utracie tytułów w marcu 2011 Sandow odwrócił się od swojego partnera i dołączył do ugrupowania utworzonego przez Lucky’ego Cannona, Aksanę i Maxine. Po rozpadzie grupy przyjął gimmick intelektualisty; we wrześniu pokonał Setha Rollinsa w walce o FCW 15 Championship. 13 stycznia stracił mistrzostwo po przegranej walce z Richiem Steamboatem.
Savior of the Masses; Rhodes Scholars (2012–2013).
6 kwietnia 2012 Sandow pojawił się na "SmackDown", prezentując swój nowy wizerunek napuszonego pedanta w nagranym wcześniej wywiadzie; skrytykował w nim popkulturę i wychwalał swoje cnoty. Jego ringowym debiutem miał być pojedynek z Derrickiem Batemanem, 4 maja 2012, Sandow jednak odmówił walki, twierdząc, że widownia nic nie wyniesie z jego walki z tak słabym przeciwnikiem. 18 maja odmówił walki z Yoshim Tatsu, lecz zaatakował Tatsu po tym, jak ten nazwał go tchórzem. Sandow stoczył swoją pierwszą walkę 25 maja, pokonując Tatsu. Nie zgodził się też na walkę z Ezekielem Jacksonem, choć ta i tak się odbyła, a Sandow zdołał ją wygrać. 8 czerwca próbował zaatakować Hornswoggle'a, jednak został powstrzymany przez Tysona Kidda. Sandow pokonał Kidda tydzień później.
29 czerwca pokonał Zacka Rydera w pojedynku o miejsce w walce o niebieską walizkę Money in the Bank (upoważniającą posiadacza do wykorzystania kontraktu na walkę o World Heavyweight Championship w dowolnym miejscu i czasie) na gali Money in the Bank. W Ladder Matchu o walizkę zwyciężył jednak Dolph Ziggler. 23 lipca na specjalnym odcinku "Raw" – "Raw 1000" – przerwał grupie D-Generation X; obraził członków ugrupowania, a następnie został przez nich zaatakowany. Sandow rozpoczął rywalizację z Brodusem Clayem po tym, jak zaatakował Claya, gdy ten śmiał się z ataku DX na Sandowie. Zmierzyli się 20 sierpnia na "Raw", walkę wygrał Sandow, lecz został zaatakowany przez Claya po zakończeniu pojedynku. 31 sierpnia na "SmackDown" odnotował pierwszą przegraną; w walce z Sheamusem umyślnie doprowadził do własnej dyskwalifikacji poprzez wyliczenie pozaringowe. W październiku Sheamus pokonał go jeszcze raz, tym razem przez pinfall.
19 września na "SmackDown" Sandow połączył siły z Codym Rhodesem; rozpoczęli rywalizację z mistrzami tag-team WWE – Team Hell No (Daniel Bryan i Kane). Sandow i Rhodes, jako Team Rhodes Scholars, wygrali turniej o miana pretendenckie do WWE Tag Team Championship i zmierzyli się z Team Hell No na gali Hell in a Cell. Starcie wygrali przez dyskwalifikację, toteż tytuły mistrzowskie pozostały w posiadaniu Hell No. Podczas walki rewanżowej, w której wygrało Hell No, Rhodes doznał kilku prawdziwych kontuzji, przez co Rhodes Scholars musiało chwilowo zakończyć działalność.
23 listopada 2012 na "SmackDown" przegrał walkę o Intercontinental Championship z Kofim Kingstonem. Od grudnia regularnym segmentem z udziałem Sandowa było poszukiwanie „ucznia” dla niego poprzez zadawanie publiczności różnych pytań. Po powrocie Rhodesa do ringu, Rhodes Scholars wygrało Fatal 4-Way Elimination Match, a na wygrali Tables match z Reyem Mysterio i Sin Carą, dzięki czemu otrzymali szansę zdobycia Tag Team Championship. Jednakże, w walce na następnym "Main Event" to Team Hell No wyszło zwycięsko ze starcia z Rhodes Scholars. 7 stycznia 2013 Sandow i Rhodes pokonali Hell No w non-title matchu, lecz nie udało im się zdobyć pasów w kolejnej walce z Bryanem i Kanem na gali Royal Rumble.
1 lutego Sandow i Rhodes rozwiązali Rhodes Scholars, utrzymując, że nadal są najlepszymi przyjaciółmi. Ich rozłąka jednak nie trwała długo, zawalczyli razem w pre-showie gali Elimination Chamber. Wraz z The Bella Twins (Brie i Nikki Bella) rywalizowali z Tons of Funk (Brodus Clay i Tensai) i The Funkadactyls (Naomi i Cameron).
Money in the Bank (2013–2014).
15 maja 2013 Sandow wyzwał na pojedynek mistrza NXT, Big E Langstona; pojedynek przegrał. Sandow wdał się w rywalizację z Sheamusem. Punktem kulminacyjnym feudu był Dublin Street Fight, w którym Sheamus pokonał Sandowa. 14 lipca, na gali Money in the Bank Sandow i Rhodes wzięli udział w Ladder matchu o walizkę World Heavyweight Championship Money in the Bank (która upoważniała zwycięzcę do wyzwania mistrza świata wagi ciężkiej federacji w dowolnym miejscu i czasie). Sandow zdobył walizkę po tym, jak zrzucił Rhodesa z drabiny. Poskutkowało to atakiem ze strony Rhodesa dzień później na "Raw" i rozwiązaniem Rhodes Scholars. Rhodes dominował nad Sandowem w trakcie ich rywalizacji; nawet wyrzucił walizkę Money in the Bank Sandowa do wód Zatoki Meksykańskiej. Feud został zakończony wygraną Rhodesa nad Sandowem na gali SummerSlam 2013.
28 października skonfrontował się z kontuzjowanym Johnem Ceną, ówczesnym posiadaczem World Heavyweight Championship. Zaatakował Cenę i wykorzystał na nim swoją walizkę Money in the Bank, lecz przegrał walkę o mistrzostwo. Po tym wydarzeniu Sandow rozpoczął serię porażek. W styczniu 2014 wziął udział w Royal Rumble Matchu; został wyeliminowany jako pierwszy, przez CM Punka.
Odtwarzanie roli; Damien Mizdow (2014–2015).
28 kwietnia 2014 Sandow przebrał się za Magneto i skonfrontował z Hugh Jackmanem (odtwórcy roli Wolverine’a w filmach X-Men) i Dolphem Zigglerem. Od tej pory przebierał się za różne znane postacie (np. za Abrahama Lincolna, Sherlocka Holmesa czy Bruce’a Springsteena) i wrestlerów (np. za Shawna Michaelsa czy Breta Harta). W sierpniu połączył siły z The Mizem, którego gimmickiem była arogancka gwiazda filmowa. Sandow stał się dublerem Miza, zastępował go podczas walk, naśladował jego zachowanie i ruchy wrestlingowe, a nawet (jedynie na potrzeby tego storyline'u) zmienił pseudonim ringowy na Damien Mizdow. Pomógł Mizowi zdobyć Intercontinental Championship w walce z Dolphem Zigglerem.
Na gali Survivor Series, Mizdow i Miz zdobyli pasy WWE Tag Team Championship w Fatal 4-Way Matchu z Goldustem i Stardustem, The Usos oraz Los Matadores. 29 grudnia przegrali tytuły mistrzowskie na rzecz The Usos. Mizdow zaskarbił sobie przychylność publiki, co rozzłościło The Miza. Mizdow przeszedł face turn, kiedy wyeliminował Miza z Battle Royalu na WrestleManii 31. Rywalizacja Mizdowa z jego byłym partnerem zakończyła się walką o prawa autorskie do postaci The Miza. Odbyła się 20 kwietnia 2015, wygrał ją The Miz. Po przegranej (równoznacznej z zakończeniem angle'u), Haddan powrócił do swojego poprzedniego pseudonimu ringowego – Damien Sandow.
27 kwietnia promo Sandowa zostało przerwane przez Curtisa Axela, parodiującego Hulka Hogana. Sandow zaczął udawać Randy’ego Savage’a jako Macho Mandow i utworzył tag-team The Meta Powers z Axelem (tym samym parodiując tag-team The Mega Powers, którego członkami byli Hogan i Savage). Na gali Payback przegrali walkę z The Ascension. The Meta Powers zawiesiło działalność po rozwiązaniu kontraktu WWE z Hulkiem Hoganem w lipcu 2015 roku.
Powrót do walk singlowych i odejście z federacji (2015–2016).
Do końca 2015 roku walczył jedynie w dark matchach i house showach, ponownie jako Damien Sandow, w swoim pierwotnym gimmicku pedanta. Pojawił się na pre-showie Royal Rumble 2016. 28 kwietnia na odcinku "SmackDown" przegrał walkę z debiutantem z "NXT", Baronem Corbinem. 2 maja na "Raw" wziął udział w Battle Royalu o miano pretendenckie do WWE United States Championship, lecz nie zdołał go wygrać. Cztery dni później, 6 maja 2016, WWE ogłosiło, że Sandow został zwolniony.
Total Nonstop Action Wrestling (od 2016).
10 sierpnia 2016 roku, Total Nonstop Action Wrestling (TNA) opublikowało spot promujący nowego zawodnika, Aarona Stevena. 11 sierpnia, podczas odcinka Impact Wrestling, wrestler zadebiutował pod ringowym imieniem – Aron Rex, wygłosił promo w ringu i skonfrontował się z Bobbym Lashleyem.
Życie osobiste.
Haddad jest katolikiem. W dzieciństwie uprawiał sztuki walki.

</doc>
<doc id="3665909" url="https://pl.wikipedia.org/wiki?curid=3665909" title="Gościniec Południowy">
Gościniec Południowy



</doc>
<doc id="3665911" url="https://pl.wikipedia.org/wiki?curid=3665911" title="Jerzy Cempla">
Jerzy Cempla

Jerzy Władysław Cempla (ur. 9 sierpnia 1952) – polski fizjolog sportu, profesor nauk o kulturze fizycznej, w latach 2002–2008 prorektor Akademii Wychowania Fizycznego im. Bronisława Czecha w Krakowie, długoletni dziekan Wydziału Wychowania Fizycznego tej uczelni.
Życiorys.
Absolwent II Liceum Ogólnokształcącego im. Jana III Sobieskiego w Krakowie (1971). W 1975 ukończył studia na Akademii Wychowania Fizycznego w Krakowie. Doktoryzował się w 1979, natomiast stopień doktora habilitowanego uzyskał w 1990 w oparciu o rozprawę zatytułowaną "Dynamika rozwojowych zmian wydolności aerobowej, maksymalnej mocy anaerobowej oraz wybranych reakcji fizjologicznych podczas wysiłków o różnej intensywności u dziewcząt i chłopców w wieku od 8 do 15 lat". Tytuł naukowy profesora nauk o kulturze fizycznej otrzymał 17 maja 2006.
Od ukończenia studiów związany z AWF w Krakowie. Na uczelni tej kierował Zakładem Fizjologii i Biochemii (2000–2002) oraz był dyrektorem Instytutu Fizjologii Człowieka (2002–2008). Od 1993 do 1996 pełnił funkcję prodziekana Wydziału Wychowania Fizycznego, zaś w latach 1996–2002 był dziekanem tego wydziału. W kadencjach 2002–2005 i 2005–2008 prorektor AWF w Krakowie do spraw studenckich. W 2008 i 2012 ponownie wybrany na dziekana Wydziału Wychowania Fizycznego. W latach 2004–2006 pracował ponadto w Zakładzie Wychowania Fizycznego Państwowej Wyższej Szkoły Zawodowej w Tarnowie.
Specjalizuje się w fizjologii rozwojowej. Opublikował ponad 70 oryginalnych prac twórczych.
W 2008, "za wybitne zasługi w działalności na rzecz rozwoju kultury fizycznej i sportu, za osiągnięcia w pracy dydaktycznej i organizatorskiej", został odznaczony Krzyżem Kawalerskim Orderu Odrodzenia Polski. Otrzymał również Złoty Krzyż Zasługi (2000).

</doc>
<doc id="3665917" url="https://pl.wikipedia.org/wiki?curid=3665917" title="Damien Mizdow">
Damien Mizdow



</doc>
<doc id="3665919" url="https://pl.wikipedia.org/wiki?curid=3665919" title="Aaron Haddad">
Aaron Haddad



</doc>
<doc id="3665921" url="https://pl.wikipedia.org/wiki?curid=3665921" title="Idol Stevens">
Idol Stevens



</doc>
<doc id="3665927" url="https://pl.wikipedia.org/wiki?curid=3665927" title="Lista odcinków serialu Święta wojna">
Lista odcinków serialu Święta wojna



</doc>
<doc id="3665936" url="https://pl.wikipedia.org/wiki?curid=3665936" title="Postaci z serialu Święta wojna">
Postaci z serialu Święta wojna



</doc>
<doc id="3665946" url="https://pl.wikipedia.org/wiki?curid=3665946" title="Postaci z serialu Rodzina zastępcza">
Postaci z serialu Rodzina zastępcza



</doc>
<doc id="3665948" url="https://pl.wikipedia.org/wiki?curid=3665948" title="Raradah">
Raradah

Raradah (, trl. "Rārātāl", ang. "Rara Lake") – największe i najgłębsze jezioro Nepalu; znajduje się w Parku Narodowym Rara, w Himalajach, na granicy dystryktów Jumla i Mugu. Jezioro ma 10,8 km² powierzchni i 167 m głębokości. Położone jest na wysokości 2990 m n.p.m. Zalicza się je do jezior oligotroficznych. W 2007 roku jezioro wraz z przyległymi terenami zostało objęte ochroną w ramach konwencji ramsarskiej. Z jeziora wypływa rzeka Nijar, zasilająca rzekę Karnali, jeden z głównych dopływów Gangesu.
Fauna.
Okolice jeziora Raradah są zamieszkane przez 214 gatunków ptaków (według innych źródeł 235). Wśród nich znaleźć można gatunki zagrożone wyginięciem, między innymi bażanta himalajskiego ("Catreus wallichii") i bekasa himalajskiego ("Gallinago nemoricola"). Ponadto nad jeziorem żyją kazarki rdzawe ("Tadorna ferruginea"), łyski zwyczajne ("Fulica atra"), słonki zwyczajne ("Scolopax rusticola"), pluszcze ciemne ("Cinclus pallasii"), perkozki zwyczajne ("Tachybaptus ruficollis"), perkozy dwuczube ("Podiceps cristatus"), perkozy zauszniki ("Podiceps nigricollis") oraz zimorodki zwyczajne ("Alcedo atthis").
W okolicach jeziora występuje również wiele gatunków ssaków, w tym pandka ruda ("Ailurus fulgens"), niedźwiedź himalajski ("Ursus thibetanus"), kuna żółtogardła ("martes flavigula") i makak królewski ("Macaca mulatta"). Jezioro Raradah jest także domem dla endemicznego gatunku żaby – "Nanorana rarica". W jeziorze żyją też trzy endemiczne gatunki ryb z rodzaju "Schizothorax": "Schizothorax macrophthalmus", "Schizothorax nepalensis" i "Schizothorax raraensis".
Zagrożenia.
Jezioro Raradah jest zagrożone skażeniem zanieczyszczeniami związanymi z funkcjonowaniem personelu wojskowego i rozwojem turystyki oraz z nieuregulowanym przepisami pozyskiwaniem drewna opałowego, szczególnie podczas obchodów lokalnych świąt.

</doc>
<doc id="3665950" url="https://pl.wikipedia.org/wiki?curid=3665950" title="Halowe Mistrzostwa Świata w Lekkoatletyce 2016 – skok wzwyż mężczyzn">
Halowe Mistrzostwa Świata w Lekkoatletyce 2016 – skok wzwyż mężczyzn

Skok wzwyż mężczyzn – jedna z konkurencji technicznych rozgrywanych podczas halowych lekkoatletycznych mistrzostw świata w Oregon Convention Center w Portland.
Tytułu mistrzowskiego nie obronił Katarczyk Mutazz Isa Barszim.
Minimum kwalifikacyjne.
Aby zakwalifikować się do mistrzostw, należało wypełnić minimum kwalifikacyjne wynoszące 2,33 m (uzyskane w okresie od 1 stycznia 2015 do 7 marca 2016). Zaplanowano od razu konkurs finałowy (bez eliminacji), z udziałem około 12 zawodników (w przypadku, gdy mniej lekkoatletów z minimum zgłosi się do zawodów, kolejni mogą być zapraszani na podstawie lokat na listach światowych).
Rekordy.
W poniższej tabeli przedstawiono (według stanu przed rozpoczęciem mistrzostw) halowe rekordy świata, poszczególnych kontynentów oraz halowych mistrzostw świata
Listy światowe.
Tabela przedstawia 10 najlepszych wyników uzyskanych w sezonie halowym 2016 przed rozpoczęciem mistrzostw.

</doc>
<doc id="3665954" url="https://pl.wikipedia.org/wiki?curid=3665954" title="Czarny Kot (czasopismo)">
Czarny Kot (czasopismo)

Czarny Kot – tygodnik literacko-artystyczny i satyryczny o zabarwieniu lewicowym, założony w 1906 r. przez Franciszka Galińskiego. 
Wydawcą był Romuald Rajkowski a kierownikiem działu ilustracyjnego Stanisław Chrzanowski. Wydano ok. pięciu numerów pisma a teksty publikowali w nim m.in.: Antoni Lange, Jan Lemański, Bruno Winawer, Leo Belmont. Ilustratorami byli: Jan Junosza Rosiszewski, Stanisław Rzecki, Witold Wojtkiewicz, Zygmunt Badowski, Leopold Sznycer, Ludwik Nowowiejski, Gustaw Pillati, Stanisław Burski.
W numerze drugim „Czarnego Kota” opublikowano wiersz Antoniego Langego "Krotochwilowa śmierci".

</doc>
<doc id="3665956" url="https://pl.wikipedia.org/wiki?curid=3665956" title="Andrzej Mitan">
Andrzej Mitan

Andrzej Mitan (ur. 12 października 1950 w Pionkach, zm. 4 listopada 2018 w Grójcu) – polski artysta interdyscyplinarny i konceptualny, wokalista, kompozytor, performer, artysta wizualny, happener, poeta konkretny, poeta dźwięku, wydawca płyt artystycznych. Jedna z najbardziej oryginalnych i zjawiskowych postaci polskiej wokalistyki i artystycznego performansu. Jego aktywność twórcza nie mieści się w żadnym nazwanym kanonie przedstawień sztuki.
Historia.
Studiował na Uniwersytecie Marii Curie Skłodowskiej, Akademii Teologii Katolickiej i na KUL-u. Od końca lat 60. organizował grupy muzyczne, w których realizował swoje zamierzenia artystyczne – Onomatopeja (1968–1981), Święta Racja, Super Grupa Bez Fałszywej Skromności (w 2007 roku ukazał się jedyny album formacji "Księga Hioba", zawierający materiał nagrany jesienią 1985 r. w Studiu Teatru STU), Niezależne Studio Muzyki Elektroakustycznej. W tamtym czasie Mitan dysponował czystym, mocnym głosem o szerokiej rozpiętości. Partie liryczne, które śpiewał falsetem potrafiły wprowadzić słuchaczy w stan autentycznego osłupienia. Jego prezentacje za każdym razem nacechowane były atmosferą misterium i nasycone improwizacją, lecz nie zabrakło w nich także świadomości budowania kreatywnej struktury dźwiękowej.
Mitan od początku swojej działalności artystycznej był również aktywnym animatorem sztuki, kuratorem i koordynatorem wielu festiwali, wystaw, koncertów i sympozjów. Pracował w Centrum Klubowym Politechniki Warszawskiej Riviera – Remont, Centrum Sztuki Współczesnej Zamek Ujazdowski, Centrum Animacji Kultury MKiS i w Mazowieckim Centrum Sztuki Współczesnej "Elektrownia", gdzie pełnił rolę kuratora generalnego Mazowieckiego Festiwalu Artystów "Powstanie sztuki" (Radom, 2008).
Jest również inicjatorem i pomysłodawcą wydania 9 longplayów z legendarnej serii zatytułowanej "Klub Muzyki Nowej Remont" (1984, 1987 – wyd. Alma Art). Pomysł zrodził się z potrzeby utrwalenia dokonań artystów wywodzących się z niezależnego ruchu artystycznego, którzy pozbawieni byli możliwości profesjonalnego dokumentowania swojej twórczości. Każda z płyt miała być także niezależnym dziełem wizualnym, dlatego każda z nich ukazała się w ręcznie wykonanych kopertach, w tym albumy Mitana: "Ptaki", "Psalm" i "W świętej racji" (piąty, szósty i ósmy album serii), a także "Jubileuszowa Orkiestra Helmuta Nadolskiego" z udziałem Mitana. Wyprodukowano je w nakładzie 1 tys. sztuk. Pierwsze 5 płyt miało swoją premierę podczas festiwalu Jazz Jamboree'84.
W tym ogromnym przedsięwzięciu wzięli udział, m.in.: Włodzimierz Borowski, Edward Krasiński, Andrzej Bieżan ("Miecz Archanioła", pierwszy album serii), Krzysztof Knittel ("Krzysztof Knittel", dziewiąty album serii), Marcin Krzyżanowski, Wojciech Konikiewicz, Janusz Dziubak, ("Tytuł płyty", drugi album serii), Włodzimierz Pawlik, Wojciech Czajkowski, Helmut Nadolski ("Jubileuszowa Orkiestra Helmuta Nadolskiego", czwarty album serii), Andrzej Przybielski ("W strefie dotyku", trzeci album serii), Zdzisław Piernik, Andrzej Szewczyk, Tadeusz Rolke, Andrzej Zaremba, Jarosław Kozłowski ("The Golden Violin", siódmy album serii), Cezary Staniszewski, Ryszard Winiarski, Tadeusz Sudnik, Tadeusz Konador oraz liczni wolontariusze.
Przedsięwzięcie to stanowi ewenement w skali światowej. Albumy z artystycznej serii "KMNR" znajdują się dziś w kolekcjach najważniejszych galerii sztuki nowoczesnej. W międzynarodowym wydawnictwie "Brooken Music", poświęconym historii fonografii i sztuce seria została wyeksponowana obok dzieł Johna Cage’a, Andy’ego Warhola, Jeana Dubuffeta, Bernarda Heidsiecka, Wolfa Vostella, czy Mauricio Kagela.
W 1984 roku Mitan spotkał jednego z liderów międzynarodowego ruchu artystycznego Fluxus, Emmetta Williamsa (1925–2007) i nawiązał współpracę zarówno z nim jak i z Fluxusem. Wspólnie z C. Staniszewskim i E. Williamsem zorganizował w 1987 roku w Warszawie Międzynarodowe Seminarium Sztuki ETC. W imprezie uczestniczyło ponad stu artystów z całego świata – był to pierwszy tego typu festiwal sztuki w Polsce. Rok później MSS ETC zainaugurowało działalność ekspozycyjną CSW – Zamek Ujazdowski. Była to druga po "Konstrukcji w procesie" (Łódź, 1981) – prezentacja sztuki współczesnej na najwyższym poziomie w Polsce.
Mitan prezentował swoją twórczość, m.in. w: Galerii RR w Warszawie, Galerii Działań w Warszawie, Galerie Giannozzo w Berlinie, Filharmonii Narodowej, Galerii Biblioteka w Legionowie, Galerii GR w Grójcu, Galerii Aspekty w Warszawie, Galerii AT w Poznaniu oraz w: Krakowie, Wrocławiu, Berlinie, Moskwie, Belgradzie, Wiedniu, Zurychu, Sztokholmie, Budapeszcie, Nowym Jorku i wielu innych miastach na całym świecie.
W wielu projektach towarzyszył artyście T. Sudnik, a przy pierwszej wersji "Koncertu na ryby" pracował z nim zaprzyjaźniony pianista jazzowy Janusz Skowron. Z obydwoma twórcami Mitan założył na początku lat 90. grupę pod nazwą Koncert Figur Niemożliwych, w której skład weszli: Cezary Konrad, Zbigniew Wegehaupt (nagrywał "Księgę Hioba"), Marcin Pospieszalski, Krzysztof Ścierański, Michał Miśkiewicz i Grzegorz Grzyb (w późniejszych latach skład zespołu zmieniał się). Współpracował także z wybitnym filmowcem i animatorem Grzegorzem Rogalą ("Koncert na ryby" – projekt dedykowany E. Williamsowi, "Kiedy Umiera Człowiek/Podniesienie"), a także z synem Karolem ("Koncert na ryby", "Stworzenie świata" – projekt zrealizowany na 100-lecie urodzin J. Cage’a).
Artysta został odznaczony, m.in. Medalem Prezydenta Warszawy IV Wieki Stołeczności Warszawy (2004) i Honorowym Odznaczeniem Ministra Kultury i Dziedzictwa Narodowego – Zasłużony dla Kultury Polskiej (2008). W 2010 roku, nakładem Stowarzyszenia Edukacji i Postępu STEP ukazał się obszerny album pt. "Tytuł roboczy 2009 (029 – 030)", opracowany przez Andrzeja Mitana we współpracy z Klarą Kopcińską, Józefem Żukiem Piwkowskim i Dobrochną Badorą. Jest to historia jego życia, twórczości i jego idei sztuki, w tym: plastyki, sztuki pojęciowej, poezji i muzyki. 26 maja 2011 r. artysta został Honorowym Obywatelem Miasta Pionki.
6 grudnia 2014 roku w Grójeckim Ośrodku Kultury obchodził 45-lecie pracy artystycznej. Uroczystość połączona była z promocją wydanej przez Stowarzyszenie Trzecia Fala i GOK płyty "Onomatopeja". Na albumie znajduje się dziewięć utworów koncertowych grupy Onomatopeja, zarejestrowanych w klubie Riviera-Remont w latach 1975–1978. Druga premiera krążka miała miejsce 28 stycznia 2015 roku w warszawskiej filii bydgoskiego klubu Mózg. Jednym z zaproszonych gości był Marek Gaszyński.
"Płyty bezdźwięczne" są ostatnim projektem Mitana, który w październiku 2015 roku zakończył swoją działalność artystyczną.

</doc>
<doc id="3665963" url="https://pl.wikipedia.org/wiki?curid=3665963" title="Gruszyczka karpacka">
Gruszyczka karpacka

Gruszyczka karpacka ("Pyrola carpatica" Holub &amp; Křísa) – gatunek rośliny z rodziny wrzosowatych. Endemit Karpat. W Polsce jest gatunkiem bardzo rzadkim; rośnie tylko w Tatrach Zachodnich. Opisano tutaj tylko 2 stanowiska: na Małym Giewoncie na wysokości około 1720 m i na zachodnich zboczach Kopy Kondrackiej na wysokości około 1780-1800 m.
Biologia i ekologia.
Bylina, hemikryptofit, oreofit. Rośnie w murawach naskalnych, na podłożu bogatym w węglan wapnia. Kwitnie w lipcu. Gatunek charakterystyczny wysokogórskich muraw nawapiennych ze związku "Seslerion tatrae".
Zagrożenia i ochrona.
Roślina umieszczona w Polskiej Czerwonej Księdze Roślin oraz na polskiej czerwonej liście w grupie gatunków zagrożonych (EN).

</doc>
<doc id="3665964" url="https://pl.wikipedia.org/wiki?curid=3665964" title="Pyrola carpatica">
Pyrola carpatica



</doc>
<doc id="3665966" url="https://pl.wikipedia.org/wiki?curid=3665966" title="Rajd Świdnicki 2016">
Rajd Świdnicki 2016

44. Rajd Świdnicki KRAUSE – 44. edycja Rajdu Świdnickiego. To rajd samochodowy, który był rozgrywany od 15 do 17 kwietnia 2016 roku. Bazą rajdu będzie Świdnica. Będzie to pierwsza runda Castrol Inter Cars Rajdowych Samochodowych Mistrzostw Polski w roku 2016. Organizatorem rajdu będzie Automobilklub Sudecki.

</doc>
<doc id="3665969" url="https://pl.wikipedia.org/wiki?curid=3665969" title="12. ceremonia wręczenia nagród British Academy Games Awards">
12. ceremonia wręczenia nagród British Academy Games Awards

12. ceremonia wręczenia nagród British Academy Games Awards za rok 2015 odbędzie się 7 kwietnia 2016 roku w Tobacco Dock w Londynie. W czasie ceremonii zostaną uhonorowane największe osiągnięcia w dziedzinie gier w 2015 roku. Galę po raz siódmy poprowadzi komik i prezenter telewizyjny Dara Ó Briain.
Nominacje.
Nominacje do nagrody BAFTA za rok 2015 zostały ogłoszone 10 marca 2016 roku.
10, czyli najwięcej nominacji otrzymała gra "Everybody’s Gone to the Rapture". Po 7 nominacji otrzymały gry "Her Story" i '. Po 5 nominacji otrzymały ', "Life Is Strange" i "Rocket League."
Zwycięzcy zostaną ogłoszeni w czasie ceremonii, 7 kwietnia 2016.
Nagrody.
Zwycięzcy zostaną wyróżnieni pogrubioną czcionką.

</doc>
<doc id="3665971" url="https://pl.wikipedia.org/wiki?curid=3665971" title="Mistrzostwa Ameryki Południowej Juniorów w Lekkoatletyce 2015">
Mistrzostwa Ameryki Południowej Juniorów w Lekkoatletyce 2015

41. Mistrzostwa Ameryki Południowej Juniorów w Lekkoatletyce – zawody lekkoatletyczne dla sportowców do lat 19, które odbyły się między 29 a 31 maja 2015 w ekwadorskim mieście Cuenca.

</doc>
<doc id="3665976" url="https://pl.wikipedia.org/wiki?curid=3665976" title="Jerzy Frąckiewicz Radzimiński">
Jerzy Frąckiewicz Radzimiński

Jerzy Frąckiewicz Radzimiński herbu Brodzic (ur. ok. 1580, zm. po 1629) – sekretarz królewski, marszałek Trybunału Głównego Wielkiego Księstwa Litewskiego w 1628 roku, sędzia ziemski lidzki w 1607 roku.
Był synem Michała, podkomorzego połockiego, i Anny Sapieżanki, siostry kanclerza Lwa Sapiehy.

</doc>
<doc id="3665977" url="https://pl.wikipedia.org/wiki?curid=3665977" title="13 Szwadron Kawalerii KOP">
13 Szwadron Kawalerii KOP



</doc>
<doc id="3665979" url="https://pl.wikipedia.org/wiki?curid=3665979" title="The Family (serial telewizyjny)">
The Family (serial telewizyjny)



</doc>
<doc id="3665990" url="https://pl.wikipedia.org/wiki?curid=3665990" title="Darsie Anderson">
Darsie Anderson

Darsie Anderson (ur. 22 lutego 1868 w Abbey Wood, zm. 26 grudnia 1937 w Guildford) – szkocki rugbysta, reprezentant kraju.
W latach 1889–1892 rozegrał w Home Nations Championship osiem spotkań dla szkockiej reprezentacji zdobywając jedno przyłożenie.

</doc>
<doc id="3665991" url="https://pl.wikipedia.org/wiki?curid=3665991" title="Xonqi Xonqa">
Xonqi Xonqa

Xonqi Xonqa (uzb. «Xonqi» Xonqa futbol klubi, ros. Футбольный клуб «Ханки» Ханка, "Futbolnyj Kłub "Chanki" Chanka") – uzbecki klub piłkarski, mający siedzibę w mieście Xonqa na zachodzie kraju. Założony w roku 1971.
Historia.
Chronologia nazw:
Piłkarski klub FK Yangiariq został założony w miejscowości Yangiariq w 1971 roku. W 1972 zespół debiutował w Drugiej Lidze, strefie 5 Mistrzostw ZSRR. W 1975 nazywał się Xonqi Yangiariq, a w 1976 Xorazm Yangiariq. 
W 1977 klub przeniósł się do pobliskiego miasteczka Xonqa (25 km na północ) i przyjął nazwę Xorazm Xonqa. W 1987 zmienił nazwę na Xonqi Xonqa. W 1984 nie występował w Drugiej Lidze, ale uczestniczył w rozgrywkach o Mistrzostwo Uzbeckiej SRR, gdzie został mistrzem. W 1985 powrócił do Drugiej Ligi. W 1988 startował w rozgrywkach Pucharu ZSRR. Po zakończeniu sezonu zajął 8. miejsce, ale w następnym 1989 jego zastąpił w lidze Jayxun Urgencz. Potem zespół został rozformowany.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywał swoje mecze domowe na stadionie Xonqi w Xonqa, który może pomieścić 1,000 widzów.
Piłkarze.
Znani piłkarze:

</doc>
<doc id="3665992" url="https://pl.wikipedia.org/wiki?curid=3665992" title="Rick Rossovich">
Rick Rossovich

Rick Rosovich, właściwie Frederic Enrico Rossovich (ur. 28 sierpnia 1957 w Palo Alto) – amerykański aktor filmowy i telewizyjny. Wystąpił jako Matt Buchanan, chłopak Ginger, którego T-800 również zamordował w filmie Jamesa Camerona "Terminator" (1984). Rozpoznawalność zyskał dzięki roli porucznika Rona „Slidera” Kernera w filmie Tony’ego Scotta "Top Gun" (1986). Jego najbardziej znaną rolą filmową był Chris McConnell, powściągliwy zalotnik Daryl Hannah w komedii romantycznej Freda Schepisiego "Roxanne" (1987) na podstawie sztuki Edmonda Rostanda "Cyrano de Bergerac".
Życiorys.
Urodził się w Palo Alto w Kalifornii. Rodzina jego ojca pochodziła z Chorwacji, a rodzina jego matki z regionu Toskanii we Włoszech. Wychowywał się w Grass Valley ze starszym bratem Timothym Johnem „Timem” (ur. 14 marca 1946, zm. 6 grudnia 2018), który był zawodnikiem futbolu amerykańskiego na pozycji wspomagającego. Ukończył Nevada Union High School. Uczęszczał do college’u na Sacramento State University. W trakcie studiów uprawiał kulturystykę.
Życie prywatne.
W 1985 ożenił się z Evą, z którą ma syna Roya (ur. 1986) i córkę Isobel (ur. 1991).

</doc>
<doc id="3666001" url="https://pl.wikipedia.org/wiki?curid=3666001" title="Jerzy Dziewiałtowski">
Jerzy Dziewiałtowski

Jerzy Dziewiałtowski herbu Trąby – marszałek Trybunału Głównego Wielkiego Księstwa Litewskiego w 1668 roku, chorąży trocki w latach 1660-1670, dyrektor trockiego sejmiku elekcyjnego 1668 roku.
Jako poseł na sejm elekcyjny województwa trockiego był elektorem Michała Korybuta Wiśniowieckiego z województwa trockiego w 1669 roku.

</doc>
<doc id="3666005" url="https://pl.wikipedia.org/wiki?curid=3666005" title="Portyk Oktawii">
Portyk Oktawii

Portyk Oktawii – starożytny portyk stojący w południowej części Pola Marsowego w Rzymie, w pobliżu teatru Marcellusa i terenu byłego getta żydowskiego. 
Pierwszy portyk w tym miejscu został wzniesiony w 146 p.n.e. przez Kwintusa Cecyliusza Metellusa Macedońskiego dla upamiętnienia zwycięstwa nad Andriskosem. Między 33 a 23 p.n.e. został całkowicie przebudowany na polecenie Oktawiana Augusta i nazwany na cześć jego siostry Oktawii. Dwukrotnie, w 80 i 203 roku, odbudowywano go po zniszczeniach w wyniku pożaru. Do czasów obecnych zachowała się tylko brama portyku, którą włączono jako krużganek do wzniesionego w VIII wieku kościoła Sant’Angelo in Pescheria, i gdzie od średniowiecza do początku XX wieku mieścił się targ rybny dzielnicy żydowskiej. W 1928 roku przeprowadzono prace renowacyjne, w ramach których starożytne ruiny wydzielono z bryły kościoła i wyeksponowano.
Oryginalny portyk był olbrzymich rozmiarów prostokątną budowlą o wymiarach 119×132 m. W jej obrębie zamknięto dwie stojące wcześniej w tym miejscu świątynie poświęcone Jowiszowi Statorowi i Juno Reginie. Wewnątrz portyku mieściły się biblioteka i kuria; zgromadzono w nim także liczne dzieła sztuki – m.in. zagrabione przez Metellusa z podbitej Grecji 34 brązowe rzeźby konne dłuta Lizypa, przedstawiające Aleksandra Macedońskiego i jego dowódców poległych w bitwie nad Granikiem. Na zachowanej do dziś bramie portyku wciąż widoczna jest inskrypcja upamiętniająca jego odbudowę dokonaną przez Septymiusza Sewera w 203 roku.

</doc>
<doc id="3666009" url="https://pl.wikipedia.org/wiki?curid=3666009" title="Jeziora Gokyo">
Jeziora Gokyo

Jeziora Gokyo () – zespół dziewiętnastu oligotroficznych jezior w Parku Narodowym Sagarmatha, w Nepalu. Są one położone u podnóża góry Czo Oju (6. pod względem wysokości góry na świecie), na wysokości od 4710 do 4950 m n.p.m., przez co należą do najwyżej położonych zespołów jezior na świecie. Największym z akwenów jest jezioro Thonak. W 2007 roku jeziora wraz z przylegającymi do nich terenami zostały objęte ochroną w ramach konwencji ramsarskiej.
Jeziora położone są w odległości kilkunastu kilometrów w linii prostej od najwyższego szczytu świata, Mount Everest.
Charakterystyka.
Jeziora Gokyo są jeziorami polodowcowymi. Największe z nich, jezioro Thonak, ma powierzchnię 65 hektarów. Pozostałe duże jeziora to: Gokyo o powierzchni 42 hektarów, Gyazumpa o powierzchni 29 hektarów, Taujon o powierzchni 17 hektarów oraz Ngozumpa o powierzchni 14 hektarów. Jeziora mają dużą wartość jako rezerwuary czystej wody. Woda ta pochodzi z różnych źródeł, w tym z lodowca Ngozumpa oraz strumienia spływającego z przełęczy Renjo La, położonej na północnym zachodzie. Z najniżej położonych jezior Longabanga i Taujon woda spływa do rzeki Kosi, lewego dopływu Gangesu.
Na wschodnim brzegu jeziora Gokyo położona jest wieś Gokyo.
Flora.
W okolicach jezior Gokyo przeważa roślinność wysokogórska. Jednym z najbardziej charakterystycznych gatunków tam występujących jest endemiczna roślina "Kobresia fissiglumis".
Fauna.
Nad jeziorami Gokyo występuje wiele gatunków ptaków, w tym kazarka rdzawa ("Tadorna ferruginea"), świstun zwyczajny ("Mareca penelope"), rożeniec zwyczajny ("Anas acuta"), głowienka zwyczajna ("Aythya ferina"), łyska zwyczajna ("Fulica atra") i perkoz dwuczuby ("Podiceps cristatus"). Ponadto, w okolicach jezior żyją tary himalajskie ("Hemitragus jemlahicus") i irbisy śnieżne ("Uncia uncia").
Religia.
Jeziora Gokyo są miejscami kultu buddystów i hinduistów. Każdego roku w sierpniu, podczas święta Janai Purnima 500 Hinduistów bierze rytualną kąpiel w jednym z akwenów. Na zachodnim krańcu obszaru zlokalizowano hinduistyczną świątynię poświęconą bóstwom Wisznu i Śiwie.
&lt;br&gt;

</doc>
<doc id="3666019" url="https://pl.wikipedia.org/wiki?curid=3666019" title="Ignacy Szabłowski">
Ignacy Szabłowski



</doc>
<doc id="3666022" url="https://pl.wikipedia.org/wiki?curid=3666022" title="Muszkieterowie (serial telewizyjny)">
Muszkieterowie (serial telewizyjny)

Muszkieterowie (org. "The Musketeers") – brytyjski serial telewizyjny emitowany od 19 grudnia 2014 roku do 1 sierpnia 2016 roku. Serial jest adaptacją powieści "Trzej muszkieterowie" Aleksandra Dumasa (ojca).

</doc>
<doc id="3666026" url="https://pl.wikipedia.org/wiki?curid=3666026" title="Halowe Mistrzostwa Świata w Lekkoatletyce 2016 – skok wzwyż kobiet">
Halowe Mistrzostwa Świata w Lekkoatletyce 2016 – skok wzwyż kobiet

Skok wzwyż kobiet – jedna z konkurencji technicznych rozgrywanych podczas halowych lekkoatletycznych mistrzostw świata w Oregon Convention Center w Portland.
Tytuł w 2014 roku zdobyły Marija Kuczina oraz Kamila Lićwinko, ale z powodu nieobecności Rosjanki tytułu wywalczonego w Sopocie broniła Polka.
Rekordy.
W poniższej tabeli przedstawiono (według stanu przed rozpoczęciem mistrzostw) halowe rekordy świata, poszczególnych kontynentów oraz halowych mistrzostw świata
Listy światowe.
Tabela przedstawia 10 najlepszych wyników uzyskanych w sezonie halowym 2016 przed rozpoczęciem mistrzostw.

</doc>
<doc id="3666027" url="https://pl.wikipedia.org/wiki?curid=3666027" title="Rara (jezioro)">
Rara (jezioro)



</doc>
<doc id="3666030" url="https://pl.wikipedia.org/wiki?curid=3666030" title="Puchar Świata w skeletonie 1998/1999">
Puchar Świata w skeletonie 1998/1999

Sezon 1998/1999 Pucharu Świata w skeletonie – 13. sezon Pucharu Świata w skeletonie. Rozpoczął się 5 grudnia 1998 roku w Park City, w Stanach Zjednoczonych. Ostatnie zawody z tego cyklu zostały rozegrane 6 lutego 1999 roku w Niemczech, w Königssee. Rozegranych zostało 8 konkursów: po 4 konkursy kobiet i mężczyzn.
Wśród kobiet po raz drugi najlepsza okazała się Niemka - Steffi Hanzlik, zaś wśród mężczyzn pierwsze zwycięstwo odniósł jej rodak Andy Böhme.

</doc>
<doc id="3666033" url="https://pl.wikipedia.org/wiki?curid=3666033" title="Prawie bezprawie">
Prawie bezprawie

Pawie bezprawie (ang. "Bending the Rules") – amerykański film sensacyjno-komediowy z 2012 roku.
Treść.
Prokurator okręgowy Theo Gold usiłuje doprowadzić do ukarania detektywa nowoorleańskiej policji, który dopuścił się korupcji. Nieoczekiwanie jednak oskarżyciel publiczny i skorumpowany policjant muszą połączyć siły w walce z groźną organizacją przestępczą...

</doc>
<doc id="3666036" url="https://pl.wikipedia.org/wiki?curid=3666036" title="Gleby glejowe">
Gleby glejowe

Gleby glejowe – gleby w których nadrzędną rolę odgrywa, wywołany znaczną wilgotnością, proces glejowy. Objawia się to występowaniem w miejscach bardzo silnego uwilgotnienia sino-niebieskawych barw glejowych.
Proces glejowy polega na biochemicznej redukcji pierwiastków – przede wszystkim żelaza () i manganu () – w warunkach ograniczonego dostępu tlenu. Może być on spowodowany zaleganiem wód opadowych w niektórych partiach profilu gleby (oglejenie odgórne) lub wysokim zaleganiem wód gruntowych, które obejmują swym zasięgiem profil gleby (oglejenie oddolne).
Morfologicznym efektem procesu glejowego jest występowanie widocznego oglejenia gleby (zjawisk glejowych). Objawia się ono występowaniem barw glejowych, tj. barw o odcieniu stalowym, sinym, zielonkawym lub niebieskawym. Pochodzą one od zredukowanych form żelaza i występują w miejscach okresowo lub ciągle podmokłych. O zachodzeniu procesu glejowego może świadczyć również występowanie rdzawobrunatnych plam lub konkrecji, powstających w partiach profilu, gdzie przynajmniej okresowo zachodzi utlenianie. Poza glebami, które są stale w całości zalane wodami gruntowymi, często spotyka się mozaikę barw rdzawych i sinych.
Gleby glejowe są zarówno glebami strefowymi, charakterystycznymi dla obszaru tundrowego, jak i glebami śródstrefowymi, które występują na całym świecie w miejscach na tyle wilgotnych, by zachodziła dominacja procesu glejowego (najczęściej w obniżeniach terenu, w miejscach o wysokim zaleganiu wód gruntowych).
Gleby glejowe w strefie tundry.
W myśl tradycyjnej geograficzno-genetycznej szkoły w obrębie geografii gleb gleby glejowe są glebami strefowymi dla obszaru tundry w obrębie polarnego pasa klimatycznego. Obszar ten charakteryzuje się niskimi temperaturami (średnia temperatura roczna od −2 do −12 °C), długą mroźną zimą, chłodnym latem i niskimi opadami (140–400 mm). Mimo niskich opadów, słabe parowanie powoduje znaczną wilgotność gruntu i powietrza. Powszechne jest występowanie wieloletniej zmarzliny, której warstwa czynna rozmarza w ciągu lata do głębokości 50–150 cm. Wieloletnia zmarzlina stanowi barierę dla przesiąkania wody w głąb profilu, co utrudnia procesy ługowania i bielicowania.
Na powierzchni tundrowej gleby glejowej leży poziom organiczny (O) składający się ze storfiałej materii organicznej (ektopróchnicy), pod którym może występować cienki poziom próchniczny (A). Leżący poniżej poziom glejowy (G) może być całkowicie oglejony o barwie szaroniebieskiej albo mieć mozaikę barw sinych i rdzawych. Głębiej występuje zamarznięta skała macierzysta (poziom kriogeniczny) bez wyraźnych śladów oglejenia. Gleby te charakteryzują się kwaśnym lub bardzo kwaśnym odczynem, dużą kwasowością wymienną i hydrolityczną oraz dużą ilością ruchliwego żelaza.
Kierując się z północy na południe obszaru tundry, wraz ze wzrostem średniej temperatury, opadów i głębokości rozmarzania wieloletniej zmarzliny, zmienia się również charakter gleb glejowych. W tundrze arktycznej są one płytkie i współwystępują z glebami kriogenicznymi (poligonalnymi i strukturalnymi). W południowej części strefy spotyka się bardziej kwaśne gleby glejowe zbielicowane, gdzie bielicowanie rozumie się, za naukowcami rosyjskimi, bardzo szeroko: występujące pod poziomem próchnicznym przejaśnienie może być związane z procesami bielicowania, oglejenia lub lessiważu. Na utworach piaszczystych często można spotkać gleby z widocznym ciemnobrunatnym poziomem iluwialno-humusowym (Bh) leżącym bądź pod poziomem próchnicznym bądź pod przejaśnionym poziomem wymywania.
Gleby glejowe w systematyce gleb Polski.
Charakterystyka.
Na terenie Polski gleby glejowe są zaliczane do gleb śródstrefowych, tzn. powstałych pod dominującym wpływem specyficznych warunków wodnych. Są to gleby mineralne lub mineralno-organiczne o bardzo różnym uziarnieniu, okresowo lub stale bardzo silnie uwilgotnione z powodu płytko zalegającego zwierciadła wód gruntowych. Powoduje to rozwój procesów redukcyjnych objawiających się glejową mozaiką barw w nie głębiej niż 50 cm od powierzchni (najczęściej już od 20 cm od powierzchni). Sino-szare barwy redukcyjne obejmują przynajmniej 95% materiału glebowego. Rdzawe plamy lub konkrecje skupiają się w górnej części profilu (kontaktowa strefa natleniona), zaś w jego dolnej części leży zielonkawo-niebieskawy poziom glejowy będący pod wpływem wód gruntowych. Pomiędzy nimi często spotyka się poziom oksydo-redukcyjny z oglejeniem plamistym.
Typowy układ poziomów glebowych to: A-G lub O-A-G,
Systematyka.
Gleby glejowe w systematyce gleb Polski z 2011 roku są jedynym typem gleby w obrębie rzędu gleb glejoziemnych. Wyróżnia się pięć podtypów w zależności od stanu podmokłości:
W czwartym wydaniu systematyki gleb Polski z 1989 roku gleby glejowe wydzielano jako typ gleby gruntowo-glejowe w ramach rzędu gleby zabagniane.
Polskie gleby glejowe według międzynarodowej klasyfikacji gleb WRB są nazywane "Haplic", "Mollic" lub "Histic Gleysol". Według amerykańskiej klasyfikacji USDA Soil Taxonomy gleby glejowe zalicza się do rzędu "Entisols", najczęściej "Endoaquents", "Hydraquents", "Haplaquents" lub "Psammaquents".
' – jedna z głównych grup glebowych (RSG) w międzynarodowej klasyfikacji gleb WRB obejmująca gleby pod długotrwałym wpływem wód gruntowych gdzie istnieją warunki redukcyjne (') tworzące właściwości "gleyic" (" – ≥95% materiału ma sino-zielone barwy redukcyjne lub ≥5% materiału ma rdzawe barwy oksydacyjne). Oglejenie przejawiające się sinoniebieskimi barwami i rdzawymi plamami występuje nie głębiej niż 40 cm od powierzchni.
" występują na całym świecie i zajmują ok. 720 mln. ha. Najpowszechniejsze są w obszarach subarktycznych (północna Rosja, północna Kanada, Alaska), na wilgotnych, subtropikalnych równinach (Chiny, Bangladesz) oraz w tropikach (Amazonia, równikowa Afryka, południowo-wschodnia Azja). Najłatwiej je spotkać w obniżeniach terenu, na obszarach o wysokim poziomie wód gruntowych, obszarach w zasięgu pływów morskich oraz w płytkich zbiornikach wodnych.
Pod uprawy rolne "" mogą być wykorzystane dopiero po ich osuszeniu. Bez tego można je wykorzystywać jako łąki, pastwiska lub pod lasy.

</doc>
<doc id="3666037" url="https://pl.wikipedia.org/wiki?curid=3666037" title="Halowe Mistrzostwa Azji w Lekkoatletyce 2016">
Halowe Mistrzostwa Azji w Lekkoatletyce 2016

7. Halowe Mistrzostwa Azji w Lekkoatletyce – halowe zawody lekkoatletyczne, które odbywały się od 19 do 21 lutego 2016 w Dosze w Katarze.

</doc>
<doc id="3666039" url="https://pl.wikipedia.org/wiki?curid=3666039" title="Gleysols">
Gleysols



</doc>
<doc id="3666042" url="https://pl.wikipedia.org/wiki?curid=3666042" title="Puchar Świata w skeletonie 1997/1998">
Puchar Świata w skeletonie 1997/1998

Sezon 1997/1998 Pucharu Świata w skeletonie – 12. sezon Pucharu Świata w skeletonie. Rozpoczął się 7 grudnia 1997 roku w La Plagne, we Francji. Ostatnie zawody z tego cyklu zostały rozegrane 7 lutego 1998 roku w Kanadzie, w Calgary. Rozegranych zostało 7 konkursów: 3 konkursy kobiet i 4 mężczyzn.
Wśród kobiet najlepsza była Szwajcarka - Maya Bieri, zaś wśród mężczyzn zwyciężył Niemiec Willi Schneider.

</doc>
<doc id="3666044" url="https://pl.wikipedia.org/wiki?curid=3666044" title="Piotrowice Górne">
Piotrowice Górne

Piotrowice Górne – nieoficjalna część wsi Piotrowice w Polsce w województwie dolnośląskim, w powiecie kłodzkim, w gminie Bystrzyca Kłodzka.
Podział administracyjny.
W latach 1975–1998 miejscowość należała administracyjnie do województwa wałbrzyskiego.
Położenie.
W przeszłości osada obecnie górna część wsi Piotrowice położona jest nad dopływem Piotrówki w śródgórskiej dolinie otoczona z czterech stron wzniesieniami Gór Żelaznych, należącymi do pasma Krowiarek.
Charakterystyka.
Stara, śródgórska, niewielka osada obecnie górna część wsi Piotrowice, rozciągnięta na przestrzeni 0,6 km, o luźnym układzie zabudowań, ulokowana w górskiej dolinie nad rzeką, otoczona z czterech stron wzniesieniami Gór Żelaznych o wysokości od 540 do 591 m n.p.m. Zabudowa wsi składa się z budynków gospodarczych i mieszkalnych rozlokowanych na wysokości od 420 do 480 m n.p.m. wzdłuż drogi. Jest to wieś zanikająca, większość zabudowań jest w złym stanie a wiele domów przestało już istnieć, po których zostały ruiny lub tylko fragmenty fundamentów. Przez wieś przepływa potok górski dopływ Piotrówki oraz przebiega droga lokalna z Romanowa. Jest to część wsi, o charakterze rolniczym. Wokół wsi rozciągają się rozległe użytki rolne i górskie łąki, leżące głównie na zboczach otaczających wzniesień. W bliskim otoczeniu występują lasy a niewielkie pasy zieleni z drzew liściastych występują w formie przydomowych nasadzeń, oraz wzdłuż potoku i miedz. Od północy, wschodu i zachodu nad wsią dominują wzniesienia, a od południa najwyższe, Żeleźniak. We wsi zachowało się kilka zabudowań gospodarskich, kościół p.w. św. Rodziny z końca XVIII wieku.
Historia.
Piotrowice Górne jako osada zostały założone na prawie wolnego sędziostwa na początku XV wieku, również w tym okresie po północno-zachodniej stronie powstała osada Piotrowice Dolne. Miejscowość należy do jednych z najstarszych osad założonych na prawie wolnego sędziostwa na Ziemi kłodzkiej. Osadę ulokowano w niezbyt dogodnych dla osadnictwa miejscu. Początkowo należała do dóbr w Starym Waliszowie. W roku 1482 należała do Ottona von Pannwitza. Kolejnymi właścicielami byli: Hannos Tolmetscher, Paul Ulrichsdorf oraz Anna i Barbara Smedczynne, a w roku 1488 Mertin Malen oraz Michael Kucze. Sędziostwo leżało wówczas w obrębie dóbr gorzanowskich, a przynależało do parafii w Ołdrzychowicach. W roku 1631 właścicielem wsi zostaje hrabia von Annaberg. Cały czas osada była niewielka, zamieszkiwało w niej kilku kmieci i zagrodników. Większy rozwój nastąpił w pierwszej połowie XIX wieku, kiedy w okolicy ulokowano nowe przysiółki. W końcu XIX wieku, z uwagi na trudne warunki gospodarowania, osada zaczęła się wyludniać. Podział na dwie osady utrzymywał się przez wiele lat jednak obie osady funkcjonowały podobnie. W 1933 r. osady Piotrowice Dolne i Górne połączyły się w jedną wieś Piotrowice. W 1938 r. nadano wsi nazwę Herrnpetersdorf. Po roku 1945, po wstępnym zasiedleniu polskimi osadnikami, proces wyludniania zaczął postępować od nowa. Przyczyną tego była niska jakość gleb, trudne warunki uprawowe, położenie na uboczu szlaków komunikacyjnych i ogólny brak perspektyw rozwojowych w przyszłości. Całkowitemu zanikowi wsi zapobiegło zatrudnienie części mieszkańców w lokalnych kamieniołomach, m.in. w pobliskim Romanowie.
W Przeszłości osada nosiła nazwę: "Petersdorf".
Zabytki.
Jednonawowy kościół pw. św. Rodziny z końca XVIII w., kryty dachem dwuspadowym z wieżą od frontu z głównym wejściem. We wnętrzu ołtarz główny z XVIII w. o cechach rokokowych. Po prawej stronie wejścia dobudówka z zachrystią.
Inne.
Miejscowość znajduje się na obszarze Natura 2000 "Pasmo Krowiarki" występują tu niżowe i górskie świeże łąki użytkowane ekstensywnie "(Arrhenatherion elatioris)".
Turystyka.
 czarny- prowadzący z Bystrzycy Kł. do Złotego Stoku.
Zobacz.
Inne miejscowości o nazwie "Piotrowice": Piotrowice

</doc>
<doc id="3666045" url="https://pl.wikipedia.org/wiki?curid=3666045" title="Jan Rzeszowski (rotmistrz)">
Jan Rzeszowski (rotmistrz)

Jan Rzeszowski herbu Doliwa – rotmistrz jazdy obrony potocznej, wójt krasnystawski i drohobycki.
Życiorys.
Daty życia nieznane. Pochodził ze szlacheckiej rodziny Rzeszowskich herbu Doliwa wywodzącej się z Wielkopolski a osiadłej w Małopolsce i województwie ruskim. Był synem Augustyna. W 1531 otrzymał list przypowiedni na sformowanie chorągwi jazdy obrony potocznej, na wyprawę mołdawską poprowadził 100 żołnierzy, w tym 22 konny poczet własny. 22 sierpnia 1531 walczył w bitwie pod Obertynem, jego chorągiew wchodziła w skład odwodowego hufca walnego. Formacja ta przeprowadziła szarżę decydującą o zwycięstwie armii koronnej. Drugi i ostatni raz wzmiankowany jako rotmistrz w 1538.
Żonaty z córką wojewody sieradzkiego Stanisława Łaskiego. Był wójtem krasnystawskim i drohobyckim. Posiadał w województwie ruskim część miasta, cztery wsie i 2 części innych wsi.

</doc>
<doc id="3666047" url="https://pl.wikipedia.org/wiki?curid=3666047" title="Malina (dopływ Morawy)">
Malina (dopływ Morawy)

Malina – kanał na Záhoriu, przepływający przez terytorium powiatu Malacky. Jest to lewostronny dopływ Morawy, długości 47 km. Przy powierzchni dorzecza 516,6 km², przepływ wody w ujściu wynosi średnio 1,8 m³/s.
Ma źródło w Małych Karpatach, a dokładniej w Penzinskich Karpatach, pod wzgórzem Tri kopce (661,8 m) na wysokości około 610 m n.p.m.
Początkowo płynie na północny zachód, tworzy Modrańską dolinę i skręca na zachód. Wpływa do Niziny Borskiej, zasila zbiornik Kuchyňa i przepływa wsią Kuchyňa w dwóch oddzielnych równoległych korytach. Za wsią łączy się z powrotem do jednego koryta i płynie krótki odcinek na północny zachód.
Potem wkracza na terytorium poligonu Záhorie, od prawej wpływa do niej Cabadov jarok, zasila Tretí rybník, do którego z południa uchodzi Pernecká Malina z dopływem Kuchynská Malina. Od razu zasila także Štvrtý rybník i łukiem zakręca na południowy zachód. Opuszcza poligon i przepływa przez Malacky, dalej wpada do niej z lewej Balážov potok, Tančibocký potok i z prawej Ježovka. Na zbiegu z tymi trzema dopływami wydzielone są Jakubovské rybníky. 
Dalej płynie w kierunku zachodnim przy wsi Jakubov i szybko zakręca na południe, a po chwili na południowy wschód i płynie równolegle z Zohorským kanałem na prawym brzegu. Łukiem skręca na wschód, wpada do niej Močiarka (144 m n.p.m.) i znów płynie na południe. Wpływa do niej Suchý potok niedaleko wsi Láb, przepływa brzegiem wsi Zohor, wpada w nią z lewej Zohorský potok, a z prawej drugie ramię Močiarki, i na sam koniec z lewej Stupavský potok. W okolicach Devínskego jazera uchodzi do Morawy.

</doc>
<doc id="3666052" url="https://pl.wikipedia.org/wiki?curid=3666052" title="Stanisław Fried (sędzia)">
Stanisław Fried (sędzia)

Stanisław Fried, do 1923 Samuel Fried (ur. 19 maja 1888, zm. w maju 1942 w Sanoku) – doktor praw, sędzia, kapitan audytor Wojska Polskiego.
Życiorys.
Urodził się 19 maja 1888. Ukończył studia prawnicze i uzyskał stopień doktora praw. W czasie I wojny światowej walczył w szeregach cesarskiej i królewskiej Armii. Na stopień podporucznika został mianowany ze starszeństwem z 1 lutego 1917 roku w korpusie oficerów rezerwy piechoty. Jego oddziałem macierzystym był pułk piechoty Nr 50.
Po odzyskaniu przez Polskę niepodległości został przyjęty do Wojska Polskiego i został przydzielony do Korpusu Sądowego. 20 września 1920 roku został zatwierdzony z dniem 1 kwietnia 1920 roku w stopniu kapitana, w Korpusie Sądowym, w grupie oficerów byłej armii austro-węgierskiej. Pełnił wówczas służbę w Ekspozyturze Sądu Wojskowego Okręgu Generalnego Lwów w Przemyślu. W 1921 roku pełnił służbę w Sądzie Wojskowym Okręgu Generalnego Lwów. Został zweryfikowany w stopniu kapitana w korpusie oficerów sądowych ze starszeństwem z dniem 1 czerwca 1919. Z dniem 15 grudnia 1924 został przesunięty w Wojskowym Sądzie Okręgowym Nr X w Przemyślu ze stanowiska asystenta na stanowisko sędziego śledczego. W lutym 1926 został mianowany sędzią śledczym przy WSO X. W maju 1927 został przeniesiony do Wojskowego Sądu Rejonowego Równe na stanowisko kierownika sądu. Z dniem 31 maja 1929 został przeniesiony do rezerwy.
W kwietniu 1929 został mianowany sędzią Sądu Okręgowego w Przemyślu. Sędzią okręgowym w Przemyślu pozostawał na początku lat 30.. Sprawując to stanowisko pełnił funkcję skarbnika i bibliotekarza koła Zrzeszenia Sędziów i Prokuratorów RP w Przemyślu. Był członkiem zwyczajnym przemyskiego koła Związku Oficerów Rezerwy RP, jednak na początku 1930 wystąpił z koła z uwagi na zapis w statucie ZOR, w myśl którego "członkiem zwyczajnym może zostać każdy oficer rezerwy, pospolitego ruszenia, w stanie spoczynku, chrześcijanin z pochodzenia, narodowości polskiej..." (Fried nie spełniał wymogu chrześcijańskiego pochodzenia). Był wiceprezesem Sądu Okręgowego w Jaśle (1933). W 1934 był zweryfikowany z lokatą 2 na liście kapitanów rezerwy w korpusie oficerów sądowych ze starszeństwem z dniem 1 czerwca 1919 i pozostawał w ewidencji Komendy Powiatowej Uzupełnień Przemyśl. Od połowy lat 30. był przewodniczącym Wydziału Zamiejscowego w Sanoku Sądu Okręgowego w Jaśle w randze wiceprezesa Sądu Okręgowego. W tym czasie był członkiem koła Zrzeszenia Sędziów i Prokuratorów RP w Sanoku. 
25 lutego 1935 został wybrany II wiceprezesem sanockiego oddziału Polskiego Czerwonego Krzyża. 27 stycznia 1935 objął funkcję prezesa zarządu oddziału Ligi Morskiej i Kolonialnej w Sanoku. Dokonał konwersji na katolicyzm, był neofitą.
Podczas II wojny światowej w trakcie okupacji niemieckiej został aresztowany przez Niemców i w maju 1942 rozstrzelany na terenie nowego cmentarza żydowskiego w Sanoku, gdzie śmierć ponieśli także jego żona, córka Anna Sylwia (ur. 8 lipca 1919) i syn Adam Kazimierz (ur. 4 marca 1921, absolwent oddziału humanistycznego w Państwowym Gimnazjum im. Królowej Zofii w Sanoku z 1939, student weterynarii). Według ewidencji więzienia w Sanoku w dniu 12 maja 1942 zostały tam osadzone zamieszkujące w podsanockiej Dąbrówce Polskiej Janina Fried (ur. 4 listopada 1889) i Anna Sylwia Fried (ur. 8 lipca 1919) i były tam przetrzymywane do następnego dnia.
Do powyższych zdarzeń odniósł się po latach poeta Janusz Szuber w publikacji pt. "Mojość" z 2005: w swoim wierszu opisał nauczyciela Waleriana Czykla, przerywającego organizowaną w Domu Julii w Sanoku lekcję tajnego nauczania, po tym, gdy zobaczył za oknem sędziego Stanisława Frieda z synem Adamem, prowadzonych bez obuwia ulicą obok przez Niemców. W osobnym eseju Szuber dokładniej zrelacjonował znaną jemu historię Friedów; według niego Stanisław i Adam Friedowie zostali aresztowani przez gestapo, następnie byli poddawani torturom w siedzibie tegoż, po czym boso poprowadzeni ulicami Sanoka na miejscowy kirkut i tam rozstrzelani; natomiast kilka dni później – tuż po wyjściu z kościoła Franciszkanów w Sanoku ze mszy świętej – aresztowane zostały również żona i córka S. Frieda, a potem analogicznie poprowadzone przez Sanok i zamordowane na tamtejszym kirkucie. Ponadto Janusz Szuber zawarł odniesienie do rodziny Friedów w wierszu pt. "Jeszcze", wydanym w tomikach poezji pt. "Czerteż" z 2006 oraz "Pianie kogutów" z 2008 (opisując pozowanie do fotografii napisał: "I cała rodzina sędziego Frieda / W lokach, pod krawatem, jakby już / Nie czekał na nich pospiesznie / Wykopany na kirkucie dół"). Według wspomnień Abrahama Wernera małżeństwo Friedów wraz z dwojgiem dzieci przechrzcili się w Sanoku jako jedyni Żydzi w mieście, zostali aresztowani przez Niemców za brak przywdzianej opaski z Gwiazdą Dawida, po czym rozstrzelani w pierwszej egzekucji w Sanoku, wykonanej w ramach realizowanych postanowień niemieckich nazistów po konferencji w Wannsee.
Denuncjacji Stanisława i Adama Friedów jako osób pochodzenia żydowskiego dokonał nacjonalista ukraiński dr Anatol Melnyk (ur. 1892 w Brzegach, nauczyciel w I Państwowym Gimnazjum im. Adama Mickiewicza w Samborze, następnie od 30 lipca 1934 profesor w Państwowym Gimnazjum im. Królowej Zofii w Sanoku, wykładający język niemiecki i język ruski, będący opiekunem klasy gimnazjalnej Adama Frieda do matury w 1939, podczas wojny konfident Sicherheitsdienst), czym doprowadził do ich aresztowania. W maju 1948 pełnomocnik Ministerstwa Sprawiedliwości prowadził w Sanoku śledztwo dotyczące działań Melnyka, a sprawa budziła wówczas spore zainteresowanie. Proces Melnyka toczył się na początku 1949 przed Sądem Okręgowym w Nowym Sączu, w marcu 1949 oskarżony został skazany na karę śmierci, utratę praw i konfiskatę mienia.
Syn Stanisława Frieda, Adam, w 1962 został upamiętniony wśród innych osób wymienionych na tablicy Mauzoleum Ofiar II Wojny Światowej na Cmentarzu Centralnym w Sanoku.

</doc>
<doc id="3666053" url="https://pl.wikipedia.org/wiki?curid=3666053" title="Stanisław Fried">
Stanisław Fried



</doc>
<doc id="3666054" url="https://pl.wikipedia.org/wiki?curid=3666054" title="Brian Gregg">
Brian Gregg

Brian Gregg (ur. 27 czerwca 1984 r. w Denver) – amerykański biegacz narciarski, zawodnik klubu Loppet Nordic Racing.
Kariera.
Po raz pierwszy na arenie międzynarodowej Brian Gregg pojawił się 12 stycznia 2003 roku, podczas zawodów "University Race" w amerykańskiej miejscowości Soldier Hollow, gdzie uplasował się na 32. pozycji na dystansie 10 km techniką dowolną.
W Pucharze Świata zadebiutował 23 stycznia 2008 roku w Canmore, gdzie zajął 60. miejsce w sprincie stylem klasycznym. Pucharowych punktów jeszcze nie wywalczył.
Jego żona Caitlin również uprawia biegi narciarskie.
Osiągnięcia.
Puchar Świata.
Miejsca na podium.
Gregg nigdy nie stał na podium indywidualnych zawodów Pucharu Świata.

</doc>
<doc id="3666066" url="https://pl.wikipedia.org/wiki?curid=3666066" title="Xavier Munford">
Xavier Munford

Xavier Munford (ur. 1 czerwca 1992 w Hillside) – amerykański koszykarz, występujący na pozycji rozgrywającego, obecnie zawodnik South East Melbourne Phoenix.
16 marca 2016 roku podpisał 10-dniowa umowę z klubem Memphis Grizzlies. 3 lutego 2017 podpisał kontrakt z FC Barceloną Lassa. 5 października został zawodnikiem Milwaukee Bucks. 7 dni później został zwolniony. 15 października zespół Greensboro Swarm wysłał go wraz z wyborem II rundy draftu 2018 do powiązanego z Bucks zespołu Wisconsin Herd w zamian za wybory I rundy draftu 2017 i 2018.
8 stycznia 2018 podpisał umowę z Milwaukee Bucks na występy zarówno w NBA, jak i zespole G-League – Wisconsin Herd.
2 sierpnia 2020 dołączył do tureckiego Bursaspor Durmazlar. 1 września 2021 zawarł umowę z australijskim South East Melbourne Phoenix.
Osiągnięcia.
Stan na 9 marca 2022, na podstawie, o ile nie zaznaczono inaczej.

</doc>
<doc id="3666068" url="https://pl.wikipedia.org/wiki?curid=3666068" title="Egidio Arévalo">
Egidio Arévalo



</doc>
<doc id="3666069" url="https://pl.wikipedia.org/wiki?curid=3666069" title="Egidio Ríos">
Egidio Ríos



</doc>
<doc id="3666071" url="https://pl.wikipedia.org/wiki?curid=3666071" title="Ustawiana konwencja">
Ustawiana konwencja

Ustawiana konwencja, ustawiona konwencja, sporna konwencja (ang. "contested convention", "brokered convention") – w Partii Demokratycznej i Partii Republikańskiej konwencja, na której nie zdołano wyłonić kandydata w wyborach na podstawie wyników prawyborów.
W konwencji Partii Demokratycznej bierze udział 4765 delegatów, a w Partii Republikańskiej 2470 delegatów. Do uzyskania nominacji wyborczej kandydat musi zapewnić sobie w prawyborach poprarcie większości delegataów, czyli kolejno 2383 i 1236. W części stanów delegaci rozdzielani są pomiędzy kandydatami proporcjonalnie do poparcia w danym stanie, w części zwycięzca otrzymuje poparcie wszystkich delegatów. Istnieje możliwość, że kandydat z największą liczbą delegatów uzyska poparcie mniej niż połowy delegatów. Na konwencji delegaci są zobowiązani głosować na kandydata, który wygrał w ich okręgu, tylko w pierwszym głosowaniu. Wówczas następuje drugie lub jeszcze kolejne głosowanie, w których delegaci mają już pełną swobodę w popieraniu kandydatów. W drugim i kolejnym głosowaniu delegaci mogą także głosować osobę, która nie brała udziału w prawyborach.
Część źródeł stosuje określenia "contested convention" i "brokered convention" synonimicznie, w części stosuje się następujące rozróżnienie:
Ustawiane konwencje zdarzają się rzadko. W ostatnich latach do takiej sytuacji (brokered convention) doszło w 1948 roku, gdy Partia Republikańska w trzecim głosowaniu wskazała Thomasa Deweya oraz w 1952 roku, gdy Partia Demokratyczna w trzecim głosowaniu wskazała jako kandydata Adlaia Stevensona. Ostatni raz kandydat wyłoniony na ustawianej konwencji odniósł zwycięstwo w wyborach prezydenckich w 1932 roku, gdy prezydentem został Franklin D. Roosevelt. Natomiast contested convention miała miejsce w 1976 roku, gdy Gerald Ford został kandydatem Partii Republikańskiej w pierwszym głosowaniu.

</doc>
<doc id="3666073" url="https://pl.wikipedia.org/wiki?curid=3666073" title="Halowe Mistrzostwa Świata w Lekkoatletyce 2016 – skok o tyczce kobiet">
Halowe Mistrzostwa Świata w Lekkoatletyce 2016 – skok o tyczce kobiet

Skok o tyczce kobiet – jedna z konkurencji technicznych rozegranych podczas halowych lekkoatletycznych mistrzostw świata w Oregon Convention Center w Portland.
Tytułu mistrzowskiego z 2014 nie broniła Kubanka Yarisley Silva.
Minimum kwalifikacyjne.
Aby zakwalifikować się do mistrzostw, należało wypełnić minimum kwalifikacyjne wynoszące 4,71 m (uzyskane w okresie od 1 stycznia 2015 do 7 marca 2016). Zaplanowano od razu konkurs finałowy (bez eliminacji), z udziałem około 12 zawodniczek (w przypadku, gdy mniej lekkoatletów z minimum zgłosi się do zawodów, kolejni mogą być zapraszani na podstawie lokat na listach światowych).
Rekordy.
W poniższej tabeli przedstawiono (według stanu przed rozpoczęciem mistrzostw) halowe rekordy świata, poszczególnych kontynentów oraz halowych mistrzostw świata
Listy światowe.
Tabela przedstawia 10 najlepszych zawodniczek (według list światowych) w sezonie halowym 2016 przed rozpoczęciem mistrzostw.
Wyniki.
Finał.
"Źródło: IAAF"

</doc>
<doc id="3666075" url="https://pl.wikipedia.org/wiki?curid=3666075" title="Halowe Mistrzostwa Świata w Lekkoatletyce 2016 - skok o tyczce kobiet">
Halowe Mistrzostwa Świata w Lekkoatletyce 2016 - skok o tyczce kobiet



</doc>
<doc id="3666077" url="https://pl.wikipedia.org/wiki?curid=3666077" title="Halowe Mistrzostwa Świata w Lekkoatletyce 2016 - skok wzwyż mężczyzn">
Halowe Mistrzostwa Świata w Lekkoatletyce 2016 - skok wzwyż mężczyzn



</doc>
<doc id="3666078" url="https://pl.wikipedia.org/wiki?curid=3666078" title="Halowe Mistrzostwa Świata w Lekkoatletyce 2016 - skok wzwyż kobiet">
Halowe Mistrzostwa Świata w Lekkoatletyce 2016 - skok wzwyż kobiet



</doc>
<doc id="3666085" url="https://pl.wikipedia.org/wiki?curid=3666085" title="Projekt Riese">
Projekt Riese



</doc>
<doc id="3666087" url="https://pl.wikipedia.org/wiki?curid=3666087" title="Abdullah Al-Zori">
Abdullah Al-Zori

Abdullah Al-Zori (ur. 13 sierpnia 1987 w Rijad) – saudyjski piłkarz, grający na pozycji obrońcy w klubie Al-Hilal oraz reprezentacji kraju. W 2014 doszedł do finału Ligi Mistrzów. Z klubem trzykrotnie zdobywał mistrzostwo ligi w latach 2008, 2010 i 2011.

</doc>
<doc id="3666103" url="https://pl.wikipedia.org/wiki?curid=3666103" title="Andreas Otterling">
Andreas Otterling

Andreas Otterling (ur. 25 maja 1986) – szwedzki lekkoatleta specjalizujący się w skoku w dal.
W 2015 zdobył brązowy medal halowych mistrzostw Europy w Pradze.
Złoty medalista mistrzostw Szwecji oraz reprezentant kraju w drużynowych mistrzostwach Europy i meczach międzypaństwowych. 
Rekordy życiowe: stadion – 8,06 (22 lipca 2015, Karlstad); hala – 8,12 (17 lutego 2016, Sztokholm).

</doc>
<doc id="3666110" url="https://pl.wikipedia.org/wiki?curid=3666110" title="Pomnik Wdzięczności ku czci Chrystusa Króla w Sępólnie Krajeńskim">
Pomnik Wdzięczności ku czci Chrystusa Króla w Sępólnie Krajeńskim

Pomnik Wdzięczności ku czci Chrystusa Króla w Sępólnie Krajeńskim – pomnik zlokalizowany w Sępólnie Krajeńskim, przy Rondzie Emanuela Grudzińskiego, w pobliżu cmentarza parafialnego przy ul. Chojnickiej.
Historia.
Pomnik odsłonięto pierwotnie 28 sierpnia 1938, jako wotum wdzięczności za odzyskanie niepodległości przez Polskę, w dwudziestą rocznicę tego wydarzenia, a także jako symbol przywiązania Krajny do Polski. Pomysł budowy pomnika zainicjował ksiądz Grudziński, proboszcz parafii w Sępólnie. Został wówczas sfinansowany ze składek mieszkańców powiatu sępoleńskiego. Projektantami byli rzeźbiarze Ignacy Zelek i Wojciech Durek z Torunia. Został zniszczony w dniach 29 września – 27 października 1939 przez okupantów hitlerowskich. Odbudowany w latach 2012-2014 z inicjatywy Komitetu Odbudowy Pomnika Wdzięczności, ze składek społecznych, przy dofinansowaniu ze środków powiatowych i wojewódzkich (koszt odbudowy wyniósł ponad 231.000 złotych). Prace ziemne rozpoczęto 5 lipca 2013. Poświęcenia monumentu dokonał biskup ordynariusz bydgoski Jan Tyrawa.
Symbolika.
Pomnik przedstawia 13 postaci w układzie zbliżonym do symetrycznego. Stoją one na tle ściany symbolizującej rozwijający się zwój pergaminu. Nad całością góruje postać Chrystusa Króla. Poniżej wyrzeźbiono trzy herby międzywojennych miast powiatu sępoleńskiego – Sępólna, Więcborka i Kamienia Krajeńskiego. Po lewej stronie znajduje się wyobrażenie polskiego orła ze zwojem dziejów kraju w szponach, a po prawej gryfa pomorskiego, będącego symbolem przywiązania Polski do Bałtyku. Poniżej stoją w dwóch rzędach następujące postacie:
Pomnikowi towarzyszy stela z historią monumentu, a także metaloplastyczny wizerunek orła w koronie. W pobliżu znajduje się Miejsce Pamięci Narodowej.

</doc>
<doc id="3666114" url="https://pl.wikipedia.org/wiki?curid=3666114" title="Sydney McLaughlin">
Sydney McLaughlin

Sydney McLaughlin (ur. 7 sierpnia 1999 w New Brunswick) – amerykańska lekkoatletka specjalizująca się w biegach sprinterskich i płotkarskich. Rekordzistka świata w biegu na 400 metrów przez płotki.
W 2015 zdobyła złoty medal w biegu na 400 metrów przez płotki podczas mistrzostw świata juniorów młodszych w Cali. W 2016 w tej samej konkurencji zajęła 17. miejsce na igrzyskach olimpijskich. Złota i srebrna medalistka mistrzostw świata w Dosze (2019).
W 2021 zdobyła złoty medal igrzysk olimpijskich w Tokio, ustanawiając nowy rekord świata w biegu na 400 metrów przez płotki (51,46). Kilka dni później McLaughlin weszła w skład amerykańskiej sztafety 4 × 400 metrów, która zdobyła olimpijskie złoto. W 2022 została mistrzynią świata w biegu na 400 metrów przez płotki dzięki rezultatowi czasowemu 50,68 – tym samym ustanowiła nowy rekord świata w tejże konkurencji (poprzedni rekord świata to 51,41 również autorstwa McLaughlin).
Złota medalistka mistrzostw USA. Stawała na najwyższym stopniu podium mistrzostw NCAA.
Rekordy życiowe.
Hala.
W 2016 zawodniczka ustanowiła z czasem 54,15 nieoficjalny rekord świata juniorów młodszych w biegu na 400 metrów przez płotki.

</doc>
<doc id="3666124" url="https://pl.wikipedia.org/wiki?curid=3666124" title="Port Zimowy w Toruniu">
Port Zimowy w Toruniu

Port Zimowy w Toruniu – port rzeczny na Wiśle w prawobrzeżnym Toruniu.
Lokalizacja.
Port Zimowy położony jest na terenie osiedla Rybaki, w dzielnicy Bydgoskie Przedmieście, w bliskim sąsiedztwie przystani AZS. Wejście na teren portu znajduje się przy ulicy ks. Jerzego Popiełuszki (niegdyś Portowej).
Historia.
Port Zimowy w Toruniu powstał w 1879 roku, a w latach 1883-1884 został wzbogacony o stocznię rzeczną. Po II wojnie światowej znacząco rozbudowany, powstała wówczas pochylnia składająca się z pięciu podnośników.
Charakterystyka.
Gospodarzem portu jest Zarząd Zlewni w Toruniu, działający w strukturze RZGW w Gdańsku. Instytucja ta zajmuje się utrzymaniem koryta Wisły, ustawianiem znaków nawigacyjnych, mierzeniem głębokości rzeki oraz likwidacją zatorów lodowych.
W Porcie Zimowym istnieje także mała stocznia remontowa, w której odbywają się przeglądy i remonty jednostek śródlądowych. Na terenie portu działa również kilka firm prywatnych, m.in. ma tu swoją siedzibę baza płetwonurków oraz zlokalizowany jest wodny posterunek policji.
Powierzchnia basenu portowego zajmuje 4,25 ha.
W Porcie Zimowym cumują: 

</doc>
<doc id="3666127" url="https://pl.wikipedia.org/wiki?curid=3666127" title="Bogorodice Diewo">
Bogorodice Diewo



</doc>
<doc id="3666142" url="https://pl.wikipedia.org/wiki?curid=3666142" title="Clifford Rozier">
Clifford Rozier

Clifford Glen Rozier II (ur. 31 października 1972 w Bradenton, zm. 6 lipca 2018) – amerykański koszykarz, występujący na pozycjach silnego skrzydłowego oraz środkowego.
W 1990 wystąpił w meczu gwiazd amerykańskich szkół średnich - McDonald’s All-American.

</doc>
<doc id="3666144" url="https://pl.wikipedia.org/wiki?curid=3666144" title="Phạm Thị Yến">
Phạm Thị Yến

Phạm Thị Yến (ur. 20 października 1985) – członkini Reprezentacji Wietnamu w piłce siatkowej kobiet.

</doc>
<doc id="3666146" url="https://pl.wikipedia.org/wiki?curid=3666146" title="Wydział Dziennikarstwa, Informacji i Bibliologii Uniwersytetu Warszawskiego">
Wydział Dziennikarstwa, Informacji i Bibliologii Uniwersytetu Warszawskiego

Wydział Dziennikarstwa, Informacji i Bibliologii Uniwersytetu Warszawskiego (WDIiB UW) – wydział Uniwersytetu Warszawskiego, który rozpoczął działalność 1 września 2016 roku. Został utworzony z Instytutu Dziennikarstwa (będącego dotychczas częścią Wydziału Dziennikarstwa i Nauk Politycznych), oraz Instytutu Informacji Naukowej i Studiów Bibliologicznych (będącego dotychczas częścią Wydziału Historycznego). Działalność badawcza i dydaktyczna wydziału skupia się na: naukach o mediach, informatologii i bibliologii.
Siedziba Wydziału mieści się w dawnym budynku łazienek Teodozji Majewskiej przy ul. Bednarskiej 2/4. Część katedr Wydziału ma swoje siedziby przy ul. Nowy Świat 69. 
Struktura.
W skład wydziału wchodzą następujące jednostki organizacyjne:
Kierunki studiów.
Wydział prowadzi następujące kierunki studiów:
Czasopisma naukowe.
Na Wydziale Dziennikarstwa Informacji i Bibliologii Uniwersytetu Warszawskiego wydawane są 4 czasopisma naukowe:
„Studia Medioznawcze” to kwartalnik naukowy, który został założony w 2000 roku w Instytucie Dziennikarstwa na Wydziale Dziennikarstwa i Nauk Politycznych UW. "Przegląd Biblioteczny" to najstarsze polskie czasopismo bibliotekarskie o charakterze naukowym, które obejmuje wszystkie podstawowe nurty polskiego bibliotekoznawstwa, księgoznawstwa, bibliografii i informacji naukowej. Czasopismo "Zagadnienia Informacji Naukowej – Studia Informacyjne" adresowane jest do międzynarodowego środowiska badaczy nauk o informacji oraz praktyków działalności informacyjnej. Ostatnie czasopismo naukowe "Z Badań nad Książką i Księgozbiorami Historycznymi” obejmuje zakres nauk o komunikacji społecznej i mediach Katedry Książki i Historii Mediów Wydziału Dziennikarstwa, Informacji i Bibliologii Uniwersytetu Warszawskiego redagowane od 2006 roku.
Biblioteki.
Na Wydziale Dziennikarstwa Informacji i Bibliologii Uniwersytetu Warszawskiego funkcjonują cztery biblioteki. Są to:
Polonijna Biblioteka Cyfrowa zamieszcza cyfrowe kopie unikalnych poloników z wybranych kolekcji zagranicznych. Została utworzona przez Instytut Informacji Naukowej i Studiów Bibliologicznych Uniwersytetu Warszawskiego. Kuratorem Biblioteki jest prof. dr hab. Dariusz Kuźmina, a administratorem dr Zdzisław Dobrowolski. Wirtualne Muzeum Polonii to strona, która w oparciu o zgromadzony materiał prasowy daje podstawowe informacje o polonijnych archiwach, bibliotekach, instytutach naukowych, muzeach i pomnikach polskich za granicą. Inicjatorem i kustoszem Wirtualnego Muzeum Polonii, podobnie jak i Polonijnej Biblioteki Cyfrowej, na której zbiorach się opiera, jest prof. dr hab. Dariusz Kuźmina. Medioteka zawiera teksty pracowników i współpracowników Wydziału z zakresu bibliologii i informacji naukowej. 
Laboratorium Badań Medioznawczych i Centrum Analiz Medialnych.
Laboratorium Badań Medioznawczych UW (LBM UW) i Centrum Analiz Medialnych UW (CAM UW) to pracownie naukowo-badawcze w strukturze Wydziału Dziennikarstwa, Informacji i Bibliologii Uniwersytetu Warszawskiego, prowadzące badania na styku nauk społecznych, humanistycznych i technicznych. Głównym celem jednostek jest tworzenie zaplecza naukowo-technicznego analizującego przekazy medialne, nadawców i odbiorców komunikacji społecznej. Jednostki dysponują aparaturą umożliwiającą badania procesu komunikacji na wszystkich jej poziomach (m.in. aparatura okulograficzna, arena VR, sala grywalizacji, system iMotions). 
Akademickie Radio Kampus.
Akademickie Radio Kampus to rozgłośnia warsztatowa, należąca do Uniwersytetu Warszawskiego. Radio rozpoczęło działalność 1 czerwca 2005 roku na Wydziale Dziennikarstwa i Nauk Politycznych UW, następnie od roku 2016 organizowana była w strukturach Wydziału Dziennikarstwa, Informacji i Bibliologii UW, gdzie w budynku WDIiB na ul. Bednarskiej ma swoją siedzibę. 27 grudnia 2021 roku rozgłośnia została jednostką administracji ogólnouniwersyteckiej Uniwersytetu Warszawskiego. Stacja nadaje 24-godzinny program na 97,1 MHz w promieniu ok. 30 km od Warszawy. Zespół radia tworzą w większości studenci. Radio realizuje w ten sposób misję edukacyjną, umożliwiając naukę zawodu dziennikarza lub realizatora dźwięku. Studenci świadczą pracę na zasadzie zdobywania praktyki, nie otrzymują za nią wynagrodzenia. Kolegium redakcyjne tworzą osoby z doświadczeniem radiowym w radiofonii publicznej lub komercyjnej. Jednocześnie jest to warszawskie radio, w którym nie brakuje rozmów o miejskich wydarzeniach – kulturalnych, muzycznych, społecznych i studenckich. Od początku istnienia najbardziej charakterystycznym stacji elementem jest niesformatowana muzyka.
Ogólnopolska Olimpiada Wiedzy o Mediach.
Olimpiada Wiedzy o Mediach to ogólnopolskie wydarzenie organizowane od 2014 roku przez Wydział Dziennikarstwa Informacji i Bibliologii Uniwersytetu Warszawskiego we współpracy z 15 uczelniami wyższymi w całej Polsce. Celem przedsięwzięcia jest popularyzacja wiedzy z zakresu nauk o mediach i komunikacji społecznej wśród uczniów szkół ponadpodstawowych. 

</doc>
<doc id="3666149" url="https://pl.wikipedia.org/wiki?curid=3666149" title="Aram Abramian">
Aram Abramian

Aram Jakowlewicz Abramian (; ur. 31 grudnia 1898 w Tyflisie, zm. 13 stycznia 1990) – radziecki urolog narodowości ormiańskiej, Bohater Pracy Socjalistycznej.
Życiorys.
W 1924 ukończył studia na wydziale medycznym I Moskiewskiego Uniwersytetu Państwowego, pracował w klinice urolologicznej 2 Moskiewskiego Uniwersytetu Państwowego, w latach 1949-75 kierował kliniką urologii Moskiewskiego Regionalnego Naukowo-Badawczego Instytutu Klinicznego, od 1951 profesor i członek WKP(b).

</doc>
<doc id="3666165" url="https://pl.wikipedia.org/wiki?curid=3666165" title="Fryderyki 2016">
Fryderyki 2016

Fryderyki 2016 – 22. wydanie Fryderyków, oficjalnych nagród polskiego przemysłu fonograficznego za dokonania muzyczne w 2015 roku, w 19 kategoriach muzyki rozrywkowej, jazzowej i poważnej. Gala wręczenia odbędzie się w dwóch turach – 20 kwietnia (muzyka rozrywkowa i jazz) i 21 kwietnia 2016 (muzyka poważna).
Najwięcej nominacji uzyskali:

</doc>
<doc id="3666176" url="https://pl.wikipedia.org/wiki?curid=3666176" title="Akira Tago">
Akira Tago

 – japoński psycholog, publicysta, projektant zagadek do serii gier "Professor Layton".
Urodził się na Sumatrze w Indonezji. Z wykształcenia był psychologiem, pracował jako wykładowca na Uniwersytecie w Chibie. W 1966 wydał pierwszą z cyklu 23 bestsellerowych książek quizowych "Atama no Taisō" (頭の体操), które rozeszły się w nakładzie 12 milionów egzeplarzy. Był również autorem innych publikacji z głównie z zakresu psychologii, a także prezesem Japan Creativity Society oraz Tokyo Future University. Zajmował się również projektowaniem zagadek do gier w tym do serii gier "Professor Layton" produkcji Level-5 na konsole Nintendo DS i Nintendo 3DS. Zmarł w wyniku śródmiąższowego zapalenia płuc.

</doc>
<doc id="3666180" url="https://pl.wikipedia.org/wiki?curid=3666180" title="Zawratowy Żleb">
Zawratowy Żleb

Zawratowy Żleb – żleb opadający z przełęczy Zawrat do Kotła Zmarzłego Stawu Gąsienicowego w Tatrach Wysokich. Właściwie są to dwa żleby, mające wspólny wylot w stożku piargowym zawalającym od południa Zmarzły Staw Gąsienicowy. Oddziela je niska, skalna grzęda opadająca od zachodniego grzbietu Małego Koziego Wierchu. Nie jest pełna, w środkowej części jest przerwana i można przejść z jednego żlebu do drugiego, bez wspinania się na grzędę. Dla odróżnienia główne koryto żlebu, opadające z samego Zawratu, nazwano Starym Zawratem (patrząc od dołu jest po prawej stronie), zaś drugie (lewe) i będące jego odnogą nazwano Nowym Zawratem.
Jest to wielki i stromy żleb, zawalony piargami. Prowadzi nim szlak turystyczny z Doliny Gąsienicowej na Zawrat. Trudności przy podejściu są umiarkowane, zwiększają się, gdy skały są mokre. Dawniej szlak prowadził Starym Zawratem, w latach 1894-95 wybudowano nową ścieżkę zwaną Nowym Zawratem. Ubezpieczona jest klamrami i łańcuchami. Prowadzi w większości grzędą między obydwoma korytami żlebu. W górnej części tej grzędy szlak trawersuje na prawo i prowadzi załupami, pęknięciami skały i strzaskanym kominkiem na zawaloną skalnym rumowiskiem najwyższą część żlebu. We wnęce skalnej ściany naprzeciwko kominka w 1904 r. ksiądz Walenty Gadowski ustawił figurkę Matki Boskiej Niepokalanie Poczętej o wysokości 1,2 m. Turyści nazwali ją Matką Boską Zawratową.
Zawratowy Żleb znajduje się po północnej stronie przełęczy, wiosną długo więc zalega w nim śnieg. Zimą i wiosną, gdy w żlebie zalega śnieg, należy iść dnem Starego Zawratu.
W Zawratowym Żlebie rosną rzadkie rośliny górskie, m.in. skalnica karpacka i goryczka przezroczysta.
Zawratowy Żleb ma jeszcze jedną odnogę (patrząc od dołu lewą). Jest to żleb Honoratka, zwany też Żydowskim Żlebem, opadający spod Zmarzłej Przełączki Wyżniej.

</doc>
<doc id="3666181" url="https://pl.wikipedia.org/wiki?curid=3666181" title="Nowy Zawrat">
Nowy Zawrat



</doc>
<doc id="3666182" url="https://pl.wikipedia.org/wiki?curid=3666182" title="Stary Zawrat">
Stary Zawrat



</doc>
<doc id="3666183" url="https://pl.wikipedia.org/wiki?curid=3666183" title="Mały Zawrat">
Mały Zawrat

Mały Zawrat – żleb wyżlobiony przez potok spływający ze Zmarzłego Stawu Gąsienicowego do Czarnego Stawu Gąsienicowego w progu skalnym oddzielającym dwa kotły lodowcowe: Kocioł Zmarzłego Stawu i Kocioł Czarnego Stawu. Znajduje się w lewej (patrząc od dołu) stronie tego progu. Żleb ten przerżnął się przez skalny wał łączący Kościelcową Grzędę z grzędą Granatów.

</doc>
<doc id="3666184" url="https://pl.wikipedia.org/wiki?curid=3666184" title="Faye Schulman">
Faye Schulman

Faye Schulman, Fajna Łaziebnik (ur. 28 listopada 1919 w Leninie, zm. 24 kwietnia 2021 w Toronto) – żydowska fotografka i partyzantka. Uznawana jest za jedynego żydowskiego fotografa dokumentującego życie codzienne żydowskich partyzantów w Europie Wschodniej podczas II wojny światowej.
Życiorys.
Fotografować zaczęła w wieku 10 lat pod okiem starszego brata Mosze, zarządzającego wówczas zakładem fotograficznym w Leninie. Jej ojciec był gabajem w lokalnej synagodze. Po inwazji Niemiec na Związek Radziecki, w Leninie utworzono getto, gdzie Faye pracowała jako fotograf, robiąc zdjęcia portretowe nazistowskim oficerom. Wówczas jej starsi bracia zbiegli z miasta. W 1942 roku naziści przeprowadzili masową egzekucję na mieszkańcach getta, mordując również pozostałą rodzinę Faye. Część mieszkańców, w tym ona sama, została oszczędzona z uwagi na przydatne umiejętności. Kilka tygodni później Faye uciekła i przyłączyła się do partyzanckiego oddziału zbiegłych jeńców z Armii Czerwonej. Wtedy powstawały jej najbardziej znane fotografie, dokumentujące życie codzienne partyzantów. Pełniła tam przede wszystkim rolę sanitariuszki aż do wyparcia sił niemieckich z Białorusi w 1944 roku. Wkrótce potem znalazła pracę jako fotograf dla lokalnej gazety. Po wojnie wyszła za mąż za żydowskiego partyzanta. Zamieszkała w Toronto w Kanadzie, miała dwoje dzieci i sześcioro wnuków. W 1995 roku opublikowana została książka, autorstwa Schulman, "A Partisan’s Memoir: Woman of the Holocaust".
Wystawy.
Wystawy fotografii Schulman są organizowane głównie w ramach projektów lub przez placówki powiązane z historią Żydów podczas II wojny światowej. Wystawę w Polsce pod tytułem „Oblicza Oporu. Wojenne fotografie Faye Schulman, żydowskiej partyzantki” koordynowało Żydowskie Muzeum Galicja w Krakowie. Fotografie pochodziły ze zbiorów Jewish Partisan Educational Foundation z San Francisco.

</doc>
<doc id="3666188" url="https://pl.wikipedia.org/wiki?curid=3666188" title="Himalanchonus thoracicus">
Himalanchonus thoracicus

Himalanchonus thoracicus – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 1987 roku przez Władimira W. Żerichina na podstawie pojedynczego samca odłowionego w 1980 roku i wyznaczony gatunkiem typowym rodzaju.
Chrząszcz o ciele długości 4,1 mm, ubarwiony matowo ciemnobrunatnoszaro z rudawymi: głową i wierzchołkiem ryjka, żółtymi czułkami i stopami oraz jasnymi szczecinkami. Podłużne rowki gęstych, grubych punktów i wyniesione podłużne linie pomiędzy nimi ornamentują nasadowe ⅔ długości ryjka, który jest nieco bocznie przypłaszczony i trochę dłuższy niż przedplecze. Wierzchołkowa trzecia część ryjka jest błyszcząca i delikatnie, gęsto punktowana. Trzonek czułków jest zakrzywiony, a "funiculus" rozszerzony ku buławce, która jest tak długa jak pierwsze trzy człony funikulusa razem wzięte. Powierzchnie dłuższego niż szerszego i nico zwężonego przed wierzchołkiem przedplecza jest gęsto i grubo punktowana oraz opatrzona położonymi, grubymi szczecinkami. Długość wąsko jajowatych pokryw wynosi 1,7 ich szerokości. Rowki punktów są niewyraźnie wgłębione, a punkty w nich duże i płaskie, opatrzone leżącymi szczecinkami. Grube, półwzniesione, dwukrotnie od tych w punktach szczecinki osadzone są na wąskich międzyrzędach. Odnóża o grubo, gęsto punktowanych i nieco spłaszczonych udach i podłużnie pomarszczenie punktowanych goleniach.
Ryjkowiec znany tylko z lasu jodłowo-różanecznikowego w nepalskim dystrykcie Parbat, położonego na wysokości około 2950-3050 m n.p.m..

</doc>
<doc id="3666189" url="https://pl.wikipedia.org/wiki?curid=3666189" title="Himalanchonus erirrhinoides">
Himalanchonus erirrhinoides

Himalanchonus erirrhinoides – gatunek chrząszcza z rodziny ryjkowcowatych i podrodziny Molytinae.
Gatunek ten opisany został w 1987 roku przez Władimira W. Żerichina na podstawie pojedynczego samca odłowionego w 1980 roku.
Chrząszcz o ciele długości 4 mm, ogólnie bardzo podobny do "H. thoracicus", jednak ma mniej błyszczącą głowę z nieco bardziej walcowatym, nie przypłaszczonym bocznie ryjkiem. Długość pokryw wynosi 1,5 ich szerokości. Rzędy punktów silniej wgłębione niż u "H. thoracicus", opatrzone położonymi szczecinami tej samej długości co na silniej wyniesionych międzyrzędach, gdzie szczecinki są jednak półwzniesione. Długie szczeciny obecne na spodzie siała.
Ryjkowiec znany tylko z lasu liściastego w nepalskim dystrykcie Mustang, położonego na wysokości około 2450-2600 m n.p.m.

</doc>
<doc id="3666190" url="https://pl.wikipedia.org/wiki?curid=3666190" title="Albin Turzański">
Albin Turzański

Albin Turzański (ur. 1836, zm. 4 stycznia 1897 w Lubaczowie) – prawnik, sędzia, poseł na Sejm Krajowy Galicji.
Był c.k. Radcą, sędzią sądu w Lubaczowie, członkiem Rady Powiatowej. W latach 1877–1882 pełnił mandat posła na Sejm Krajowy IV kadencji z IV kurii z okręgu Lubaczów. Za zasługi odznaczony został orderem Franciszka Józefa. Pochowany na cmentarzu w Lubaczowie. Honorowy obywatel miasta Lubaczowa.

</doc>
<doc id="3666191" url="https://pl.wikipedia.org/wiki?curid=3666191" title="Nepalanchonus aurosquamosus">
Nepalanchonus aurosquamosus

Nepalanchonus aurosquamosus – gatunek chrząszcza z rodziny ryjkowcowatych i podrodziny Molytinae. Jedyny z monotypowego rodzaju Nepalanchonus.
Gatunek i rodzaj opisane zostały w 1987 roku przez Władimira W. Żerichina na podstawie pojedynczego samca odłowionego w 1980 roku.
Chrząszcz o ciele podłużno-walcowatym, długości 4,1 mm (bez ryjka), połyskującym, ubarwionym smoliście z prawie czarnymi pokrywami i przedpleczem, gęsto pokrytym złocistożółtymi łuskami. Ryjek długości przedplecza, opatrzony pięcioma delikatnymi żeberkami, u nasady bardzo drobno punktowany. Oczy dość płaskie, a głowa za nimi błyszcząca i gładka. Czułki osadzone na ryjku przedwierzchołkowo. "Funiculus" siedmioczłonowy, dłuższy od prostego trzonka, o dwóch pierwszych członach znacznie dłuższych niż pozostałe. Buławka czułków owalnego kształtu, całkiem omszona. Przedplecze nieco dłuższe niż szersze, z tyłu prawie ścięte, grubo i gęsto punktowane oraz dwojako łuskowane. Długość jajaowatych, najszerszym przed środkiem pokryw wynosi 1,7 ich szerokości. Rzędy małych punktów są niezagłębione. Międzyrzędy i łączące je poprzeczne mostki międzypunktowe są płaskie i opatrzone kępkami łusek. Wyrostek śródpiersia opada ku przodowi prawie poziomo. Zapiersie długości środkowych bioder. Przednie biodra są styczne, środkowe bardzo wąsko, a tylne szeroko odseparowane. Uda sięgają nieco za podstawę ostatniego wentrytu; one jak i golenie gęsto i grubo punktowane.
Ryjkowiec znany tylko z lasu mieszanego w Mai Pokhari, w nepalskim dystrykcie Ilam, położonego na wysokości około 2100-2200 m n.p.m..

</doc>
<doc id="3666192" url="https://pl.wikipedia.org/wiki?curid=3666192" title="Nepalanchonus">
Nepalanchonus



</doc>
<doc id="3666193" url="https://pl.wikipedia.org/wiki?curid=3666193" title="Miguel Ángel Mayé">
Miguel Ángel Mayé

Miguel Ángel, właśc. Miguel Ángel Mayé Ngomo (ur. 8 października 1995 w Ebebiyín) – piłkarz z Gwinei Równikowej grający na pozycji pomocnika. Od 2016 jest zawodnikiem klubu Extremadura UD.
Kariera klubowa.
Swoją karierę piłkarską Miguel Ángel rozpoczął w klubie Deportivo Mongomo. W 2012 roku został zawodnikiem pierwszego zespołu i wtedy też zadebiutował w nim w pierwszej lidze Gwinei Rówikowej. W 2013 roku przeszedł do Akonangui FC i w sezonie 2013 został z nim mistrzem kraju. W 2015 roku grał w Leones Vegetarianos FC. W 2016 roku przeszedł do hiszpańskiego klubu grającego w Tercera División, Extremadura UD.
Kariera reprezentacyjna.
W reprezentacji Gwinei Równikowej Miguel Ángel zadebiutował 7 lutego 2015 w przegranym po serii rzutów karnych meczu o 3. miejsce Pucharu Narodów Afryki 2015 (po 120 minutach był remis 0:0) z Demokratyczną Republiką Konga. Był to jego jedyny mecz w tym turnieju. Z Gwineą Równikową zajął 4. miejsce.

</doc>
<doc id="3666194" url="https://pl.wikipedia.org/wiki?curid=3666194" title="Pablo Ganet">
Pablo Ganet

Pablo Ganet Comitre (ur. 4 listopada 1994 w Maladze) – piłkarz z Gwinei Równikowej grający na pozycji ofensywnego pomocnika. Od 2016 jest zawodnikiem klubu Algeciras CF.
Kariera klubowa.
Swoją karierę piłkarską Ganet rozpoczął w klubie Málaga CF. Następnie trenował w juniorach klubów Fuengirola Los Boliches oraz Realu Betis. W sezonie 2013/2014 grał w Tercera División w klubie Atlético Malagueño. W sezonie 2014/2015 występował w UD San Sebastián de los Reyes, a latem 2015 przeszedł do Arroyo CP.
Kariera reprezentacyjna.
W reprezentacji Gwinei Równikowej Ganet zadebiutował 17 stycznia 2015 w zremisowanym 1:1 meczu Pucharu Narodów Afryki 2015 z Kongiem. Był to jego jedyny mecz w tym turnieju. Z Gwineą Równikową zajął 4. miejsce.

</doc>
<doc id="3666195" url="https://pl.wikipedia.org/wiki?curid=3666195" title="Falsanchonus ausobskyi">
Falsanchonus ausobskyi

Falsanchonus ausobskyi – gatunek chrząszcza z rodziny ryjkowcowatych i podrodziny Molytinae.
Gatunek ten opisany zostały w 1987 roku przez Władimira W. Żerichina na podstawie pojedynczej samicy, odłowionej w 1980 roku.
Chrząszcz o ciele długości 4,2 mm (bez ryjka), matowoczarnym z błyszczącym szczytem ryjka i biodrami oraz rudożółtymi czułkami i stopami, opatrzony brudnobiałymi, słabo widocznymi łuskami. Ryjek długości przedplecza, do nasad czułków gęsto ponakłuwany, matowy i z trzema żeberkami podłużnymi, między którymi osadzone są poprzeczne, włoskowate łuski. Czułki o silnie maczugowatym trzonku. Grubo i gęsto punktowane jest dłuższe niż szersze przedplecze. Boki przedplecza są prawie równoległe od nasady do środka, a potem silnie zwężone ku przodowi. Brak na nim linii środkowej. Długość wąskich pokryw wynosi 1,7 ich szerokości. Rzędy punktów niewgłębione, a punkty płytkie i wydłużone. Międzyrzędy ponakłuwane, niepunktowane, opatrzone położonymi łuskami. Spód ciała matowy wskutek gęstych nakłuć. Odnóża o udach pomarszczonych skośnie, a goleniach podłużnie.
Ryjkowiec znany tylko z lasu mieszanego w Mai Pokhari, w nepalskim dystrykcie Ilam, położonego na wysokości 2100 m n.p.m..

</doc>
<doc id="3666199" url="https://pl.wikipedia.org/wiki?curid=3666199" title="Falsanchonus">
Falsanchonus

Falsanchonus – rodzaj chrząszcza z rodziny ryjkowcowatych i podrodziny Molytinae.
Rodzaj ten wprowadzony został w 1987 roku przez Władimira W. Żerichina, jako monotypowy. Gatunkiem typowym został "Falsanchonus aurosquamosus". Autor zaliczył go do grupy rodzajów "Falsanchonus"-group. Massimo Meregalli, który w 2003 roku opisał 6 nowych gatunków z tego rodzaju, klasyfikuje go w obrębie Aminyopini, jako prawdopodobnie takson siostrzany dla rodzaju "Microplinthus". Bierze też pod uwagę możliwość, że "Microplinthus parbatensis" zajmuje bazalną pozycję dla kladu "Falsanchonus"+"Microplinthus".
Ryjkowce bezskrzydłe. Ryjek 2,5 raza dłuższy niż szeroki, długości przedplecza, wierzchołkowo silnie rozszerzony i w widoku bocznym zwężony. Wyraźnie punktowana, matowa głowa wyposażona jest w dość płaskie oczy. Czułki osadzone są na ryjku przedwierzchołkowo i mają całkiem owłosioną buławkę. Z przodu nieco wypukłego przedplecza wystaje płatek, przykrywający głowę od góry. Pokrywy wydłużone, o punktowanych rzędach i guzkowanych międzyrzędach. 
Przedpiersie jest głęboko z przodu wcięte. Wyrostek śródpiersia bardzo wąski. Zapiersie wyjątkowo krótkie. Przednie biodra są styczne, środkowe nadzwyczaj wąsko, a tylne niezbyt szeroko odseparowane. Odnóża o krótkich stopach i prosto zbudowanych, smukłych i wolnych pazurkach.
Należące do rodzaju chrząszcze znane są z regionu Himalajów.
Dotychczas opisano 7 gatunków:

</doc>
<doc id="3666200" url="https://pl.wikipedia.org/wiki?curid=3666200" title="Mark Bowen">
Mark Bowen

Mark Bowen (ur. 7 grudnia 1963) – były walijski piłkarz, reprezentant kraju.
Kariera reprezentacyjna.
W reprezentacji Walii zadebiutował w 1986. W reprezentacji Walii występował w latach 1986-1997. W sumie w reprezentacji wystąpił w 41 spotkaniach.

</doc>
<doc id="3666202" url="https://pl.wikipedia.org/wiki?curid=3666202" title="Antoni Łoyko">
Antoni Łoyko

Antoni Jan Franciszek Łoyko Radziejewski herbu Wąż (zm. 17 lipca 1738) – marszałek Trybunału Głównego Wielkiego Księstwa Litewskiego w 1736 roku, pisarz grodzki wileński w latach 1736-1738, mostowniczy wileński w latach 1734-1738, derewniczy wileński w latach 1734-1738, budowniczy wileński w latach 1734-1738, wojski oszmiański w latach 1734-1738, krajczy oszmiański w latach 1722-1734, starosta boczesznicki.
Poseł powiatu wileńskiego na sejm nadzwyczajny pacyfikacyjny 1736 roku.

</doc>
<doc id="3666203" url="https://pl.wikipedia.org/wiki?curid=3666203" title="Carlos Mosibe">
Carlos Mosibe

Carlos Mosibe Deudjeu (ur. 12 marca 1991) – piłkarz z Gwinei Równikowej grający na pozycji bramkarza. Jest zawodnikiem klubu Atletico Malabo.
Kariera reprezentacyjna.
W 2015 roku Mosibe został powołany do kadry na Pucharu Narodów Afryki 2015. Był na nim trzecim bramkarzem i nie wystąpił ani razu. Z Gwineą Równikową zajął 4. miejsce.

</doc>
<doc id="3666208" url="https://pl.wikipedia.org/wiki?curid=3666208" title="Owusu Benson">
Owusu Benson

Owusu Benson (ur. 22 marca 1977 w Akrze) – ghański piłkarz, reprezentant kraju.
Kariera reprezentacyjna.
W reprezentacji Ghany zadebiutował w 1999.

</doc>
<doc id="3666210" url="https://pl.wikipedia.org/wiki?curid=3666210" title="Edwin Ifeanyi">
Edwin Ifeanyi

Edwin Ifeanyi (ur. 28 kwietnia 1972) – były kameruński piłkarz, reprezentant kraju.
Kariera reprezentacyjna.
W reprezentacji Kamerunu zadebiutował w 1994. W sumie w reprezentacji wystąpił w 2 spotkaniach.

</doc>
<doc id="3666212" url="https://pl.wikipedia.org/wiki?curid=3666212" title="Paweł Prokudin">
Paweł Prokudin



</doc>
<doc id="3666213" url="https://pl.wikipedia.org/wiki?curid=3666213" title="Claude Dambury">
Claude Dambury

Claude Dambury (ur. 30 lipca 1971 w Kajennie) – piłkarz, reprezentant Gujany Francuskiej. Rozegrał 27 spotkań i zdobył 1 bramkę w Division 1.
Kariera reprezentacyjna.
W reprezentacji Gujany Francuskiej zadebiutował w 2008. W sumie w reprezentacji wystąpił w 2 spotkaniach.

</doc>
<doc id="3666214" url="https://pl.wikipedia.org/wiki?curid=3666214" title="O naturze i łasce">
O naturze i łasce

O naturze i łasce (łac. De natura et gratia) – dzieło Augustyna z Hippony napisane na początku 415 r. w pierwszej fazie jego polemiki z pelagianami. Głównym tematem księgi jest różnica między naturą człowieka przed i po grzechu pierworodnym oraz konieczność łaski Chrystusa dla osiągnięcia życia wiecznego.
Okoliczności powstania.
Dzieło Augustyn napisał na początku 415 r. w odpowiedzi dwóm uczniom Pelagiusza, Tymazjuszowi i Jakubowi, którzy przysłali biskupowi Hippony traktat swego mistrza "De natura" z prośbą o wykazanie błędu (por. "Sprostowania," II, 68,42). O napisaniu swego nowego dzieła Augustyn informował Ewodiusza przy końcu listu 169 (415 r.) Pisał, że jest to obszerne dzieło przeciw herezji pelagiańskiej napisane dla pewnych braci, których "Pelagiusz przekonał do niezwykle szkodliwej opinii na temat łaski Chrystusa" . Orozjusz mówił o nim w grudniu w Palestynie na synodzie w Liddzie, w czasie którego badano prawowierność Pelagiusza. W liście 186 do Paulina Augustyn wspomniał, że nie wymienił Pelagiusza z imienia, by nie prowokować osobistych ataków na niego. Tymazjusz i Jakub przyjęli traktat z wdzięcznością. Podziękowali Augustynowi w liście pisząc, że ze zdziwieniem znaleźli w jego traktacie wszystkie odpowiedzi na temat herezji pelagiańskiej. Augustyn zacytował ten list w "Dziejach procesu Pelagiusza" ("De gestiis Pelagii"), XXIII, 47. Następnego roku (416) Augustyn wysłał traktat do Jana, biskupa Jerozolimy razem z listem 179, następnie do papieża Innocentego I (z listem 177) w imieniu 5 biskupów. Innocenty odpowiedział w liście 183d. Julian z Eklanum zaatakował ten traktat w "Ad Florum" jako dzieło przeciwko wolnej woli. Wypowiedź tę zacytował Augustyn w "Niedokończonej drugiej polemice przeciw Julianowi," ks. VI.
Treść.
Traktat o naturze i łasce ukazuje przede wszystkim różnicę między naszą naturą upadłą po grzechu pierworodnym, a nienaruszoną naturą Adama w Raju. Augustyn polemizował z główną tezą Pelagiusza, głoszącą tożsamość ludzkiej natury stworzonej w Raju i łaski pierwotnej sprawiedliwości. Ukazywał dwa stany natury człowieka, najpierw nienaruszonej, integralnej, następnie upadłej (n. 50-65). Jak wskazał F.-J. Thonnard, Augustyn sprostował błędne nauczanie Pelagiusza w kilku kwestiach:
Augustyn udowadniał, że w trosce o osiągnięcie zbawienia nie możemy liczyć na zasoby natury, z którą się rodzimy, mimo że Adam mógł. Nasza natura nie jest ozdobiona pierwotną sprawiedliwością, lecz jest naturą zepsutą przez grzech. Konieczna jest więc łaska Chrystusa, która leczy jej zranienia i daje nadprzyrodzoną moc osiągnięcia swego celu, czyli życia w wiecznej szczęśliwości – podobną do tej, jaką miał nasz pra-ojciec Adam stworzony na obraz i podobieństwo Boże. Jak zauważył F.J. Thonnard, chociaż dalszy rozwój dogmatu o łasce uzupełnił tę wizję o pewne szczegóły, jednak w nauczaniu Augustyna znajdują się już wszystkie jego istotne elementy.
Augustyn użył w tym dziele sformułowania "massa damnata" oraz dał wyraz przekonaniu o wyłączeniu Matki Chrystusa z grona grzeszników, „propter honorem Domini” (zob. "De natura et gratia", 36.42; CSEL 60, 263 [23]-264 [4])
Bibliografia.
Wydania tekstu.
Tekst oryginalny łaciński:

</doc>
<doc id="3666215" url="https://pl.wikipedia.org/wiki?curid=3666215" title="Satoshi Ōtomo">
Satoshi Ōtomo

 – filipiński piłkarz japońskiego pochodzenia, reprezentant kraju.
Kariera reprezentacyjna.
W reprezentacji Filipin zadebiutował w 2014.

</doc>
<doc id="3666217" url="https://pl.wikipedia.org/wiki?curid=3666217" title="Czarna Wanta">
Czarna Wanta

Czarna Wanta – baszta we wschodnim zakończeniu Kościelcowej Grzędy w polskich Tatrach Wysokich. Jej podnóżami przebiega niebieski szlak turystyczny z Doliny Gąsienicowej na Zawrat. Czarna Wanta znajduje się pomiędzy Czarnym Stawem Gąsienicowym i Zmarzłym Stawem Gąsienicowym, po prawej stronie szlaku (patrząc od dołu).
W gwarze podhalańskiej "wantą" nazywa się luźny blok skalny czy skałę. Duże zgrupowanie takich skał to np. Wantule. W nazewnictwie tatrzańskim jednak słowo "wanta" występuje także w nazwach skał złączonych z podłożem, z którego wyrastają, np. Mokra Wanta w Dolinie Wielickiej, Mokra Wanta pod Rysami, Zbójnickie Wanty.

</doc>
<doc id="3666218" url="https://pl.wikipedia.org/wiki?curid=3666218" title="Ignacy Wołk Łaniewski">
Ignacy Wołk Łaniewski

Ignacy Wołk Łaniewski herbu Korczak (zm. przed lub 24 kwietnia 1761) – marszałek Trybunału Głównego Wielkiego Księstwa Litewskiego w 1753 roku, łowczy wielki litewski w 1746 roku, pisarz wielki litewski w 1744 roku, chorąży słonimski w 1741 roku, strażnik słonimski w 1720 roku, porucznik chorągwi husarskiej kanclerza wielkiego litewskiego Czartoryskiego w 1760 roku.
Poseł litewski z województwa inflanckiego na sejm 1746 roku. Poseł na sejm 1748 roku z powiatu słonimskiego.

</doc>
<doc id="3666219" url="https://pl.wikipedia.org/wiki?curid=3666219" title="Satoshi Otomo">
Satoshi Otomo



</doc>
<doc id="3666223" url="https://pl.wikipedia.org/wiki?curid=3666223" title="Kayne Vincent">
Kayne Vincent

Kayne Vincent (ur. 29 października 1988) – nowozelandzki piłkarz, reprezentant kraju. Obecnie występuje w Perlis FA.
Kariera reprezentacyjna.
W reprezentacji Nowej Zelandii zadebiutował w 2014.

</doc>
<doc id="3666224" url="https://pl.wikipedia.org/wiki?curid=3666224" title="Kino w Trampkach">
Kino w Trampkach

Kino w Trampkach (KwT) – (ang. "Cinema in Sneakers") – doroczny festiwal filmowy dla dzieci i młodzieży, odbywający się w Warszawie oraz Gdańsku. Prezentuje wybrane filmy kina światowego, europejskiego i polskiego, przeznaczone dla różnych grup wiekowych (sytuujących się
w przedziałach wiekowych od 3 do 19+). Na festiwalu pokazywane są krótkie, średnie i pełne metraże, filmy aktorskie, dokumentalne, animowane
i eksperymentalne.
W trakcie festiwalu organizowane są konkursy filmów dziecięcych oraz młodzieżowych (krótko- i długometrażowych). Zwycięzców wyłaniają zespoły jurorów: Dziecięce Jury oraz Młodzieżowe Jury. Odbywa się także plebiscyt publiczności. Ponadto, przed rozpoczęciem festiwalu zespół młodych ludzi dokonuje wyboru poszczególnych tytułów do sekcji konkursowych w ramach tzw. Młodzieżowej Grupy Programowej.
Główną nagrodą przyznawaną podczas Kina w Trampkach jest para kolorowych Trampek.
Oprócz statuetki reżyserzy zwycięskiego filmu otrzymują również nagrodę finansową. W każdej sekcji konkursowej przyznawane są wyróżnienia.
Festiwal Kino w trampkach włączył Warszawę (a od 2018 roku również Gdańsk) do grona filmowych stolic kina dziecięcego i młodzieżowego. W 2015 roku festiwal zyskał tytuł Hitu Kultury 2013 oraz został nagrodzony „Wdechą Publiczności”, przyznawaną w plebiscycie tygodnika Gazety Wyborczej „Co jest grane?”.
Historia imprezy.
Festiwal Kino w Trampkach powstał w 2013 r. jako miejsce promocji inteligentnego kina dla młodego widza. Myślą przyświecającą organizatorom były słowa Janusza Korczaka:„Nie ma dzieci – są ludzie, ale o innej skali pojęć, innym zasobie doświadczenia, innych popędach, innej grze uczuć”. Powstał zatem festiwal, dający młodym widzom możliwość poznania różnorodnych dzieł filmowych: realizowanych w rozmaitych stylach, a także poruszających ważne, bliskie współczesnym odbiorcom problemy. Filmy są wyselekcjonowane tak, by – w przeciwieństwie do głównego, często komercyjnego nurtu kina nastawionego na jak najszersze i ujednolicone grono widzów – odpowiadały potrzebom dzieci w różnym wieku, ich oczekiwaniom zmieniającym się wraz z każdym kolejnym rokiem niedorosłego (młodzieńczego) życia.
Edycje festiwalu.
1. Kino w Trampkach, 26 – 29 września 2013
2. Kino w trampkach, 20 – 28 września 2014
3. Kino w Trampkach, 13 – 21 czerwca 2015
4. Kino w Trampkach, 1 – 12 czerwca 2016
5. Kino w Trampkach, 31 maja – 11 czerwca 2017
6. Kino w Trampkach, 7 – 17 czerwca 2018
7. Kino w Trampkach, 30 maja – 9 czerwca 2019
8. Kino w Trampkach, 1 – 31 sierpnia 2020
oraz Międzynarodowy Konkurs Filmów Krótkometrażowych Dziecięcych oraz Młodzieżowych, 19 października – 27 listopada 2020
9. Kino w Trampkach, 19 kwietnia – 24 czerwca 2021
Zwycięzcy.
W pierwszej i drugiej edycji festiwalu nie było sekcji konkursowych.
2015
W trzeciej edycji festiwalu (2015) główne nagrody otrzymały filmy:
Wyróżnienia przyznano filmom:
W plebiscycie publiczności wygrał film:
2016
W czwartej edycji festiwalu (2016) główne nagrody otrzymały filmy:
Wyróżnienia przyznano filmom:
W plebiscycie publiczności wygrał film:
2017
W piątej edycji festiwalu (2017) główne nagrody otrzymały filmy:
Wyróżnienia przyznano filmom:
W plebiscycie publiczności wygrał film:
2018
W szóstej edycji festiwalu (2018) główne nagrody otrzymały filmy:
Wyróżnienia przyznano filmom:
W plebiscycie publiczności wygrał film:
2020
W ósmej edycji festiwalu (2020) główne nagrody otrzymały filmy:
Wyróżnienia przyznano filmom:
2021
W dziewiątej edycji festiwalu (2021) główne nagrody otrzymały filmy:
Wyróżnienia przyznano filmom:
Sekcje festiwalu.
Sekcje konkursowe:
Pozostałe sekcje:
Wydarzenia towarzyszące.
Warsztaty – co roku pokazom filmów w czasie festiwalu towarzyszą różnorodne warsztaty (m.in. scenariuszowe, dubbingowe, operatorskie, filmu animowanego, scenograficzne), zwykle odbywające się w małych grupach uczestników podzielonych ze względu na wiek. Zajęcia odsłaniają tajniki produkcji filmowej. Warsztaty prowadzoną znawcy kina (aktorzy, scenarzyści, graficy, operatorzy, reżyserzy, filmoznawcy, animatorzy kultury).
Wystawy – nieodłączną częścią festiwalu są wystawy. W 2014 roku odbyła się wystawa fotograficzna „Kadry ze świata – podróże okiem Polaków” (zorganizowana przez podróżników związanych z Fundacją „Kadry ze świata” spełniającą podróżnicze marzenia dzieci). Podczas 2. edycji festiwalu miały również miejsce: wystawa „Kaczor Donald – 80 lat śmiechu” (dokumentująca 20 lat Donalda w komiksie) oraz multimedialna wystawa „Kulturanek”. W 2015 roku można było obejrzeć „70 lat muminkowej sagi” (wystawę poświęconą słynnym powieściom Tove Jansson oraz samej autorce) oraz wystawę „Masz Prawa Człowieku” (przedstawiającą prace wybitnych polskich artystów). W 2020 i 2021 roku festiwalowi towarzyszyła wirtualna interaktywna przestrzeń Kids Media Lab, która stanowiła onlinową przestrzeń działań twórczych połączoną z nauką korzystania z nowych mediów.
Spotkania z twórcami filmów i kulturoznawcami – zadaniem festiwalu jest budowanie kulturalnej świadomości widzów, a także rozbudzanie ciekawości świata. Celowi temu służą m.in. spotkania; w czasie 2.edycji odbyła się prezentacja książki „Polski film dla dzieci i młodzieży” Anny Wróblewskiej i Jerzego Armaty, podczas której goszczeni byli jej autorzy. Zaś w trakcie 3.edycji zaproszeni zostali twórcy filmu „Za niebieskimi drzwiami” – ekranizacji powieści Marcina Szczygielskiego.
Ciekawe projekty.
Formułując założenia festiwalu, organizatorzy zaznaczyli: „Festiwal pełni rolę forum wymiany doświadczeń w zakresie problemów młodego człowieka we współczesnym świecie. Podkreśla znaczenie dostępu do różnorodnych filmów dziecięcych i młodzieżowych jako niezbędnego składnika dobrego, zrównoważonego rozwoju współczesnych młodych ludzi”. Kino w Trampkach już od pierwszej edycji realizuje cele edukacyjne – przez edukację rozumiejąc „obrastanie w doświadczenie, konfrontację z innymi światami i odkrywanie siebie”.
W związku z tym każdego roku integralną częścią festiwalu są okołofilmowe spotkania dla młodych widzów, wspierające rozwój kompetencji społecznych i emocjonalnych. Dotychczas w ramach tego cyklu odbyły się m.in.: w 2013 roku „Warsztaty psychospołeczne” oraz cykl warsztatów pt. „Mój przyjaciel film”; w 2014 roku „Rozmowy o dorastaniu” (seria spotkań z ekspertami i myślicielami oraz warsztaty prowadzone przez Helsińską Fundację Praw Człowieka na temat granic wolności i wyrażania siebie); w 2015 roku odbyły się zaś „Filmowe lekcje wychowawcze” oraz „Warsztaty Agnieszki Kot. Emocje trudne w przeżywaniu”. Organizatorem wielu wydarzeń z tego zakresu była Fundacja „Generator”.
W trakcie festiwalu organizowane są też spotkania dotyczące pracy z filmem jako narzędziem wychowawczym, przeznaczone dla nauczycieli, rodziców oraz osób zainteresowanych sferą edukacji i rozwoju osobistego. Prowadzą je m.in. psychologowie, psychoterapeuci, pedagodzy, filozofowie. W 2013 roku odbyły się „Warsztaty dla nauczycieli gimnazjów i szkół ponadgimnazjalnych” oraz konferencja „Film w edukacji i wychowaniu”. W 2015 roku nauczyciele wraz z uczniami wzięli udział w warsztatach pomocnych w przygotowywaniu atrakcyjnych scenariuszy zajęć wychowawczych opartych na materiałach filmowych (podczas wspominanych „Filmowych lekcji wychowawczych”, przygotowanych przez Fundację Generator w ramach wieloletniego projektu „Kinoterapia”).
„Zima w mieście”
To zapoczątkowane w 2016 roku przedsięwzięcie, przygotowane dla młodych widzów na okres ferii zimowych. W wielu kinach na terenie całej Polski pokazywany jest wówczas zestaw filmów wyselekcjonowanych przez organizatorów Kina w Trampkach (są to m.in. obrazy nagrodzone podczas czerwcowego festiwalu).
Kids Media Lab.
Podczas ósmej (2020) i dziewiątej (2021) edycji festiwalowi towarzyszyła wirtualna przestrzeń twórcza, która wykorzystując nowe technologie i nowe media angażowała młodych użytkowników do tworzenia własnych historii. Interaktywna wystawa uzupełniona była o przestrzeń edukacyjno-warsztatową, zarówno dla młodych, jak również ich rodziców.
Audiodeskrypcja
Dla osób niewidzących i słabowidzących proponowane są filmy z audiodeskrypcją.
Młodzieżowa Grupa Programowa.
Grupa 6-8 osób w wieku od 14 do 21 lat. To młodzi kinomani, którzy pragną dzielić się swoją pasją z rówieśnikami oraz uczyć się, jak profesjonalnie oglądać i oceniać filmy. Oprócz udziału w selekcji filmów do sekcji konkursowe, Młodzieżowa Grupa Programowa doradza również w wyborze tytułów do sekcji specjalnych, prezentuje filmy oraz udziela wywiadów.
Jury.
W 2015 roku ukształtowały się 3 grupy jurorów:
– Dziecięce Jury (Konkurs Krótkometrażowych Filmów Dziecięcych) – 5 osób w wieku 10–12 lat;
– Dziecięce Jury (Konkurs Długometrażowych Filmów Dziecięcych) – 7 osób w wieku 11–13 lat;
– Młodzieżowe Jury (obydwa konkursy młodzieżowe) – 7 osób powyżej 14 roku życia.
Podczas bieżącej edycji festiwalu wyłania się grupy jurorów na kolejną, przyszłoroczną edycję.
Manifest.
1. Młodzi widzowie mają prawo do różnorodnego kina.
2. Filmy są rozrywką, sztuką bywają. Młodziaki mają prawo
i do inteligentnej rozrywki, i do obcowania ze sztuką.
3. Filmy mają zachęcać do myślenia i poznawania.
4. Film dziecięcy to nie gatunek filmowy. Gatunki to m.in. komedia, dramat, thriller, przygodowy, love story – i takie też są filmy dla młodych widzów.
5. Młodym widzom należy pokazywać filmy o nich samych, dla nich samych i z udziałem aktorów – równolatków.
6. Młodzi widzowie mają prawo do chodzenia do kina. Najlepiej w trampkach.
7. Młodzi widzowie mają prawo do poznawania sztuki i produkcji filmowej poprzez zajęcia interaktywne i warsztaty.
8. Młodzi widzowie mają prawo tworzyć filmy.

</doc>
<doc id="3666225" url="https://pl.wikipedia.org/wiki?curid=3666225" title="Niphadomimus">
Niphadomimus

Niphadomimus – rodzaj chrząszcza z rodziny ryjkowcowatych i podrodziny Molytinae.
Rodzaj ten wprowadzony został w 1987 roku przez Władimira W. Żerichina, który gatunkiem typowym wyznaczył "Niphadomimus nigriventris". W 2014 roku W. Grebennikow dokonał rewizji rodzaju i potwierdził jego monofiletyzm badaniami genetycznymi.
Ryjkowce bezskrzydłe. Smukły, delikatnie zakrzywiony ryjek jest długością zbliżony do przedplecza. Głowa o dużych oczach i gęstym punktowaniu. Czułki osadzone przedwierchołkowo na ryjku, o prostym trzonku mniej więcej tak długim jak "funiculus", zwieńczone owalną, spiczastą buławką. Przedplecze najszersze tuż przed środkie, najwyższe przy nasadzie, na przodzie z płatkami zaocznymi. Pokrywy silnie wysklepione, najszersze około środka, o bokach zaokrąglonych i podstawie prawie ściętej; ich rzeźba nieregularna ze słabo widocznymi śladami rzędów. Przednie biodra są styczne, środkowe wąsko, a tylne szeroko odseparowane. Przedpiersie jest z przodu wcięte i przy biodrach wyraźnie wykrojone, a wykrojenie to obrzeża listewka.
Należące tu chrząszcze zasiedlają ściółkę liściastą lasów zdominowanych przez różaneczniki, na wysokościach od 2000 do 4114 m n.p.m. Występują w Nepalu oraz chińskich: Junnanie, Syczuanie i Shaanxi.
Dotychczas opisano 8 gatunków:

</doc>
<doc id="3666226" url="https://pl.wikipedia.org/wiki?curid=3666226" title="Michael Fitzgerald (piłkarz)">
Michael Fitzgerald (piłkarz)

Michael Fitzgerald (ur. 17 września 1988) – nowozelandzki piłkarz, reprezentant kraju. Obecnie występuje w Albirex Niigata.
Kariera reprezentacyjna.
W reprezentacji Nowej Zelandii zadebiutował w 2011. W sumie w reprezentacji wystąpił w 3 spotkaniach.

</doc>
<doc id="3666231" url="https://pl.wikipedia.org/wiki?curid=3666231" title="Roman Vimpeller">
Roman Vimpeller

Roman Julian Vimpeller (ur. 13 lutego 1840 w Godowej, zm. 8 stycznia 1923 w Krakowie) – polski nauczyciel, dyrektor szkół.
Życiorys.
Urodził się 13 lutego 1840 w Godowej. Uczył się w Jaśle i w Krakowie. W 1859 zdał egzamin dojrzałości w C. K. Gimnazjum w Przemyślu. Od 1860 do 1964 studiował na Wydziale Filozoficznym Uniwersytetu Jagiellońskiego na kierunku o specjalności historii i geografii. Studia uzupełniał na Uniwersytecie Wiedeńskim
Podjął pracę nauczyciela od 15 kwietnia 1862. Od 20 maja 1862 pracował w C. K. Gimnazjum w Bochni. Od 27 października 1863 był zatrudniony w C. K. Gimnazjum św. Jacka w Krakowie. 13 czerwca lub lipca 1865 w Wiedniu zdał nauczycielski egzamin podstawowy w zakresie historii i geografii. Od 30 sierpnia 1865 uczył w C. K. Gimnazjum św. Anny w Krakowie. Został mianowany nauczycielem rzeczywistym 16 maja 1868. Od 10 czerwca 1871 pracował w C. K. Gimnazjum w Tarnowie. Stamtąd przeszedł na stanowisko Inspektora Okręgu Szkolnego, które sprawował od 21 lipca 1877 do 1 września 1880. Od 1881/1882 do 1883/1884 był dyrektorem Szkoły Przemysłowo-Uzupełniającej (Handlowej) w Tarnowie (od 1881. Od 5 listopada 1885 uczył w C. K. Gimnazjum w Rzeszowie. Potem był profesorem i dyrektorem Seminarium Nauczycielskiego w Rzeszowie do 1896 oraz Żeńskiego Seminarium Nauczycielskiego w Krakowie (w 1905 obchodził jubileusz 25-lecia pełnienia stanowiska dyrektora seminariów żeńskich). W 1903 mianowany do VI rangi w zawodzie. W 1895 w Rzeszowie był zastępcą dyrektora Komisji Egzaminacyjnej na nauczycieli i nauczycielki szkół ludowych oraz członkiem tamtejszej Rady Szkolnej Okręgowej jako reprezentant zawodu nauczycielskiego. W 1898 otrzymał tytuł c. k. radcy szkolnego. W 1913 obchodził półwiecze pracy pedagogicznej. Na stanowisku żeńskiego seminarium pracował aż do przejścia w stan spoczynku. Już na emeryturze co roku jako komisarz rządowy był przewodniczącym egzaminów dojrzałości w Prywatnym Seminarium Żeńskim TSL im. Preisendanza w Krakowie.
Otrzymał Medal Honorowy za Czterdziestoletnią Wierną Służbę. Z okazji przeniesienia w stan spoczynku w 1911 został odznaczony przez cesarza Franciszka Józefa I Orderem Korony Żelaznej III klasy. Zmarł 8 stycznia 1923 w Krakowie. Został pochowany na Cmentarzu Rakowickim w Krakowie.

</doc>
<doc id="3666232" url="https://pl.wikipedia.org/wiki?curid=3666232" title="Trzy zimy">
Trzy zimy

Trzy zimy – tom poezji Czesława Miłosza wydany w 1936 r. przez Związek Zawodowy Literatów Polskich.
Tomik "Trzy zimy", drugi zbiór wierszy poety wydany w okresie międzywojennym, zawiera utwory powstałe w latach 1932-1936, przeważnie w Wilnie, ale także w Paryżu, Krasnogrudzie i Suwałkach. Większość z nich ukazała się wcześniej na łamach czasopism: „Pion”, „Kamena”, „Droga”, „Kurier Wileński”, „Skamander”, „Środy Literackie” oraz „Sygnały”. Papier, czcionkę i okładkę wybrał sam autor. Jak podano w nocie wydawniczej, książka
została odbita w Drukarni Artystycznej „Grafika” w Wilnie pod kierunkiem Stanisława Turskiego w nakładzie 300 egz.
Zawartość.
Oprócz 17 wierszy poety w tomie znalazły się wolne przekłady poetyckie czterech utworów litewskiego poety, prozaika i tłumacza Kazimierza Boruty (Kazysa Boruty) (1905-1965), które współtłumaczył przyjaciel Miłosza Franciszek Ancewicz (Pranas Ancevičius) oraz dwóch wierszy innych poetów: Oskara Miłosza i Patryka de La Tour du Pina. Tom zamyka wiersz "Do księdza Ch." poświęcony księdzu Ludwikowi Chomskiemu, prefektowi Miłosza w latach licealnych. O swoim nauczycielu religii pisał poeta również w utworze "Ksiądz Ch., po latach" w tomie „Nieobjęta ziemia”.
Tytuł.
Tytuł tomu można zrozumieć w sensie kronikarskim (trzy zimy pisania wierszy) jak i symbolicznym (natura człowieka i świata są tu nietknięte, a jedynie zagrożone „zamrożeniem”). W liście do Jarosława Iwaszkiewicza z 3 listopada 1936 r. Miłosz pisał: Ryszard Przybylski w komentarzu do "Trzech zim" stwierdzał: 
Charakterystyka.
W "Trzech zimach" odchodzi Miłosz od poezji awangardowej i społecznej. Staje się prorokiem-wizjonerem. Widoczne jest tu napięcie między wizją, obrazami kataklizmów, tajemniczymi proroctwami a rygorem, spokojną frazą i posągowością klasycyzmu. Obrazy i język odwołują się do nietrwałości rzeczy i świata oraz nieustannie przywołują pejzaż zimowy. Poeta utożsamia katastrofę z całkowitym „zaprzestaniem” i zastygnięciem świata. Część wierszy z tego tomu, ze względu na ich hermetyczność, sam autor określił po latach „mediumiczno-surrealistycznymi”. Nowością była tu również traktowana w sposób głęboko osobisty sfera przeżyć religijnych i symboliki religijnej.
Reprint z komentarzami.
Z okazji 50-lecia edycji "Trzech zim" (1986) wydawnictwo Aneks w Londynie wydało reprint ich pierwszego wydania, pod red. Renaty Gorczyńskiej i Piotra Kłoczowskiego, opatrzony "Głosami o wierszach". Eseje nie były wcześniej publikowane. Zamówiono je korespondencyjnie, autorzy więc nie znali nawzajem swoich tekstów. Analizy poszczególnych wierszy dokonało dwudziestu wybitnych krytyków.

</doc>
<doc id="3666233" url="https://pl.wikipedia.org/wiki?curid=3666233" title="Wiersze ostatnie (Czesław Miłosz)">
Wiersze ostatnie (Czesław Miłosz)

Wiersze ostatnie – tom poetycki Czesława Miłosza wydany w 2006 w Krakowie przez Społeczny Instytut Wydawniczy „Znak”.
Tom zawiera wiersze napisane w ostatnim okresie życia poety (2002-2004), niektóre w ostatnich miesiącach i tygodniach. Znalazły się w nim wyłącznie utwory, które zdecydował się udostępnić czytelnikom. Autor nie nadał książce tytułu i nie sporządzał spisu treści. Wiersze zebrała, przepisała i datowała sekretarka Miłosza - Agnieszka Kosińska. Pomagała poecie w pracy nad nowymi utworami, zapisywała je i czuwała nad ich ukończeniem. Część wierszy jeszcze za życia poety była wcześniej publikowana w czasopismach: „Kwartalnik Artystyczny”, „Odra”, „Rzeczpospolita”, „”Tygodnik Powszechny” i „Zeszyty Literackie”. 
Dwadzieścia sześć wierszy ukazało się po raz pierwszy.
Wiersze pogrupowano tematycznie wg działów: utwory autobiograficzne i autotematyczne, portrety i „historie ludzkie”, medytacje filozoficzne oraz wiersze religijne i modlitwy. Do zbioru włączono poemat "Orfeusz i Eurydyka" (część III), który wcześniej ukazał się w formie książkowej (Kraków 2002).
Zestaw dziewięciu artykułów "Głosy i glosy o „Wierszach ostatnich” Czesława Miłosza" opublikował „Kwartalnik Artystyczny. Kujawy i Pomorze” 2006, nr 3-4.

</doc>
<doc id="3666234" url="https://pl.wikipedia.org/wiki?curid=3666234" title="Big Swan Stadium">
Big Swan Stadium



</doc>
<doc id="3666235" url="https://pl.wikipedia.org/wiki?curid=3666235" title="Jeju World Cup Stadium">
Jeju World Cup Stadium



</doc>
<doc id="3666236" url="https://pl.wikipedia.org/wiki?curid=3666236" title="Północna grań Skrajnego Granatu">
Północna grań Skrajnego Granatu

Północna grań Skrajnego Granatu – grań odbiegająca na północ od Skrajnego Granatu w polskich Tatrach Wysokich i stanowiąca boczne odgałęzienie wschodniej grani Świnicy. Oddziela Dolinę Suchej Wody (po zachodniej stronie) od doliny Pańszczycy (po wschodniej stronie):
W kolejności od południa na północ znajdują się w niej:
Między Zadni Upłaz i Łopatę wcina się wielki Żółty Żleb (Pańszczycki Żleb).
Choć na żaden z obiektów tej grani z wyjątkiem Skrajnego Granatu nie prowadzą szlaki turystyczne, jej odcinek od tego szczytu po Żółtą Przełęcz jest dostępny dla taterników, jednak tylko od zachodniej strony.

</doc>
<doc id="3666237" url="https://pl.wikipedia.org/wiki?curid=3666237" title="Jeonju World Cup Stadium">
Jeonju World Cup Stadium



</doc>
<doc id="3666239" url="https://pl.wikipedia.org/wiki?curid=3666239" title="Metafizyczna pauza">
Metafizyczna pauza

Metafizyczna pauza – zbiór esejów Czesława Miłosza wydanych w 1989 r. przez krakowskie wydawnictwo Znak.
Zbiór esejów ogniskujących się wokół problematyki religijnej oraz religijnego widzenia świata i człowieka, wybranych z tomów: "Rodzinna Europa", "Widzenia nad Zatoką San Francisco", "Ogród nauk", "Prywatne obowiązki". Do książki włączono też wiersze, zapisy i epigrafy z tomu "Nieobjęta ziemia". Tekst tytułowy w formie pytań i odpowiedzi został przez poetę napisany specjalnie do tej edycji. Wybór opracowała i wstępem opatrzyła Joanna Gromek. Do edycji z 1995 r. dodano rozmowę Ireneusza Kani z Czesławem Miłoszem na temat buddyzmu. 
Zbiór zawiera m.in. szkice: "O katolicyzmie, Wychowanie katolickie, Religia i przestrzeń, Religijność Zdziechowskiego, O piekle, Jak powinno być w niebie, O zgiełku wielu religii" oraz "Rozdział, w którym autor przyznaje się, że jest po stronie ludzi z braku czegoś lepszego". 

</doc>
<doc id="3666240" url="https://pl.wikipedia.org/wiki?curid=3666240" title="Ali Fallahijan">
Ali Fallahijan

Ali Fallahijan (ur. 23 października 1945) – irański duchowny i polityk, w latach 1989–1997 minister wywiadu Iranu.
Życiorys.
Jest duchownym szyickim, hodżdżatoeslamem, kształcił się w seminarium duchownym w Ghom. Związany z konserwatywnym skrzydłem irańskiej elity władzy.
W 1989 prezydent Ali Akbar Haszemi Rafsandżani mianował go ministrem wywiadu.  W okresie kierowania przez niego ministerstwem, w sierpniu 1991, irańskie służby przeprowadziły zamach na byłego premiera Iranu Szapura Bachtijara, przebywającego na emigracji w Paryżu, zaś we wrześniu 1992 – na trzech przywódców Kurdów irańskich, w tym Sadegha Szarafkandiego, sekretarza generalnego Demokratycznej Partii Irańskiego Kurdystanu. W 1997 w związku z tym zamachem berliński sąd wystąpił o międzynarodowy nakaz aresztowania Fallahijana, jak również prezydenta Rafsandżaniego i Najwyższego Przywódcy Iranu Alego Chameneiego, których oskarżono o zainspirowanie i organizację zamachu. Fallahijan jest również na liście poszukiwanych Interpolu w związku z zamachem na izraelskie centrum kulturalne w Buenos Aires w 1996. Do jego zorganizowania przyznał się Islamski Dżihad, jednak o współorganizację ataku oskarżany jest również wywiad irański i specjalna jednostka Korpusu Strażników Rewolucji Islamskiej – siły Ghods.
Fallahijan pozostawał na stanowisku do 1997, gdy nowym prezydentem Iranu został zwolennik reform Mohammad Chatami. Podejrzewany jest o zainspirowanie i zorganizowanie, już po tej dacie, serii zabójstw irańskich intelektualistów-krytyków rządu. Zasiadał w Zgromadzeniu Ekspertów.
W 2001 Ali Fallahijan wystartował w wyborach prezydenckich w Iranie, zdobywając 0,2% głosów.

</doc>
<doc id="3666242" url="https://pl.wikipedia.org/wiki?curid=3666242" title="Themus sikkimensis">
Themus sikkimensis

Themus (Themus) sikkimensis – gatunek chrząszcza wielożernego z rodziny omomiłkowatych.
Gatunek ten został opisany w 1911 roku przez Maurice'a Pica jako "Cantharis sikkimensis". G.C. Champion w 1926 roku włączył doń w randze odmiany gatunek opisany przez Pica jako "Cantharis semistrangulata", ale Walter Wittmer wyniósł go w swojej rewizji rodzaju z 1983 roku z powrotem do rangi gatunku.
Samiec odznacza się czułkami z przysadzistym członem nasadowym i podłużnym rowkiem na członach od szóstego do jedenastego oraz odnóżami przednimi o silnie zakrzywionych do wewnątrz goleniach. Podobnie jak u innych przedstawicieli podrodzaju brak u niego dziurek na pokrywach. Narządy rozrodcze samca odznaczają się szerokim wyrostkiem brzusznym o dwubocznie ściętym wierzchołku oraz szerokimi, złączonymi "laterophyses" skierowanymi ku wierzchołkowej krawędzi szeroko trapezowatej płytki grzbietowej.
Owad znany z Tybetu, Nepalu, Bhutanu oraz północnoindyjskich: Kumaonu (w stanie Uttarakhand), Bengalu Zachodniego, Sikkimu i Asamu

</doc>
<doc id="3666243" url="https://pl.wikipedia.org/wiki?curid=3666243" title="Jan Stella-Sawicki">
Jan Stella-Sawicki

Jan Stella-Sawicki ps. „Pułkownik Struś” (ur. 24 lutego 1831 w Szawlach, zm. 29 sierpnia 1911 we Lwowie) – polski oficer, działacz niepodległościowy, lekarz z tytułem doktora, działacz społeczny.
Życiorys.
Urodził się w 1831 w Szawlach na Żmudzi i tam spędził dzieciństwo. Po IV klasie gimnazjalnej podjął służbę w „pułku szlacheckim” szkoły kadetów Armii Imperium Rosyjskiego. W wieku 18 lat w 1849 odbył kampanię węgierską jako oficer pułku grenadierskiego w lejbgwardii. W stopniu podporucznika wstąpił do Akademii Wojennej Sztabu Generalnego w Petersburgu, którą ukończył w stopniu sztabskapitana. W 1856 został mianowany na stopień podpułkownika sztabu generalnego. Służył w krajach zachodniej Europy (Niemcy, Włochy, Francja, Hiszpania, Anglia) oraz w Afryce Północnej. W 1858 został szefem sztabu I dywizji kawaleryjskiej w guberni kowieńskiej, a w 1861 został szefem sztabu III dywizji kawaleryjskiej w Kownie. W wieku 28 lat został mianowany pułkownikiem. W 1862 został powołany do ministerstwa wojny. Za udział w bankiecie na cześć Władysława Syrokomli został odwołany do Petersburga. 
Po wybuchu powstania styczniowego 1863 wystąpił z armii rosyjskiej i dokonał przejścia na stronę polskich powstańców. Początkowo służył jako szeregowiec w oddziałach Komorowskiego, po czym został naczelnikiem (szefem) sztabu gen. Edmunda Różyckiego (znajomego ze służby w armii rosyjskiej), zaś dla uchronienia swej rodziny przed prześladowaniami przyjął pseudonim „Struś”. Później organizował wojska powstańcze na obszarze Galicji. Po upadku powstania przebywał na emigracji. W Szwajcarii pracował jako nauczyciel prywatny, korespondent czasopism. Był sekretarzem Towarzystwa Wzajemnej Pomocy Polaków w Genewie.
Po uzyskaniu obywatelstwa szwajcarskiego udał się w 1865 do Galicji, gdzie został aresztowany, a następnie wydalony. Wyjechał do Francji. Na emigracji utrzymywał się z dochodów uzyskiwanych z korespondencji wysyłanych do publikacji w „Gazecie Narodowej”. Wówczas podjął studia medyczne, które prowadził przez 3,5 roku na uniwersytecie w Strasbourgu uzyskując stopień doktora medycyny i chirurgii w 1870. Podczas wojny francusko-pruskiej prowadził w Strasburgu ambulans dla rannych, przetrwał oblężenie tego miasta. Następnie przeniósł się do Szwajcarii, przebywał w Genewie i prowadził praktykę lekarską. Później przebywał jeszcze w Wiedniu. Dzięki pomocy Franciszka Smolki w 1871 uzyskał pozwolenie na powrót do Galicji, po czym przeniósł się do Lwowa. 
Uzyskał nostryfikację dyplomu po tym jak zdał egzamin lekarskim na Uniwersytecie Jagiellońskim. Był praktykantem, sekundariuszem w szpitalu powszechnym we Lwowie od 1871. Od 1873 przez 33 lata pracował jako inspektor szpitali krajowych we Lwowie. Od 1891 był radcą. Był autorem raportu o stanie szpitali powszechnych w Galicji za rok 1874. Na początku 1906 odszedł ze służby krajowej po 35 latach pracy. Za swoją działalność otrzymał tytuły honorowego obywatelstwa miast Żółkwi i Jasła.
Działał także na polu politycznym i społecznym. We Lwowie w 1893 był przewodniczącym przedwyborczego Towarzystwa Właścicieli Realności. W 1908 został członkiem wydziału i zasiadł w komisji kontrolującej Towarzystwa Miłosierdzia „Opatrzność” we Lwowie, utrzymującego „Dom Pracy” w tym mieście, stanowiący przytułek dla ubogich. Był propagatorem zaprzestania importu do Galicji zagranicznych roślin i ziół leczniczych oraz umożliwienia zarobku w tej dziedzinie wytwórcom z polskiej wsi (prócz niego lobbowała także Anna Działyńska).
Publikował prace zarówno w dziedzinie medyczno-lekarskiej jak też opisujące podróże oraz wspomnieniowe. Dokonał także przekładów prac z języka rosyjskiego, czeskiego i francuskiego.
Zmarł 29 sierpnia 1911 we Lwowie. Został pochowany na Cmentarzu Łyczakowskim we Lwowie.
Inny Jan Stella-Sawicki żył w latach 1912-1984. ur. we Lwowie, oficer Wojska Polskiego, zm. w Krakowie.

</doc>
<doc id="3666244" url="https://pl.wikipedia.org/wiki?curid=3666244" title="Akademia Nauk Stosowanych Towarzystwa Wiedzy Powszechnej w Szczecinie">
Akademia Nauk Stosowanych Towarzystwa Wiedzy Powszechnej w Szczecinie

Akademia Nauk Stosowanych Towarzystwa Wiedzy Powszechnej w Szczecinie, dawniej "Wyższa Szkoła Humanistyczna Towarzystwa Wiedzy Powszechnej w Szczecinie" (ang. "The School of Higher Education in Humanities of the Association for Adult Education") – niepubliczna uczelnia kształcąca na kierunkach humanistycznych i społecznych z siedzibą w Szczecinie. Założona przez Oddział Regionalny Towarzystwa Wiedzy Powszechnej w Szczecinie w 1997 roku. Posiada uprawnienia nadane przez Ministerstwo Edukacji Narodowej. 4 czerwca 1997 roku została wpisana do rejestru uczelni niepaństwowych pod pozycją nr 114. Na podstawie zarządzenia Ministra Edukacji i Nauki 20 stycznia 2022 uczelnia została przemianowana z Wyższej Szkoły Humanistycznej Towarzystwa Wiedzy Powszechnej w Szczecinie na Akademię Nauk Stosowanych TWP w Szczecinie.
Historia.
Pierwszym rektorem uczelni był prof. dr hab. Kazimierz Jaskot. W kolejnych latach funkcję tę pełnili dr hab. Jan Nikołajew (2000–2006), dr Anna Nowak (2006–2009), oraz prof. dr hab. Kazimierz Wenta (2009–2014).
Władze.
Opracowano na podstawie źródła:
Struktura.
W uczelni funkcjonują podstawowe jednostki organizacyjne:
Wydział Nauk Społecznych i Stosowanych ANS TWP
Ponadto, w ramach uczelni działają:
Kierunki kształcenia.
Uzyskane uprawnienia MNiSW do prowadzenia studiów:
Uczelnia posiada prawo kształcenia na studiach podyplomowych, m.in. z zakresu edukacji przedszkolnej i wczesnoszkolnej, resocjalizacji i socjoterapii oraz bezpieczeństwa i higieny pracy.

</doc>
<doc id="3666245" url="https://pl.wikipedia.org/wiki?curid=3666245" title="Daegu Stadium">
Daegu Stadium



</doc>
<doc id="3666252" url="https://pl.wikipedia.org/wiki?curid=3666252" title="Sayeret Matkal">
Sayeret Matkal



</doc>
<doc id="3666254" url="https://pl.wikipedia.org/wiki?curid=3666254" title="Rudolf Krauszler">
Rudolf Krauszler

Rudolf Krauszler (ur. 17 lutego 1857, zm. 15 marca 1917) – tytularny marszałek polny porucznik cesarskiej i królewskiej Armii.
Życiorys.
Urodził się 17 lutego 1857. Został oficerem kawalerii cesarskiej i królewskiej Armii. Na stopień podpułkownika został mianowany ze starszeństwem z 1 maja 1904. W latach 1905-1906 pełnił służbę w Galicyjskim Pułku Ułanów Nr 7 w Stockerau na stanowisku komendanta 1. dywizjonu. W latach 1907-1912, w stopniu pułkownika, był komendantem Galicyjskiego Pułku Ułanów Nr 6 w Rzeszowie i Dębicy. W maju 1912 awansowany do stopnia generała majora. Mianowany w kwietniu, od 12 czerwca 1912 w stopniu generała majora był dowódcą 2 Brygady Kawalerii Obrony Krajowej w Ołomuńcu. Później pełnił funkcję komendanta miasta Olmütz. 1 maja 1915 został mianowany tytularnym marszałkiem polnym porucznikiem. Zmarł 15 marca 1917.

</doc>
<doc id="3666257" url="https://pl.wikipedia.org/wiki?curid=3666257" title="Wittig">
Wittig



</doc>
<doc id="3666260" url="https://pl.wikipedia.org/wiki?curid=3666260" title="Carlos Martín Briones">
Carlos Martín Briones

Charly, właśc. Carlos Martín Briones (ur. 12 marca 1991) – piłkarz z Gwinei Równikowej grający na pozycji środkowego pomocnika. Od 2016 jest zawodnikiem klubu St Joseph’s FC.
Kariera klubowa.
Swoją karierę piłkarską Charly rozpoczął w klubie CD Azuqueca. Grał w nim do 2014 roku. Wtedy też przeszedł do College Europa z Gibraltaru. W sezonie 2014/2015 wywalczył z nim wicemistrzostwo kraju i zdobył z nim Gibraltar Premier Cup. W drugiej połowie 2015 roku grał w filipińskim Stallion FC. W 2016 wrócił do Gibraltaru i został zawodnikiem St Joseph’s FC.
Kariera reprezentacyjna.
W 2015 roku Charly został powołany do kadry na Puchar Narodów Afryki 2015. Był na nim trzecim bramkarzem i nie wystąpił ani razu. Z Gwineą Równikową zajął 4. miejsce.

</doc>
<doc id="3666265" url="https://pl.wikipedia.org/wiki?curid=3666265" title="Starzec długolistny">
Starzec długolistny

Starzec długolistny ("Tephroseris papposa" ) – gatunek rośliny z rodziny astrowatych. Występuje w Karpatach Wschodnich, na Podolu i Opolu, w Karpatach Południowych i na Półwyspie Bałkańskim. W Polsce jest gatunkiem bardzo rzadkim; rośnie tylko w Bieszczadach Zachodnich (kilkanaście stanowisk) i na Płaskowyżu Sańsko-Dniestrzańskim (jedno stanowisko).
Biologia i ekologia.
Bylina, hemikryptofit, heliofit. Rośnie na łąkach, w zaroślach i widnych lasach, w murawach bliźniczkowych, traworoślach i ziołoroślach. Kwitnie od maja do lipca.
Zagrożenia i ochrona.
Roślina umieszczona w Polskiej czerwonej księdze roślin oraz na polskiej czerwonej liście w grupie gatunków zagrożonych (EN).

</doc>
<doc id="3666266" url="https://pl.wikipedia.org/wiki?curid=3666266" title="Tephroseris papposa">
Tephroseris papposa



</doc>
<doc id="3666267" url="https://pl.wikipedia.org/wiki?curid=3666267" title="Senecio papposus">
Senecio papposus



</doc>
<doc id="3666276" url="https://pl.wikipedia.org/wiki?curid=3666276" title="Leonard Łukaszewski">
Leonard Łukaszewski

Leonard Łukaszewski (ur. 1842 w Starym Wiśniczu, zm. 18 marca 1911 we Krakowie) – polski sędzia, radca dworu, powstaniec styczniowy.
Życiorys.
Urodził się w 1842. Brał udział w powstaniu styczniowym 1863. W połowie lat 60. XIX w okresie zaboru austriackiego w ramach autonomii galicyjskiej wstąpił do służby sądowniczej. Był praktykantem w Krakowie, adiunktem w Brzesku, w 1874 został zastępcą prokuratora państwa w Tarnowie, wkrótce potem przeniesiony do prokuratorii w Krakowie. W 1885 został c. k. radcą Sądu Krajowego w Krakowie, a w 1890 c. k. radcą Wyższego Sądu Krajowego. W 1898 został mianowany na stanowisko prezydenta Sądu Obwodowego w Rzeszowie w charakterze c. k. radcy dworu. Ponadto został wybrany na czteroletnią kadencję od 4 grudnia 1901 przewodniczącym dla trybunału sądu przysięgłych przy c. k. sądzie obwodowym w Rzeszowie (wiceprzewodniczącym został Wilhelm Seidl). W 1906 został powołany na stanowisko prezydenta Sądu Krajowego w Krakowie.
Został odznaczony Krzyżem Kawalerskim Orderu Leopolda.
Zmarł 18 marca 1911 w Krakowie. Został pochowany na Cmentarzu Rakowickim w Krakowie (kwatera V, rząd wsch.-2).

</doc>
<doc id="3666278" url="https://pl.wikipedia.org/wiki?curid=3666278" title="Śmiech (obraz Umberta Boccioniego)">
Śmiech (obraz Umberta Boccioniego)

Śmiech (wł. "La risata") – namalowany w 1911 roku przez Umberta Boccioniego obraz olejny, przedstawiający scenę rodzajową w kawiarni z udziałem trzech prostytutek w towarzystwie trzech mężczyzn. Jedna z kobiet głośno się śmieje (stąd tytuł obrazu). Płótno odzwierciedla zainteresowanie futurystów sensacją i ruchem oraz teorią Bergsona, a także ich fascynację nowoczesnością (obecność światła elektrycznego).
Obraz został pokazany po raz pierwszy wiosną 1911 roku na wystawie Arte Libera w Mediolanie, w trakcie której został uszkodzony przez jednego ze zwiedzających, po czym przemalowany (lub namalowany od nowa) wczesną jesienią tego samego roku, po powrocie Boccioniego z wystawy kubistycznej w Paryżu. Ta druga wersja dzieła (zachowana do dziś) została ponownie pokazana na wystawie futurystycznej w Galerie Bernheim-Jeune w Paryżu oraz wiosną 1912 roku na wystawach w Londynie i w Galerie Der Sturm w Berlinie, gdzie została sprzedana. Od 1959 roku znajduje się w zbiorach Museum of Modern Art w Nowym Jorku.
Okoliczności powstania.
"Śmiech" to jedno z pierwszych dzieł, które można nazwać futurystycznymi. Pochodzi z okresu pełnej dojrzałości artystycznej Boccioniego, kiedy zerwał on ostatecznie z dywizjonizmem i sformułował nowy, futurystyczny pogląd, zakorzeniony w studiach wrażeń odniesionych na podstawie obserwacji nowoczesnego życia. Nie wiadomo dokładnie, kiedy artysta namalował ten obraz. Kiedy pokazano go wiosną 1911 roku na wystawie Arte Libera w Mediolanie, krytycy przyjęli go z mieszanymi uczuciami. Obraz został uszkodzony przez jednego ze zwiedzających, co dało później powód do snucia przypuszczeń na temat sposobów, w jaki został uszkodzony, a następnie naprawiony i przemalowany. Krytyk sztuki Guido Ballo w 1964 roku stwierdził, iż obraz został pocięty żyletką. Pewnych wskazówek co do okoliczności uszkodzenia płótna udziela znajdujący się wśród dokumentów Boccioniego przypuszczalny wyciąg z telegramu wysłanego do poety Filippo Tommaso Marinettiego, w którym jest mowa o „nieznanych tchórzach, którzy uszkodzili obraz "Śmiech" Boccioniego”, a także artykuł na temat wystawy, opublikowany 7 maja 1911 roku w gazecie La Perseveraza; wynika z niego, iż jeden z widzów komentując ironicznie artystyczną wolność propagowaną na wystawie wbił palec w nieobeschłe jeszcze płótno i przeciągnął po nim kreśląc zygzaki. Niektórzy znawcy utrzymują, iż obraz został całkowicie przemalowany w stylu kubistycznym jesienią 1911 roku, po czym ponownie pokazany na wystawie futurystycznej w Galerie Bernheim-Jeune w Paryżu.
Opisy obrazu.
Opis Barbantiniego.
Jeden z pierwszych opisów obrazu przedstawił 19 maja 1911 roku krytyk sztuki Nino Barbantini w artykule L’esposizione libera di Milano, zamieszczonym w czasopiśmie Galerie Bernheim-Jeune; według niego "Śmiech" przedstawia grupę kobiet lekkich obyczajów i mężczyzn – bon vivants w trakcie ożywionej dyskusji, siedzących wokół kawiarnianego stolika w momencie, gdy jedna z kobiet wybucha donośnym śmiechem, któremu wtórują pozostali. Sceneria została przedstawiona z ostrą przenikliwością, a jej efekt artysta osiągnął w dużej mierze dzięki gwałtownej kolorystyce i oszałamiającemu przeciwstawieniu bardzo intensywnych i świetlistych tonacji. Widoczny wśród zebranych ogromny, żółty pióropusz wydaje się przypominać wybuchające fajerwerki.
Opis Boccioniego.
Sam Boccioni w komentarzu dołączonym do katalogu towarzyszącego pokazowi obrazu w Londynie w marcu 1912 roku opisał swoje dzieło jako scenę, którą tworzą weseli goście siedzący wokół stołu w restauracji. Postacie i przedmioty obecne na płótnie ujął ze wszystkich stron, tak jak je zapamiętał.
Opis i analiza Ragghiantiego.
Krytyk sztuki Carlo Ludovico Ragghianti opierając się na oświadczeniu Marinettiego z 7 maja, wydanym po otrzymaniu wspomnianego wyżej telegramu, zaproponował w 1962 roku rekonstrukcję oryginału na podstawie szkiców przygotowawczych Boccioniego. Według jego interpretacji w scenie uczestniczą trzy wulgarne prostytutki lub utrzymanki w towarzystwie trzech mężczyzn. Pierwsza z kobiet, widoczna po lewej stronie, siedzi odchylona do tyłu i śmieje się. Jej ręce obwieszone są serpentynami, spływającymi na piersi. Druga, umieszczona w centrum, na pierwszym planie, jest odwrócona tyłem do widza. Ma na sobie jasnoczerwoną sukienkę z szerokimi rękawami, a jej włosy są rozwiane niczym płomienie. W pierwotnej wersji kobieta miała na głowie wielki kapelusz z pióropuszem stanowiący kulminację całej kompozycji i mający swoją przeciwwagę w czerwono-fioletowym kapeluszu śmiejącej się, pierwszej kobiety. Trzecia z kobiet, której profil jest częściowo widoczny z prawej strony, śmieje się wkładając papieros w krwistoczerwone usta. Trzej mężczyźni ubrani są w marynarki i białe kamizelki. Wąsaty mężczyzna po lewej siedzi wyciągnięty na krześle, a jego twarz odbija się w lustrze. Drugi, po prawej, oparty łokciem o stół zapala papierosa od płomienia zapałki. Trzeci z mężczyzn, widoczny w górnej części obrazu, pochyla się w stronę śmiejącej się kobiety. Scenerii dopełniają wytworne krzesła i wymyślnie zastawiony stół, na którym widać talerze, kieliszki, ukazane w przekroju i butelkę z syfonem, na którą pada światło. Pomieszczenie jest oświetlone światłem elektrycznym. Boccioni przemalowując obraz zachował w całości jego poprzednie rozplanowanie, naniósł jednak – dla futurystycznego wrażenia – pewną liczbę skośnych klinów, biegnących ku górze; bez zmian pozostawił dolną część kompozycji. Kształt klina artysta nadał również kawiarnianym stolikom, dzięki czemu kompozycja zyskała nowy wyraz. W miejsce ogromnego kapelusza z pióropuszem, który miała na głowie siedząca na pierwszym planie kobieta w pierwotnej wersji obrazu, wprowadził Boccioni wielką lampę, której jaskrawe światło stało się teraz najważniejszym i najbardziej impresyjnym elementem obrazu. Takie rozplanowanie nie odbiega zasadniczo od pierwowzoru, jako że artysta zachował relację pomiędzy kulistą formą kobiety na pierwszym planie a postacią śmiejącej się kobiety na dalszym. Obraz cechuje szybkie i zręczne użycie koloru, w stylu secesyjnym. Widoczne na pierwotnej wersji ślady dywizjonizmu i puentylizmu jak śmiejąca się kobieta, czerwona suknia czy bardziej realistyczne fragmenty męskich głów i ich ubiorów artysta pozostawił prawie nienaruszone. Na drugiej wersji dzieła widać jednak tendencję do fragmentaryzacji kompozycji, osiągniętej między innymi przy pomocy dużej liczby przecinających się linii.
Przedstawienie postaci, zarówno tych widocznych z przodu, jak i od tyłu ze wszystkich stron jest cechą symultanizmu, tak bliskiego futurystom. Przy pomocy błysku świateł oraz rozczłonkowanych stołów i kieliszków artysta oddał nastrój światowego życia, a zarazem wesołego wieczoru. Jedynym elementem obrazu ukazanym realistycznie jest twarz kobiety, zgodnie z teorią Bergsona według której śmiech to system racjonalnie uporządkowany, zmieniający się nagle w wirującą maszynę. Sieć jasnych smug łączących poszczególne fragmenty obrazu zaciera tradycyjną perspektywę, ale umożliwia ogląd lokalu. Artysta sięgnął do kolorów jaskrawych, wyłącznie podstawowych: czerwonego, niebieskiego i żółtego, zgodnie z koncepcjami zawartymi w „Manifeście malarzy futurystycznych” z 1910 roku. Przy pomocy linii oddal też emanację śmiechu, promieniującego z twarzy kobiety; jego energia wypełnia przestrzeń w większym stopniu, niż jakikolwiek inny realny detal. Śmiech jest tu symbolem nowoczesności, pełnym odniesień do klimatu nocnego życia wielkich metropolii, stanowiących dla Boccioniego ten aspekt postępu, który uosabia niepohamowaną witalność oraz kpinę z tradycyjnych wzorców życiowych. Symbolem nowoczesności jest również dla Boccioniego światło elektryczne. Obraz ujawnia jego zainteresowanie efektem rozczłonkowania formy pod wpływem elektrycznego oświetlenia. W ślad za ideami zawartymi w traktacie Marinettiego Zabijmy światło księżyca!, zastępuje on światłem elektrycznym romantyczną, mleczną poświatę księżyca.
Druga wersja obrazu.
Według hipotezy Maurizio Calvesiego z 1958 roku powodem, dla którego Boccioni przemalował obraz, było pojawienie się rozwiązań kubistycznych, zwłaszcza co do tła (krytyk wycofał się z tego twierdzenia 9 lat później). Joshua Charles Taylor z kolei w eseju z 1961 roku stwierdził, iż obraz został namalowany na nowym płótnie na podstawie płótna uszkodzonego, a Boccioni przy okazji dodał kubistyczne w formie butelki i kieliszki, których nie było na pierwotnych szkicach. Być może wersja ta powstała po jego powrocie z Paryża, gdzie oglądał on prace Picassa, Braque’a i swego przyjaciela Severiniego. Hipotezę o przemalowaniu obrazu w duchu kubistycznym poparł Ballo w 1964 roku, twierdząc przy okazji, że płótno zostało pocięte żyletką. Z podanego wyżej opisu Barbantiniego wynika, że ogólna kompozycja obrazu nie zmieniła się, a jego kolorystyka nie stała się żywsza czy bardziej agresywna. Tym niemniej można przypuszczać, że artysta powrócił do ukończonego płótna i dodał pewną liczbę linii i przedmiotów np. dublując stół czy dodając kieliszki, które stanowią nie tyle nawiązanie do kubizmu, ile są jego pierwszą próbę wniknięcia w przedstawiany temat i kompozycję dzieła.
Szkice przygotowawcze.
Przed namalowaniem obrazu Boccioni wykonał w latach 1910–1911 szereg szkiców przygotowawczych, w tym: Studium „Śmiechu” (1910–1911, ołówek na papierze, 11,4 × 15,2 cm, Museum of Modern Art) oraz Studium Śmiechu i Mężczyzna z wąsami (1911, ołówek na papierze, 11,1 × 15,2 cm, Collection Lydia Winston Malbin, Nowy Jork). Choć szkic drugi został wykonany szybciej i bardziej sumaryczny niż pierwszy, jest bliższy finalnej kompozycji obrazu, zwłaszcza jeśli chodzi o rozmieszczenie postaci. Na odwrotnej stronie papieru wersji drugiej artysta narysował wąsatego mężczyznę, który jest pierwszym szkicem męskich postaci, zabawianych rozmową dwóch kobiet Inne szkice przedstawiają one kobiety i mężczyzn w różnych proporcjach w stosunku do siebie i umiejscowieniu na obrazie oraz we wzajemnej relacji, wyrażonej przez mimikę twarzy. Cechą wspólną wszystkich szkiców jest śmiech, a kolejne ich wersje pozwalają prześledzić rozwój koncepcji artystycznej, prowadzącej do finalnej koncepcji, której ucieleśnieniem stał się obraz.
Dzieje obrazu.
Obraz został wiosną 1912 roku po wystawiony w Galerie Der Sturm w Berlinie, po czym sprzedany (razem z blisko 20 innymi obrazami) niemieckiemu kolekcjonerowi Wolfgangowi Borchardtowi. Kolejnym właścicielem płótna był Alfred Hess z Erfurtu (przed 1924 rokiem). W 1924 roku obraz kupił od niego marszand William A. Sinclair z Kassel. W 1931 roku zaproponował on rządowi włoskiemu nabycie obrazu, ale ponieważ oferta nie została przyjęta, sprzedał go 20 listopada 1932 roku Karlowi Beierlingowi z Bad Sooden-Allendorf, w którego rękach pozostawał do 1955 roku. Wówczas nabyli go Herbert M. i Nannette F. Rothschildowie z Kitchawan (hrabstwo Westchester w stanie Nowy Jork), po czym w 1959 roku przekazali jako dar na rzecz Museum of Modern Art.

</doc>
<doc id="3666286" url="https://pl.wikipedia.org/wiki?curid=3666286" title="Stallion FC">
Stallion FC

Stallion Football Club, dawniej znany jako Stallion Sta. Lucia Football Club – profesjonalny filipiński klub piłkarski z siedzibą w Barotac Nuevo, Iloilo. Drużyna gra w United Football League, najwyższym poziomie filipińskiej klubowej piłki nożnej. Zespół jest członkiem Filipińskiego Związku Piłki Nożnej .
Stallion swój pierwszy wielki sukces miał w 2012 roku, kiedy zdobył Puchar UFL. W 2013 roku został mistrzem kraju wygrywając filipińską United Football League.
Historia.
W roku 2001 grupa entuzjastów z Barotac Nuevo, Iloilo myśli nad założeniem klubu, który by rywalizował w turniejach piłkarskich. Nazwa klubu została wymyślona podczas sesji pitnej, gdzie większość członków grupy pili piwo Red Horse.
Stallon FC został rozpoznany jako członek partnerskiego Iloilo FA, prowincjonalnym Związku Piłki Nożnej z siedzibą w Iloilo, który działa pod filipińskim Związkiem Piłki Nożnej.
Skład.
Skład aktualny na 13 lutego 2016 roku.
Osiągnięcia.
- Wygrana: 2013 rok
- Finalista: 2011 rok
- Wygrana: 2012 rok
Stadion.
Stadionem, na którym Stallion FC rozgrywa swoje mecze jest Mckinley Hill Football Field, otworzony w 2013 roku w mieście Traguig. Może on pomieścić 4500 widzów. Boisko jest ogólnodostępne, z tego też powodu grają na nim inne filipińskie kluby takie jak: Global FC, Green Archers United FC, Kaya FC czy Loyola FC.

</doc>
<doc id="3666287" url="https://pl.wikipedia.org/wiki?curid=3666287" title="Hillary Peak">
Hillary Peak

Hillary Peak – szczyt w Nepalu, o wysokości 7681 m n.p.m., znajdujący się 50 m od granicy Chin.
Nazwa.
Nazwę szczytu zaproponował rząd Nepalu, na cześć Edmunda Hillarego, który wspólnie z Szerpą Tenzingiem Norgayem dokonał pierwszego wejścia na Mount Everest w 1953 roku.
Położenie.
Hillary leży na granicy Tybetu i Nepalu na dużej wysokości grzbietu między Nuptse i Lhotse. Uważany jest za 39. szczyt świata (pod względem wysokości n.p.m), zaraz przed Saser Kangri I i za Gurla Mandhata

</doc>
<doc id="3666288" url="https://pl.wikipedia.org/wiki?curid=3666288" title="Stanisław Gryziecki">
Stanisław Gryziecki

Stanisław Gryziecki (ur. 1849 w Pruchniku, zm. 24 lutego 1911 w Krakowie) – duchowny rzymskokatolicki, dziekan, kanonik, proboszcz rzeszowski.
Życiorys.
Urodził się w 1849 w Pruchniku. W Przemyślu ukończył gimnazjum i studia teologiczne w Seminarium Duchownym. W 1874 otrzymał święcenia kapłańskie. Od 1874 był wikariuszem w Samborze, a od 1878 przez 14 lat katechetą gimnazjalnym w Rzeszowie. W 1892 został proboszczem w Rzeszowie. Od 1906 był dziekanem dekanatu Rzeszów. Pełnił mandat radnego rady miejskiej i powiatowej w Rzeszowie, zasiadał w radzie szkolnej. Był przewodniczącym wydziału Kasy Oszczędności w Rzeszowie. Udzielał się w działalności charytatywnej. Był przełożonym Zgromadzenia św. Wincentego a Paulo.
Otrzymał wyróżnienie Rochettum et Mantolettum. W 1898 został odznaczony Krzyżem Kawalerskim Orderu Franciszka Józefa.
Zmarł 24 lutego 1911 w Krakowie. Został pochowany w Rzeszowie 27 lutego 1911.

</doc>
<doc id="3666289" url="https://pl.wikipedia.org/wiki?curid=3666289" title="Muzeum Polaków Ratujących Żydów">
Muzeum Polaków Ratujących Żydów



</doc>
<doc id="3666292" url="https://pl.wikipedia.org/wiki?curid=3666292" title="Themus nepalensis">
Themus nepalensis

Themus (Telephorus) nepalensis – gatunek chrząszcza wielożernego z rodziny omomiłkowatych.
Gatunek ten został opisany w 1831 roku przez Fredericka Williama Hope'a jako "Telephorus nepalensis".
Chrząszcz o zmiennej barwie pokryw: ciemnozielonej lub ciemnoniebieskiej. Narządy rozrodcze samca odznaczają się cienkim i długim wyrostkiem brzusznym o grzbietowo haczykowatym wierzchołku oraz szerokimi, krótkimi i przysadzistymi "laterophysis" o dwukątnie ściętym wierzchołku oraz V-kształtnym wycięciem w płytce grzbietowej. Samica ma ósmy sternit odwłoka pośrodku krawędzi tylnej wcięty, a po bokach falisty.
Owad znany z Nepalu, Bhutanu oraz północnoindyjskiego Asamu.

</doc>
<doc id="3666296" url="https://pl.wikipedia.org/wiki?curid=3666296" title="Mistrzostwa Azji w Chodzie Sportowym 2015">
Mistrzostwa Azji w Chodzie Sportowym 2015

Mistrzostwa Azji w Chodzie Sportowym 2015 – zawody lekkoatletyczne, które odbyły się 15 marca w japońskim mieście Nomi. Zawody zaliczane były do cyklu IAAF Race Walking Challenge. Rozegrano chód na 20 kilometrów kobiet i mężczyzn.
Rekordy.
Podczas zawodów ustanowiono 5 krajowych rekordów w kategorii seniorów:

</doc>
<doc id="3666298" url="https://pl.wikipedia.org/wiki?curid=3666298" title="Jen (ujednoznacznienie)">
Jen (ujednoznacznienie)



</doc>
<doc id="3666299" url="https://pl.wikipedia.org/wiki?curid=3666299" title="Jan Lubicz Seferowicz">
Jan Lubicz Seferowicz

Jan Lubicz Seferowicz (ur. , zm. 1 grudnia 1916 we Lwowie) – polski c. k. urzędnik.
Życiorys.
Urodził się w 1846 w Dubienku. W okresie zaboru austriackiego w ramach autonomii galicyjskiej ukończył studia prawnicze na Wydziale Prawa Uniwersytetu Lwowskiego. Podjął pracę w Magistracie miasta Lwowa. Wkrótce potem przeniesiony do Ministerium Galicji, a następnie do Dyrekcji Kolei w Krakowie i do Ministerium Handlu. Finalnie został dyrektorem poczt i telegrafów we Lwowie. Otrzymał godność c. k. radcy dworu. Od 1908 sprawował stanowisko historycznie pierwszego prezydenta galicyjskiej C. K. Dyrekcji Poczt i Telegrafów we Lwowie (wiceprezydentem został Ludwik Pikor). W 1910 został przeniesiony w stan spoczynku na własną prośbę. Z tej okazji został odznaczony przez cesarza Franciszka Józefa I Orderem Korony Żelaznej II klasy. Był także odznaczony Orderem Leopolda.
Posiadał majątek pod Lwowem we wsi Pasieki Zubrzyckie. Fundator kościoła rz.-kat. w tejże miejscowości, pod wezwaniem św. Bronisławy. Tak też miała na imię jego żona. Działał w Czerwonym Krzyżu. 
Zmarł 1 grudnia 1916 we Lwowie. .

</doc>
<doc id="3666300" url="https://pl.wikipedia.org/wiki?curid=3666300" title="Skansen w Markowej">
Skansen w Markowej

Muzeum Skansen Zagroda w miejscowości Markowa w województwie podkarpackim prowadzone przez Towarzystwo Przyjaciół Markowej. W zbiorach posiada zabytkowe budynki oraz narzędzia i urządzenia z okresu XIX i XX wieku.
Historia i założenie.
W roku 1979 powołano do życia Towarzystwo Przyjaciół Markowej. Celem działalności stowarzyszenia stało się udokumentowanie przeszłości rodzinnej wsi, a postanowiono to zrealizować poprzez zachowanie tradycyjnej zagrody chłopskiej.
Działacze społeczni, z ówczesnym prezesem Tadeuszem Rutem, własnymi siłami, przy niewielkim wsparciu merytorycznym doprowadzili w 1985 r. do udostępnienia zagrody-muzeum na wolnym powietrzu. Zabudowania składały się z chałupy, stajni i wiatraka. Skansen miał reprezentować życie markowian z przełomu XIX i XX wieków, kiedy można jeszcze było mówić o tradycyjnej kulturze ludowej na wsi galicyjskiej. Ochronę ludowej architektury poszerzono o ratowanie kultury materialnej, o dokumentowanie przejawów kultury duchowej, o zachowanie śladów obrzędowości i religijności wiejskiej. Zorganizowano wystawy tematyczne markowskiego rzemiosła i strojów ludowych. Na działce o powierzchni 34 arów, przekazanej Towarzystwu przez Urząd Gminy w Markowej, zajęła później miejsce stodoła, a w 1995 roku sołek - spichlerz. W drugiej połowie lat osiemdziesiątych XX w. przeniesiono na teren skansenu chałupę biedniacką i chlewik. W latach 1999 i 2002 przybyło 11 arów terenu. W 2000 r. zrekonstruowano kuźnię zrębową oraz stodołę dla ekspozycji sprzętu żniwnego. Ostatnim nabytkiem jest budynek drewnianej szkoły ludowej.
Ograniczenia terenowe sprawiły, że budynki biedniackie stoją blisko bogatszych zabudowań kmiecych, ale najważniejszy jest fakt eksponowania zagród z dwóch skrajnych grup społecznych: bogaczy i biedaków. Zamiarem Towarzystwa jest pielęgnacja dorobku oraz poszerzenie ekspozycji. Okazję ku temu czynią wyjątkowe w Polsce budowle przysłupowe z Markowej. Skansen ma szansę stać się pierwszym muzeum budownictwa przysłupowego w Europie.
Obiekty.
Chałupa kmiecia i stajnie
Głównym obiektem zagrody jest chałupa kmieca wybudowana w roku 1874 należała do Rafała Dźwierzyńskego. Jest to charakterystyczny dla dawnego budownictwa w Markowej budynek drewniany przysłupowy kryty strzechą. Dach wsparty jest na słupach, dzięki czemu zrąb jest niezależny od dachu. Bielony zrąb złożony w tzw. „rybi ogon” wsparty jest na kamieniach, podobne kamienie umieszczone są pod słupami podtrzymującymi dach.
Dach czterospadowy kryty jest kiczkami ze słomy żytniej ułożony w schodki. Wysokość dachu do zrębu jest w stosunku 2:1, proporcja ta pozwalała na uzyskanie stromego dachu, przez co zwiększała się żywotność słomianego pokrycia. Chałupa kmieca jest budynkiem dwutraktowym z przelotową obszerną sienią. Po południowej stronie jest izba zwana piekarnią oraz izdebka, po drugiej – dwie komory: pierwsza (z większym oknem) używana była jako pokój dziewczęcy, druga (z mniejszym oknem) używana jako pomieszczenie na przedmioty gospodarcze i zapasy żywności. W komorach znajdują się wystawy tematyczne: w pierwszej – tradycyjne stroje, w drugiej – warsztat tkacki.
Kuchnia była najważniejszym pomieszczeniem w chałupie, to właśnie w niej toczyło się życie rodzinne. Tutaj gotowano, jedzono, myto się, spano, jak również wykonywano przeróżne prace. Izdebka to najbardziej zacne pomieszczenie, gdzie przyjmowano najbardziej znamienitych gości, a na co dzień służyło, jako sypialnia dla gospodarzy. Z sieni wchodzimy na tzw. oborę, przez umieszczoną w poprzek niej ławę, zwaną pogródką, przechodzimy do stajni.
Stajnie z końca XIX stulecia ściany wiązane w węgłach na rybi ogon z niewielkimi ostatkami, po stronie zewnętrznej niebielone. Dach czterospadowy wsparty na słupach, poszywany słomą w schodki, wysunięty na całej długości ściany frontowej tworzy funkcjonalny podcień wzdłużny. Pod obszernymi podcieniami znajdują się przedmioty codziennego użytku związane z pracą na roli, narzędzia do przygotowywania paszy dla zwierząt gospodarskich jak również uprzęże dla koni. Pomieszczenia stajni zostały zaadaptowane na swoiste sale wystawiennicze, w których eksponowane są narzędzia życia codziennego, sprzęty domowe, oraz warsztaty pracy: cieśli, kołodzieja, rymarza. W jednym z pomieszczeń zgromadzone są przedmioty związane z twórcami ludowymi – zbiór rzeźb „Markowskie wesele” Jana Kochmańskiego, instrumenty muzyczne orkiestry dętej, sztandary.
Kolejnym pomieszczeniem jest „Galeria pod strzechą” – pomieszczenie ze zbiorami fotografii z archiwum TPM: tematyczną wystawę poświęconą Markowej i jej mieszkańcom, rodzinie Ulmów, amatorskiemu zespołowi teatralnemu, oraz orkiestrze dętej.
Stodoła
Stodoła jest budowlą słupową, deskowaną, została wzmocniona wewnątrz systemem piętnarów i rygli. Datowana na przełom XIX i XX wieku, pochodzi od Antoniego Kluza. Dach czterospadowy, kryty słomą w schodki, wzmacniany w kalenicy żytnią mierzwą i założony dębowymi kozłami.
W stodole zebrano maszyny i narzędzia do młócenia zboża – młocarnie, do oczyszczania – wialnie i młynki. Jest również ekspozycja maszyn do uprawy ziemi, od najprostszych, w całości drewnianych, takich jak socha, po bardziej zaawansowane drewniano-metalowe aż do metalowych. W stodole zgromadzono również pojazdy konne: wozy, resorki, wasążek, sanie załubki.
Chałupa biedniacka i chlewik
Chałupa biedniacka pochodzi z drugiej połowy XIX, należała do ubogiego wyrobnika Michała Inglota. Budynek jednotraktowy, zbudowany z drewna jodłowego, wiązany w węgłach na rybi ogon z niewielkimi ostatkami. Dach krokwiowy, czterospadowy, poszywany słomą w schodki.
Chałupa biedniacka w przeciwieństwie do kmiecej prezentuje o wiele biedniejszą grupę społeczną. Wielkość jak również wyposażenie chałupy znaczne odbiega od przepychu i „bogactwa”, które można było spotkać w kmiecych chałupach.
Wiatrak – koźlak
Wiatrak – koźlak to typowy dla Markowej młyn wietrzny. Na przełomie XIX i XX w. w Markowej funkcjonowało kilkadziesiąt wiatraków o różnej wielkości, do XXI w. zachowały się dwa, w tym jeden możemy oglądać w skansenie. Wiatrak ten pochodzi z 1946 roku, należał do Jana Kielara, zbudowany jest w konstrukcji słupowo-szkieletowej.
Sołek
Sołek (spichlerz) pochodzi z 1898 roku, należał do Wojciecha Kochmańskiego, przeniesiony do skansenu w 1995 roku. Budynek wąskofrontowy, jednownętrzowy, zbudowany z drewna jodłowego. Węgła złożone na rybi ogon z niewielkimi ostatkami. Wysunięte od strony szczytu poddasze nad wejściem wspiera się na płatwiach.
Dach czterospadowy, poszywany słomą w schodki, wzmocniony w kalenicy dębowymi kozłami. Budynek nie stoi bezpośrednio na ziemi, jest podniesiony, aby wilgoć nie przedostawała się przez podłogę. W ścianach zastosowano niewielkie otwory wentylacyjne, które nie pozwalały na włamania i kradzieże zboża.
Sołki często umieszczane były nad piwnicami, ten jest wolnostojący, przez co jest jeszcze bardziej unikalny. Wewnątrz sołka znajdują się skrzynie, kosze oraz dłubane beczki na zboże.
Muzeum pożarnictwa
Muzeum wyposażone jest w sprzęt z okresu międzywojennego. Wszystkie eksponaty pochodzą ze zbiorów Ochotniczej Straży Pożarnej w Markowej. Największe eksponaty to: wóz do przewożenia sprzętu pożarniczego, pompa ręczna ssawna dwutłokowa, oba pojazdy ciągnięte były przez konie. Pozostałe prezentowane sprzęty to pompy spalinowe, stroje strażackie, hełmy, bosaki toporki.
Bróg
Bróg – zabudowanie gospodarcze służące do przechowywania płodów rolnych, ruchomy daszek słomiany przesuwany na 4 wkopanych w ziemię słupkach, osłaniający składowane siano lub ziarno przed zawilgoceniem przez opady atmosferyczne. Bróg często spełniał stodołę w biednych i średnio zamożnych gospodarstwach. 
Kuźnia
Jest to rekonstrukcja istniejącej przed laty markowskiej kuźni. Została zbudowana w 2000 roku. Ściany stanowią drewniane bale połączone w węgłach na rybi ogon, budynek pokryto ceramiczną dachówką. Wejście do kuźni poprzedza szeroki podcień, a wewnątrz w centralnym miejscu znajduje się palenisko ze skórzanym ręcznym miechem, przed nim kowadło, pod ścianą z oknem, na stole warsztatowym, narzędzia do obróbki metalu oraz zestaw do podkuwania koni.

</doc>
<doc id="3666301" url="https://pl.wikipedia.org/wiki?curid=3666301" title="Ali Fallahian">
Ali Fallahian



</doc>
<doc id="3666302" url="https://pl.wikipedia.org/wiki?curid=3666302" title="Edmund Ścibor-Rylski">
Edmund Ścibor-Rylski

Edmund Stanisław-Kostka Ścibor-Rylski herbu Ostoja (ur. 27 lipca 1867 w Wielopolu, zm. 28 sierpnia 1914 pod Zaleszczykami) – kapitan piechoty cesarskiej i królewskiej Armii, urzędnik.
Życiorys.
Edmund Stanisław-Kostka Ścibor-Rylski urodził się 27 lipca 1867 w Wielopolu. Był wnukiem Wincentego Ścibora-Rylskiego (zm. 1885, powstaniec listopadowy, właściciel ziemski) oraz synem Augusta (1841–1902, powstaniec styczniowy, właściciel ziemski, urzędnik) i Ludmiły z domu Leszczyńskiej. Jego rodzeństwem byli Maria (ur. 1866), Kazimiera (1869–1871), Witold (1871–1926, oficer, wojskowy), Olga (1873–1898), Stanisław (1875-1916, także oficer C. K. Armii), Józef Stefan wzgl. Stefan (ur. 1875), Zofia (ur. 1883, zamężna z Aleksandrem Sahankiem, synem Adolfa; był świadkiem na ślubie siostry 22 listopada 1902). Początkowo jego rodzina zamieszkiwała w majątku Wielopole pod Zagórzem, po czym przeprowadziła się do Lwowa, gdzie rodzeństwo podjęło naukę szkolną. W 1885 Edmund Ścibor-Rylski zdał egzamin dojrzałości w C. K. Gimnazjum w Przemyślu.
Został oficerem C. K. Armii. Mianowany podporucznikiem piechoty, początkowo bez określenia rangi, potem ustalono z dniem 1 listopada 1892. Później awansowany na stopień porucznika piechoty z dniem 1 maja 1896. Był oficerem zawodowym 90 pułku piechoty z Jarosławia. Około 1897 jako były oficer zawodowy w stopniu porucznika został przeniesiony do rezerwy i do 1914 pozostawał z przydziałem do macierzystego 90 pułku piechoty. W tym okresie został awansowany na stopień kapitana w rezerwie piechoty z dniem 1 listopada 1909.
Około 1893 otrzymał tytuł szambelana (podkomorzy). 18 października 1902 został wybrany we Lwowie członkiem komisji rewizyjnej po uchwaleniu likwidacji sądowej garbarni akcyjnej z Rzeszowa. Przy C. K. Sądzie Obwodowym w Rzeszowie był asesorem ze stanu kupieckiego do senatu dla spraw handlowych z tytułem radcy cesarskiego. Był jednym z cenzorow filii Banku Austro-Węgierskiego w Rzeszowie. Do 1914 był dyrektorem Towarzystwa Zaliczkowego i Kredytowego w Rzeszowie. Od około 1910 do 1914 był członkiem Rady c. k. powiatu rzeszowskiego, wybrany z grup większych posiadłości, pełnił funkcję zastępcy członka wydziału. Do 1914 był członkiem komisji rewizyjnej Towarzystwa Wzajemnych Ubezpieczeń w Krakowie. Był członkiem rzeszowskiego gniazda Polskiego Towarzystwa Gimnastycznego „Sokół”.
W Rzeszowie zamieszkiwał przy ulicy 3 Maja 10. Jego żona pochodziła z rodu Leszczyńskich herbu Korczak.
Podczas I wojny światowej zmarł na froncie 28 sierpnia 1914 pod Zaleszczykami. W ewidencji wojskowej z 1916 nadal figurował jako kapitan w rezerwie 90 pułku piechoty. Jego brat Stanisław także zmarł na polu walki podczas I wojny światowej, również jako kapitan piechoty w szeregach C. K. Armii (w czerwcu 1916).

</doc>
<doc id="3666303" url="https://pl.wikipedia.org/wiki?curid=3666303" title="Ścibor-Rylski">
Ścibor-Rylski



</doc>
<doc id="3666304" url="https://pl.wikipedia.org/wiki?curid=3666304" title="Yarsop">
Yarsop

Yarsop – przysiółek w Anglii, w Herefordshire, w dystrykcie (unitary authority) Herefordshire. Leży 13 km od miasta Hereford i 203.6 km od Londynu. Yarsop jest wspomniana w Domesday Book (1086) jako "Ardes"/"Edreshope"/"Erdeshop"/"Erdesope".

</doc>
<doc id="3666307" url="https://pl.wikipedia.org/wiki?curid=3666307" title="Wharton (Herefordshire)">
Wharton (Herefordshire)

Wharton – przysiółek w Anglii, w Herefordshire, w dystrykcie (unitary authority) Herefordshire. Leży 15 km od miasta Hereford i 197.1 km od Londynu. W latach 1870–1872 osada liczyła 93 mieszkańców. Wharton jest wspomniana w Domesday Book (1086) jako "Wavertune".

</doc>
<doc id="3666308" url="https://pl.wikipedia.org/wiki?curid=3666308" title="Themus makiharai">
Themus makiharai

Themus (Haplothemus) makiharai – gatunek chrząszcza wielożernego z rodziny omomiłkowatych.
Gatunek ten został opisany w 1983 roku przez Waltera Wittmera.
Chrząszcz o ciele długości 13-14 mm, ubarwionym jednolicie brązowo do ciemnobrązowego. Głowa na wysokości oczu nieco tylko węższa od przedplecza, z wierzchu w przedniej połowie gładka do ledwo widocznie mikroszagrynowanej, zaś w tylnej połowie wyraźnie mikroszagrynowana. Czoło bez wgniecenia, tylko przy nasadzie czułków małe wciski. Czułki samca długie i smukłe, samicy zaś krótsze. Przedplecze szersze niż dłuższe i o bokach delikatnie zaokrąglonych, prawie równoległych do nieco ku przodowi zwężonych. Wydłużone, nieco ku tyłowi rozszerzone pokrywy są dość gęsto i dwojako owłosione.
Owad znany z dwóch lokalizacji w Nepalu: Shakpa-Chusa Kharka (3000-3400 m n.p.m.) i Thudam (3500 m n.p.m.), miejsca typowego.

</doc>
<doc id="3666311" url="https://pl.wikipedia.org/wiki?curid=3666311" title="Edward Brunicki">
Edward Brunicki

Edward Brunicki (ur. 1859, zm. 21 września 1910 we Lwowie) – właściciel ziemski, c. k. urzędnik.
Legitymował się tytułem barona. Był właścicielem ziemskim. Pełnił urząd starosty. Po rozwiązaniu rady miejskiej w Rzeszowie był w tym mieście komisarzem rządowym.
Zmarł 21 września 1910 we Lwowie. Został pochowany na Cmentarzu Łyczakowskim we Lwowie

</doc>
<doc id="3666312" url="https://pl.wikipedia.org/wiki?curid=3666312" title="Nawiasem mówiąc">
Nawiasem mówiąc

Nawiasem mówiąc – piąty długogrający album studyjny polskiego rapera Łony w duecie z producentem Webberem. Album został wydany 22 kwietnia 2016 roku przez Dobrzewiesz Nagrania. Płytę promował utwór "Nie mam pojęcia", którego premiera miała miejsce 15 lutego 2016 roku.
Nagrania uzyskały status złotej płyty.

</doc>
<doc id="3666313" url="https://pl.wikipedia.org/wiki?curid=3666313" title="Sajeret Matkal">
Sajeret Matkal



</doc>
<doc id="3666315" url="https://pl.wikipedia.org/wiki?curid=3666315" title="Themus gracilimimus">
Themus gracilimimus

Themus (Haplothemus) gracilimimus – gatunek chrząszcza wielożernego z rodziny omomiłkowatych.
Gatunek ten został opisany w 1983 roku przez Waltera Wittmera.
Chrząszcz o ciele długości 13-14 mm, ubarwionym jednolicie brązowo, dość jaskrawo. Głowa na wysokości oczu węższa od przedplecza, z wierzchu mikroszagrynowana i z rozproszonymi punktami szczecinkowymi. Czoło prawie płaskie, tylko przy każdej z nasad czułków mały wcisk. Czułki u samca długie i smukłe, u samicy krótsze. Długość drugiego członu samca podobna do długości tylnego biodra i większa niż członu trzeciego. Przedplecze szersze niż dłuższe, o lekko zaokrąglonych i słabo ku przodowi zwężonych bokach. Wydłużone, o prawie równoległych bokach pokrywy opatrzone są 1 lub 2 podłużnymi żeberkami każda. Samiec ma smukłe, nieco ku górze podgięte "laterophysis". Samica ma ostatnie sternum odwłoka nieco pośrodku wystające i o lekko obrzeżonym wierzchołku.
Owad znany tylko z neplaskiego Thudam, z wysokości 3500 m n.p.m.

</doc>
<doc id="3666320" url="https://pl.wikipedia.org/wiki?curid=3666320" title="Mywaswynas">
Mywaswynas

MYWASWYNAS – czwarty długogrający album studyjny polskiego rockowego zespołu Luxtorpeda. Album został wydany 1 kwietnia 2016 roku przez S.D.C. (dystrybucja Universal Music Polska). Album zajął 79. miejsce w rocznym podsumowaniu sprzedaży w Polsce.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="3666322" url="https://pl.wikipedia.org/wiki?curid=3666322" title="Tierientij Teodorowicz">
Tierientij Teodorowicz



</doc>
<doc id="3666323" url="https://pl.wikipedia.org/wiki?curid=3666323" title="Karaczyńce">
Karaczyńce



</doc>
<doc id="3666324" url="https://pl.wikipedia.org/wiki?curid=3666324" title="Stanisław Kieszkowski (1772–1842)">
Stanisław Kieszkowski (1772–1842)

Stanisław Kajetan Kieszkowski herbu Krzywda (ur. 1772, zm. 1842) – właściciel ziemski.
Życiorys.
Urodził się w 1772. Wywodził się z rodu Kieszkowskich herbu Krzywda. Był prawnukiem Jana Kieszkowskiego (komornik graniczny sandomierski), wnukiem Kazimierza Kieszkowskiego (podczaszy bracławski, zastawny posiadacz Rzeczowa, Psów i Woli Kuraszowej w 1725 i zarządca dóbr dobromilskich) oraz synem Antoniego Kieszkowskiego (1739-1814) i Elżbiety z domu Korzeniowskiej (po pierwszym mężu Olszańska). Miał siostry Mariannę (po pierwszym mężu Raszewska, po drugim mężu Gruszczyna) i Teklę.
Po ojcu przejął dobra ziemskie Hruszatyce, Hruszatyczki, Sanoczany, Szandrowiec, Czarna, Żołobek, Rosochate. W latach 30. XIX wieku jako właściciel tabularny posiadał dobra ziemskie Bezmiechowa Górna, Hruszatyce, Szandrowiec, Tarnowa. Był członkiem Stanów Galicyjskich.
Był dwukrotnie żonaty. W 1793 poślubił Józefę Szuszkowską (córka Franciszka, skarbnika owruckiego). Miał z nią dzieci: Elżbietę (po mężu Szydłowska), Adama (ur. 1795, dziedzic dóbr) i Pawła (dziedzic dóbr, członek Stanów Galicyjskich). W 1905 w Lisku ożenił się z Marianną Sigert von Sigertstein (zm. 1829 w Hruszatycach). Z tego małżeństwa miał dzieci: Sabinę (żona Jana Kantego Podoleckiego), Józefa (ur. 1808, oficer wojsk polskich w powstaniu listopadowym), Julię (zamężna z Edwardem Tadeuszem Bielińskim), Waleriana (ur. 1820, dziedzic Tarnawy, podpułkownik wojsk polskich), Florentynę (zm. 1894, zamężna z Konstantym Hallerem), Zuzannę (zm. 1895, zamężna z Feliksem Hallerem), Malwinę (zamężna z Wojciechem Strzeleckim), Henryka (1821-1905). Zmarł w 1842.

</doc>
<doc id="3666332" url="https://pl.wikipedia.org/wiki?curid=3666332" title="Kazimierz Mintowt Czyż">
Kazimierz Mintowt Czyż

Kazimierz Mintowt Czyż herbu Godziemba (zm. 9 lipca 1685 roku) – ciwun wileński w 1685, podkomorzy wileński w latach 1669-1685, chorąży wileński w 1663 roku.
Syn Hilarego i Barbary z Żochowskich.
Był posłem powiatu wileńskiego województwa wileńskiego na sejm nadzwyczajny 1672 roku. Jako poseł na sejm konwokacyjny 1674 roku z województwa wileńskiego był członkiem konfederacji generalnej zawiązanej 15 stycznia 1674 roku na tym sejmie. Poseł na sejm koronacyjny 1676 roku. Poseł na sejm grodzieński 1678-1679 roku. Poseł na sejm 1685 roku z powiatu wileńskiego.

</doc>
<doc id="3666333" url="https://pl.wikipedia.org/wiki?curid=3666333" title="Tułowa (rejon witebski)">
Tułowa (rejon witebski)



</doc>
<doc id="3666336" url="https://pl.wikipedia.org/wiki?curid=3666336" title="Kowale (rejon bobrujski)">
Kowale (rejon bobrujski)



</doc>
<doc id="3666337" url="https://pl.wikipedia.org/wiki?curid=3666337" title="Nitrica (rzeka)">
Nitrica (rzeka)

Nitrica, znana też jako Belanka – rzeka na zachodzie Słowacji, prawostronny dopływ Nitry o długości 51,4 km.
Źródła.
Źródła Nitricy znajdują się w Górach Strażowskich, na południowo-zachodnich zboczach grzbietu Vápeč (955 m n.p.m.) – Suchá hora (986 m n.p.m.), na wysokości ok. 820 m n.p.m.
Bieg rzeki.
Rzeka spływa początkowo w kierunku południowo-wschodnim. Na wysokości osady Stanáková przebija się przez pasmo skał wapiennych, tworząc interesujący wąwóz chroniony jako pomnik przyrody Prielom Nitrice i wypływa na teren niewielkiej kotliny śródgórskiej, w której rozłożyły się liczne osiedla i przysiółki wielkiej wsi Valaská Belá. Płynie w zachodnim kierunku, we wsi wpływają do niej mniejsze dopływy z obu stron, a za wsią z powrotem płynie na południowy wschód aż do osady Klin - ostatniego przysiółka Valaskej Belej. Tu przyjmuje lewostronny dopływ Jaseninę (która wraz ze swoimi dopływami odwadnia doliny: Kohútovą, Zliechovską i Slávikovą). Na wysokości osady Klin rzeka skręca na południe. Przez następne 4 km płynie bardzo wąską, głęboką, zalesioną i zupełnie niezamieszkaną doliną, z której wypływa na teren Kotliny Rudniańskiej. Przepływa przez Liešťany, które dzieli na dwie części (Lomnica i Dobročná). Na terytorium tej wsi wpada do niej z lewej potok Nevidzianka. Na wysokości dużej wsi Nitrianske Rudno rzeka wpływa do zbiornika Nitrianske Rudno (321,5 m n.p.m.). Wprost do zbiornika uchodzi z prawej strony potok Bystrica i pod tamą z lewej Dlžínka (300,6 m n.p.m.) i niedaleko z prawej Rudnianka (295 m n.p.m.). Dalej oddziela wieś Banky (na lewym brzegu) od Ješkovej Vsi (na prawym brzegu), przy wsi Diviaky nad Nitricou przybiera prawostronny Diviacky potok, pod wsią koryto rozdziela się na dwa ramiona (271,8 m n.p.m.), które ponownie łączą się we wsi Diviacka Nová Ves.
Poniżej wsi Diviacka Nová Ves rzeka traci powoli swój górski charakter. Jej koryto nie skręca tu na południowy wschód, w kierunku oddzielonego niskim grzbietem i odległego o niespełna 3 km toku Nitry, lecz odbija ku południowemu zachodowi i płynie odtąd długą na ok. 9 km, płaskodenną doliną (tzw. Vestenická brána), oddzielającą od właściwego zrębu Gór Strażowskich (na północy) niewysoką grupę górską o nazwie Drieňov (na południu). W Vestenickej bráne przepływa przez wsie Nitrica i Dolné Vestenice. Poniżej tej ostatniej dolina Nitricy wykręca powoli na południe, po czym rzeka wypływa na coraz słabiej urzeźbione tereny (tzw. Nitricka pahorkatina).
Przy wsi Hradište brzegi Nitricy porasta dobrze zachowany las łęgowy (209,2 m n.p.m.). Następnie rzeka przepływa przez wieś Skačany, a na południe od wsi tworzy większą wyspę z osadą Dolný mlyn (197,6 m n.p.m.). Ostatecznie zakręca na południowy zachód, od lewej przybiera jeszcze Kršteniansky potok i wpływa na teren zabudowany miasta Partizánske, gdzie na jego zachodnim skraju wpada do Nitry (195 m n.p.m.). Nitrica jest górsko-nizinnym typem rzeki.
Poza kilkukilometrowym odcinkiem poniżej wsi Nitrianske Rudno Nitrica ma czyste wody. Żyją w nich m.in. pstrąg potokowy, introdukowany pstrąg tęczowy, lipień, a w dolnym biegu i w zbiorniku Nitrianske Rudno również karpiowate.
Doliną górnego i środkowego toku Nitricy biegnie droga nr 574, łącząca Ilavę w dolinie Wagu z drogą krajową nr 50 (na zachód od Novaków). Doliną środkowego toku rzeki aż po miejscowość Hradište biegnie wyżej wymieniona droga nr 50, zaś wzdłuż ostatniego odcinka Nitricy, aż po Partizánske, droga nr 579.

</doc>
<doc id="3666338" url="https://pl.wikipedia.org/wiki?curid=3666338" title="Stanisław Kieszkowski (1841–1910)">
Stanisław Kieszkowski (1841–1910)

Stanisław Zygmunt Kieszkowski herbu Krzywda (ur. 1841 lub 1844, zm. 18 września 1910 we Krakowie) – polski urzędnik, powstaniec styczniowy.
Życiorys.
Urodził się w 1841 lub 1844. Uczył się w szkołach średnich w Przemyślu i we Lwowie. Po maturze podjął studia na Politechnice Lwowskiej. Przerwał je wybuch powstania styczniowego 1863, podczas którego służył w randze oficera. Odbył całą kampanię, a w bitwie pod Radziwiłłowem został ranny. Już po upadku insurekcji został aresztowany i przez kilka miesięcy był osadzony w więzieniu we Lwowie.
Porzuciwszy myśl o dokończeniu studiów podjął pracę w Towarzystwie Wzajemnych Ubezpieczeń w Krakowie, a po wielu latach zatrudnienia został naczelnikiem sekcji. Obok pracy zawodowej był czynny literacko, pisał utwory prozatorskie i poetyckie oraz dramatyczne. Był jednym z założycieli Towarzystwa Wzajemnej Pomocy Uczestników Powstania 1863 r.. 
Zmarł 18 marca 1911 w Krakowie w wieku 67 lat. Został pochowany na Cmentarzu Rakowickim w Krakowie (kwatera Ra).

</doc>
<doc id="3666339" url="https://pl.wikipedia.org/wiki?curid=3666339" title="Stanisław Kieszkowski">
Stanisław Kieszkowski



</doc>
<doc id="3666342" url="https://pl.wikipedia.org/wiki?curid=3666342" title="Themus pokaliensis">
Themus pokaliensis

Themus (Haplothemus) pokaliensis – gatunek chrząszcza wielożernego z rodziny omomiłkowatych.
Gatunek ten został opisany w 1983 roku przez Waltera Wittmera.
Chrząszcz o ciele długości 14 mm, ubarwionym jednolicie brązowo. Głowa na wysokości oczu trochę węższa od przedplecza. Czoło prawie płaskie, tylko przy każdej z nasad czułków mały wcisk. Czułki u samca długie i smukłe, u samicy krótsze. Długość drugiego członu samca większa niż członu trzeciego. Przedplecze szersze niż dłuższe, o trochę zaokrąglenie ku przodowi zwężonych bokach. Wydłużone, o prawie równoległych bokach pokrywy dość gęsto, dwojako owłosione: krótsze włoski są przylegające, dłuższe podniesione. Samiec ma smukłe, ku górze podgięte i na zewnętrznej krawędzi nieco rozszerzone "laterophysis".
Owad znany tylko z pojedynczej lokalizacji w Nepalu, między Gupa Pokali a Gurza.

</doc>
<doc id="3666344" url="https://pl.wikipedia.org/wiki?curid=3666344" title="Twitter Bootstrap">
Twitter Bootstrap



</doc>
<doc id="3666351" url="https://pl.wikipedia.org/wiki?curid=3666351" title="Esteban Becker">
Esteban Becker

Esteban Becker Churukian (ur. 31 sierpnia 1964 w Bernal) – argentyński piłkarz grający na pozycji pomocnika, a następnie trener piłkarski. Od 2015 jest selekcjonerem reprezentacji Gwinei Równikowej.
Kariera piłkarska.
Swoją karierę piłkarską Becker rozpoczął w 1974 roku w juniorach klubu Independiente. Trenował w nim do 1984 roku. Następnie grał w takich klubach jak Quilmes, CD Ciempozuelos i Loeches. Karierę zakończył w 1994 roku.
Kariera trenerska.
Swoją karierę trenerską Becker rozpoczął od prowadzenia hiszpańskiego klubu RSD Alcalá. Następnie pracował w takich klubach jak: UD San Sebastián de los Reyes, CD Ciempozuelos, CF Fuenlabrada i CD San Fernando. W latach 2012-2015 prowadził reprezentację Gwinei Równikowej kobiet. W 2015 został selekcjonerem reprezentacji mężczyzn tego kraju. W 2015 poprowadził ją w Pucharze Narodów Afryki, na którym Gwinea Rówinkowa zajęła 4. miejsce.

</doc>
<doc id="3666353" url="https://pl.wikipedia.org/wiki?curid=3666353" title="Sadun Szakir">
Sadun Szakir

Sadun Szakir at-Tikriti (ur. 1939 w Tikricie, zm. 14 sierpnia 2015 w Bagdadzie) – iracki polityk.
Życiorys.
Był kuzynem i wieloletnim współpracownikiem Saddama Husajna, którego wspierał, gdy ten budował swoją pozycję w irackiej partii Baas.
Po nieudanej próbie zamachu stanu zorganizowanej w 1973 przez Nazima Kazzara dzięki protekcji Saddama Husajna powierzono mu reorganizację irackich służb specjalnych, czym zajmował się razem z Barzanem at-Tikritim. Stanął wówczas na czele Narodowego Biura Bezpieczeństwa. Następnie w 1980 został również ministrem spraw wewnętrznych, a od 1982 zasiadał w Radzie Dowództwa Rewolucji. Z ministerstwa spraw wewnętrznych odszedł w 1987, zaś w 1991 przestał być również członkiem Rady i kierownikiem Narodowego Biura Bezpieczeństwa.
Po upadku rządów Saddama Husajna wskutek amerykańskiej interwencji w Iraku został w 2010 skazany na śmierć za udział w represjach wobec partii religijnych. W roku następnym został skazany na śmierć po raz drugi za wydanie rozkazu zamordowania 8 tys. Kurdów z klanu Barzani podczas wymierzonej w Kurdów operacji Al-Anfal. W osobnych procesach został skazany na 15, 10 i 7 lat więzienia za zbrodnie przeciwko ludzkości, tortury i dopuszczanie się bezprawnych uwięzień.

</doc>
<doc id="3666354" url="https://pl.wikipedia.org/wiki?curid=3666354" title="Frans (piosenkarz)">
Frans (piosenkarz)

Frans Jeppsson Wall (ur. 19 grudnia 1998 w Ystad) – szwedzki piosenkarz i autor piosenek.
Zwycięzca programu "Melodifestivalen 2016". Reprezentant Szwecji w 61. Konkursie Piosenki Eurowizji (2016). Laureat nagrody Bursztynowego Słowika podczas Top of the Top Sopot Festiwal (2019).
Młodość.
Urodził się 19 grudnia 1998 w Ystad w regionie Skania, jest synem Marii i Marka. Jego matka jest Szwedką, a ojciec – Nigeryjczykiem, który ma nigeryjsko-brytyjskie pochodzenie. Ma siostrę-bliźniaczkę Filippę i młodszego brata Caspra.
Uczył się w The Norwood School w Londynie.
Kariera muzyczna.
Karierę muzyczną rozpoczął w 2006, nagrywając z zespołem Elias utwór „Who’s da Man”, który był dedykowany Zlatanowi Ibrahimoviciowi. Z singlem zadebiutował na pierwszym miejscu szwedzkiej listy sprzedaży i utrzymywał się na szczycie przez kolejne dziewięć tygodni. Również w 2006 wydał debiutancki album studyjny pt. "Da Man", z którym dotarł do 20. miejsca najczęściej kupowanych albumów w kraju. W grudniu nagrał świąteczny, solowy singiel „Kul med Jul”, z którym dotarł do 24. miejsca listy sprzedaży. W 2008 z zespołem Elias nagrał piosenkę „Fotbollsfest” dedykowaną reprezentacji Szwecji w piłce nożnej. Z singlem dotarł do pierwszego miejsca listy sprzedaży.
W 2016 powrócił do działalności muzycznej, zgłaszając się z piosenką „If I Were Sorry” do udziału w "Melodifestivalen 2016", programu wyłaniającego reprezentanta Szwecji w 61. Konkursie Piosenki Eurowizji organizowanym w Sztokholmie. 27 lutego wystąpił w czwartym półfinale selekcji i awansował do finału. 12 marca zwyciężył w finale, zdobywszy łącznie 156 punktów od jurorów i telewidzów. W dniu finału "Melodifestivalen" miał 17 lat. Z singlem „If I Were Sorry” zadebiutował na pierwszym miejscu krajowej listy sprzedaży, jego piosenka stała się popularna w serwisie muzycznym Spotify, docierając do zestawienia najczęściej odsłuchiwanych piosenek m.in. w Szwajcarii, Tajwanie, Islandii, Urugwaju, Wielkiej Brytanii, Hiszpanii, Danii, Turcji i Niemczech. W Polsce singiel uzyskał status dwukrotnie platynowej płyty. Jako reprezentant gospodarzy miał zapewnione miejsce w finale Konkursu Piosenki Eurowizji rozgrywanego 14 maja. Zajął piąte miejsce z 261 punktami na koncie, w tym 139 pkt od telewidzów (6. miejsce) i 122 pkt od jurorów (9. miejsce). W czerwcu wydał singel „Young Like Us”.
W 2017 wydał singiel „Liar”, z którym dotarł do 4. miejsca notowania Sweden Heatseeker Songs. W 2018 pojawił się gościnnie w singlu niemieckiej piosenkarki Nicole Cross „Loving U”. W 2019 wydał pieć singli: „One Floor Down”, „Snakes”, „Do It Like You Mean It” (z gościnnym udziałem Yoel905), „Amsterdam” oraz „Ada”. W sierpniu 2019 za wykonanie utworu „If I Were Sorry” zdobył nagrodę Bursztynowego Słowika na festiwalu Top of the Top w Sopocie.

</doc>
<doc id="3666355" url="https://pl.wikipedia.org/wiki?curid=3666355" title="Port lotniczy Kaługa (Grabcewo)">
Port lotniczy Kaługa (Grabcewo)

Port lotniczy Kaługa (Grabcewo) (IATA: KLF, ICAO: UUBC) – port lotniczy położony 6 km na północny wschód od Kaługi, w obwodzie kałuskim, w Rosji.

</doc>
<doc id="3666357" url="https://pl.wikipedia.org/wiki?curid=3666357" title="Jan Stanisław Kurcz">
Jan Stanisław Kurcz

Jan Stanisław Kurcz herbu Radwan (zm. 10 lutego 1684 roku) – marszałek lidzki w latach 1683-1684, wojski lidzki w 1649 roku, chorąży lidzki w latach 1649-1682, dworzanin Jego Królewskiej Mości.
17 października 1655 roku złożył przysięgę na wierność carowi Aleksemu Michajłowiczowi. 
Poseł sejmiku lidzkiego na sejm 1661 roku, sejm nadzwyczajny abdykacyjny 1668 roku.
Na sejmie abdykacyjnym jako poseł lidzki 16 września 1668 roku podpisał akt potwierdzający abdykację Jana II Kazimierza Wazy. Był posłem powiatu lidzkiego województwa wileńskiego na sejm nadzwyczajny 1672 roku.
Brał udział w elekcjach Jana II Kazimierza Wazy, Michała. W 1674 roku był elektorem Jana III Sobieskiego z powiatu lidzkiego. Był wybierany do wielu komisji na sejmach 1648–1676. Poseł na sejm koronacyjny 1676 roku z Lidy. Poseł na sejm grodzieński 1678-1679 roku. Poseł na sejm 1683 roku.
Wnuk Marcina, brat Stefana. Żona – Barbara z domu Drucka-Sokolińska, "primo voto" Hołowczyńska, wdowa po Jerzym, kasztelanicu mścisławskim – zapisała mu w 1651 roku Kniażyce i Jamnicę.

</doc>
<doc id="3666362" url="https://pl.wikipedia.org/wiki?curid=3666362" title="Wawrzyniec Michał Poczobut-Odlanicki">
Wawrzyniec Michał Poczobut-Odlanicki

Wawrzyniec Michał Poczobut Odlanicki herbu Zdarborzec (zm. przed 14 lutego 1688) – sędzia ziemski wiłkomierski w 1676 roku, podsędek wiłkomierski w latach 1663-1676, podstoli wiłkomierski w latach 1661-1663, dworzanin Jego Królewskiej Mości.
Poseł powiatu wiłkomierskiego na sejm 1661 roku. Poseł sejmiku wiłkimierskiego na sejm zwyczajny 1665 roku, sejm nadzwyczajny 1668 roku. Jako poseł powiatu oszmiańskiego na sejm elekcyjny 1669 roku podpisał "pacta conventa" Michała Korybuta Wiśniowieckiego w 1669 roku. Był posłem powiatu wiłkomierskiego województwa wileńskiego na sejm nadzwyczajny 1672 roku. Jako poseł wiłkomierski na sejm konwokacyjny 1674 roku był członkiem konfederacji generalnej zawiązanej 15 stycznia 1674 roku na tym sejmie. Jako deputat i poseł wiłkomierski na sejm elekcyjny 1674 roku podpisał "pacta conventa" Jana III Sobieskiego w 1674 roku. Poseł na sejm koronacyjny 1676 roku z Wiłkomierza.
Przypisy.
 

</doc>
<doc id="3666363" url="https://pl.wikipedia.org/wiki?curid=3666363" title="Gunia (ujednoznacznienie)">
Gunia (ujednoznacznienie)



</doc>
<doc id="3666366" url="https://pl.wikipedia.org/wiki?curid=3666366" title="Anthony Fallah Borwah">
Anthony Fallah Borwah

Anthony Fallah Borwah (ur. 3 października 1966 w Wodu) – liberyjski duchowny katolicki, biskup Gbarnga od 2011.
Życiorys.
Święcenia kapłańskie otrzymał 15 września 1996 i został inkardynowany do archidiecezji Monrovia. Pracował głównie jako duszpasterz parafialny, pełniąc jednocześnie funkcje m.in. dyrektora archidiecezjalnych mediów, pracownika liberyjskiej Konferencji Episkopatu oraz wykładowcy filozofii na Uniwersytecie Liberii.
21 marca 2011 papież Benedykt XVI mianował go ordynariuszem diecezji Gbarnga. Sakry biskupiej udzielił mu 11 czerwca 2011 Lewis Zeigler - arcybiskup Monrovii.
W 2017 został wybrany przewodniczącym Konferencji Episkopatu Liberii.

</doc>
<doc id="3666367" url="https://pl.wikipedia.org/wiki?curid=3666367" title="Ferdynand Jan Ror">
Ferdynand Jan Ror

Ferdynand Jan Ror (Rohr) herbu własnego – stolnik trocki do 1692 roku, podstoli trocki w latach 1665-1688, horodniczy trocki w 1665 roku, starosta somiliski w 1669 roku.
Był elektorem Michała Korybuta Wiśniowieckiego z województwa trockiego w 1669 roku. Był posłem powiatu trockiego województwa trockiego na sejm nadzwyczajny 1672 roku.

</doc>
<doc id="3666371" url="https://pl.wikipedia.org/wiki?curid=3666371" title="Wharton (Lincolnshire)">
Wharton (Lincolnshire)

Wharton – przysiółek w Anglii, w Lincolnshire. Leży 25.6 km od miasta Lincoln i 217.5 km od Londynu. Wharton jest wspomniana w Domesday Book (1086) jako "Ardes"/"Edreshope"/"Erdeshop"/"Erdesope".

</doc>
<doc id="3666373" url="https://pl.wikipedia.org/wiki?curid=3666373" title="Kid Loco">
Kid Loco

Kid Loco – pseudonim artystyczny Jean-Yvesa Prieura, francuskiego muzyka, didżeja i producenta muzycznego, znanego z albumu "A Grand Love Story" (1997).
Życie i twórczość.
Jean-Yves Prieur w wieku 13 lat zaczął grać na gitarze. Na początku lat 80. występował w kilku francuskich grupach punkowych. Pod koniec dekady zajął się produkcją. Wstąpił do zespołu Mega Reefer Scratch, grającego w stylu reggae i hip-hop. Zespół podpisał kontrakt z Sony Music i w 1991 roku nagrał swój pierwszy (i jak się wkrótce okazało – ostatni) album "Honky Duszy Times", po czym, zaledwie dwa miesiące po jego wydaniu, rozpadł się; jego członkowie poszli własnymi drogami, podając jako powód rozpadu nie dające się pogodzić różnice artystyczne. Jean-Yves Prieur założył następny zespół, ale i jego działalność zakończyła się niepowodzeniem; nie udało mu się nawet wydać nagranego albumu "Catch My Soul".
W 1996 roku Jean-Yves Prieur zbudował własne studio, przyjmując zarazem pseudonim artystyczny Kid Loco. W tym samym roku pod szyldem wytwórni Yellow Productions wydał mini-album "Blues Project".
W 1997 roku po pierwszy znalazł się w centrum uwagi głównego nurtu francuskiej scenie muzycznej za sprawą swego albumu "A Grand Love Story", który stał się nie tylko jego najbardziej znanym albumem do tej pory, ale także jego największym komercyjnym sukcesem; został sprzedany w ilości około 20 000 egzemplarzy do tej pory we Francji i prawie 35 000 egzemplarzy za granicą). Dzięki temu albumowi zyskał popularność w Europie i Japonii. Stał się jednym z najmodniejszych didżejów Paryża. Wdarł się przebojem na francuską scenę muzyczną ze swoimi łagodnymi utworami, będącymi połączeniem trip hopowych rytmów z dźwiękami spod znaku easy listening.
Współpracował z Sarah Cracknell z zespołu Saint Etienne przy nagraniu utworu „The Man I Love” z albumu "Red Hot + Rhapsody", wydanego w hołdzie Gershwinowi. Dokonał remiksów nagrań takich wykonawców jak: Stereolab, Pulp, Mogwai, High Llamas, Dimitri from Paris i Talvin Singh, które między innymi znalazły się na wydanym w 1999 roku albumie "Jesus Life for Children Under 12 Inches". Dokonał remiksu własnego albumu "A Grand Love Story", który pod nazwą "Prelude To A Grand Love Story" ukazał się w tym samym roku w Stanach Zjednoczonych.

</doc>
<doc id="3666374" url="https://pl.wikipedia.org/wiki?curid=3666374" title="Juan Matogo Oyana">
Juan Matogo Oyana

Juan Matogo Oyana CMF (ur. 24 maja 1949 w Nkué-Esandon) – duchowny katolicki z Gwinei Równikowej, biskup Bata od 2002.
Życiorys.
Święcenia kapłańskie otrzymał 19 grudnia 1976 roku jako członek zgromadzenia Klaretynów.
Episkopat.
11 października 1991 papież Jan Paweł II mianował go biskupem ordynariuszem diecezji Ebebiyin. Ten sam papież udzielił mu w dniu 6 stycznia 1992 sakry biskupiej.
11 maja 2002 został mianowany ordynariuszem diecezji Bata.

</doc>
<doc id="3666377" url="https://pl.wikipedia.org/wiki?curid=3666377" title="Santa Monica (Kalifornia)">
Santa Monica (Kalifornia)



</doc>
<doc id="3666378" url="https://pl.wikipedia.org/wiki?curid=3666378" title="Jurij Mykołajenko">
Jurij Mykołajenko

Jurij Petrowycz Mykołajenko, ukr. Юрій Петрович Миколаєнко, ros. Юрий Петрович Миколаенко, "Jurij Pietrowicz Mikołajenko" (ur. 28 września 1965 we wsi Zubary, w obwodzie kijowskim, Ukraińska SRR) – ukraiński piłkarz, grający na pozycji napastnika, trener piłkarski.
Kariera piłkarska.
Kariera klubowa.
Wychowanek klubu Dynamo Kijów. W 1983 rozpoczął karierę piłkarską w kijowskim farm klubie Dynamo Irpień. W 1986 został piłkarzem Nywy Tarnopol, ale w 1987 powrócił do Dynama Irpień, który potem zmienił lokalizację na Białą Cerkiew. Latem 1990 przeszedł do Tyrasu Tyraspol, który zimą zmienił nazwę na Tiligul. Po roku powrócił do drużyny z Białej Cerkwi.Latem 1992 otrzymał zaproszenie do wyższoligowego klubu Metalist Charków. Na początku 1993 zgodził się na propozycję trenera Juchyma Szkolnykowa na przejście do Nywy Winnica. Po zakończeniu sezonu 1992/93 klub zdobył awans do Wyższej Ligi, a piłkarz został królem strzelców drużyny. Potem grał na zasadach wypożyczenia w klubach Systema-Boreks Borodzianka, Krywbas Krzywy Róg i SK Mikołajów. Latem 1996 wyjechał do Uzbekistanu, gdzie bronił barw FK Kosonsoy, ale już we wrześniu powrócił do Ukrainy i potem występował w klubie Polihraftechnika Oleksandria. Latem 1998 przeszedł do Metałurha Nikopol. W sierpniu 1999 przeniósł się do Zirki Kirowohrad. Podczas przerwy zimowej sezonu 1999/2000 powrócił do rodzimej Białej Cerkwi, gdzie zakończył karierę piłkarza w drugoligowym zespole Rihonda Biała Cerkiew.
Kariera reprezentacyjna.
Występował w składzie młodzieżowej reprezentacji ZSRR.
Kariera trenerska.
Po zakończeniu kariery piłkarza rozpoczął pracę szkoleniowca. Pomagał trenować młodzież w Szkole Futbolowej Dynamo Kijów. Był powoływany na mecze pokazowe zespołów seniorów Dynama Kijów.

</doc>
<doc id="3666380" url="https://pl.wikipedia.org/wiki?curid=3666380" title="In My Bed / You Sent Me Flying">
In My Bed / You Sent Me Flying



</doc>
<doc id="3666381" url="https://pl.wikipedia.org/wiki?curid=3666381" title="Tamara Lunger">
Tamara Lunger

Tamara Lunger (ur. 6 czerwca 1986 w Bolzano) – włoska skialpinistka i himalaistka.
Życiorys.
Urodziła się 6 czerwca 1986 w jednym z włoskich centrów sportów zimowych – Bolzano. Jest córką Hansjörga Lungera – wspinacza i skialpinisty.
Od dzieciństwa zafascynowana górami, karierę sportową rozpoczęła jednak od lekkoatletyki, była dwukrotną mistrzynią kraju w rzucie dyskiem w kategoriach młodzieżowych.
W 2002 zaczęła trenować skialpinizm, a rok później rozpoczęła starty w zawodach. W 2006 została mistrzynią Włoch do 23. lat. W 2007 zwyciężyła w profesjonalnych zawodach Pierra Menta we francuskim Beaufort, w tym samym roku zajęła także 5 miejsce w mistrzostwach Europy par, oraz 5 miejsce w Pucharze Europy. W 2008 ponownie zdobyła mistrzostwo Włoch i zwyciężyła w Pierra Menta, a ukoronowaniem jej kariery skialpinistki był zdobyty w tym samym roku tytuł mistrzyni świata do 23 lat.
W 2009 pojechała po raz pierwszy w Himalaje, zdobyła wówczas Imja Tse (6189 m). 23 maja 2010, jako najmłodsza wspinaczka w historii, wspięła się na swój pierwszy ośmiotysięcznik – Lhotse (miała wówczas niespełna 24 lata). W tym samym roku bez powodzenia wspinała się na Czo Oju. W 2011 zdobyła drugi pod względem wysokości szczyt gór Tienszan – Chan Tengri (7010 m). W kolejnym roku wspięła się na położony w Pamirze szczyt Muztagata (7546 m) oraz wspinała się, bez osiągnięcia szczytu, na Broad Peak. W 2013 zdobyła Szczyt Lenina (7134 m) – drugi (po Chanie Tengrim), wierzchołek potrzebny do otrzymania wyróżnienia Śnieżna Pantera.
W 2014 jako druga Włoszka w historii zdobyła K2.
Została partnerką wspinaczkową włoskiego himalaisty Simone Moro, który wcześniej zdobył jako pierwszy zimą trzy ośmiotysięczniki. W lutym 2015 usiłowali zdobyć zimą Manaslu, jednak niekorzystna pogoda pokrzyżowała ich plany. Udało jednak im się wspiąć nową trasą na Imja Tse ("Island Peak") oraz dokonać pierwszego w historii wejścia na centralny szczyt Kang Lemo (6100 m).
Na przełomie 2015 i 2016 roku kilka zespołów starało się zdobyć przedostatni z niezdobytych do tej pory ośmiotysięczników – Nanga Parbat. Lunger była ponownie w zespole z Moro. Oprócz nich do zdobycia szczytu sposobił się także międzynarodowy zespół: Alex Txikon, Daniele Nardi oraz Muhammad Ali, a także Adam Bielecki i Jacek Czech, Marek Klonowski z zespołem oraz Tomasz Mackiewicz i Élisabeth Revol. Po tym, gdy w lutym doszło do kłótni pomiędzy Txikonem a Nardim i ten drugi opuścił wyprawę, doszło do połączenia sił zespołów włoskiego (Moro-Lunger) z Txikonem i Alim. Czteroosobowy zespół wyruszył z bazy 22 lutego, atak szczytowy (z obozu IV) zaczął się rankiem 26 lutego. Tamara Lunger zatrzymała się kilkadziesiąt metrów przed wierzchołkiem, natomiast pozostała trójka wspinaczy: Txikon, Moro i Ali o godzinie 15:27 lokalnego czasu, dokonała pierwszego zimowego wejścia na Nanga Parbat. 28 lutego himalaiści powrócili do bazy.

</doc>
<doc id="3666383" url="https://pl.wikipedia.org/wiki?curid=3666383" title="Dzwonek szczeciniasty">
Dzwonek szczeciniasty

Dzwonek szczeciniasty ("Campanula cervicaria" L.) – gatunek rośliny z rodziny dzwonkowatych. Występuje od Hiszpanii na zachodzie po Bajkał na wschodzie. W Polsce rośnie głównie na nizinach, zwłaszcza w dolinie Bugu. Występuje także na Wyżynie Małopolskiej, w Sudetach i Beskidach.
Biologia i ekologia.
Bylina lub roślina dwuletnia, hemikryptofit, gatunek semelparyczny. Rośnie na okrajkach i w świetlistych dąbrowach. Kwitnie od czerwca do sierpnia.
Zagrożenia i ochrona.
Roślina umieszczona w Polskiej Czerwonej Księdze Roślin w grupie gatunków o stopniu zagrożenia trudnym do określenia (DD). Tę samą kategorię posiada na polskiej czerwonej liście.

</doc>
<doc id="3666384" url="https://pl.wikipedia.org/wiki?curid=3666384" title="Campanula cervicaria">
Campanula cervicaria



</doc>
<doc id="3666385" url="https://pl.wikipedia.org/wiki?curid=3666385" title="Grigorij Kosiaczenko">
Grigorij Kosiaczenko

Grigorij Pietrowicz Kosiaczenko (ros. Григорий Петрович Косяченко, ur. 6 stycznia 1901 w słobodzie Pietrowka w guberni jekaterynosławskiej, zm. 8 lipca 1983 w Moskwie) – radziecki działacz państwowy i partyjny.
Życiorys.
Od maja 1915 pracował w fabryce w Ługańsku, w maju 1917 wstąpił do SDPRR(b), od grudnia 1917 do listopada 1918 walczył w Czerwonej Gwardii, a od listopada 1918 do lutego 1919 w oddziale czerwonej partyzantki w guberni charkowskiej. Od lutego 1919 do lutego 1922 był kolejno sekretarzem komórki RKP(b) oddziału zaopatrzeniowego, komisarzem politycznym oddziału zaopatrzenia, pełnomocnikiem szefa zaopatrzenia i wojenkomem oddziału zaopatrzenia, a od lutego do lipca 1922 słuchaczem kursów wojskowo-politycznych w Nowoczerkasku. Brał udział w wojnie domowej w Rosji. Od sierpnia 1922 do września 1926 studiował w Wojskowej Akademii Politycznej, od września 1926 do września 1929 wykładał na kursach wojskowo-politycznych w Leningradzie, od września 1929 do lipca 1931 studiował w Ekonomicznym Instytucie Czerwonej Profesury, od stycznia do lipca 1931 wykładał w . Od lipca 1931 do kwietnia 1933 wykładał w Wojskowej Akademii im. Frunzego, od kwietnia 1933 do września 1940 kierował katedrą ekonomii politycznej Wojskowej Akademii Politycznej, od września do listopada 1940 był członkiem kolegium redakcyjnego gazety "Prawda". Od listopada 1940 do 1941 i ponownie w latach 1941-1944 pełnił funkcję zastępcy przewodniczącego Państwowej Komisji Planowania przy Radzie Komisarzy Ludowych ZSRR/Państwowej Komisji Planowania Rady Ministrów ZSRR/Państwowego Komitetu Planowania Rady Ministrów ZSRR, w latach 1944-1949 był redaktorem pisma "Planowoje Chozjajstwo", od stycznia do marca 1949 stałym przedstawicielem ZSRR przy RWPG, a od marca 1949 do 5 marca 1953 I zastępcą przewodniczącego Państwowego Komitetu Planowania Rady Ministrów ZSRR (Gospłanu ZSRR). Od 14 października 1952 do 17 października 1961 wchodził w skład Centralnej Komisji Rewizyjnej KPZR, od 5 marca do 8 sierpnia 1953 przewodniczył Gospłanowi ZSRR, potem od 8 sierpnia 1953 do 1957 był I zastępcą przewodniczącego Gospłanu ZSRR, 1957-1960 zastępcą ministra finansów ZSRR, a od sierpnia 1960 do października 1970 dyrektorem Finansowego Instytutu Naukowo-Badawczego Ministerstwa Finansów ZSRR, następnie przeszedł na emeryturę.

</doc>
<doc id="3666386" url="https://pl.wikipedia.org/wiki?curid=3666386" title="John Ha Tiong Hock">
John Ha Tiong Hock

John Ha Tiong Hock (; ur. 5 marca 1947 w Kuching) – malezyjski duchowny katolicki chińskiego pochodzenia, arcybiskup Kuching od 2003.
Życiorys.
Święcenia kapłańskie otrzymał 14 grudnia 1972. 
17 stycznia 1998 papież Jan Paweł II mianował go biskupem pomocniczym archidiecezji Kuching. Sakry udzielił mu 6 czerwca 1998 ówczesny arcybiskup metropolita Kuching - Peter Chung Hoan Ting. 21 czerwca 2003 roku ten sam papież mianował go ordynariuszem archidiecezji Kuching. Urząd objął w dniu 16 lipca 2003 roku. 4 maja 2017 złożył rezygnację z obowiązków ordynariusza.

</doc>
<doc id="3666389" url="https://pl.wikipedia.org/wiki?curid=3666389" title="Włodzimierz Staś">
Włodzimierz Staś

Włodzimierz Staś (ur. 29 czerwca 1925 w Witkowie, zm. 28 lutego 2011 w Poznaniu) – polski matematyk, profesor nauk matematycznych. Specjalizował się w analitycznej teorii liczb. Profesor Uniwersytetu im. Adama Mickiewicza w Poznaniu (związany z Wydziałem Matematyki i Informatyki).
Życiorys.
Dyplom magistra filozofii w zakresie matematyki uzyskał w 1950 na Wydziale Matematyczno-Przyrodniczym Uniwersytetu Poznańskiego (dziś UAM). Dwa lata później uzyskał magisterium z fizyki. Doktoryzował się na macierzystej uczelni w 1959 na podstawie pracy pt. "Über einige Abschätzungen in der Theorie der Dirichletschen Reichen" (promotorem pracy był prof. Andrzej Alexiewicz). Habilitował się w 1964 roku na podstawie dorobku naukowego i rozprawy pt. "O zerach funkcji dzeta i niektórych pokrewnych funkcji w pobliżu prostej σ=1". Rok akademicki 1964-1965 spędził na stażu naukowym w Uniwersytecie Stanu Illinois (Urbana, USA). Tytuł naukowy profesora nadzwyczajnego nauk matematycznych otrzymał w 1980. 
Od 1950 był członkiem Polskiego Towarzystwa Matematycznego. Wypromował łącznie 14 doktorów i 200 magistrów. W pracy badawczej zajmował się m.in. zastosowaniami metody Turána szacowania sum równych potęg liczb zespolonych.
Swoje prace publikował m.in. w "Acta Arithmetica", "Colloquium Mathematicum" oraz "Functiones et Approximatio". Zmarł w Poznaniu 28 lutego 2011 roku w wieku 86 lat.

</doc>
<doc id="3666390" url="https://pl.wikipedia.org/wiki?curid=3666390" title="Synagoga w Głębokiem">
Synagoga w Głębokiem

Synagoga Wielka w Głębokiem (biał. "Сінагога ў Глыбокім") – żydowska bóżnica z XVIII wieku. Synagoga znajdowała się przy ulicy Dokszyckiej, w dwudziestoleciu międzywojennym przy ul. Warszawskiej, obecnej ul. Sowieckiej w Głębokiem.
Historia.
Została zbudowana w XVIII w. Po pożarze poprzedniej synagogi Żydzi, zamieszkujący radziwiłłowską dzielnicę Głębokiego zwrócili się o zezwolenie na budowę nowej świątyni do duchownych władz katolickich. Akta oszmiańskie zawierają zezwolenie bp Michała Zienkowicza z 1742 na budowę nowej bóżnicy i prowadzenie szkoły. Synagoga została zniszczona podczas II wojny światowej, po 1941.
Architektura.
Synagoga była drewnianą budowlą na planie prostokąta, nakrytą archaicznym dachem łamanym polskim, dwukondygnacyjnym. Ściany korpusu głównego wykonano z bali, z wyjątkiem przyziemia ściany zachodniej – zrębowe z lisicami. W wyniku remontu lisice przy ścianie południowej nie przebiegały na całej wysokości; w przyziemiu i na piętrze mijały się w pionie. Parter ściany zachodniej murowany i otynkowany, z czterema szerokimi pilastrami, o innym niż na piętrze rozstawie okien. Wnętrze sali głównej (?) oświetlały trzy niewielkie okienka. Od strony ulicy dostawiona była niewielka murowana parterowa przybudówka o cechach klasycystycznych, z portalem w postaci oraz dwoma symetrycznie rozłożonymi, dużymi oknami. W przybudówce mieścił się prawdopodobnie przedsionek. Z boku do narożnika budowli dostawiona była wieża na planie kwadratu, sięgająca krawędzi dachu. Znajdowało się w niej prawdopodobnie wejście na babiniec z przedsionka.
We wnętrzu była monumentalna drewniana bima, o kolumnach wysokich na 10 m, pokryta dekoracją rzeźbiarską i złotymi napisami w języku hebrajskim. Było to ponoć dzieło jakiegoś genialnego samouka, przywiezione do Głębokiego w 1875 roku.

</doc>
<doc id="3666391" url="https://pl.wikipedia.org/wiki?curid=3666391" title="Eugenio Reale">
Eugenio Reale

Eugenio Reale (ur. 8 czerwca 1905 w Neapolu, zm. 9 maja 1986 w Rzymie) – włoski polityk, lekarz.
Był politykiem Włoskiej Partii Komunistycznej. Po zakończeniu został pierwszym powojennym ambasadorem Włoch w Polsce pełniąc urząd od 12 sierpnia 1945 do 1947. Przyczynił się do odbudowy siedziby ambasady, mieszczącej się w Pałacu Szlenkierów w Warszawie. Został wybrany posłem do Parlamentu Europejskiego kadencji 1962-1965. Był chirurgiem.

</doc>
<doc id="3666392" url="https://pl.wikipedia.org/wiki?curid=3666392" title="Mistrzostwa Azji w Rugby 7 Kobiet 2005">
Mistrzostwa Azji w Rugby 7 Kobiet 2005

Mistrzostwa Azji w Rugby 7 Kobiet 2005 – szóste mistrzostwa Azji w rugby 7 kobiet, oficjalne międzynarodowe zawody rugby 7 o randze mistrzostw kontynentu organizowane przez ARFU mające na celu wyłonienie najlepszej żeńskiej reprezentacji narodowej w tej dyscyplinie sportu w Azji, które odbyły się w dniach 15–16 kwietnia 2005 roku w Singapurze.
W organizowanych przez Singapore Rugby Union zawodach uczestniczyło dziewięć reprezentacji. W pierwszym dniu rywalizowały one na boisku Singapore Cricket Club systemem kołowym podzielone na dwie grupy – pięcio- i czterozespołową – po czym w drugim dniu na Stadionie Narodowym odbyła się faza pucharowa.
Wstęp na pierwszy dzień zawodów był bezpłatny, wejściówki na fazę finałową były ujęte w ramach biletu na męski Singapore Sevens 2005.
Mistrzem Azji został Kazachstan, który w finale pokonał Japonię, w półfinale uporawszy się z Hongkongiem.

</doc>
<doc id="3666395" url="https://pl.wikipedia.org/wiki?curid=3666395" title="Fort Vaux">
Fort Vaux



</doc>
<doc id="3666398" url="https://pl.wikipedia.org/wiki?curid=3666398" title="Raphaël Guilavogui">
Raphaël Guilavogui

Raphaël Balla Guilavogui (ur. 26 września 1964 w Woleme) – gwinejski duchowny katolicki, biskup N’Zérékoré od 2008.
Życiorys.
Prezbiterat.
Święcenia kapłańskie przyjął 14 listopada 1993 i został inkardynowany do diecezji N’Zérékoré. Przez osiem lat pracował jako wikariusz parafialny, a następnie podjął studia specjalistyczne na Katolickim Uniwersytecie Afryki Zachodniej oraz na Papieskim Uniwersytecie Urbaniana.
Episkopat.
14 sierpnia 2008 został mianowany przez papieża Benedykta XVI biskupem N’Zérékoré. Sakry biskupiej udzielił mu 13 grudnia 2008 ówczesny sekretarz Kongregacji ds. Ewangelizacji Narodów - abp Robert Sarah.

</doc>
<doc id="3666402" url="https://pl.wikipedia.org/wiki?curid=3666402" title="Emmanuel Félémou">
Emmanuel Félémou

Emmanuel Félémou (ur. 24 grudnia 1960 w Kolouma, zm. 1 marca 2021 w Konakry) – gwinejski duchowny katolicki, biskup Kankanu od 2007 do śmierci.
Życiorys.
Prezbiterat.
Święcenia kapłańskie przyjął 19 listopada 1989 w diecezji N’Zérékoré. Po święceniach został wicerektorem diecezjalnego seminarium. W latach 1992-1997 pracował jako duszpasterz parafialny, zaś w latach 1997-2004 odbywał studia kolejno w Abidżanie i Rzymie. W 2004 został mianowany dyrektorem seminari oraz wikariuszem biskupim ds. formacji stałej duchowieństwa.
Episkopat.
5 stycznia 2007 został mianowany przez papieża Benedykta XVI biskupem Kankanu. Sakry biskupiej udzielił mu 17 marca 2007 ówczesny sekretarz Kongregacji ds. Ewangelizacji Narodów – abp Robert Sarah.
W latach 2013–2018 pełnił funkcję przewodniczącego gwinejskiej Konferencji Episkopatu.
Zmarł 1 marca 2021 roku na COVID-19, miał 60 lat.

</doc>
<doc id="3666403" url="https://pl.wikipedia.org/wiki?curid=3666403" title="Stenothemus nepalensis">
Stenothemus nepalensis

Stenothemus nepalensis – gatunek chrząszcza wielożernego z rodziny omomiłkowatych.
Gatunek ten został opisany w 1974 roku przez Waltera Wittmera.
Chrząszcz o ciele długości około 5,5 mm. Głowa jednolicie brązowa do ciemnobrązowej, rzadko środkowo-nasadowa część czoła nieco rozjaśniona. U samca szerokość głowy na wysokości oczu nieco mniejsza niż przedplecza. Głowa samca gładka i delikatnie owłosiona. Czułki brązowe z rozjaśnionymi wierzchołkami członów, często człon nasadowy prawie cały jasny. U samca czułki długie i smukłe, drugi człon dwukrotnie dłuższy od trzeciego, a czwarty i piąty podobnej długości i dłuższe niż trzeci. Przedplecze brązowe z mniej lub więcej rozjaśnionymi kątami przednimi, niekiedy całe jasne. U samca przedplecze nieco szersze niż dłuższe i o dość zaokrąglonych bokach, na wierzchu gładkie, z rozproszonymi punktami szczecinkowymi. Tarczka słomkowa do brązowej. Pokrywy brązowe do ciemnobrązowych z mniejszą lub większą jasną plamą, u samca wydłużone i pomarszczone. Odnóża słomkowe. Paramery samca o brzusznych częściach nasadowych smukłych i odgiętych dobrzusznie. Jego "laterophysis" zwężone ku wierzhołkowi na którym znajduje się dobrze widoczne wcięcie. Na wyraźnie zwężonym dowierzchołkowo ósmym sternum odwłoka samicy znajduje się para głębokich, podłużnych rowków, a końcowa krawędź tego sternum jest prawie ścięta i pośrodku wcięta.
Owad znany z okolic Katmandu w Nepalu, z wysokości 1500-2000 m n.p.m..

</doc>
<doc id="3666408" url="https://pl.wikipedia.org/wiki?curid=3666408" title="Muzeum Polaków Ratujących Żydów w Markowej">
Muzeum Polaków Ratujących Żydów w Markowej



</doc>
<doc id="3666419" url="https://pl.wikipedia.org/wiki?curid=3666419" title="Samuel Władysław Turłaj">
Samuel Władysław Turłaj

Samuel Władysław Turłaj herbu Jastrzębiec – podsędek trocki w latach 1679-1689, podwojewodzi trocki w latach 1670-1679, podczaszy dorpacki w 1669 roku, sędzia grodzki trocki, sędzia grodzki kowieński w 1665 roku.
Był elektorem Michała Korybuta Wiśniowieckiego z województwa trockiego w 1669 roku. Był posłem powiatu trockiego województwa trockiego na sejm nadzwyczajny 1672 roku. Poseł na sejm koronacyjny 1676 roku z Trok.

</doc>
<doc id="3666423" url="https://pl.wikipedia.org/wiki?curid=3666423" title="Głodek orzęsiony">
Głodek orzęsiony

Głodek orzęsiony ("Draba fladnizensis" Wulfen) – gatunek rośliny z rodziny kapustowatych. Występuje w górach i na obszarach subarktycznych Europy (Pireneje, Alpy, Karpaty), Azji i Ameryki Północnej. W Polsce nie rośnie, podawany z Tatr.
Biologia i ekologia.
Bylina, hemikryptofit, oreofit. Rośnie na skałach. Kwitnie w sierpniu. Liczba chromosomów 2n = 16.

</doc>
<doc id="3666424" url="https://pl.wikipedia.org/wiki?curid=3666424" title="Draba fladnizensis">
Draba fladnizensis



</doc>
<doc id="3666426" url="https://pl.wikipedia.org/wiki?curid=3666426" title="Mszanka (Ukraina)">
Mszanka (Ukraina)



</doc>
<doc id="3666429" url="https://pl.wikipedia.org/wiki?curid=3666429" title="Kościół Narodzenia Najświętszej Maryi Panny i św. Mikołaja w Błogich Szlacheckich">
Kościół Narodzenia Najświętszej Maryi Panny i św. Mikołaja w Błogich Szlacheckich

Kościół Narodzenia Najświętszej Maryi Panny i świętego Mikołaja – rzymskokatolicki kościół parafialny należący do dekanatu tomaszowskiego diecezji radomskiej.
Obecny, murowany kościół został wybudowany w dwóch etapach. Zasadnicza jego część została wzniesiona dzięki staraniom cystersów sulejowskich w latach 1784 - 1789 w stylu barokowym. Ufundowali go m.in. Stanisław Wroński - ówczesny proboszcz oraz Karol Dunin - właściciel części wsi Błogie. W latach 1913 - 1914, podczas urzędowania proboszcza księdza S. Rembowskiego, kościół został wyremontowany i przebudowany według projektu inżyniera Z. Słomińskiego. Przebudowa polegała na dodaniu kaplicy od strony północnej, zakrystii od strony południowej oraz dwóch przęseł nawy, chóru i wieży od strony zachodniej. W dniu 5 lipca 1919 roku świątynia została konsekrowana przez Jego Ekscelencję Biskupa Pawła Kubickiego. 
Budowla składa się z jednej nawy o pięciu przęsłach, posiada prostokątne prezbiterium o dwóch przęsłach. Kościół jest orientowany, murowany, wybudowany z cegły i kamienia. Długość świątyni to 35 metrów, wysokość - 18 metrów, wysokość wieży - 28 metrów, szerokość - 10 metrów. Wymiary wewnętrzne świątyni to: długość 30 metrów, szerokość 8,5 metrów, wysokość 10 metrów.
Sklepienie Kościoła jest elipsowe a okna posiadają witraże. W jednym z okien jest umieszczony witraż przedstawiający św. Rocha - podarowany przez gajowego Rocha Kryczkę, w drugim witraż przedstawiający św. Józefa - podarowany przez proboszcza ks. S. Rembowskiego. Pozostałe witraże są ornamentowe, reprezentują styl barokowy i zostały podarowane przez parafian. Wykonano je w Krakowie przez firmę Żeleński w 1916 roku (odnowiono je w 1999 roku)
Ściany świątyni są ozdobione malowidłami, odnowionymi podobnie jak cała budowla w 2010 roku. Sklepienie jest ozdobione polichromiami przedstawiającymi sceny z życia Maryi i Jezusa. Kościół posiada cztery ołtarze. Oprócz głównego są to dwa boczne i trzeci znajdujący się w kaplicy Serca Jezusowego, ufundowano je dla rozbudowanej świątyni około 1917 roku. Ambona pochodzi z około XVIII wieku. Chrzcielnica pochodzi z 1914 roku. Żyrandol został ufundowany w 1784 roku. Na chórze znajdują się organy jednosekcyjne, wykonane w 1926 roku przez Stanisława Krukowskiego i syna.

</doc>
<doc id="3666455" url="https://pl.wikipedia.org/wiki?curid=3666455" title="Halowe Mistrzostwa Świata w Lekkoatletyce 2016 – skok o tyczce mężczyzn">
Halowe Mistrzostwa Świata w Lekkoatletyce 2016 – skok o tyczce mężczyzn

Skok o tyczce mężczyzn – jedna z konkurencji technicznych rozgrywanych podczas halowych lekkoatletycznych mistrzostw świata w Oregon Convention Center w Portland.
Tytułu mistrzowskiego z 2014 nie obronił Grek Konstandinos Filipidis.
Minimum kwalifikacyjne.
Aby zakwalifikować się do mistrzostw, należało wypełnić minimum kwalifikacyjne wynoszące 5,77 m (uzyskane w okresie od 1 stycznia 2015 do 7 marca 2016). Zaplanowano od razu konkurs finałowy (bez eliminacji), z udziałem około 12 zawodników (w przypadku, gdy mniej lekkoatletów z minimum zgłosi się do zawodów, kolejni mogą być zapraszani na podstawie lokat na listach światowych).
Rekordy.
W poniższej tabeli przedstawiono (według stanu przed rozpoczęciem mistrzostw) halowe rekordy świata, poszczególnych kontynentów oraz halowych mistrzostw świata.
Listy światowe.
Tabela przedstawia 10 najlepszych wyników uzyskanych w sezonie halowym 2016 przed rozpoczęciem mistrzostw.
Wyniki.
Finał.
"Źródło: IAAF"

</doc>
<doc id="3666458" url="https://pl.wikipedia.org/wiki?curid=3666458" title="Zbrodnia w Paulinowie">
Zbrodnia w Paulinowie

Zbrodnia w Paulinowie – akcja pacyfikacyjna przeprowadzona przez okupantów niemieckich 24 lutego 1943 we wsi Paulinów w powiecie sokołowskim. Jej ofiarą padło 11 Polaków udzielających pomocy Żydom oraz trzech uciekinierów korzystających z ich wsparcia.
Geneza.
W okresie niemieckiej okupacji mieszkańcy Paulinowa oraz pracownicy tamtejszego folwarku wspierali prześladowanych Żydów, przede wszystkim uciekinierów z getta w Sterdyni. Zazwyczaj owa pomoc sprowadzała się do ofiarowania żywności. Niekiedy stróż Franciszek Kierylak pozwalał również Żydom nocować w zabudowaniach folwarku.
Wśród Żydów ukrywających się w okolicach Paulinowa byli bracia Szlojme i Szymel Roskielenke. Po pewnym czasie dołączył do nich mężczyzna podający się za francuskiego Żyda, który zbiegł z transportu do obozu zagłady w Treblince. W rzeczywistości był on warszawskim Żydem, którego Gestapo zwerbowało jako agenta-prowokatora. Miejscowa ludność traktowała nieznajomego nieufnie, stąd zazwyczaj udawał się na przeszpiegi w towarzystwie Szymela Roskielenke. Podczas owych wypadów obserwował z ukrycia, które polskie rodziny udzielają pomocy chłopcu. Nie wiadomo, czy Szymel był świadomy prawdziwej tożsamości swojego towarzysza. O tym, że młodszy z braci Roskielenke również był niemieckim agentem, przekonany był m.in. Wacław Piekarski. O niewinności Szymela mógłby jednak świadczyć fakt, iż spośród osób, które udzieliły mu pomocy bez wiedzy prowokatora, żadna nie padła ofiarą niemieckich represji.
Przebieg pacyfikacji.
Nocą 23/24 lutego 1943 Paulinów wraz z sąsiednimi wsiami został otoczony przez niemiecką ekspedycję karną, która przybyła z Ostrowi Mazowieckiej. Świadkowie oceniali, że w obławie wzięło udział około 2 tys. policjantów i żołnierzy dysponujących 60 samochodami. Niemcy posuwali się gęstą tyralierą o długości niemal 10 kilometrów. W obławie miał osobiście uczestniczyć starosta sokołowski Ernst Gramss.
Niemcy dysponowali nazwiskami osób udzielających pomocy Żydom. W identyfikowaniu zatrzymanych uczestniczył także wspomniany agent-prowokator. Już na samym początku pacyfikacji rozstrzelano stróża Franciszka Kierylaka oraz trzy osoby zamieszkujące na terenie cegielni (w tym jedną kobietę). Niedługo później we własnym domu zamordowano Ewę i Józefa Kotowskich. Nieco wcześniej małżonkowie zdołali wyprawić z domu swoich trzech synów – Kazimierza, Czesława i Stanisława. Dwaj pierwsi uniknęli schwytania, trzeci wpadł jednak w ręce Niemców. Został on następnie dołączony do grupy aresztantów, w której znajdował się Stanisław Piwko z Paulinowa oraz trzech mężczyzn z pobliskiego Starego Ratyńca (wszystkich pięciu zidentyfikował niemiecki agent). Aresztantów zabrano do pobliskiego lasu i tam rozstrzelano. W lesie zamordowany został także Szlojme Roskielenke oraz dwaj czerwonoarmiści zbiegli z niemieckiej niewoli.
Według Wacława Piekarskiego w trakcie obławy oddziały idące od strony Zembrowa i Ratyńca przypadkowo otworzyły do siebie ogień, na skutek czego zginąć miało dwóch Niemców, a jeden został ranny.
Ofiary.
Z ustaleń IPN wynika, że 24 lutego 1943 w Paulinowie zostało zamordowanych 11 Polaków, w tym dwie kobiety. W gronie ofiar znalazło się także trzech uciekinierów, którym mieszkańcy wsi udzielali pomocy. Poniższą listę sporządzono na podstawie danych zawartych w "Rejestrze faktów represji na obywatelach polskich za pomoc ludności żydowskiej w okresie II wojny światowej" (wyd. IPN, Warszawa 2014).
W starszych źródłach można znaleźć odmienne informacje na temat przebiegu pacyfikacji i liczby jej ofiar.
Upamiętnienie.
Po zakończeniu wojny ciała zamordowanych ekshumowano i pogrzebano na cmentarzach w Sterdyni i Kosowie Lackim.
31 sierpnia 2003 z inicjatywy Towarzystwa Miłośników Ziemi Sterdyńskiej w miejscu, gdzie zginęło małżeństwo Kotowskich, wzniesiono drewnianą kapliczkę z rzeźbą Chrystusa Frasobliwego i mosiężną tablicą pamiątkową, na której widnieje napis o treści:
„Zawołani po imieniu” w Sterdyni.
4 czerwca 2020, w ramach projektu Instytutu Pileckiego „Zawołani po imieniu”, w Sterdyni został odsłonięty kamień z tablicą pamiątkową poświęconą mieszkańcom Paulinowa i Starego Ratyńca, którzy stracili życie w czasie niemieckiej obławy. Na tablicy znalazły się nazwiska jedenastu ofiar. W uroczystości wzięła udział wiceminister kultury i dziedzictwa narodowego Magdalena Gawin, członkowie rodzin ofiar, przedstawiciele władz centralnych i samorządowych oraz lokalnej społeczności. Honorowy patronat nad wydarzeniem objął premier Mateusz Morawiecki.

</doc>
<doc id="3666460" url="https://pl.wikipedia.org/wiki?curid=3666460" title="Port lotniczy Moskwa-Bykowo">
Port lotniczy Moskwa-Bykowo

Port lotniczy Moskwa-Bykowo (IATA: BKA, ICAO: UUBB) – port lotniczy położony w Bykowie, w obwodzie moskiewskim, w Rosji. Obecnie jest nieczynny dla ruchu pasażerskiego.

</doc>
<doc id="3666467" url="https://pl.wikipedia.org/wiki?curid=3666467" title="ODESSA (organizacja)">
ODESSA (organizacja)



</doc>
<doc id="3666469" url="https://pl.wikipedia.org/wiki?curid=3666469" title="Order Białego Lwa">
Order Białego Lwa



</doc>
<doc id="3666475" url="https://pl.wikipedia.org/wiki?curid=3666475" title="Port lotniczy Ocha">
Port lotniczy Ocha

Port lotniczy Ocha (IATA: OHH, ICAO: UHSH) – port lotniczy położony we wsi Nowostrojka, koło miasta Ocha w obwodzie sachalińskim, w Rosji.

</doc>
<doc id="3666477" url="https://pl.wikipedia.org/wiki?curid=3666477" title="Kyra Jefferson">
Kyra Jefferson

Kyra Jefferson (ur. 23 września 1994) – amerykańska lekkoatletka, sprinterka. 
W 2015 startowała na igrzyskach panamerykańskich, podczas których zdobyła srebro w biegu na 200 metrów, a wraz z koleżankami ze sztafety 4 × 400 metrów wywalczyła złoty medal. Dwukrotnie stawała na najwyższym stopniu podium mistrzostw NACAC w San José (2015).
Złota medalistka mistrzostw NCAA.

</doc>
<doc id="3666481" url="https://pl.wikipedia.org/wiki?curid=3666481" title="Andrei Fyodorov">
Andrei Fyodorov

Andrei Fyodorov, ros. Андрей Витальевич Фёдоров, "Andriej Witaljewicz Fiodorow" (ur. 10 kwietnia 1971 w Marg‘ilonie, Uzbecka SRR) – uzbecki piłkarz pochodzenia rosyjskiego, grający na pozycji obrońcy, trener piłkarski. Posiada też obywatelstwo rosyjskie.
Kariera piłkarska.
Kariera klubowa.
W 1989 rozpoczął karierę piłkarską w klubie Awtomobilist Kokand. W 1992 został zaproszony do Neftchi Fergana. W 1996 podpisał kontrakt z CSKA Moskwa, ale otrzymał 2-letnią dyskwalifikację za uderzenie sędziego z Tadżykistanu w meczu Azjatyckiej Ligi Mistrzów z klubem Jelimaj Semipałatinsk we wrześniu 1995. Kontrakt został anulowany. Potem dyskwalifikacja została skrócona do roku i w 1998 wyjechał do Rosji, gdzie został piłkarzem Ałanii Władykaukaz. Latem 1999 przeszedł do Baltiki Kaliningrad, ale już zimą zmienił klub na Rubin Kazań. Po 9 latach gry zakończył karierę piłkarza w roku 2008.
Kariera reprezentacyjna.
W latach 1994-2006 bronił barw narodowej reprezentacji Uzbekistanu.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw stał na czele służby selekcji w klubie Rubin Kazań. W latach 2012-2013 prowadził drużynę młodzieżową Rubinu. Latem 2014 został zaproszony do sztabu szkoleniowego Neftchi Fergana. We wrześniu 2015 został mianowany na głównego trenera Neftchi.

</doc>
<doc id="3666483" url="https://pl.wikipedia.org/wiki?curid=3666483" title="Volta Ciclista a Catalunya 2016">
Volta Ciclista a Catalunya 2016

96. edycja wyścigu kolarskiego Volta Ciclista a Catalunya odbyła się pomiędzy 21–27 marca 2016 roku. Liczyła siedem etapów, o łącznym dystansie 1219,6 km. Wyścig zaliczany był do rankingu światowego UCI World Tour 2016.
Uczestnicy.
Na starcie tego wieloetapowego wyścigu stanęły 24 zawodowe grupy kolarskie.

</doc>
<doc id="3666486" url="https://pl.wikipedia.org/wiki?curid=3666486" title="Núbia Soares">
Núbia Soares

Núbia Soares (ur. 26 marca 1996) – brazylijska lekkoatletka specjalizująca się w trójskoku.
W 2013 zajęła 4. miejsce podczas mistrzostw świata juniorów młodszych oraz stanęła na najniższym stopniu podium panamerykańskiego czempionatu juniorów. Młodzieżowa wicemistrzyni Ameryki Południowej z Montevideo (2014). W 2015 była jedenasta na igrzyskach panamerykańskich oraz zdobyła złoty medal mistrzostw panamerykańskich juniorów. Na eliminacjach zakończyła start podczas mistrzostw świata w Pekinie (2015). Srebrna medalistka mistrzostw ibero-amerykańskich (2016). Rok później została mistrzynią Ameryki Południowej.
Złota medalistka mistrzostw Brazylii.
Rekord życiowy: stadion – 14,69 (17 lipca 2018, Sotteville-lès-Rouen), hala – 14,00 (3 marca 2018, Birmingham).

</doc>
<doc id="3666488" url="https://pl.wikipedia.org/wiki?curid=3666488" title="Nubia Soares">
Nubia Soares



</doc>
<doc id="3666489" url="https://pl.wikipedia.org/wiki?curid=3666489" title="Curruca">
Curruca

Curruca – rodzaj ptaka z rodziny pokrzewek (Sylviidae).
Zasięg występowania.
Rodzaj obejmuje gatunki występujące w Eurazji i Afryce.
Morfologia.
Długość ciała 11,5–15,5 cm; masa ciała 5,9–35 g.
Systematyka.
Podział systematyczny.
Do rodzaju należą następujące gatunki:

</doc>
<doc id="3666490" url="https://pl.wikipedia.org/wiki?curid=3666490" title="Wiceprezydenci Wenezueli">
Wiceprezydenci Wenezueli

Wiceprezydenci Wenezueli

</doc>
<doc id="3666491" url="https://pl.wikipedia.org/wiki?curid=3666491" title="Raquel González">
Raquel González

Raquel González (ur. 16 listopada 1989) – hiszpańska lekkoatletka specjalizująca się w chodzie sportowym.

</doc>
<doc id="3666493" url="https://pl.wikipedia.org/wiki?curid=3666493" title="Raquel Gonzalez">
Raquel Gonzalez



</doc>
<doc id="3666495" url="https://pl.wikipedia.org/wiki?curid=3666495" title="Curruca nana">
Curruca nana



</doc>
<doc id="3666498" url="https://pl.wikipedia.org/wiki?curid=3666498" title="Curruca nisoria">
Curruca nisoria



</doc>
<doc id="3666501" url="https://pl.wikipedia.org/wiki?curid=3666501" title="Ferdinand Hompesch-Bollheim">
Ferdinand Hompesch-Bollheim

Ferdinand Joseph Hermann Anton Hompesch-Bollheim (ur. 15 stycznia 1843 w Jaroslavicach na Morawach, zm. 27 października 1897 tamże) – ziemianin, poseł do austriackiej Rady Państwa, działacz społeczny, pionier wikliniarstwa.
Życiorys.
Początkowo wzorem ojca wybrał karierę wojskową. Po ukończeniu szkoły wojskowej od 1859 służył w armii jako podporucznik. W 1863 po odziedziczeniu majątku rodzinnego przeszedł w stopniu porucznika w stan spoczynku. Już jako oficer rezerwy awansował kolejno na kapitana (1879), majora (1887) i podpułkownika (1891).
Ziemianin, był właścicielem klucza dóbr Jaroslavice (niem. Joslowitz) w pow. Znojno na Morawach oraz Rudnika nad Sanem i Łętowni w pow. niskim w Galicji. W swych majątkach prowadził wzorcową gospodarkę, kontynuując w dużej mierze poczynania swego ojca. W lasach wprowadził regulacje wodne i założył liczne stawy rybne, a także wybudował tartak parowy. Był członkiem Rady Powiatowej w Nisku (1871-1897) a w latach 1888-1897 prezesem Wydziału Powiatowego w Nisku. Pełniąc te funkcje przyczynił się do wybudowania drogi bitej z Niska do Leżajska oraz linii kolejowej z Przeworska do Rozwadowa. W pamięci obywateli Rudnika do którego sprowadził m.in. pierwszego lekarza i aptekarza zapisał się jednak przede wszystkim jako "ojciec" tamtejszego wikliniarstwa. Był założycielem a potem hojnym donatorem miejscowej szkoły koszykarskiej (1872). Po wielkim pożarze miasta w 1896 wsparł je finansowo i materialnie.
Poseł do austriackiej Rady Państwa w Wiedniu VII kadencji (22 września 1885 – 23 stycznia 1891), VIII kadencji (13 kwietnia 1891 – 22 stycznia 1897) i IX kadencji (6 kwietnia 1897 – 27 października 1897) wybieranym w kurii IV (gmin wiejskich), w okręgu wyborczym nr 9 (Łańcut-Przeworsk-Leżajsk-Nisko-Ulanów). Po jego śmierci w wyborach uzupełniających mandat otrzymał Stanisław Stojałowski. W parlamencie należał frakcji konserwatywnej (stańczycy) Koła Polskiego w Wiedniu.
Rodzina i życie prywatne.
Pochodził z austriackiej rodziny arystokratycznej zamieszkującej na Morawach. Syn hr. Wilhelma (1800-1861) i Adolfiny von Spiegel zum Diesenberg (1812-1858). Legitymował się tytułem hrabiego. W 1866 poślubił Sophie księżniczkę Oettingen-Wallerstein (1846-1928), dzieci nie mieli. Został pochowany w Jaroslavicach. Był szwagrem Franza hr. Falkenhayna.
Odznaczenia i upamiętnienie.
W 1891 został odznaczony Orderem Korony Żelaznej III klasy. W 1866 otrzymał godność szambelana.
W 1887 został Honorowym Obywatelem Miasta Leżajska. W Rudniku w 1904 został postawiony pomnik w formie popiersia Ferdinanda Hompescha, autorstwa Juliusza Bełtowskiego.

</doc>
<doc id="3666502" url="https://pl.wikipedia.org/wiki?curid=3666502" title="Zespół pałacowy w Belvederis">
Zespół pałacowy w Belvederis

Zespół pałacowy w Belvederis – zabudowania i park dawnego majątku Belweder we wsi Belvederis koło Średników (Litwa).
Neorenesansowy pałac w stylu włoskiej willi, na planie nieregularnym składa się z kilku piętrowych korpusów, które są połączone parterową galerią w której znajdował się ogród zimowy oraz kaplica pałacowa. W rogu pałacu znajduje się trzypiętrowa wieża. Od wieży, skąd rozciąga się widok na dolinę Niemna wziął nazwę pałac i cały majątek (wcześniej nazywany Podubiś). (Patrz Belweder).
Elewacje są bogato zdobione pilastrami, pasami sztukaterii, obramieniami okien i gzymsami. Ściany dolnej kondygnacji częściowo pokrywa boniowanie. Ryzalit centralnego korpusu wystaje przed fasadę. 
Otoczenie.
Pałac otoczony jest parkiem, założonym równocześnie z budową pałacu, o powierzchni 24,8 ha. Znajduje się w nim staw i liczne okazy starych drzew. Od 1986 park jest pomnikiem przyrody.
Z dawnego majątku zachował się dwukondygnacyjny spichlerz i kaplica z czerwonej cegły, w stylu neogotyckim.
Historia.
Do XIX wieku majątek Podubiś należał do Tyszkiewiczów. Kleofas Burba kupił od nich majątek w 1840 i wybudował pałac. Po śmierci Burby majątek oddziedziczyli jego zięciowie, najpierw Paweł Puzyna, a po jego śmierci (1911) - Jerzy Walewski. 
W czasie I wojny światowej pałac był zdewastowany. Po wojnie pałac przejęło państwo litewskie i w 1921 otwarto w nim szkołę rolniczą, która istniała jeszcze po II wojnie światowej. W 1992 obiekt wpisano na listę zabytków. W 2005 trafił w prywatne ręce

</doc>
<doc id="3666503" url="https://pl.wikipedia.org/wiki?curid=3666503" title="Curruca hortensis">
Curruca hortensis



</doc>
<doc id="3666506" url="https://pl.wikipedia.org/wiki?curid=3666506" title="Gosainkund">
Gosainkund

Gosainkund (, trl. "Gosāiṁkuṇḍ", ang. "Gosainkund", również "Gosainkunda" lub "Gosain Kunda") – górskie, słodkowodne, oligotroficzne jezioro w Parku Narodowym Langtang, w Nepalu, położone na wysokości 4380 m n.p.m. Ma ono powierzchnię 13,8 hektarów. Wraz z przyległymi terenami o łącznej powierzchni 1030 hektarów zostało 23 września 2007 roku objęte ochroną w ramach konwencji ramsarskiej.
W okresie od października do czerwca jezioro pokrywa się lodem. Późną wiosną lód topnieje, a woda spływająca z jeziora tworzy rzekę Triśuli, która następnie zasila Kali Gandaki, lewy dopływ Gangesu. W pobliżu jeziora Gosainkund znajduje się ponad sto innych, znacznie mniejszych zbiorników wodnych.
Fauna.
Nad jeziorem Gosainkund występuje wiele gatunków ptaków, w tym śnieżnik ("Lerwa lerwa"), ułar tybetański ("Tetraogallus tibetanus"), olśniaczek ("Myzornis pyrrhoura") i raniuszek tybetański ("Aegithalos bonvaloti"). W jego sąsiedztwie żyją zajęczaki: szczekuszka nepalska i wielkoucha.
Do stwierdzonych tu chrząszczy należą: "Amara nepalensis", "Amara elongata", "Pterostichus matsumurai", "Paederus martensi", "Craspedomerus violaceipennis", "Quedius sherpi", "Bolitobius sulciventris", "Blaps gentilis", "Silpha nepalica", "Altica himalayensis", "Phaedon gressitti". Występujące tu muchówki to m.in.: "Lucilia sinensis", "Pogonomyia nigrifrons".
Religia.
Jezioro Gosainkund jest miejscem kultu buddystów i hinduistów. Nad jezioro przybywają liczne pielgrzymki, przede wszystkim podczas obchodów świąt Gangadashahara oraz Janaipurnima. Tłumy ludzi pojawiające się wówczas nad jeziorem stanowią jedno z głównych zagrożeń dla tamtejszego środowiska.

</doc>
<doc id="3666508" url="https://pl.wikipedia.org/wiki?curid=3666508" title="Albiert Bielajew">
Albiert Bielajew

Albiert Andriejewicz Bielajew (ros. Альбе́рт Андре́евич Беля́ев, ur. 21 lutego 1928 w Griazi) – radziecki pisarz, publicysta i działacz partyjny.
Życiorys.
Początkowo był tokarzem w warsztatach kolejowych, a od 1949 funkcjonariuszem komsomolskim. W latach 1956-1959 pełnił funkcję I sekretarza Komitetu Obwodowego Komsomołu w Murmańsku. Jednocześnie w 1953 rozpoczął działalność publicystyczną, a w 1972 został przyjęty do Związku Pisarzy ZSRR. W 1959 zaocznie ukończył studia na Wydziale Języków Obcych Archangielskiego Instytutu Pedagogicznego im. Łomonosowa, w 1963 został kandydatem nauk filologicznych, a w 1976 doktorem nauk filologicznych. W 1962 został instruktorem, a w 1966 kierownikiem sektora literatury pięknej, później zastępcą kierownika Wydziału Kultury KC KPZR Wasilija Szauro. W latach 1986-1996 zajmował stanowisko redaktora naczelnego gazety "Sowietskaja Kultura"/"Kultura". 25 lutego 1986 wybrany członkiem Centralnej Komisji Rewizyjnej KPZR. Został trzykrotnie odznaczony Orderem Czerwonego Sztandaru Pracy.

</doc>
<doc id="3666510" url="https://pl.wikipedia.org/wiki?curid=3666510" title="Curruca curruca">
Curruca curruca



</doc>
<doc id="3666511" url="https://pl.wikipedia.org/wiki?curid=3666511" title="Gosaikunda">
Gosaikunda



</doc>
<doc id="3666513" url="https://pl.wikipedia.org/wiki?curid=3666513" title="Kıvılcım Salman">
Kıvılcım Salman



</doc>
<doc id="3666516" url="https://pl.wikipedia.org/wiki?curid=3666516" title="Międzynarodowe Prozumienie do Walki z III Międzynarodówką">
Międzynarodowe Prozumienie do Walki z III Międzynarodówką



</doc>
<doc id="3666522" url="https://pl.wikipedia.org/wiki?curid=3666522" title="Halowe rekordy Australii i Oceanii w lekkoatletyce">
Halowe rekordy Australii i Oceanii w lekkoatletyce

Halowe rekordy Australii i Oceanii w lekkoatletyce – najlepsze wyniki w historii lekkoatletyki uzyskane przez zawodników z Australii i Oceanii, które zostały uzyskane podczas zawodów w hali.

</doc>
<doc id="3666531" url="https://pl.wikipedia.org/wiki?curid=3666531" title="Carlos Silveira da Graça">
Carlos Silveira da Graça

Kay, właśc. Carlos Daniel Silveira da Graça (ur. 5 stycznia 1988 w Nossa Senhora da Luz) – kabowerdeński piłkarz grający na pozycji środkowego obrońcy. Od 2014 jest piłkarzem klubu CSU Krajowa.
Kariera piłkarska.
Swoją karierę piłkarską Kay rozpoczął w 1999 roku w klubie Batuque FC. Następnie trenował w juniorach takich klubów jak: Coritia, SL Benfica i Académica Coimbra. W 2007 roku został zawodnikiem GD Tourizense i w jego barwach zadebiutował w sezonie 2007/2008 w Segunda Divisão. W sezonie 2008/2009 grał w piątoligowym GD Tabuense. W 2009 roku wrócił do Tourizense. W pierwszej połowie 2010 roku był piłkarzem klubu SC Mineiro Aljustrelense. Z kolei latem 2010 przeszedł do CD Operário, w którym grał przez dwa lata.
W 2012 roku Kay przeszedł do drugoligowego CF Os Belenenses. Swój debiut w nim zaliczył 11 sierpnia 2012 w wygranym 3:1 domowym meczu z CF Feirense. W sezonie 2012/2013 wywalczył z Belenenses awans do pierwszej ligi. W Belenenses grał również w sezonie 2013/2014.
W 2014 roku Kay został piłkarzem rumuńskiego klubu CSU Krajowa. 25 lipca 2014 zadebiutował w rumuńskiej lidze w zremisowanym 1:1 domowym meczu z Pandurii Târgu Jiu.
Kariera reprezentacyjna.
W reprezentacji Republiki Zielonego Przylądka Kay zadebiutował 8 czerwca 2013 roku w wygranym 3:0 meczu eliminacjach do MŚ 2014 z Gwineą Równikową. W 2015 roku został powołany do kadry na Puchar Narodów Afryki 2015. Był na nim rezerwowym i nie rozegrał żadnego meczu.

</doc>
<doc id="3666561" url="https://pl.wikipedia.org/wiki?curid=3666561" title="Réka Ferencz">
Réka Ferencz



</doc>
<doc id="3666565" url="https://pl.wikipedia.org/wiki?curid=3666565" title="ARIA Music Awards">
ARIA Music Awards

Australian Recording Industry Association Music Awards, powszechnie znana jako ARIA Music Awards lub ARIA Awards – nagroda muzyczna przyznawana od 1987 roku przez australijskie stowarzyszenie producentów fonogramów i wideogramów Australian Recording Industry Association (ARIA) za doskonałość i innowacyjność we wszystkich gatunkach muzyki australijskiej.
Pierwsza ceremonia przyznawania nagród odbyła się 2 marca 1987 roku w hotelu Sheraton w mieście Sydney. Prowadzącym był wokalista Elton John.
Dotychczas najwięcej nagród (21) posiada zespół rockowy Silverchair.

</doc>
<doc id="3666568" url="https://pl.wikipedia.org/wiki?curid=3666568" title="Antoni Bekierski">
Antoni Bekierski

Antoni Bekierski herbu Jastrzębiec – rotmistrz chorągwi pancernej, oboźny polny koronny.
Życiorys.
Turek z pochodzenia. Do Rzeczypospolitej trafił w dziecięcym wieku, jako braniec w czasie wojny polsko-tureckiej (1672–1676). Został ochrzczony i wychowany przez rodzinę Kosiorków Bekierskich z ziemi łukowskiej.
W 1683 rozpoczął służbę w armii koronnej jako towarzysz jazdy. W latach 1691–1706 był porucznikiem chorągwi lekkiej jazdy Adama Sieniawskiego. Był uczestnikiem walk z wojskami tureckimi i tatarskimi. Walczył także ze Szwedami w czasie wojny północnej. W 1706 został rotmistrzem komputowej chorągwi jazdy pancernej, na czele tej formacji pozostawał do 1726. Cieszył się dużym zaufaniem hetmana Sieniawskiego, którego był bliskim współpracownikiem i regimentarzem. Dowodził wówczas zgrupowaniem jazdy koronnej stacjonującym nad Dniestrem i ochraniającym rubieże Rzeczypospolitej, przed Tatarami i Kozakami. Kierował także siatką szpiegowską w Mołdawii. Od 1726 był oboźnym polnym koronnym. W roku tym na sejmie warszawskim został nobilitowany jako zasłużony dla Rzeczypospolitej żołnierz, "który ex gente Otthomanica wzięty infans, w Państwach naszych assumpto orthodoxae fidei catholicae baptismo, przeciwko nieprzyjacielowi wiary św. heroicznie stając, Rzplitej wiernie służył". Został adoptowany do herbu Jastrzębiec przez generała-majora Dominika Kosiorka Bekierskiego, w którego rodzinie Antoni wychował się.
Rodzina i majątek.
Żonaty z Marianną z Wojnarowskich. Posiadał dziedziczny majątek ziemski Stratyń na Podolu. W 1725 kupił z żoną wieś Miastków na Mazowszu. Bekierski zmarł po 1726 pozostawił czterech synów:
oraz dwie córki:

</doc>
<doc id="3666570" url="https://pl.wikipedia.org/wiki?curid=3666570" title="Leon Pastor">
Leon Pastor

Leon Pastor (ur. 7 czerwca 1846 w Mielcu, zm. 4 lutego 1912 w Leżajsku) – duchowny rzymskokatolicki, kanonik honorowy, poseł do Rady Państwa i Sejmu Krajowego Galicji.
Życiorys.
Urodził się w 1846 w Mielcu jako syn miejscowego lekarza Adolfa (zm. w 1847) i Franciszki z Smalbachów. Ukończył szkołę powszechną i gimnazjum w Rzeszowie, a następnie Seminarium Duchowne w Przemyślu. Otrzymał święcenia kapłańskie w 1869 i przez kllka lat był wikarym przy przemyskiej katedrze oraz kapelanem więzienia. W latach 1873-1874 był także katechetą w szkole ludowej i niższej realnej i równocześnie suplentem katechetyki i metodyki nauczania religii w Seminarium Duchownym. Był osobą muzykalną, dobrym śpiewakiem i uzdolnionym kaznodzieją.
Od 1875 do 1898 był proboszczem Parafii św. Wawrzyńca w Radymnie w pow. jarosławskim. Przeprowadził tam remont kościoła parafialnego. Był jednym z pierwszych księży w diecezji przemyskiej którzy podjęli szeroką działalność społeczną na rzecz podniesienia poziomu oświaty a także materialnego swoich parafian. Założył Towarzystwo powroźnicze w Radymnie, skupiające miejscowych rzemieślników i przez wiele lat był jego dyrektorem. Był także kuratorem powstałej z jego inicjatywy szkoły rzemieślniczej oraz założycielem miejscowej kasy pożyczkowej. Od 1878 był członkiem Galicyjskiego Towarzystwa Gospodarskiego we Lwowie. Był także członkiem Rady Powiatu w Jarosławiu (1887-1891). W latach 1898-1910 był proboszczem w Bieczu, od 1901 prałatem, a od 1905 dziekanem tamtejszym. Przy fachowej pomocy konserwatorów krakowskich przeprowadził restaurację wnętrza tamtejszego renesansowego kościoła parafialnego. Członek Rady Powiatu w Gorlicach (1901-1910). W latach 1910-1912 proboszcz Parafii Trójcy Przenajświętszej w Leżajsku w 1910. 
Był zaangażowany politycznie, szybko zyskał renomę zręcznego, umiarkowanego lecz zmiennego polityka.
Był posłem do austriackiej Rady Państwa VIII kadencji (13 stycznia 1893 - 22 stycznia 1897), IX kadencji (27 marca 1897 - 7 września 1900), X kadencji (31 stycznia 1901 - 30 stycznia 1907) i XI kadencji (17 czerwca 1907 - 30 marca 1911). Po raz pierwszy został wybrany w kadencji VIII w wyborach uzupełniających po śmierci Władysława Koziebrodzkiego w kurii IV (gmin wiejskich) z okręgu nr 13 (Jarosław-Radymno-Sieniawa-Pruchnik-Cieszanów-Lubaczów). W kadencji IX wybrano go w kurii V (powszechnej) z okręgu wyborczego nr 8 (Jarosław–Radymno-Sieniawa-Pruchnik-Łańcut– Przeworsk-Leżajsk-Lubaczów-Cieszanów–Jaworów–Krakowiec-Gródek-Janów), w kadencji X z kurii IV (gmin wiejskich) z okręgu wyborczego 10 (Jasło-Frysztak-Gorlice-Biecz-Krosno-Żmigród-Dukla). Po zmianie prawa wyborczego mandat zdobył w galicyjskim okręgu wyborczym nr 24 (Jasło-Gorlice-Grybów-Biecz-Strzyżów-Frysztak-Pilzno-Dębica). Należał do parlamentarnych komisji: budżetowej i wojskowej. Był członkiem Koła Polskiego w Wiedniu, od 1907 drugim zastępcą prezesa Koła. Akcentując swoją bezpartyjność, skupiał kolo siebie sympatyków nurtu chrześcijańsko-społecznego. Przez dłuższy czas współpracował z ks. Stanisławem Stojałowskim, mimo że do jego stronnictwa nie wstąpił. W 1905 stanął na czele zorganizowanego przez siebie Polskiego Centrum Ludowego, które próbowało rywalizować z Polskim Stronnictwem Ludowym. Jednak jako przywódca nie sprawdził się Wkrótce potem Centrum rozpadło się. 
Dwukrotnie był posłem Sejmu Krajowego Galicji najpierw VIII kadencji (31 października 1905 - 12 października 1907) potem IX kadencji (15 września 1908 - 4 lutego 1912) wybieranym w kurii III (miast) w okręgu wyborczym nr 18 (Gorlice-Jasło). Pierwszy raz został wybrany w wyborach uzupełniających po śmierci Adama Skrzyńskiego. Po jego śmierci w 1912 jego mandat objął Ludomił German. W Sejmie Krajowym początkowo był reprezentantem Centrum Ludowego ale w 1908 przystąpił do Polskiego Stronnictwa Ludowego. Jednak już w maju 1909 wystąpił z niego zrażony antyklerykalizmem Jana Stapińskiego. W tym czasie naraził się bpowi Józefowi Pelczarowi, który patronował w swej diecezji Związkowi Katolicko-Społecznemu, a który Pastor zwalczał. W 1911 roku zrezygnował z mandatu w Sejmie Krajowym z powodu przegranej w wyborach do Rady Państwa, a według innych z powodu złego stanu zdrowia. 
Zmarł 4 lutego 1912 w Leżajsku i tam został 9 lutego pochowany.
Publikacje.
Był autorem publikacji pt. "Sześć krótkich nauk dogmatyczno-moralnych o rzeczywistej obecności Pana Jezusa w Najświętszym Sakramencie Ołtarza," Przemyśl 1886, oraz "Kazania na temat pieśni kościelnych rozłożone na niektóre uroczystości kościelne," Przemyśl 1884, Wydał też: "Mowę na pogrzebie śp. ks. Macieja Hebdy," Jarosław 1891. 
Wyróżnienia.
W 1901 został tajnym szambelanem papieskim. W 1908 roku otrzymał tytuł kanonika honorowego kapituły przemyskiej. Był honorowym obywatelem miast Radymno, Biecz, Dębica. 

</doc>
<doc id="3666574" url="https://pl.wikipedia.org/wiki?curid=3666574" title="Naa Anang">
Naa Anang

Naa Adjeley Anang (ur. 10 marca 1995) – australijska lekkoatletka specjalizująca się w skoku w dal.
W 2011 zdobyła srebrny medal igrzysk Wspólnoty Narodów młodzieży. W 2015 stanęła na najniższym stopniu podium uniwersjady w Gwangju.
Rekord życiowy: 6,68 (2 lipca 2017, La Chaux-de-Fonds).

</doc>
<doc id="3666576" url="https://pl.wikipedia.org/wiki?curid=3666576" title="Ronde van Drenthe">
Ronde van Drenthe

Ronde van Drenthe (ang. "Tour of Drenthe") – jednodniowy szosowy wyścig kolarski, odbywający się co roku wczesną wiosną (początek marca) w Drenthe, w Holandii.
Wyścig mężczyzn rozgrywany jest od 1960 roku, a od 2018 roku posiada rangę UCI 1.HC i jest częścią cyklu UCI Europe Tour. Z kolei od 2007 roku organizowane są także zawody dla kobiet, należące do serii najważniejszych kobiecych wyścigów UCI Women’s World Tour.

</doc>
<doc id="3666584" url="https://pl.wikipedia.org/wiki?curid=3666584" title="Warszawa Zachodnia EKD">
Warszawa Zachodnia EKD

Warszawa Zachodnia EKD – stacja kolejowa w Warszawie zlikwidowana w 1975 roku.
Została wybudowana w 1927 roku przez Elektryczne Koleje Dojazdowe. Znajdowała się w dzielnicy Ochota przy ulicy Szczęśliwickiej.

</doc>
<doc id="3666588" url="https://pl.wikipedia.org/wiki?curid=3666588" title="Mark Light">
Mark Light

Mark Light (ur. 27 października 1910 w Lebanon, zm. 1 kwietnia 1975 w Manheim) – amerykański kierowca wyścigowy.
Życiorys.
Light rozpoczął ściganie się w 1932 roku. Ścigał się różnorodnymi typami pojazdów, wliczając w to samochody typu sprint car, stock car oraz midget. W 1936 roku zdobył tytuł klubu Central Pennsylvania Racing Club, a dwa lata później był mistrzem w kategorii AAA Eastern Circuit Class B Big Car. W 1950 roku podjął nieudaną próbę zakwalifikowania się do wyścigu Indianapolis 500. Zajmował się także modyfikacją samochodów wyścigowych; zmodyfikowanym przez niego pojazdem Joie Chitwood ścigał się w wyścigu Indianapolis 500 w 1948 roku.
W całej swojej karierze wygrał 34 razy, szczególnie w rejonie Pensylwanii. Zakończył karierę kierowcy wyścigowego na początku lat 50., po czym promował tor Lebanon Fairgrounds oraz prowadził sklep z tłumikami. Zmarł w 1975 roku.
W 2016 roku został wpisany do listy National Sprint Car Hall of Fame.
Wyniki.
Formuła 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="3666591" url="https://pl.wikipedia.org/wiki?curid=3666591" title="Amalie Iuel">
Amalie Iuel

Amalie Hammild Iuel (ur. 17 kwietnia 1994) – norweska lekkoatletka specjalizująca się w biegach sprinterskich i płotkarskich. Do lipca 2015 roku reprezentowała Danię.
Po zmianie barw narodowych, zajęła 5. miejsce w biegu na 400 metrów przez płotki podczas młodzieżowych mistrzostw Europy oraz startowała na światowym czempionacie w Pekinie (2015). Szósta zawodniczka mistrzostw Europy w Amsterdamie (2016). Rok później w mistrzostwach świata w Londynie zajmowała odległe pozycje w eliminacjach biegów na 400 metrów oraz płotkarskiego na tym samym dystansie i nie awansowała do półfinału.
Medalistka mistrzostw NCAA oraz reprezentantka kraju na drużynowych mistrzostwach Europy.
Rekordy życiowe.
Do zawodniczki należał były rekord Norwegii na dystansie 400 metrów przez płotki (54,72 w 2019).

</doc>
<doc id="3666598" url="https://pl.wikipedia.org/wiki?curid=3666598" title="Amalie Hammild Iuel">
Amalie Hammild Iuel



</doc>
<doc id="3666610" url="https://pl.wikipedia.org/wiki?curid=3666610" title="Valeriy Vasilenko">
Valeriy Vasilenko

Valeriy Vasilenko, ros. Валерий Васильевич Василенко, "Walerij Wasiljewicz Wasilenko" (ur. 30 czerwca 1950, Uzbecka SRR, zm. 18 stycznia 2008, Uzbekistan) – uzbecki piłkarz pochodzenia rosyjskiego, grający na pozycji pomocnika lub napastnika, trener piłkarski.
Kariera piłkarska.
W 1967 rozpoczął karierę piłkarską w zespole amatorskim Taszkentkabel Taszkent. W 1969 został piłkarzem Metallurga Olmaliq. W 1971 został zaproszony do Paxtakoru Taszkent. Rozegrał tylko 2 mecze, dlatego latem 1972 odszedł do FK Yangiyer. W 1975 przez pół roku występował w Zwiezdie Perm, po czym wrócił do klubu z Yangiyer, który już nazywał się Meliorator Yangiyer. W 1976 zakończył karierę piłkarza.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw pomagał trenować Traktor Taszkent. W latach 1987-2008 prowadził kluby Xonqi Xonqa, FK Kosonsoy, Jayxun Urgencz, Ximik/Kimyogar Olmaliq, Soʻgʻdiyona Dżyzak, Atlaschi Margʻilon i Mashʼal Muborak.

</doc>
<doc id="3666616" url="https://pl.wikipedia.org/wiki?curid=3666616" title="Hovrätten över Skåne och Blekinge">
Hovrätten över Skåne och Blekinge

Hovrätten över Skåne och Blekinge – jeden z sześciu szwedzkich sądów ("hovrätt") rozstrzygających sprawy w II instancji, początkowo z siedzibą ("kansliort") w Kristianstad, a od 1917 roku w Malmö. Decyzję o powołaniu sądu podjęto w 1820 roku.
Właściwość.
Do podstawowych zadań sądu należy rozpatrywanie apelacji od orzeczeń wydanych przez podległe mu z obszaru właściwości ("domkrets") sądy pierwszej instancji ("tingsrätt").
Historia.
Początkowo wcielone do Szwecji w 1658 roku na mocy traktatu w Roskilde prowincje Skania i Blekinge podlegały jurysdykcji Göta hovrätt z siedzibą w Jönköping. Dla jego odciążenia z osobistej inicjatywy króla Karola XIV Jana podjęto w 1820 roku decyzję ustanowienia Hovrätten över Skåne och Blekinge z siedzibą w Kristianstad. W październiku 1917 roku sąd został przeniesiony do Malmö.
Obszar właściwości ("domkrets").
Do obszaru apelacji sądu wchodzi siedem okręgów ("domsaga") podległych mu sądów rejonowych ("tingsrätt"), obejmując regiony administracyjne ("län") Skåne i Blekinge.
Sądy rejonowe wchodzące w obszar apelacji Hovrätten över Skåne och Blekinge:

</doc>
<doc id="3666623" url="https://pl.wikipedia.org/wiki?curid=3666623" title="Antonio Alkana">
Antonio Alkana

Antonio Alkana (ur. 12 kwietnia 1990) – południowoafrykański lekkoatleta specjalizujący się w biegach płotkarskich
Kariera sportowa.
W 2015 zdobył złoty medal na dystansie 110 metrów przez płotki podczas igrzysk afrykańskich w Brazzaville. Rok później triumfował podczas afrykańskiego czempionatu w Durbanie. W 2018 ponownie został mistrzem Afryki, cztery lata później zaś został srebrnym i brązowym medalistą mistrzostw Afryki.
Złoty medalista mistrzostw Południowej Afryki.
Rekordy życiowe: bieg na 60 metrów przez płotki (hala) – 7,76 (19 marca 2016, Portland); bieg na 110 metrów przez płotki – 13,11 (5 czerwca 2017, Praga) – rekord Afryki.

</doc>
<doc id="3666631" url="https://pl.wikipedia.org/wiki?curid=3666631" title="Wyścigowe Samochodowe Mistrzostwa Polski 2013">
Wyścigowe Samochodowe Mistrzostwa Polski 2013

Sezon 2013 był pięćdziesiątym siódmym sezonem Wyścigowych Samochodowych Mistrzostw Polski.
Kalendarz.
"Źródło: chronopn.neostrada.pl"
Mistrzowie.
"Źródło: chronopn.neostrada.pl"

</doc>
<doc id="3666633" url="https://pl.wikipedia.org/wiki?curid=3666633" title="Jongmen">
Jongmen

Jongmen, właściwie Krystian Brzeziński (ur. 12 września 1990 w Żyrardowie) – polski raper, członek kolektywu DIIL Gang.
Działalność muzyczna.
Swój pierwszy solowy album pt. "Pierwsze uderzenie" wydał w 2003 r. Jakiś czas później Brzeziński opublikował kolejną płytę "Kolejny etap". W 2006 r. wspólnie z Czarnym i Chrzankiem utworzył zespół ZJS (Zawodnicy Jednej Sceny) z którą wydał dwie produkcje zatytułowane "Zjednoczona scena" (2007) oraz "Zawsze jestem sobą" (2008). W 2010 r. raper wydał kolejny nielegal pt. "Uwertura". Jednym z bardziej znanych gości na płycie był toruński zespół Północny Toruń Projekt. 27 stycznia 2011 r. Jongmen wydał singiel „To jest ta droga” w którym gościnnie udzielili się Paluch, Oldas oraz duet WSRH. Remiks utworu wykonany przez producenta Emeno, został wydany 27 maja 2011 r. wraz z teledyskiem.
W roku 2013 nakładem Hemp Records ukazała się kolejna płyta rapera zatytułowana "Kontrapunkt". Wśród gości pojawili się m.in. Śliwa, Kali, Bilon, AK-47 czy Kacper. Album był promowany singlami „Wybuchowy mix“ i „Jestem gotów“ do których zrealizowano teledyski.
4 marca 2016 roku miała miejsce premiera drugiego legalnego albumu pt. "Dysonans". Wydawnictwo ukazało się nakładem wytwórni Hemp Records. Wśród zaproszonych gości pojawili się m.in. Wilku, Sobota, Ero, Białas, Ramona 23 czy Rest. W celu promocji płyty wydano dwa single „Shotgun” i „O.C.C.”. Płyta zadebiutowała na 34. miejscu polskiej listy sprzedaży OLiS.
Walki freak show fight.
MMA.
W 2019 roku podpisał kontrakt z polską federacją typu freak show fight - Fame MMA, gdzie został ogłoszony jego debiutancki pojedynek. 22 czerwca stoczył swój pierwszy pojedynek w formule MMA, poddając Kamila „Kastiego" Stępińskiego duszeniem zza pleców w drugiej rundzie.

</doc>
<doc id="3666634" url="https://pl.wikipedia.org/wiki?curid=3666634" title="Grand Prix Australii 2016">
Grand Prix Australii 2016

Grand Prix Australii 2016 (oficjalnie 2016 Formula 1 Rolex Australian Grand Prix) – pierwsza eliminacja Mistrzostw Świata Formuły 1 w sezonie 2016. Grand Prix odbyło się w dniach 18–20 marca 2016 roku na torze Albert Park Circuit w Melbourne.
Lista startowa.
Źródło: Wyprzedź Mnie!
Wyniki.
Sesje treningowe.
Źródło: Wyprzedź Mnie!
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
Źródło: Racing–Reference.info
!Nr
!Kierowca
!Okrążenia
!Suma

</doc>
<doc id="3666635" url="https://pl.wikipedia.org/wiki?curid=3666635" title="2016 Formula 1 Rolex Australian Grand Prix">
2016 Formula 1 Rolex Australian Grand Prix



</doc>
<doc id="3666638" url="https://pl.wikipedia.org/wiki?curid=3666638" title="Incheon Munhak Stadium">
Incheon Munhak Stadium



</doc>
<doc id="3666640" url="https://pl.wikipedia.org/wiki?curid=3666640" title="Drew Powell">
Drew Powell

Drew Powell (ur. 19 stycznia 1976 w Noblesville) – amerykański aktor telewizyjny i filmowy.
Życiorys.
Kształcił się w szkole średniej Lebanon Senior High School, następnie ukończył studia na prywatnym DePauw University. W 1998 wyjechał do Los Angeles.
W 2000 zadebiutował w serialu "Zwariowany świat Malcolma", po występie w jednym odcinku otrzymał angaż do kilkunastu następnych epizodów tej produkcji w roli kadeta Drew. W 2001 wcielił się w postać Hossa Cartwrighta, jednego z głównych bohaterów serialu "Ponderosa". W kolejnych latach występował gościnnie w pojedynczych odcinkach licznych produkcji telewizyjnych, odnotowywał też niewielkie role filmowe. W 2014 został obsadzony jako Butch Gilzean w "Gotham". W drugim sezonie tej produkcji dołączył do głównej obsady serialu.
Żonaty z Veronicą, którą poznał w Australii w trakcie zdjęć do "Ponderosy".

</doc>
<doc id="3666642" url="https://pl.wikipedia.org/wiki?curid=3666642" title="Halowe Mistrzostwa Świata w Lekkoatletyce 2016 – skok w dal mężczyzn">
Halowe Mistrzostwa Świata w Lekkoatletyce 2016 – skok w dal mężczyzn

Skok w dal mężczyzn – jedna z konkurencji technicznych rozgrywanych podczas halowych lekkoatletycznych mistrzostw świata w Oregon Convention Center w Portland.
Tytułu mistrzowskiego z 2014 nie obronił Brazylijczyk Mauro da Silva.
Minimum kwalifikacyjne.
Aby zakwalifikować się do mistrzostw, należało wypełnić minimum kwalifikacyjne wynoszące 8,18 m (uzyskane w okresie od 1 stycznia 2015 do 7 marca 2016). Zaplanowano od razu konkurs finałowy (bez eliminacji), z udziałem około 12 zawodników (w przypadku, gdy mniej lekkoatletów z minimum zgłosi się do zawodów, kolejni mogą być zapraszani na podstawie lokat na listach światowych).
Rekordy.
W poniższej tabeli przedstawiono (według stanu przed rozpoczęciem mistrzostw) halowe rekordy świata, poszczególnych kontynentów oraz halowych mistrzostw świata.
Listy światowe.
Tabela przedstawia 10 najlepszych wyników uzyskanych w sezonie halowym 2016 przed rozpoczęciem mistrzostw.

</doc>
<doc id="3666648" url="https://pl.wikipedia.org/wiki?curid=3666648" title="Wiceprezydenci Dominikany">
Wiceprezydenci Dominikany

Wiceprezydenci Dominikany

</doc>
<doc id="3666649" url="https://pl.wikipedia.org/wiki?curid=3666649" title="Geilenkirchen (miasto)">
Geilenkirchen (miasto)



</doc>
<doc id="3666651" url="https://pl.wikipedia.org/wiki?curid=3666651" title="Wojciech Skrodzki">
Wojciech Skrodzki

Wojciech Skrodzki (ur. 7 sierpnia 1935, zm. 8 marca 2016) – polski krytyk sztuki, działacz LGBT.
Życiorys.
Studiował historię sztuki na Uniwersytecie Warszawskim. Jako krytyk sztuki od lat 60. XX wieku był współpracownikiem prasy krajowej w tym między innymi „Współczesności”, „Literatury” oraz „Twórczości”. Uczestnik Sympozjum Plastycznego Wrocław ’70. W latach 1966–1973 był wyznawcą buddyzmu, po czym wrócił do wyznania katolickiego. Po wprowadzeniu stanu wojennego związał się z tygodnikiem katolickim „Niedziela”, dla którego publikował do momentu przejścia na emeryturę. W latach 1991–1992 kierował redakcją dziennika „Życie Częstochowy”. W 1998 na łamach „Charakterów” ukazał się reportaż Cezarego Gawrysia, w którym Wojciech Skrodzki anonimowo opowiedział o swoim homoseksualizmie. W 2012 przystąpił do Stowarzyszenia Lambda Warszawa, gdzie pełnił między innymi funkcję członka Komisji Rewizyjnej. Wystąpił również z Kościoła Rzymskokatolickiego i związał się ze Zjednoczonym Ekumenicznym Kościołem Katolickim prowadzonym przez działacza LGBT – Szymona Niemca.

</doc>
<doc id="3666652" url="https://pl.wikipedia.org/wiki?curid=3666652" title="Policja Polska Generalnego Gubernatorstwa (1939-1944)">
Policja Polska Generalnego Gubernatorstwa (1939-1944)



</doc>
<doc id="3666656" url="https://pl.wikipedia.org/wiki?curid=3666656" title="Halowe Mistrzostwa Świata w Lekkoatletyce 2016 – pchnięcie kulą mężczyzn">
Halowe Mistrzostwa Świata w Lekkoatletyce 2016 – pchnięcie kulą mężczyzn

Pchnięcie kulą mężczyzn – jedna z konkurencji technicznych rozgrywanych podczas halowych lekkoatletycznych mistrzostw świata w Oregon Convention Center w Portland.
Tytułu mistrzowskiego z 2014 nie bronił Amerykanin Ryan Whiting.
Minimum kwalifikacyjne.
Aby zakwalifikować się do mistrzostw, należało wypełnić minimum kwalifikacyjne wynoszące 20,50 m (uzyskane w okresie od 1 stycznia 2015 do 7 marca 2016). Zaplanowano od razu konkurs finałowy (bez eliminacji), z udziałem około 12 zawodników (w przypadku, gdy mniej lekkoatletów z minimum zgłosi się do zawodów, kolejni mogą być zapraszani na podstawie lokat na listach światowych).
Rekordy.
W poniższej tabeli przedstawiono (według stanu przed rozpoczęciem mistrzostw) halowe rekordy świata, poszczególnych kontynentów oraz halowych mistrzostw świata.
Listy światowe.
Tabela przedstawia 10 najlepszych wyników uzyskanych w sezonie halowym 2016 przed rozpoczęciem mistrzostw.

</doc>
<doc id="3666662" url="https://pl.wikipedia.org/wiki?curid=3666662" title="Unfold">
Unfold



</doc>
<doc id="3666665" url="https://pl.wikipedia.org/wiki?curid=3666665" title="Unfold (John O'Callaghan)">
Unfold (John O'Callaghan)



</doc>
<doc id="3666667" url="https://pl.wikipedia.org/wiki?curid=3666667" title="Stara Kotelnia">
Stara Kotelnia

Stara Kotelnia (ukr. Стара Котельня) – wieś na Ukrainie, w obwodzie żytomierskim, w rejonie andruszowskim.
Zarys historii.
W 1362 roku wieś została włączona do Wielkiego Księstwa Litewskiego. Po Unii lubelskiej w 1569 r. przyszła pod władanie Rzeczypospolitej. W 1581 roku właścicielem był książę K. Rużyński. Pod rozbiorami siedziba w powiecie żytomierskim guberni wołyńskiej.

</doc>
<doc id="3666668" url="https://pl.wikipedia.org/wiki?curid=3666668" title="John O’Callaghan">
John O’Callaghan



</doc>
<doc id="3666670" url="https://pl.wikipedia.org/wiki?curid=3666670" title="John O'Callaghan (DJ)">
John O'Callaghan (DJ)



</doc>
<doc id="3666671" url="https://pl.wikipedia.org/wiki?curid=3666671" title="Pat O'Callaghan">
Pat O'Callaghan



</doc>
<doc id="3666673" url="https://pl.wikipedia.org/wiki?curid=3666673" title="Dax O'Callaghan">
Dax O'Callaghan



</doc>
<doc id="3666675" url="https://pl.wikipedia.org/wiki?curid=3666675" title="Patrick O'Boyle">
Patrick O'Boyle



</doc>
<doc id="3666677" url="https://pl.wikipedia.org/wiki?curid=3666677" title="Polska na Halowych Mistrzostwach Świata w Lekkoatletyce 2016">
Polska na Halowych Mistrzostwach Świata w Lekkoatletyce 2016

Polska na Halowych Mistrzostwach Świata w Lekkoatletyce 2016 – reprezentacja Polski podczas halowych mistrzostw świata pomiędzy 17–20 marca w Portland. Kadra liczyła 17 zawodników – 6 mężczyzn i 11 kobiet.
Minima kwalifikacyjne.
Niżej wymienione wskaźniki dla polskich lekkoatletów zostały zatwierdzone przez Zarząd PZLA 20 listopada 2015 roku na wniosek wiceprezesa ds. szkolenia Henryka Olszewskiego. Termin uzyskiwania minimów przypadł na dni 15 stycznia–6 marca 2016.

</doc>
<doc id="3666679" url="https://pl.wikipedia.org/wiki?curid=3666679" title="John O'Callaghan">
John O'Callaghan



</doc>
<doc id="3666680" url="https://pl.wikipedia.org/wiki?curid=3666680" title="Mitar Martinović">
Mitar Martinović

Mitar Martinović, cyr. Митар Мартиновић (ur. 8 listopada 1870 we wsi Bajice, zm. 11 lutego 1954 w Belgradzie) – czarnogórski polityk i wojskowy, premier Czarnogóry, generał.
Życiorys.
Urodził się we wsi Bajice niedaleko Cetynii. Ukończył Scuola Militare Teulié w Mediolanie oraz akademię wojskową w Turynie (1890). W 1900 roku opublikował pracę pt. „Duch wojenny i dyscyplina”. W 1902 roku został awansowany do stopnia brygadiera. Od 4 kwietnia 1907 do 1 września 1910 był ministrem wojny Czarnogóry. 19 czerwca 1912 został premierem kraju, ministrem sił zbrojnych oraz p.o. ministra spraw zagranicznych. Funkcje te pełnił do 8 maja 1913. W trakcie I wojny bałkańskiej był dowódcą oddziału oblegającego Szkodrę. Na początku I wojny światowej dowodził oddziałami w Hercegowinie i nad Driną. W 1915 roku był delegatem armii czarnogórskiej do naczelnego dowództwa armii rosyjskiej. Po wojnie został przyjęty do armii Królestwa Serbów, Chorwatów i Słoweńców w randze generała. W 1921 roku odszedł na emeryturę.

</doc>
<doc id="3666683" url="https://pl.wikipedia.org/wiki?curid=3666683" title="Frank Sinatra Jr.">
Frank Sinatra Jr.

Frank Sinatra Jr., właściwie Franklin Wayne Sinatra (ur. 10 stycznia 1944, zm. 16 marca 2016 w Daytona Beach na Florydzie) – amerykański piosenkarz.
Życiorys.
Był synem amerykańskiego piosenkarza i aktora Franka Sinatry oraz Nancy Barbato Sinatra. Jego starszą siostrą była piosenkarka Nancy Sinatra, zaś młodszą producentka telewizyjna Tina Sinatra. Jego rodzice rozwiedli się, gdy miał sześć lat. Występy sceniczne rozpoczął w wieku 19 lat. W 1963 został uprowadzony z pokoju hotelowego, a porywacze zażądali od jego ojca 240 tys. dolarów okupu za jego uwolnienie. Po zapłaceniu okupu porywacze zwolnili Franka Sinatrę Jr. i zostali następnie ujęci przez policję. W trakcie procesu porywacze bronili się twierdząc, iż porwanie było zaaranżowane i było chwytem marketingowym, który miał rozreklamować artystę. W 1965 debiutował albumem "Young Love For Sale", łącznie w dorobku miał 7 albumów. Wiele koncertował ze swoim ojcem, był znanym interpretatorem jego twórczości. Zmarł w wyniku nagłego zatrzymania akcji serca.

</doc>
<doc id="3666684" url="https://pl.wikipedia.org/wiki?curid=3666684" title="Gwangju World Cup Stadium">
Gwangju World Cup Stadium



</doc>
<doc id="3666688" url="https://pl.wikipedia.org/wiki?curid=3666688" title="Umar Hausawi">
Umar Hausawi

Umar Hausawi (, ur. 27 września 1985) – saudyjski piłkarz, grający na pozycji obrońcy w klubie An-Nassr. Uczestnik Pucharu Azji w 2015.
W reprezentacji Arabii Saudyjskiej zadebiutował 9 września 2013 w przegranym 1:3 meczu z Trynidadem i Tobago.

</doc>
<doc id="3666692" url="https://pl.wikipedia.org/wiki?curid=3666692" title="Omar Hawsawi">
Omar Hawsawi



</doc>
<doc id="3666693" url="https://pl.wikipedia.org/wiki?curid=3666693" title="Ivanović">
Ivanović

Osoby o tym nazwisku:

</doc>
<doc id="3666698" url="https://pl.wikipedia.org/wiki?curid=3666698" title="Janković">
Janković

Osoby o tym nazwisku:

</doc>
<doc id="3666699" url="https://pl.wikipedia.org/wiki?curid=3666699" title="Osama Hawsawi">
Osama Hawsawi



</doc>
<doc id="3666702" url="https://pl.wikipedia.org/wiki?curid=3666702" title="Elektryczna Kolej Dojazdowa">
Elektryczna Kolej Dojazdowa



</doc>
<doc id="3666703" url="https://pl.wikipedia.org/wiki?curid=3666703" title="Malarski">
Malarski



</doc>
<doc id="3666704" url="https://pl.wikipedia.org/wiki?curid=3666704" title="Peter Gordeno">
Peter Gordeno



</doc>
<doc id="3666712" url="https://pl.wikipedia.org/wiki?curid=3666712" title="Eerste klasse (2012/2013)">
Eerste klasse (2012/2013)



</doc>
<doc id="3666713" url="https://pl.wikipedia.org/wiki?curid=3666713" title="Żółty Żleb">
Żółty Żleb

Żółty Żleb lub Pańszczycki Żleb – duży żleb na północnych stokach Żółtej Turni w polskich Tatrach Wysokich. Wcięty jest między dwa jej ramiona:
Żleb uchodzi do Doliny Suchej Wody. Na wysokości 1750-1775 m wypływa w nim Żółty Potok.
Żółty Żleb to w istocie wielka, wachlarzowata depresja, górą podchodząca aż do siodła nad Zadnim Upłazem. Jest to więc klasyczny żleb lawinowy. Nie schodzą nim jednak duże lawiny. Dno żlebu powyżej ścieżki szlaku turystycznego to baniory, młaki, niewielkie wodospady, omszałe głazy i po obydwu stronach koryta strome brzegi porośnięte łanami kosodrzewiny, a powyżej jej górnego zasięgu trawką.
Koryto Żółtego Żlebu przecina szlak turystyczny. Poniżej szlaku, w orograficznie prawym jego zboczu (Zadni Upłaz) znajduje się Pańszczycka Skałka. Cały obszar Pańszczyckiego Żlebu znajduje się na obszarze ochrony ścisłej „Pańszczyca, Gąsienicowa”.
Nazewnictwo.
Żleb ten za sprawą W.H. Paryskiego znany jest jako Pańszczycki Żleb – taką nazwę tego żlebu podał on w 3 tomie swojego przewodnika. Tak też opisywany jest na mapach. Władysław Cywiński przebadał literaturę taternicką i nigdzie w starszych źródłach nie znalazł takiej nazwy, została więc ona wprowadzona przez W.H. Paryskiego. Sęk w tym, że żleb nie ma nic wspólnego z doliną Pańszczycy, w całości znajduje się bowiem w Dolinie Suchej Wody. W. Cywiński pisze: "Czy Mistrz dotarł do tajnych informacji, czy też zrobił złośliwy dowcip adeptom tatrologii, nie dowiemy się chyba nigdy." Uważa tę nazwę za błędną i wprowadził nową nazwę – Żółty Żleb, lepiej oddająca jego położenie.

</doc>
<doc id="3666715" url="https://pl.wikipedia.org/wiki?curid=3666715" title="Halowe Mistrzostwa Świata w Lekkoatletyce 2014 - skok o tyczce kobiet">
Halowe Mistrzostwa Świata w Lekkoatletyce 2014 - skok o tyczce kobiet



</doc>
<doc id="3666716" url="https://pl.wikipedia.org/wiki?curid=3666716" title="Stenothemus minutus">
Stenothemus minutus

Stenothemus minutus – gatunek chrząszcza wielożernego z rodziny omomiłkowatych.
Gatunek ten został opisany w 1974 roku przez Waltera Wittmera na podstawie pojedynczego samca.
Chrząszcz o ciele długości około 5 mm. Głowa czerwonobrązowa, na wysokości oczu szersza od przedplecza, z wierzchu wyraźnie mikroszagrynowana, o czole z wgłębieniem między czułkami. Czułki ciemnobrązowe, u samca długie i smukłe, o drugim członie dwukrotnie krótszym od trzeciego, czwartym długości piątego, a jedenastym wyraźnie krótszym niż dziesiąty. Przedplecze czerwonobrązowe z przyciemnionym środkiem, nieco szersze niż dłuższe, o wierzchu prawie gładkim i przyprószonym delikatnym owłosieniem. Boki przedplecza najpierw zaokrąglone, potem zwężone ku nasadzie, zaś kąty podstawowe lekko zaokrąglone. Wydłużone, słomkowe pokrywy są pomarszczone, silniej i dłużej owłosione niż przedplecze. Tarczka barwy pokryw. Stopy przyciemnione. Samiec ma "laterophysis" u wierzchołka prawie półkoliście zaokrąglone. Samica ma zaokrągloną, delikatnie pośrodku wciętą krawędź tylną ósmego sternum odwłoka. 
Owad znany z okolic Katmandu i Dźanakpuru w Nepalu, z wysokości do 4000 m n.p.m..

</doc>
<doc id="3666717" url="https://pl.wikipedia.org/wiki?curid=3666717" title="Stenothemus separatus">
Stenothemus separatus

Stenothemus separatus – gatunek chrząszcza wielożernego z rodziny omomiłkowatych.
Gatunek ten został opisany w 1974 roku przez Waltera Wittmera na podstawie pojedynczego samca.
Chrząszcz o ciele długości około 9 mm. Boki przedplecza nieco słabiej na zewnątrz zaokrąglone, a drugi człon czułków nieco dłuższy niż u "S. volaticus". Samiec ma "laterophysis" w formie szeroko rozstawionych wyrostków. Samica ma trochę mniejsze oczy, nieco krótsze czułki oraz delikatnie pośrodku przedziurawioną krawędź tylną ósmego sternum odwłoka, za którą leży błoniasta płytka o prawie trójkątnym kształcie.
Owad znany z okolic Khumdzung i Dźanakpuru w Nepalu, z wysokości do 3800 m n.p.m..

</doc>
<doc id="3666719" url="https://pl.wikipedia.org/wiki?curid=3666719" title="Parafia św. Mikołaja Biskupa w Szaradowie">
Parafia św. Mikołaja Biskupa w Szaradowie

Parafia pw. św. Mikołaja Biskupa w Szaradowie – parafia rzymskokatolicka należąca do dekanatu Szubin oraz diecezji bydgoskiej.
W jej skład wchodzą wioski: Szaradowo, Ameryczka, Elizewo, Rzemieniewice, Słonawy, Suchoręcz, Suchoręczek, Zalesie.
Historia.
Początki parafii sięgają XII w., jednak pierwsze wzmianki o kościele pochodzą dopiero z roku 1426. Pochodził on zapewne jeszcze z XIV w. i był ufundowany przez Grzymalitów. W XV w. ziemie przeszły na własność Wiśniowieckich, którzy prawdopodobnie zbudowali kościół murowany. Po jego zniszczeniu kolejne budowle były drewniane. Ostatni z nich spłonął w 1830. 
Nawa główna obecnego murowanego kościoła pochodzi z 1838. Po pożarze w 1885 świątynię odbudowano i odnowiono; z tego czasu pochodzi większość obecnego zabytkowego wyposażenia. Kolejne remonty przeprowadzono w latach 1925 i 1952. W latach 1981–94 kościół rozbudowano o prezbiterium, zakrystię i salkę katechetyczną.

</doc>
<doc id="3666720" url="https://pl.wikipedia.org/wiki?curid=3666720" title="Falsopodabrus refossicollis">
Falsopodabrus refossicollis

Falsopodabrus refossicollis – gatunek chrząszcza wielożernego z rodziny omomiłkowatych.
Gatunek ten został opisany w 1907 roku przez Maurice'a Pica jako "Podabrus refossicollis". Do rodzaju "Falsopodabrus" przeniesiony został przez Waltera Wittmera w 1974 roku.
Narządy rozrodcze samców tego chrząszcza odznaczają się prawie prostymi i równoległymi wyrostkami brzusznymi, wąsko oddzielonymi od zaokrąglenie wciętych i opatrzonych dużym płatkiem po stronach wewnętrznych płytek grzbietowych. Nasadowa część niezbyt długich "laterophysis" jest kuliście powiększona. Woreczek wewnętrzny w genitaliach samców jest u nasady zakrzywiony dobrzusznie a przy końcu zagięty; jego długość znacznie przekracza długość tegumenu. Stopniowo zwężające się ku wierzchołkowi ósme sternum odwłoka samicy ma krawędź końcową ze znacznie szerszym niż dłuższym i u szczytu wklęsłym wyrostkiem środkowym oraz parą wyrostków bocznych.
Owad znany z Tybetu, Nepalu i północnoindyjskich: Sikkimu i Bengalu Zachodniego.

</doc>
<doc id="3666727" url="https://pl.wikipedia.org/wiki?curid=3666727" title="Jan Stanisław Szukszta">
Jan Stanisław Szukszta

Jan Stanisław Szukszta herbu Pobóg (zm. przed 6 maja 1697) – podkomorzy kowieński w latach 1677-1694, podsędek kowieński w latach 1667-1676, sędzia grodzki kowieński w latach 1657-1664.
Poseł sejmiku kowieńskiego na sejm 1661, 1662, 1666 (II), 1667, sejm nadzwyczajny 1668 roku, sejm abdykacyjny 1668 roku. Był posłem powiatu kowieńskiego województwa trockiego na sejm nadzwyczajny 1672 roku. Jako poseł na sejm konwokacyjny 1674 roku z powiatu kowieńskiego był członkiem konfederacji generalnej zawiązanej 15 stycznia 1674 roku na tym sejmie. Był elektorem Jana III Sobieskiego z powiatu kowieńskiego w 1674 roku, był deputatem do jego "pacta conventa". Poseł na sejm koronacyjny 1676 roku z Kowna.
Na sejmie 1662 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego. Na sejmie 1667 roku wyznaczony z Koła Poselskiego komisarzem do zapłaty wojsku Wielkiego Księstwa Litewskiego.

</doc>
<doc id="3666730" url="https://pl.wikipedia.org/wiki?curid=3666730" title="Jerzy Aleksander Skorulski">
Jerzy Aleksander Skorulski

Jerzy Aleksander Skorulski herbu Kościesza odmienna (zm. w 1691/1692 roku) – chorąży kowieński w 1677 roku, starosta kormiałowski w 1672 roku.
Był posłem powiatu kowieńskiego województwa trockiego na sejm nadzwyczajny 1672 roku.

</doc>
<doc id="3666733" url="https://pl.wikipedia.org/wiki?curid=3666733" title="Aquulavelia">
Aquulavelia

Aquulavelia – rodzaj pluskwiaków różnoskrzydłych z rodziny plesicowatych i podrodziny Microveliinae.
Rodzaj ten opisał w 1999 roku G. Thirumalai jako takson monotypowy. Kolejne dwa gatunki opisane zostały w 2013 roku przez H. Zettela. Nazwa nawiązuje do rodzaju "Velia" i łacińskiego "aquula", co oznacza „małą wodę”.
Pluskwiaki o smukłym ciele długości od 2,3 do 3,1 mm. Dłuższe szczecinki występują na nasadowym członie czułków, udach, grzbiecie tułowia oraz tergitach i laterotergitach odwłoka. Odgięta z przodu głowa opatrzona jest dużymi, ulokowanymi blisko przedplecza oczami oraz długimi i nitkowatymi czułkami o drugim członie najkrótszym a czwartym najdłuższym. Znane osobniki są bezskrzydłe i u nich przedplecze przykrywa całe śródplecze oraz środek zaplecza. Krótki kanał bocznych ewaporatoriów gruczołów zapachowych kończy się wśród kępki szczecinek. Odnóża o długich, sierpowatych pazurkach i szczecinkowatych aroliach, u samca o przednich goleniach wyposażonych w krótkie, chwytne grzebienie. Boki odwłoka u samicy dość wypukłe, u samca zaś równoległe. Środkowe wgniecenie na pierwszym tergicie wyraźne, na sternitach bardzo wąskie. Genitalia są małe. Symetryczne paramery mają kształt smukły, sierpowaty. U obu płci spiczasty jest wierzchołek proktigeru. U samic gonokoksyty pierwszej pary są płytkowate.
Owady te zasiedlają pobrzeża górskich strumieni. Występują w Nepalu, Bhutanie i północno-wschodnich Indiach.
Należą tu 3 opisane gatunki:

</doc>
<doc id="3666740" url="https://pl.wikipedia.org/wiki?curid=3666740" title="Mirscy">
Mirscy



</doc>
<doc id="3666742" url="https://pl.wikipedia.org/wiki?curid=3666742" title="Middlesbrough and Acklam Volleyball Club">
Middlesbrough and Acklam Volleyball Club



</doc>
<doc id="3666744" url="https://pl.wikipedia.org/wiki?curid=3666744" title="Polonia Ealing Volleyball Club">
Polonia Ealing Volleyball Club



</doc>
<doc id="3666746" url="https://pl.wikipedia.org/wiki?curid=3666746" title="Order Wojenny Białego Lwa">
Order Wojenny Białego Lwa



</doc>
<doc id="3666748" url="https://pl.wikipedia.org/wiki?curid=3666748" title="Riga Volleyball Club">
Riga Volleyball Club



</doc>
<doc id="3666752" url="https://pl.wikipedia.org/wiki?curid=3666752" title="Jan Michał Wołmiński">
Jan Michał Wołmiński

Jan Michał Wołmiński herbu Rawicz (zm. przed 1 czerwca 1698) – podstoli upicki w latach 1685-1689, cześnik żmudzki w 1681 roku, skarbnik upicki w latach 1666-1679, sędzia grodzki żmudzki w 1672 roku.
Jako poseł powiatu upickiego na sejm elekcyjny 1669 roku podpisał "pacta conventa" Michała Korybuta Wiśniowieckiego w 1669 roku. Był posłem powiatu upickiego województwa trockiego na sejm nadzwyczajny 1672 roku.

</doc>
<doc id="3666755" url="https://pl.wikipedia.org/wiki?curid=3666755" title="Stanisław Kazimierz Laudański">
Stanisław Kazimierz Laudański

Stanisław Kazimierz Stejgwił Laudański herbu Jastrzębiec – stolnik brzeskolitewski w latach 1676-1679, podstoli wendeński w latach 1669-1674.
Jako poseł powiatu upickiego na sejm elekcyjny 1669 roku podpisał "pacta conventa" Michała Korybuta Wiśniowieckiego w 1669 roku. Był posłem powiatu upickiego województwa trockiego na sejm nadzwyczajny 1672 roku. Jako poseł upicki na sejm konwokacyjny 1674 roku był członkiem konfederacji generalnej zawiązanej 15 stycznia 1674 roku na tym sejmie.

</doc>
<doc id="3666759" url="https://pl.wikipedia.org/wiki?curid=3666759" title="Jerzy Gwizdała">
Jerzy Gwizdała

Jerzy Piotr Gwizdała (ur. 15 czerwca 1957 w Czersku) – polski ekonomista, profesor nadzwyczajny Uniwersytetu Gdańskiego, w kadencji 2016–2020 oraz w 2020 rektor tej uczelni.
Życiorys.
Ukończył w 1986 studia na Wydziale Ekonomiki Transportu Uniwersytetu Gdańskiego. W tej samej jednostce doktoryzował się w 1992 na podstawie pracy pt. "Rola tranzytowa Polski w planowaniu przestrzennym europejskiej sieci komunikacyjnej". Stopień doktora habilitowanego nauk ekonomicznych uzyskał w 2011 na Wydziale Zarządzania UG na podstawie dorobku naukowego oraz rozprawy zatytułowanej "Ryzyko kredytowe w działalności banku komercyjnego". W pracy naukowej specjalizuje się w zagadnieniach z zakresu bankowości, ekonomiki i organizacji transportu, a także finansów publicznych.
Od ukończenia studiów zawodowo związany z Wydziałem Ekonomiki Transportu (przekształconym później w Wydział Ekonomiczny) UG, a od 1994 z Wydziałem Zarządzania tej uczelni. W 2011 objął stanowisko profesora nadzwyczajnego Uniwersytetu Gdańskiego. Był kierownikiem Katedry Finansów i Ryzyka Finansowego na Wydziale Zarządzania UG. Pracował również w Wyższej Szkole Zarządzania w Słupsku oraz w Katedrze Bankowości na Wydziale Finansów i Zarządzania Wyższej Szkoły Bankowej w Gdańsku. Obejmował funkcje skarbnika i sekretarza Gdańskiego Towarzystwa Naukowego.
Kontrowersje.
25 lutego 2020 Komisja ds. Etyki w Nauce PAN ogłosiła, że w jej opinii zachodzi możliwość naruszenia przez Jerzego Gwizdałę praw autorskich i pokrewnych, gdyż w treści jego artykułu „Metoda szacowania VaR w zarządzaniu ryzykiem banku” z 2011, można znaleźć zapożyczenia całych zdań i akapitów z pracy Katarzyny Kuziak pt. „Koncepcja wartości zagrożonej VaR (Value at Risk)”, opublikowanej w 2003 na stronie firmy StatSoft Polska. Z tego powodu dwa dni później Prezydium CK podjęło postanowienie o wszczęciu postępowania w sprawie nieważności postępowania o nadanie Jerzemu Gwizdale tytułu profesora.
Z kolei Marek Wroński w artykule "Wstrzymana profesura" opisał kontrowersje wokół postępowania profesorskiego i nadania Jerzemu Gwizdale tytułu naukowego profesora. Autor artykułu twierdzi, że miały miejsce nieprawidłowości m.in. w zakresie prowadzenia postępowania awansowego Jerzego Gwizdały na uczelni, którą kieruje (konflikt interesów). Wskazał też na jego zdaniem zauważoną przez recenzentów nierzetelność niektórych przedstawianych przez Jerzego Gwizdałę osiągnięć naukowych (w tym brak charakteru nowatorskiego jego artykułów naukowych oraz ich relatywnie niską punktację ministerialną, nieprecyzyjną bibliografię, czy brak w dokumentacji awansowej spisu tytułów referatów i wystąpień). Artykuł przedstawia również to co uważa za kolejne przykłady naruszenia przez Jerzego Gwizdałę praw autorskich innych osób, w szczególności plagiat referatu z pracy doktorskiej Błażeja Kochańskiego z Politechniki Gdańskiej.
W rezultacie 28 września 2020 Jerzy Gwizdała ustąpił ze stanowiska rektora Uniwersytetu Gdańskiego, motywując to pogarszającym się stanem zdrowia oraz dobrem społeczności Uniwersytetu, która „powinna funkcjonować i rozwijać się w atmosferze wolnej od emocji o charakterze personalnym”.
15 lipca 2021 Rada Dyscypliny Ekonomia i Finanse Uniwersytetu Gdańskiego unieważniła uchwałę nadającą Jerzemu Gwizdale tytuł doktora habilitowanego nauk ekonomicznych.

</doc>
<doc id="3666761" url="https://pl.wikipedia.org/wiki?curid=3666761" title="Parafia św. Walentego i św. Trójcy w Latowiczu">
Parafia św. Walentego i św. Trójcy w Latowiczu



</doc>
<doc id="3666767" url="https://pl.wikipedia.org/wiki?curid=3666767" title="Las Gąsienicowy">
Las Gąsienicowy

Las Gąsienicowy – las w dolnej części Doliny Gąsienicowej w polskich Tatrach Wysokich. W jego górnej części znajduje się schronisko PTTK „Murowaniec”. Jest to górnoreglowy las świerkowy rosnący na glebach bielicowych na podłożu skał granitoidowych. Ma charakter lasu pierwotnego, o czym świadczy wiek drzew – najstarsze ma około 500 lat, a także struktura drzewostanu oraz mozaikowatość runa. Jest od dawna obiektem wielu badań naukowych, uważany jest bowiem za modelowy przykład tego typu lasów.
Jest to las głównie świerkowy tworzący zespół o nazwie acydofilna zachodniokarpacka świerczyna górnoreglowa ("Plagiothecio-Piceetum (tatricum))". Obserwuje się w nim naturalną górną granicę lasu. Obok świerka z rzadka występuje jarzębina. W runie leśnym rosną: listera sercowata ("Listera cordata"), kosmatka żółtawa ("Luzula luzulina"), żłobik koralowy ("Corallorhiza trifida"), paprotnik ostry ("Polystichum lonchitis"), gruszycznik jednokwiatowy ("Moneses uniflora"). Na pniach starych świerków bogactwo porostów. Z rzadszych gatunków o plesze listkowatej występują: płucnik modry ("Platismatia glauca"), pustułka rozdęta ("Hypogymnia vittata"), pustułka oprószona ("Hypogymnia farinacea"). Z porostów o plesze nitkowatej licznie spotykane są różne gatunki brodaczek ("Usnea") i włostka dwubarwna ("Bryoria bicolor"). Występowanie rzadkich porostów o plesze nitkowatej wskazuje na dużą czystość powietrza. Z porostów skorupiastych występują m.in. ochrost pyszny ("Ochrolechia androgyna"), grzybik krwawy ("Mycoblastus sanguinarius").

</doc>
<doc id="3666770" url="https://pl.wikipedia.org/wiki?curid=3666770" title="Aleksander Jerzy Vorbek Lettow">
Aleksander Jerzy Vorbek Lettow

Aleksander Jerzy Vorbek-Lettow herbu własnego (ur. w Warszawie 13 lipca 1642 roku – zm. tuż przed 14 marca 1707 roku) – marszałek starodubowski w latach 1692–1707, strażnik polny litewski w latach 1688–1700, podkomorzy starodubowski w latach 1689–1692, chorąży starodubowski w latach 1687-1689, stolnik starodubowski w latach 1672-1686, skarbnik starodubowski w latach 1664-1670.
Był posłem powiatu stardubowskiego województwa smoleńskiego na sejm nadzwyczajny 1672 roku. Był elektorem Augusta II Mocnego z województwa smoleńskiego w 1697 roku. Poseł na sejm 1703 roku z powiatu starodubowskiego.
Był najmłodszym synem Macieja Vorbek-Lettowa, osobistego lekarza króla Władysława IV, jego sekretarza i dworzanina skarbowego na Litwę, w którego pamiętniku „Skarbnica pamięci..” wyd. Ossoslineum 1968 we Wrocławiu - na str. 122 znajduje się data urodzin i opis chrztu Aleksandra Jerzego V-L, 3 sierpnia 1642 r.: "„w kościele farskim Św. Jana. Krzcił jm. ksiądz Marcjan Tryzna podkanclerzy WKsL. Kmotrami beli: Władysław IV Król Polski etc., Pan Dobrodziej Mój Miłościwy, jwp. Jerzy Ossoliński podkanclerzy koronny, jwp. Piotr Danielewicz krajczy koronny, jmp Gębicki stolnik koronny. Kmoszkami beli: Najjaśniejsza Cecylia Renata Królowa Polski etc., Pani Moja Miłościwa, jmp. Elisabeth Słuszczanka Kazanowska (żona Adama) kasztelanowa sendomirska, podkomorzyna koronna. Na miejscu Króla JMci do chrztu trzymał jm. ksiądz Piotr Gębicki kanclerz koronny (chorzał Król JM), na miejscu Królowej JMci jwp. Danilewiczówna Ossolińska podkanclerzyna koronna.”"
W pamiętniku tym znajduje się cały wywód genealogiczny tego rodu od ok. 1215r z Księstwa Rugii i Pomorza; w indeksach jest ok. 1500 nazwisk i tyluż miejscowości.

</doc>
<doc id="3666778" url="https://pl.wikipedia.org/wiki?curid=3666778" title="Wacław Jabłoński">
Wacław Jabłoński



</doc>
<doc id="3666779" url="https://pl.wikipedia.org/wiki?curid=3666779" title="Wacław Jabłoński (1810–1894)">
Wacław Jabłoński (1810–1894)

Wacław Jabłoński z Jabłony herbu Jasieńczyk (ur. 1810 w Bonczarce, zm. 19 października 1894 w Rzeszowie) – polski oficer, rolnik, urzędnik.
Życiorys.
Brał udział w powstaniu listopadowym 1831. Służył w ułanach. Później w Legii Nadwiślańskiej dosłużył stopnia porucznika. Po upadku powstania gospodarował na roli we wsi Bonczarka. Po wydarzeniach 1846 utracił majątek. Następnie prowadził gospodarstwo w Hermanowej. Przeniósł się do Rzeszowa, gdzie był członkiem Rady Powiatowej, kuratorem fundacji stypendialnej Jana Towarnickiego.
Zmarł 19 października 1894 w Rzeszowie. Został pochowany na Starym Cmentarzu w Rzeszowie (kwatera VII) 22 października 1894.
Jego żoną była Karolina hr. z Dębickich (zm. 1912), właścicielka dóbr. Miał synów Mieczysława (radca sądu krajowego, naczelnik w Tyczynie), Adama (urzędnik Wydziału Krajowego)

</doc>
<doc id="3666780" url="https://pl.wikipedia.org/wiki?curid=3666780" title="Wasilij Bojcow (1907–1980)">
Wasilij Bojcow (1907–1980)

Wasilij Iwanowicz Bojcow (ros. Василий Иванович Бойцов, ur. 1907, zm. ?) – radziecki działacz państwowy i partyjny.
Od 1925 należał do RKP(b)/WKP(b), od 21 kwietnia do 2 lipca 1938 był I sekretarzem Biura Organizacyjnego KC WKP(b) na obwód orłowski, a od 7 lipca 1938 do 20 stycznia 1942 I sekretarzem Komitetu Obwodowego WKP(b) w Orle. Od 21 marca 1939 do 5 października 1952 wchodził w skład Centralnej Komisji Rewizyjnej WKP(b), od 16 września 1943 do 17 października 1946 zajmował stanowisko przewodniczącego Komitetu Wykonawczego Iwanowskiej Rady Miejskiej.

</doc>
<doc id="3666782" url="https://pl.wikipedia.org/wiki?curid=3666782" title="Permafo">
Permafo

Permafo – grupa artystyczna, galeria oraz czasopismo założone we Wrocławiu przez troje artystów: Natalię LL, Andrzeja Lachowicza i Zbigniewa Dłubaka oraz teoretyka Antoniego Dzieduszyckiego w latach 70. XX wieku.
Historia.
Grupa powstała w okresie rozwoju myśli sztuki konceptualnej w Polsce na fali ruchów awangardowych takich jak Sympozjum "Wrocław ’70" czy wystawa "Sztuka Pojęciowa" autorstwa Jerzego Ludwińskiego w Galerii pod Moną Lisą w 1970 roku. W swojej działalności członkowie grupy kierowali się ideą sztuki jako znaku dostarczanego za pomocą zobiektywizowanych środków przekazu.
Czasopismo.
Permafo wydawało też czasopismo o tej samej nazwie w latach 1972–1980. Minimalistyczna oprawa graficzna pisma charakteryzowała się ciężkim nagłówkiem i jednocześnie logiem grupy zaprojektowanym przez Andrzeja Lachowicza. Teksty do "Permafo" poza Antonim Dzieduszyckim pisali m.in. Jerzy Ludwiński, Jan Świdziński, Adam Sobota.
Galeria PERMAFO.
W latach 1970–1981 grupa prezentowała swoje prace we własnej galerii, dla której siedzibę tworzący ją artyści znaleźli w Klubie Związków Twórczych we Wrocławiu. Powołanie takiej instytucji było konieczne ze względu na chęć prezentowania własnej twórczości na niezależnych warunkach. Galeria ta jak i wiele innych w kraju włączyła się tym samym w ideę instytucji sztuki niezależnego ruchu artystycznego. Działalność galerii przerwało wprowadzenie w Polsce stanu wojennego 13 grudnia 1981 roku.
Znaczenie.
Permafo była nie tylko startem dla indywidualnych karier ważnych dla polskiej sztuki konceptualnej artystów. W ramach działalności galeryjnej zapraszała innych twórców i tym samym poszerzała wiedzę wrocławskiego widza, ale też tworzyła podłoże do wymiany myśli, aktualizacji i konfrontacji najnowszej sztuki tego okresu. W galerii pokazywali m.in. Bernd Becher, Hilla Becher, Joseph Beuys, Milan Grygar, Tibor Hajas, Joseph Kosuth, Jolanta Marcolla, Dora Maurer, François Morellet, Mimmo Paladino, A.R. Penck, Ryszard Piegza, Andrzej Sapija, Zdzisław Sosnowski, Peter Stembera, Jiří Valoch, Ben Vautier, Zbigniew Warpechowski, Anastazy Wiśniewski, Jan S. Wojciechowski, Krzysztof Zarębski.
W grudniu 2012 roku Muzeum Współczesne Wrocław zorganizowało dużą monograficzną wystawę podsumowującą działalność grupy zatytułowaną "Gdzie jest Permafo?".

</doc>
<doc id="3666783" url="https://pl.wikipedia.org/wiki?curid=3666783" title="Anna Marchewka">
Anna Marchewka

Anna Marchewka (ur. 3 czerwca 1960 w Kasince Małej) – polska uczona, specjalistka w zakresie rehabilitacji ruchowej i sportu niepełnosprawnych, profesor nauk o kulturze fizycznej, profesor Akademii Wychowania Fizycznego im. Bronisława Czecha w Krakowie i jej prorektor w kadencjach 2016–2020 i 2020–2024.
Życiorys.
Absolwentka VIII Liceum Ogólnokształcącego im. Stanisława Wyspiańskiego w Krakowie (1979) oraz Policealnego Medycznego Studium Zawodowego w Krakowie (1981). W 1985 ukończyła studia z zakresu rehabilitacji ruchowej na Akademii Wychowania Fizycznego im. Bronisława Czecha w Krakowie. Doktoryzowała się w 1992 na macierzystej uczelni na podstawie rozprawy zatytułowanej: "Kliniczna metoda oceny stanu funkcjonalnego stawu biodrowego w chorobie zwyrodnieniowej dla potrzeb rehabilitacji", której promotorem była dr hab. Alicja Barwik-Schramm. Stopień naukowy doktora habilitowanego uzyskała w 2006 na AWF w Krakowie w oparciu o pracę pt. "Wybrane komponenty aktywności życiowej a poziom niepełnosprawności umysłowej". Tytuł profesora nauk o kulturze fizycznej otrzymała 27 marca 2014.
W 1985 rozpoczęła pracę na AWF w Krakowie; zajmowała kolejno stanowiska: asystenta, adiunkta, profesora nadzwyczajnego (2008) i profesora zwyczajnego (2014, po zmianach prawnych profesora). Na AWF w Krakowie pełniła funkcję kierownika Zakładu Sportowo-Rekreacyjnych Form Rehabilitacji Ruchowej (1995–2002), Katedry Rehabilitacji Klinicznej (2006–2019) i Instytutu Rehabilitacji Klinicznej (od 2020). W latach 2005–2006 była prodziekanem Wydziału Rehabilitacji Ruchowej, w 2006 została dziekanem tej jednostki, stanowisko to zajmowała także w kadencjach 2008–2012 i 2012–2016. W 2016 została prorektorem AWF w Krakowie do spraw nauki w kadencji 2016–2020, w 2020 utrzymała stanowisko na kolejną czteroletnią kadencję.
W latach 1985–1990 pracowała jako rehabilitantka w Szpitalu im. Gabriela Narutowicza w Krakowie. Jako nauczyciel akademicki związana również z Wszechnicą Świętokrzyską w Kielcach, Wyższą Szkołą Biznesu i Przedsiębiorczości w Ostrowcu Świętokrzyskim oraz Wyższą Szkołą Administracji w Bielsku-Białej.
Trenowała biegi średniodystansowe w Wiśle Kraków i AZS-AWF Kraków. Społecznie prowadziła sekcję lekkoatletyki dla osób z uszkodzonym narządem ruchu przy radzie wojewódzkiej ZSSP „Start”. W latach 1985–1986 współorganizowała spartakiady dla młodzieży niepełnosprawnej umysłowo. W 1998 zorganizowała pierwszą w Polsce międzynarodową olimpiadę sportową dla pacjentów po przeszczepach narządów.
Specjalizuje się w rehabilitacji ruchowej i sporcie osób niepełnosprawnych. Opublikowała ponad 110 prac naukowych. Członek Polskiego Towarzystwa Rehabilitacji (członek zarządu głównego i zastępca sekretarza), a także Komitetu Rehabilitacji, Kultury Fizycznej i Integracji Społecznej PAN. W latach 2008–2019 ekspert Polskiej Komisji Akredytacyjnej, od 2020 członek PKA.
Została odznaczona Srebrnym (2012) i Brązowym (2007) Krzyżem Zasługi.

</doc>
<doc id="3666784" url="https://pl.wikipedia.org/wiki?curid=3666784" title="Jozafat Newelski">
Jozafat Newelski

Jozafat Newelski herbu własnego (Korczak Odmienny) – stolnik połocki od 1668 roku.
Był elektorem Michała Korybuta Wiśniowieckiego z województwa połockiego w 1669 roku. Był posłem województwa połockiego na sejm nadzwyczajny 1672 roku.

</doc>
<doc id="3666786" url="https://pl.wikipedia.org/wiki?curid=3666786" title="Antoni Chitry de Freyselsfeld">
Antoni Chitry de Freyselsfeld

Antoni Chitry de Freyselsfeld (ok. 1832, zm. 28 października 1894) – pułkownik cesarsko-królewskiej Obrony Krajowej.
Życiorys.
Jako kapitan 2. klasy 4 Pułku Piechoty wziął udział w kampanii włoskiej i pruskiej podczas wojny prusko-austriackiej. Odniósł rany w bitwie pod Königgrätz 3 lipca 1866. W następnym roku został pensjonowany.
Na stopień podpułkownika został mianowany ze starszeństwem z 1 maja 1881. Pełnił funkcje komendanta Galicyjskiego Batalionu Piechoty Obrony Krajowej Stryj Nr 65 w Stryju. W 1884 został przeniesiony do Galicyjskiego Batalionu Piechoty Obrony Krajowej Rzeszów Nr 55 w Rzeszowie na stanowisko komendanta batalionu. 28 października został mianowany tytularnym pułkownikiem. W 1888 został przeniesiony w stan spoczynku, w stopniu rzeczywistego pułkownika. Wspierał Polskie Towarzystwo Gimnastyczne „Sokół” w Rzeszowie. W 1893 przeniósł się z Rzeszowa do Lwowa. Zmarł 28 października 1894 w wieku 62 lat.
W późniejszych latach żołnierzem został także Antoni Ferdynand Chitry de Freyselsfeld (ur. 1873), podpułkownik tytularny Wojska Polskiego.

</doc>
<doc id="3666790" url="https://pl.wikipedia.org/wiki?curid=3666790" title="Iwan Krawal">
Iwan Krawal

Iwan Adamowicz Krawal (ros. Ива́н Ада́мович Кра́валь, ur. 29 marca 1897 w guberni witebskiej, zm. 26 września 1937) – radziecki ekonomista, działacz instytucji gospodarczych i polityk.
Życiorys.
Urodzony w łotewskiej rodzinie chłopskiej. W latach 1909-1915 uczył się w gimnazjum w Petersburgu, później pracował na kolei, w latach 1916-1917 studiował w Petersburskim Instytucie Technologicznym, a w latach 1918-1919 pracował jako pedagog. W 1919 został członkiem RKP(b), kolejno (1919-1921) studiował na Komunistycznym Uniwersytecie im. Swierdłowa, w latach 1921-1924 w Instytucie Czerwonej Profesury, po czym został pełnomocnikiem Najwyższej Rady Gospodarki Narodowej ZSRR i członkiem Zarządu Planowo-Ekonomicznego tej rady. Był doktorem nauk ekonomicznych. W latach 1925-1927 kierował Wydziałem Ekonomii Pracy Najwyższej Rady Gospodarki Narodowej ZSRR, między 1928 a 1930 był członkiem jej Prezydium, w od 1929 do 1932 zastępcą ludowego komisarza pracy ZSRR, później I zastępcą szefa Centralnego Urzędu Ewidencji Gospodarki Narodowej i członkiem Prezydium Państwowego Komitetu Planowania przy Radzie Komisarzy Ludowych ZSRR (Gospłanu ZSRR). Od sierpnia 1935 do maja 1937 szefem Centralnego Urzędu Ewidencji Gospodarki Narodowej i zastępcą przewodniczącego Gospłanu ZSRR. Był odznaczony Orderem Lenina.
31 maja 1937 został aresztowany, 21 sierpnia 1937 skazany na śmierć przez Wojskowe Kolegium Sądu Najwyższego ZSRR pod zarzutem szpiegostwa i działalności szkodniczo-terrorystycznej, następnie rozstrzelany. 29 września 1956 pośmiertnie zrehabilitowany.

</doc>
<doc id="3666791" url="https://pl.wikipedia.org/wiki?curid=3666791" title="Curruca melanothorax">
Curruca melanothorax



</doc>
<doc id="3666794" url="https://pl.wikipedia.org/wiki?curid=3666794" title="Philostephanus ailaoensis">
Philostephanus ailaoensis

Philostephanus ailaoensis – gatunek pluskwiaka z rodziny tasznikowatych i podrodziny Mirinae.
Gatunek ten opisany został w 1998 roku przez N. Lu i L.-Y. Zhenga jako "Arbolygus ailaoensis". Jego redeskrypcji i przeniesienia do rodzaju "Philostephanus" dokonali T. Yasunaga i M.D. Schwartz.
Ciało podłużno-owalne, u samca długości od 5,8 do 6,5 mm, a u samicy od 6,6 do 7,5 mm. Głowa jasnobrązowa, zielono podbarwiona, z wierzchu błyszcząca. Czoło z 3–4 rzędami i bocznymi przepaskami brązowymi. Ciemię pośrodku przyciemnione i z bruzdą. Czułki ciemnobrązowe z jasnozielonym pierwszym członem i jasnobrązowymi nasadami pozostałych. Przedplecze kasztanowobrązowe z jasnozielonymi bokami i czasem tyłem, z rzadka porośnięte jedwabistymi włoskami. Ciemnobrązowa, błyszcząca tarczka ma jasnozielone kąty. Półpokrywy brązowe z jasnozielonobrązową zakrywką, jedwabiście owłosione, płytko i nieregularnie punktowane. Jasnobrązowe, gdzieniegdzie zielono podbarwione odnóża mają rudobrązowe kolce na goleniach. Narządy rozrodcze samca o sklerycie wierzchołkowym u szczytu rozszerzonym, krótkich i smukłych sklerytach bocznych oraz wąskim, płetwiastym wyrostku w części szczytowej falloteki.
Pluskwiak znany z Junnanu, Nepalu i Sikkimu.

</doc>
<doc id="3666795" url="https://pl.wikipedia.org/wiki?curid=3666795" title="Lesław Boroński">
Lesław Boroński

Lesław Franciszek Boroński (ur. 27 września 1854 w Krakowie, zm. 6 marca 1897 w Katowicach) – polski adwokat, redaktor, działacz polityczny i społeczny.
Życiorys.
Urodził się w 1854 w Krakowie, był synem Franciszka, adwokata, członka nadzwyczajnego Akademii Umiejętności, i Eufemii z Weiglów (siostry prezydenta Krakowa Ferdynanda Weigla). Ukończył Gimnazjum św. Anny w Krakowie (matura w czerwcu 1873, wcześniej był uczniem Gimnazjum Franciszka Józefa we Lwowie) i Wydział Prawa Uniwersytetu Jagiellońskiego, dyplom doktora praw uzyskał w czerwcu 1878. Był adwokatem krajowym we Krakowie. Po ustąpieniu Tadeusza Romanowicza został redaktorem i wydawcą pisma „Nowa Reforma”. Zasiadał w Radzie Miejskiej Krakowa. Był aktywnym członkiem Towarzystwa Szkoły Ludowej. Uczestniczył w procesach politycznych. Członek korespondent Towarzystwa Muzeum Narodowego Polskiego w Rapperswilu od 1896 roku.
Popełnił samobójstwo z broni palnej 6 marca 1897 w Katowicach (przyczyną targnięcia się na życie miała być przegrana w wyborach do Rady Miejskiej i kłopoty finansowe).
Był żonaty z Aleksandrą z Bogusławskich (1865–1920), miał syna Lesława, nauczyciela, dziennikarza, literata. Pochowany tymczasowo w Katowicach. W kwietniu rodzina przewiozła zwłoki do Krakowa i tu 15 kwietnia złożono je do grobu na Cmentarzu Rakowickim.

</doc>
<doc id="3666799" url="https://pl.wikipedia.org/wiki?curid=3666799" title="Iwan Sautin">
Iwan Sautin

Iwan Wasiljewicz Sautin (ros. Иван Васильевич Саутин, ur. 8 stycznia 1903 we wsi Torowo w guberni wołogodzkiej, zm. 24 sierpnia 1975 w Moskwie) – radziecki działacz państwowy.
Życiorys.
W 1924 ukończył technikum pedagogiczne w Czerepowcu, w 1931 Leningradzki Instytut Pedagogiczny im. Hercena, a w 1938 Instytut Czerwonej Profesury, został kandydatem nauk ekonomicznych, później docentem. Od 1937 do stycznia 1938 był zastępcą dyrektora Instytutu Czerwonej Profesury ds. naukowych, od stycznia 1938 do października 1940 szefem Centralnego Urzędu Ewidencji Gospodarki Narodowej i jednocześnie od marca 1938 do października 1940 zastępcą przewodniczącego Państwowego Komitetu Planowania przy Radzie Komisarzy Ludowych ZSRR (Gospłanu ZSRR), a od października 1940 do czerwca 1941 dyrektorem Akademii Planowej w Moskwie. Od czerwca 1941 do lipca 1942 był dyrektorem Instytutu Radzieckiego Handlu Spółdzielczego Centrosojuza, od lipca 1942 do sierpnia 1943 szefem Zarządu Przygotowania Kadr Centrosojuza, w latach 1943-1945 kierownikiem katedry ekonomii politycznej Moskiewskiego Instytutu Metali Kolorowych i Złota i jednocześnie w latach 1944-1946 kierownikiem Wydziału Propagandy i Agitacji Lenińskiego Komitetu Rejonowego WKP(b) w Moskwie.
W 1946 został zastępcą kierownika Wydziału Propagandy i Agitacji Komitetu Obwodowego WKP(b) w Moskwie. W latach 1948-1950 był redaktorem odpowiedzialnym gazety "Moskowskaja Prawda", kolejno (1950-1953) kierownikiem katedry ekonomii politycznej Wyższej Szkoły Handlowej Ministerstwa Handlu ZSRR, a w latach 1953-1955 zastępcą szefa Zarządu Planowo-Ekonomicznego Ministerstwa Handlu ZSRR. W latach 1955-1957 był szefem Wydziału Naukowo-Informacyjnego Państwowego Komitetu Rady Ministrów ZSRR ds. zagadnień pracy i płacy, od marca 1957 do kwietnia 1962 szefem Wydziału Kontaktów Międzynarodowych Państwowego Komitetu Rady Ministrów ZSRR ds. zagadnień pracy i płacy, następnie przeszedł na emeryturę. Był deputowanym do Rady Najwyższej RFSRR I kadencji. Został odznaczony Orderem Lenina i Orderem Czerwonego Sztandaru Pracy.

</doc>
<doc id="3666802" url="https://pl.wikipedia.org/wiki?curid=3666802" title="Leon Stokowski">
Leon Stokowski

Leon Stokowski (ur. 1807, zm. 25 lipca 1897 w Sokołowie Małopolskim) – duchowny rzymskokatolicki, kanonik.
Życiorys.
Urodził się w 1807. Otrzymał święcenia kapłańskie w 1831. W 1846 był proboszczem w Jaćmierzu. Za wygłoszone tam kazanie został aresztowany i skazany we Lwowie na karę 6 lat więzienia. W 1847 został wywieziony do Berna (Spielberg). W 1848 odzyskał wolność. W tym samym roku objął probostwo nad parafią św. Jana Chrzciciela w Sokołowie Małopolskim i pełnił urząd do końca życia. Otrzymał tytuł kanonika. W 1881 obchodził sekundycję
Zmarł 25 lipca 1897 w Sokołowie w wieku 91 lat.
Imieniem ks. Leona Stokowskiego nazwano ulicę w Sokołowie Małopolskim.

</doc>
<doc id="3666805" url="https://pl.wikipedia.org/wiki?curid=3666805" title="Bogdan Antoszewski">
Bogdan Antoszewski

Bogdan Antoszewski (ur. 1951) – polski inżynier mechanik, profesor nauk technicznych, profesor zwyczajny Politechniki Świętokrzyskiej, prorektor tej uczelni (2013–2016).
Życiorys.
W 1974 ukończył studia na Wydziale Mechaniczno-Energetycznym Politechniki Wrocławskiej, uzyskując tytuł magistra inżyniera mechanika. Doktoryzował się w 1983 na Politechnice Świętokrzyskiej w oparciu o rozprawę zatytułowaną "Badanie zjawisk w uszczelnieniach czołowych pomp wirowych dla ośrodków dwufazowych ciecz-ciało stałe". Stopień doktora habilitowanego uzyskał w 2000 na Politechnice Poznańskiej na podstawie pracy "Własności laserowo i plazmowo modyfikowanych ślizgowych węzłów tarcia na przykładzie uszczelnień czołowych". Tytuł naukowy profesora nauk technicznych otrzymał 3 listopada 2011.
W latach 1975–1978 pracował w Kieleckiej Fabryce Pomp „Białogon”. Następnie zatrudniony był w Ośrodku Badawczo-Rozwojowym Pomp Przemysłowych. W 1983 podjął pracę na Politechnice Świętokrzyskiej, na której doszedł do stanowiska profesora zwyczajnego. Został dyrektorem Centrum Laserowych Technologii Metali PŚk i PAN, w którym objął kierownictwo Katedry Inżynierii Eksploatacji i Przemysłowych Systemów Laserowych. W kadencji 2013–2016 był prorektorem PŚk.
Specjalizuje się w inżynierii powierzchni, technice uszczelniania i tribologii. Autor lub współautor ok. 200 publikacji, w tym monografii (również w języku rosyjskim), artykułów w czasopismach naukowych wyróżnionych w JCR i skryptu naukowego pt. "Przewodnik do ćwiczeń laboratoryjnych z eksploatacji maszyn" (Kielce 2013).
Odznaczony Srebrnym Krzyżem Zasługi (2003) i Medalem Komisji Edukacji Narodowej (2002). 4 sierpnia 2014 otrzymał tytuł doktora honoris causa Uniwersytetu Rolniczego w Sumach na Ukrainie.

</doc>
<doc id="3666806" url="https://pl.wikipedia.org/wiki?curid=3666806" title="Irena Chmieleńska">
Irena Chmieleńska

Irena Maria Chmieleńska (ur. 29 września 1910 w Wilnie, zm. 16 sierpnia 2008 w Warszawie) – polska psycholog (psychologia wychowawcza), nauczycielka i wychowawczyni, działaczka społeczna, popularyzatorka zagadnień psychologii wychowawczej, reprezentantka szkoły Stefana Baleya; odznaczona medalem Jad Waszem, Sprawiedliwy wśród Narodów Świata.
Życiorys.
Dom rodzinny.
Była pierwszym dzieckiem małżeństwa lekarzy, Marii i Ludwika Chmieleńskich. Urodziła się w Wilnie, gdzie spędziła pierwsze osiem lat życia, przed przeniesieniem się rodziny do Warszawy w roku 1918 (zob. kształtowanie się II Rzeczypospolitej) i zamieszkaniem w Aninie. Dorastała w patriotycznej rodzinie ziemiańskiej. Starsi bracia dziadka Ireny, Władysława Chmieleńskiego – Zygmunt i Ignacy – walczyli w powstaniu styczniowym w stopniu pułkownika, pod dowództwem gen. J. Hauke-Bosaka. Irena za swoją powinność – obowiązek Polki i szlachcianki – uznała służenie innym, starania, aby Polska była niepodległa i sprawiedliwa, przede wszystkim zapewniająca bezpieczeństwo opuszczonym dzieciom (sieroctwo, sieroctwo społeczne). 
Studia i początek pracy zawodowej.
Studia skończyła na Uniwersytecie Warszawskim. Studiowała psychologię wychowawczą pod kierunkiem Stefana Baleya. Po studiach była wychowawczynią w świetlicach, zespołach przedszkolnych i zakładzie poprawczym dla trudnych dziewcząt. Była też nauczycielką psychologii w seminarium dla wychowawczyń przedszkoli oraz współpracowała – jako autorka i redaktorka – z redakcją czasopisma „Wychowanie w zespole”, wydawanego przez Instytut Higieny Psychicznej. Współpracowała m.in. z Januszem Korczakiem i Zofią Zbyszewską.
Okres II wojny światowej.
W czasie okupacji niemieckiej, od września 1939 do wybuchu powstania warszawskiego, nadal pracowała w zespole Stefana Baleya – w poradni psychologicznej, działającej przy Wydziale Opieki Społecznej Zarządu m. Warszawy. Zgodnie ze swoimi zasadami udzielała pomocy potrzebującym, m.in. Żydom (zob. getto warszawskie, udzielana z narażeniem życia pomoc bezpośrednia). O swojej działalności przed powstaniem pisała m.in. w artykule pt. "Dzieci wojenne", który ukazał się w „Kuźnicy" 9 grudnia 1945 (cyt. według. J.T. Grossa, "STRACH Antysemityzm w Polsce tuż po wojnie. Historia moralnej zapaści":
Oceniając duchową kondycję młodego pokolenia Polaków, napisała m.in. że okupacyjne doświadczenia wykształciły u młodzieży postawy, cechujące się „… egoizmem rozwiniętym do rozmiarów, jakich istnienia nie podejrzewaliśmy […]. Współczucie przestało istnieć …”. Napisała również:
Po kapitulacji powstania została wysiedlona z Warszawy; kontynuowała działalność społeczną i opiekuńczą, początkowo w podkrakowskich wsiach i krakowskim Pogotowiu Opiekuńczym dla dzieci warszawskich (zob. akcja pomocy wysiedleńcom), a potem znowu w Warszawie.
Czasy powojenne.
Do września 1948 roku pracowała w Wydziale Opieki Społecznej Zarządu Lewobrzeżnej Warszawy, w Ministerstwie Pracy Opieki Społecznej oraz w Ministerstwie Oświaty jako wizytator Domów Dziecka. Jej rezygnacja z tej pracy i wyjazd do Lidzbarka Warmińskiego były wyrazem protestu przeciw „nowym porządkom” i metodom wychowywania „budowniczych socjalizmu”. W Lidzbarku objęła kierownictwo Państwowego Domu Dziecka. Przygotowywała opracowania na temat nauczania i wychowania. Te publikacje sprawiły, że po odwilży październikowej (1956) otrzymała stanowisko kierownika redakcji pedagogicznej w Polskim Radio (prowadziła audycję „Pięć minut o wychowaniu”). Po kilku latach objęła w Towarzystwie Przyjaciół Dzieci redakcję miesięcznika „Przyjaciel Dziecka”. W tym czasie podjęła inicjatywę tzw. „podwórkowego wychowywania dzieci”, którą udało jej się zainteresować grono ofiarnych społeczników (część wyników tej pracy przedstawiła w pracach „Pedagogika podwórkowa” i „Wychowywanie na podwórku”)
Równocześnie pełniła społecznie funkcję kuratora sądowego dla nieletnich, pracowała jako opiekun rodzin niepełnosprawnych wychowawczo, pisała i redagowała poradniki dla innych opiekunów społecznych (np. „Gdy rodzina potrzebuje pomocy”). W swoim domku w Aninie przy ulicy IX Poprzecznej (przerobionym z przedwojennego domku letniskowego) przez ponad 50 lat opiekowała się wieloma ludźmi bezdomnymi, bez środków do życia, dając im schronienie i „talerz zupy”. Aniński adres był zawsze niezawodny dla przedstawicieli Ruchu "Gaudium Vitae" (stowarzyszenie wspierające samotne, często młodociane matki, odrzucone przez rodziny, partnerów lub środowisko).
W całym okresie narastania opozycji antykomunistycznej w Polsce „dziupla” Ireny Chmieleńskiej służyła opozycjonistom, np. z KOR i Solidarności (korzystał z niej Jacek Kuroń i wielu innych znanych działaczy) – w Aninie działała drukarnia, przechowywano papier, farby, wydawnictwa podziemne. Z tego lokalu korzystały wydawnictwa „Nowa 1” i „Nowa 2” (zob. Niezależna Oficyna Wydawnicza), CDN, „Krąg”, „Oficyna Niepokornych”.
Przemiany, które zaszły w Polsce w przełomowym roku 1989 Irena Chmieleńska powitała z nadzieją (wzorem swoich babć i ciotek ocalałe z czasów wojny rodowe kosztowności złożyła w patriotycznym darze Tadeuszowi Mazowieckiemu), jednak wkrótce zaniepokoił ją kierunek zmian – zaczęła sprzeciwiać się pseudodemokracji, niesprawiedliwości, objawom braku wrażliwości nowych decydentów na ludzką biedę. Wspierała Ruch Obywatelski na rzecz Jednomandatowych Okręgów Wyborczych sprzeciwiający się ordynacji proporcjonalnej (zob. Jerzy Przystawa). 
Publikacje.
Przed wybuchem II wojny światowej.
W wydanej w roku 1998 pracy "Bibliografia polska 1901-1939" wymieniono publikacje Ireny Chmieleńskiej, opracowane w Instytucie Higieny Psychicznej (Koło Przyjaciół Instytutu Higieny Psychicznej), wydane przez Polskie Towarzystwo Higieniczne w Warszawie: 
Wyróżnienia i upamiętnienie.
Jerzy Przystawa, autor pośmiertnego wspomnienia "Irena Chmieleńska (1910–2008): Kto ratuje jedno dziecko…" podkreślał, że była osobą bardzo skromną, która za swoją pracę nie oczekiwała nagród, apanaży, zaszczytów, wyrazów uznania. Nie otrzymywała ich, jednak J. Przystawa wyrażał nadzieję, że jej wytrwała praca społecznika nie zostanie zapomniana, że jej zasługi zostaną docenione w Polsce, tak jak doceniono w Jerozolimie ofiarność Marii i Ludwika Chmieleńskich oraz ich córki Ireny w ratowaniu Żydów w czasie okupacji hitlerowskiej. W roku 1998, po ponad 50 latach od zakończenia wojny, Instytut Pamięci Męczenników i Bohaterów Holocaustu "Jad Waszem" podjął decyzję o umieszczeniu w Parku Sprawiedliwych wśród Narodów Świata, na "Wzgórzu Pamięci", tablicy z nazwiskami Ireny Chmieleńskiej i jej rodziców 
Według Jerzego Przystawy społeczne działania Ireny Chmieleńskiej można określić trawestując pochodzącą z Talmudu sentencję: „Kto ratuje jedno życie – ratuje cały świat” (umieszczoną na medalu "Jad Waszem"):
Jej nazwisko J. Przystawa stawia obok nazwisk takich społeczników, jak Janusz Korczak lub Zofia Zbyszewska.
Irena Chmieleńska została w pamięci wielu ludzi, którym pomagała, np. członków rodziny Dowlaszów. Inka, biologiczna córka Weroniki i Grzegorza, napisała o jej wizytach w Szczecinie m.in.:

</doc>
<doc id="3666808" url="https://pl.wikipedia.org/wiki?curid=3666808" title="Iwan Mitrakow">
Iwan Mitrakow

Iwan Łukicz Mitrakow (ros. Ива́н Луки́ч Митрако́в, ur. 15 października 1905 we wsi Snopot w guberni orłowskiej, zm. 1995) – radziecki działacz państwowy.
Życiorys.
Od października 1925 do grudnia 1927 był kierownikiem gminnego oddziału edukacji narodowej w guberni briańskiej, od grudnia 1927 do grudnia 1928 służył w wojskach OGPU, od marca 1929 do października 1930 kierował Wydziałem Organizacyjno-Instruktorskim i przewodniczył komitetowi fabrycznemu w fabryce w obwodzie zachodnim (obecny obwód smoleński), w 1929 został członkiem WKP(b). Od października 1930 do stycznia 1931 był sekretarzem fabrycznej komórki WKP(b) w obwodzie zachodnim, od stycznia 1931 do stycznia 1932 kierował Wydziałem Agitacji Masowej Ludinowskiego Komitetu Rejonowego WKP(b) w obwodzie zachodnim, od stycznia do czerwca 1932 studiował w Tomskim Instytucie Górniczym, a od września 1932 do lipca 1937 w Moskiewskim Instytucie Górniczym im. Stalina. Od czerwca do września 1932 kierował wydziałem trustu torfowego w Smoleńsku, od września 1937 do stycznia 1939 był dyrektorem Swierdłowskiego Instytutu Górniczego, w styczniu-lutym 1939 kierownikiem Wydziału Przemysłowo-Transportowego Komitetu Obwodowego WKP(b) w Swierdłowsku (obecnie Jekaterynburg), a od 2 marca 1939 do 21 czerwca 1942 przewodniczącym Komitetu Wykonawczego Swierdłowskiej Rady Obwodowej.
Od czerwca do grudnia 1942 pełnił funkcję ludowego komisarza przemysłu materiałów budowlanych RFSRR, a od 22 grudnia 1942 do marca 1946 zastępcy przewodniczącego Państwowego Komitetu Planowego przy Radzie Komisarzy Ludowych ZSRR (Gospłanu ZSRR), od 30 marca 1946 do 20 sierpnia 1949 był I zastępcą ministra przemysłu materiałów budowlanych ZSRR, a od 20 sierpnia 1949 do 11 marca 1953 zastępcą ministra spraw wewnętrznych ZSRR. Jednocześnie od 30 września 1950 do lutego 1956 był szefem Głównego Zarządu Budownictwa Dalekiej Północny MWD ZSRR/Ministerstwa Metalurgii Kolorowej ZSRR (Dalstroja ZSRR) i od 30 listopada 1951 do lutego 1956 szefem Zarządu Północno-Wschodnich Poprawczych Obozów Pracy Głównego Zarządu Poprawczych Obozów i Kolonii Pracy (Gułagu) MWD ZSRR, następnie od lutego 1956 do października 1959 był zastępcą przewodniczącego Komitetu ds. Wynalazków i Odkryć przy Radzie Ministrów ZSRR, a od października 1959 do grudnia 1969 szefem wydziału tego komitetu, w grudniu 1969 przeszedł na emeryturę. W 1952 został odznaczony Orderem Lenina.

</doc>
<doc id="3666809" url="https://pl.wikipedia.org/wiki?curid=3666809" title="Strade Bianche (kobiecy) 2016">
Strade Bianche (kobiecy) 2016

2. edycja kobiecego wyścigu kolarskiego Strade Bianche odbyła się 5 marca 2016 roku, w Toskanii, we Włoszech. Zwyciężczynią została mistrzyni świata Brytyjka Elizabeth Armitstead, wyprzedzając Polkę Katarzynę Niewiadomą oraz Szwedkę Emmę Johansson.
Strade Bianche był pierwszym w sezonie wyścigiem cyklu UCI Women’s World Tour, będącym serią najbardziej prestiżowych zawodów kobiecego kolarstwa. Zorganizowany został w tym samym dniu co wyścig mężczyzn, lecz na krótszym dystansie.

</doc>
<doc id="3666810" url="https://pl.wikipedia.org/wiki?curid=3666810" title="Philostephanus difficilis">
Philostephanus difficilis

Philostephanus difficilis – gatunek pluskwiaka z rodziny tasznikowatych i podrodziny Mirinae.
Gatunek ten opisany został w 1998 roku przez N. Lu i L.-Y. Zhenga jako "Arbolygus difficilis". Jego redeskrypcji i przeniesienia do rodzaju "Philostephanus" dokonali T. Yasunaga i M.D. Schwartz.
Ciało podłużno-owalne, u samców długości od 7,2 do 8 mm, a u samic od 6,7 do 7,2 mm. Głowa jasnobrązowa, nieco ziarenkowana. Ciemię pośrodku i wzdłuż nasadowego żeberka poprzecznego przyciemnione. Po bokach czoła kilka rzędów poprzecznych, ciemnych przepasek. Czułki ciemnobrązowe z jasnobrązowym pierwszym członem i nasadami pozostałych. Przedplecze pośrodku ciemnobrązowe, po bokach szeroko jasnobrązowe, pośrodku delikatnie i rzadko, przy bocznych krawędzich zaś grubo i dość gęsto punktowane. Ciemnobrązowa, błyszcząca tarczka ma żółtawe naroża. Półpokrywy ciemnobrązowe, błyszczące, gładkie, dość gęsto i płytko punktowane. Odnóża jasnobrązowe z ciemnymi znakami. Narządy rozrodcze samca o poszerzonej "hypophysis" prawej paramery i lewej paramerze gęsto, długo, nieco poplątanie owłosionej sterczącymi szczecinkami.
Pluskwiak znany z Nepalu i Syczuanu.

</doc>
<doc id="3666813" url="https://pl.wikipedia.org/wiki?curid=3666813" title="Josef Herzum">
Josef Herzum

Josef Herzum (ur. ok. 1830, zm. 28 lipca 1910 w Głogowie Małopolskim) – oficer lekarz cesarskiej i królewskiej Armii.
Życiorys.
Został oficerem lekarzem Armii Cesarstwa Austriackiego. Brał udział w kampanii włoskiej i pruskiej podczas wojny prusko-austriackiej. W 1869 został przeniesiony z Węgierskiego Pułku Piechoty Nr 60 do 13 Pułku Ułanów. Służbę pełnił do 1880. Pełnił funkcję lekarza miejskiego w Głogowie Małopolskim.
Został odznaczony Złotym Krzyżem Zasługi z Koroną oraz Medalem Wojennym.
Zmarł 28 lipca 1910 w Głogowie w wieku 80 lat i tam został pochowany.

</doc>
<doc id="3666816" url="https://pl.wikipedia.org/wiki?curid=3666816" title="Reklama telewizyjna">
Reklama telewizyjna

Reklama telewizyjna () – prezentacja produktu bądź usługi przy pomocy przekazu telewizyjnego, krótki film reklamowy wyświetlany w przerwach między programami telewizyjnymi. Prawdopodobnie pierwszą reklamą telewizyjną było umieszczenie marki BULOVA na wielkim zegarze przed głównym wydaniem wiadomości w Stanach Zjednoczonych.
Można wyróżnić następujące elementy reklamy telewizyjnej:

</doc>
<doc id="3666819" url="https://pl.wikipedia.org/wiki?curid=3666819" title="Lamond Murray">
Lamond Murray

Lamond Maurice Murray (ur. 20 kwietnia 1973 w Pasadenie) – amerykański koszykarz, występujący na pozycji niskiego skrzydłowego.
Jest kuzynem Tracy'ego Murraya, byłego zawodnika klubów Blazers, Rockets, Raptors, Bullets / Wizards, Nuggets, Raptors, Lakers. Jego syn – Lamond Murray Jr występuje w drużynie na uczelni Pepperdine, Waves.
Osiągnięcia.
Na podstawie, o ile nie zaznaczono inaczej.

</doc>
<doc id="3666823" url="https://pl.wikipedia.org/wiki?curid=3666823" title="Zygmunt Lewakowski">
Zygmunt Lewakowski

Zygmunt Lewakowski (ur. 15 listopada 1865 w Snopkowie, zm. 5 marca 1941 w Krakowie) – polski przemysłowiec, polityk i senator.
Życiorys.
Był synem ziemianina Władysława (1840–1880) i Zofii Longchamps de Bérier. Po śmierci ojca matka sprzedała majątek i przeniosła się do Lwowa, gdzie Zygmunt ukończył gimnazjum i studiował prawo na Uniwersytecie Lwowskim. Opiekunem prawnym Zygmunta został stryj Karol Lewakowski, który powierzył mu kierowanie kopalnią w Słobodzie Runguskiej, a później w Iwoniczu. Członek honorowy Towarzystwa Muzeum Narodowego Polskiego w Rapperswilu od 1896. W 1904 w Borysławiu założył pierwsze galicyjskie przedsiębiorstwo do transportu ropy naftowej "Petrolea".
Po wycofaniu się z przemysłu naftowego i kupieniu majątku ziemskiego nawiązał współpracę z ruchem ludowym. W 1908 został członkiem prezydium Rady Naczelnej Polskiego Stronnictwa Ludowego oraz posłem na Sejm Krajowy Galicji IX kadencji z IV kurii okręgu Stary Sambor. W Sejmie pracował w komisjach drogowej, górniczej i przemysłowej. Był jednym z założycieli Ludowego Towarzystwa Ubezpieczeń od Ognia "Wisła" w Krakowie. W czasie rozłamu w PSL opowiedział się po stronie PSL-Lewicy, na tym jednak jego działalność w ruchu ludowym się zakończyła.
Od 1907 wchodził w skład zarządu Krajowego Towarzystwa Naftowego we Lwowie, był wicedyrektorem Izby Pracodawców w Borysławiu, należał do współzałożycieli Resursy Krakowskiej.
Po wybuchu I wojny światowej walczył jako oficer 2 pułku ułanów austriackich. W 1918 wraz z synami Karolem, Jakubem (1898–1980), Ignacym (zamordowany w 1942 w KL Auschwitz) wziął udział w polsko-ukraińskich walkach o Lwów, za co został odznaczony Krzyżem Obrony Miasta Lwowa i Medalem Orląt.
W 1919 został prezesem Polskiego Banku Przemysłowego w Krakowie. W 1922 został wybrany senatorem z województwa stanisławowskiego z list Chrześcijańskiego Związku Jedności Narodowej. W Senacie wchodził w skład komisji skarbowo-budżetowej. 5 października 1924 zrzekł się mandatu senatora i powoli zaczął się wycofywać z życia publicznego. Na ostateczne wycofanie się przez niego z życia publicznego miał wpływ krach bankowy w 1929 w USA, który spowodował poważne zachwianie się Polskiego Banku Przemysłowego. Zrezygnował z prezesury i zamieszkał u syna Karola (1895–1976) w Zakrzowie poświęcając się pasji kolekcjonowania starej broni, dywanów i rzeźb, zwłaszcza religijnych.
Zmarł w Krakowie, pochowany został na Cmentarzu Rakowickim w grobowcu rodzinnym (kwatera HE-płd-7). Był żonaty z Emilią Martą z domu Kobylańską (1876-1935). Mieli dzieci: Karola Zygmunta (1895-1976), Oktawię Marię (ur. 1896), Jakuba Zygmunta (ur. 1898).

</doc>
<doc id="3666824" url="https://pl.wikipedia.org/wiki?curid=3666824" title="Armata Zieleniewskiego z 1863">
Armata Zieleniewskiego z 1863

Armata Zieleniewskiego z 1863 – polska 4-funtowa armata opracowana i wykonana wiosną 1863 dla oddziałów powstania styczniowego. Broń wykonano w C.K. Uprzywilejowanej Krajowej Fabryce Maszyn Rolniczych i Narzędzi Ludwika Zieleniewskiego w Krakowie. Broń została użyta bojowo, ale nie sprawdziła się. Przy pierwszym wystrzale w czasie II bitwy pod Igołomią doszło do rozerwania jednej z dwóch znajdujących się tam armat.
Historia.
Na początku marca 1863 komisarz Rządu Narodowego zamówił w zakładach Ludwika Zieleniewskiego wykonanie dwóch armat. Miały być one przeznaczone dla korpusu gen. Mariana Langiewicza. Zanim jednak zakończono pracę nad armatami, oddział Langiewicza przestał istnieć, a sam Langiewicz został aresztowany przez Austriaków. Następnie w Krakowie zaczęły się tworzyć kolejne oddziały powstańcze, które po zorganizowaniu w Galicji miały wkroczyć do Kongresówki, by tam prowadzić walkę. W kwietniu 1863 w Krakowie organizowało się kilka oddziałów, w tym korpus Mazowiecki płk. Józefa Miniewskiego. Miniewski postanowił kupić i wykorzystać bojowo armaty wytwarzane w zakładach Zieleniewskiego. Były one w tym czasie na ukończeniu i nawet Miniewski oglądał je na tokarni. Za obydwie armaty ustalono cenę 5000 złotych reńskich, dając wcześniej 2000 zł zadatku. Tuż przed wyprawą okazało się jednak, że gen. Ludwik Mierosławski, który też w tym czasie organizował oddział, podkupił Zieleniewskiego i przejął wykonane już armaty dla własnego oddziału. Podobno Zieleniewski tłumaczył się później, że Mierosławski obydwie armaty zabrał „gwałtem”. W tej sytuacji Ludwik Zieleniewski zobowiązał się wykonać kolejne dwie armaty dla oddziału Miniewskiego, które miały być w takim samym kalibrze jak te poprzednie armaty. Okazało się jednak, że przed rozpoczęciem wyprawy Miniewskiego nie udało się ukończyć tych armat i niedorobione przekazano Miniewskiemu. Te dwie późniejsze armaty nie nadawały się do użytku, więc nie zdecydowano się ich wziąć na wyprawę.
Konstrukcja armat.
Niestety brak jest bliższych informacji o konstrukcji armat. Sporo źródeł wspomina o istnieniu tych dział, ale pojawiają się tam bardzo lakoniczne informacje. Krakowski dziennik „Czas” wspomina o dwóch armatach żelaznych, które brały udział w bitwie pod Igołomią. W podobny sposób wyraził się Teodor Żychliński w swoich wspomnieniach pisząc o dwóch armatach żelaznych. Nieco obszerniej na ten temat wypowiedział się płk Józef Miniewski. Te pierwsze dwie armaty opisał, że były to armaty kute, gwintowane. Najobszerniejszy opis można jednak znaleźć w pamiętniku Eustachego Petiona, bliskiego współpracownika Ludwika Mierosławskiego. Stwierdził on, że były to armaty kute, stalowe, 4-funtowe.
Dostępne są tabele, które pokazują, jaki kaliber miały armaty dla różnego wagomiaru pocisków. W przypadku armat 4-funtowych dla kul okrągłych jest to lufa o średnicy 3,1–3,2 cala, można więc przyjąć, że armaty te miały kaliber około 80 mm. Więcej informacji nie ma. Prawdopodobnie armaty te mogły przypominać wyglądem inne 4-funtowe odprzodowe armaty z tamtego okresu.
Dla porównania można stwierdzić, że w czasach napoleońskich lufa armaty 4-funtowej miała masę około 290 kg. Cała armata z lawetą miała masę około 990 kg. Działa posiadały kaliber 80 mm i wystrzeliwały pociski o masie około 2 kg.
Zachowały się opisy dwóch kolejnych armat, których jednak już nie dokończono. W przypadku tych armat opisy wskazują, że konstrukcja była inna. Poprzednie dwie armaty określano jako armaty kute. W tych natomiast już używano określenia, że były to armaty lane 4-funtowe. We wspomnieniach Miniewskiego znajduje się najobszerniejszy opis. Miały to być armaty lane, gładkolufowe, ponieważ kutych Zieleniewski nie był w stanie zrobić w tak krótkim czasie. Tuż przed wyjściem do Kongresówki Miniewski otrzymał zamówione „armaty”, które określił następującymi słowami (pisownia oryginalna):
Użycie bojowe.
W kwietniu 1863 Ludwik Mierosławski organizował oddział dla siebie i liczył na zebranie kilku tysięcy powstańców. W rzeczywistości udało się zgromadzić zaledwie kilkuset ludzi. Dodatkowo w czasie organizacji ktoś zadenuncjował miejsce ukrycia broni. Stąd zapadła szybka decyzja wyruszenia do Kongresówki. W pośpiechu udało się zebrać zaledwie 153 ludzi pod dowództwem kpt. Stefana Malczewskiego. Niedługo po przekroczeniu granicy na Polaków uderzyły silne kolumny rosyjskiego wojska i 4 maja 1863 doszło do bitwy pod Igołomią. Polacy zaczęli się cofać w kierunku granicy austriackiej. W ostatniej fazie bitwy, tuż nad granicą postanowiono jeszcze raz stawić opór. Kpt. Wacław Fanti (były podoficer artylerii rosyjskiej) ustawił na pozycji dwie armaty, nad którymi miał komendę. Następnie wycelował armaty i doszło do tragedii. W czasie pierwszego wystrzału rozerwało armatę.
Podczas tego wybuchu zabiło jednego powstańca obsługującego armatę. Żychliński natomiast podaje, że podczas rozerwania działa zginął jeden artylerzysta, a dwóch zostało rannych. Wspomina też, że z drugiej armaty już nie strzelano, bo zabrakło ładunków, które jeszcze były złożone na wozach. Przyczyną rozsadzenia armaty miało być źle nabite działo, które ładowano w pośpiechu. Obydwie armaty przeciągnięto na stronę austriacką i tam Austriacy je zarekwirowali.

</doc>
<doc id="3666829" url="https://pl.wikipedia.org/wiki?curid=3666829" title="Tamara Zacharuk">
Tamara Zacharuk

Tamara Teresa Zacharuk (ur. 12 października 1961 w Siedlcach) – polska pedagog, nauczyciel akademicki, rektor Uniwersytetu Przyrodniczo-Humanistycznego w Siedlcach w kadencjach 2012–2016 i 2016–2020.
Życiorys.
Absolwentka II Liceum Ogólnokształcącego im. Królowej Jadwigi w Siedlcach (1980). W 1984 ukończyła studia z zakresu pedagogiki w Wyższej Szkole Rolniczo-Pedagogicznej w Siedlcach. Doktoryzowała się w 1991 w Wyższej Szkole Pedagogiki Specjalnej im. Marii Grzegorzewskiej w Warszawie, natomiast stopień doktora habilitowanego uzyskała w 2007 na Uniwersytecie Katolickim w Rużomberku. Jej zainteresowania naukowe obejmują diagnostyczne i teoretyczne zagadnienia związane z problematyką odrzucenia i marginalizacji osób niepełnosprawnych oraz nieprzystosowanych społecznie.
Jako nauczyciel akademicki związana z macierzystą uczelnią (przekształconą następnie w Akademię Podlaską i w 2010 w Uniwersytet Przyrodniczo-Humanistyczny) od ukończenia studiów. Pełniła funkcję zastępcy dyrektora Instytutu Pedagogiki oraz prodziekana Wydziału Humanistycznego. W 2008 objęła stanowisko profesora nadzwyczajnego (po zmianach prawnych profesora uczelni). W latach 2008–2012 była prorektorem UPH do spraw organizacji i rozwoju. W 2012 została wybrana na rektora siedleckiej uczelni, w 2016 uzyskała reelekcję na drugą czteroletnią kadencję. W kadencji 2020–2024 objęła funkcję prorektora UPH do spraw rozwoju i promocji.
Wykładała również w Pedagogium Wyższej Szkole Nauk Społecznych w Warszawie.
W 2013 otrzymała nagrodę „Aleksandria”, przyznawaną osobom zasłużonym dla Siedlec. Odznaczona Brązowym (2003) i Srebrnym (2017) Krzyżem Zasługi.

</doc>
<doc id="3666834" url="https://pl.wikipedia.org/wiki?curid=3666834" title="Mahmud Taleghani">
Mahmud Taleghani

Mahmud Taleghani (ur. 1910, 1911 lub 1919 w dolinie Taleghan, zm. 9 września 1979 w Teheranie) – irański polityk i duchowny, ajatollah. Jeden z trzech najważniejszych ideologów okresu rewolucji islamskiej w Iranie, obok ajatollahów Ruhollaha Chomejniego i Mohammada Kazema Szari’atmadariego.
Życiorys.
Uczył się w seminarium duchownym w Ghom, następnie w 1939 został wykładowcą w seminarium Sepahsalar w Teheranie. W tym samym roku brał udział w protestach przeciwko polityce religijnej szacha Rezy Pahlawiego i został za to aresztowany. Popierał reformy wprowadzane przez Mohammada Mosaddegha, pozostał jego zwolennikiem także po tym, gdy Mosaddegh zerwał współpracę z ajatollahem Abdolghasemem Kaszanim. Po zamachu stanu w 1953 trafił po raz kolejny do więzienia za udzielanie schronienia przywódcy Wyznawców Islamu (Fedajan-e Eslam) Nawwaba Safawiego.
W kolejnych latach nadal działał w opozycji przeciwko rządom szacha Mohammada Rezy Pahlawiego. W 1961 wspólnie z Mehdim Bazarganem utworzył Ruch Wolności Iranu. Jego celem było przekształcenie Iranu w demokratyczne, liberalne państwo, kierujące się równocześnie w polityce wewnętrznej zasadami islamu. Ruch głosił poglądy mniej radykalne, niż np. grupa skupiona wokół Alego Szari'atiego, odżegnywał się również od antyklerykalizmu obecnego wśród dawnych współpracowników Mohammada Mosaddegha. Odegrał pierwszoplanową rolę w organizacji masowych protestów na przełomie lat 1963 i 1964. Taleghani został aresztowany w 1963. Po odzyskaniu wolności kontynuował działalność polityczną, przez co na początku kolejnej dekady został uwięziony ponownie, a następnie zesłany do południowego Iranu. Był szczególnie popularny wśród irańskich liberałów i postępowych intelektualistów. W 1977 został aresztowany po raz kolejny za popieranie Ludowych Modżahedinów.
Udział w rewolucji islamskiej.
Był jednym z ponad tysiąca więźniów politycznych zwolnionych przez szacha Mohammada Rezę Pahlawiego po masowych protestach jesienią 1978, czego domagali się protestujący. Po zwolnieniu, w grudniu 1978, osobiście prowadził część masowych manifestacji w Teheranie i zorganizował masowy strajk. 19 stycznia 1979 po zakończeniu manifestacji, w której brało udział milion ludzi, wygłosił oświadczenie o celach rewolucji islamskiej: oznajmił, że rządy szacha zostały obalone, każdy utworzony przez szacha rząd będzie nielegalny, na ich miejsce powstać miała republika islamska kierowana przez ajatollaha Ruhollaha Chomejniego stojącego na czele rady rewolucyjnej. Zapowiedział strajki i manifestacje do momentu wprowadzenia w życie wszystkich żądań uczestników rewolucji. 
Po zwycięstwie bez powodzenia prowadził w imieniu rządu rewolucyjnego negocjacje z Kurdami i Turkmenami, którzy zorganizowali w zamieszkiwanych przez siebie regionach powstania antyrządowe. Razem z ajatollahem Mortezą Motahharim (do jego zamordowania w 1979) pośredniczył między Chomejnim a świeckimi intelektualistami, którzy poparli rewolucję. Uzyskał największą liczbę głosów w wyborach do porewolucyjnego Zgromadzenia Ludowego. W dyskusji nad nową konstytucją irańską krytykował koncepcję utworzenia państwa rządzonego przez duchowieństwo, ostrzegając przed konsekwencjami nowego "despotyzmu w imię religii". Twierdził, że projektowana ustawa zasadnicza była gorsza, niż konstytucja opracowana podczas rewolucji konstytucyjnej w 1906. Sprzeciwiał się przedstawionej przez Chomejniego koncepcji rządów uczonego prawnika, twierdząc, że władzę powinien sprawować świecki rząd (lub kilkuosobowa rada uczonych prawników), a uczony prawnik muzułmański mógłby obejmować ją jedynie w momentach kryzysowych. Należał do najpopularniejszych w społeczeństwie przywódców rewolucyjnych, szacunek dla niego był porównywalny z tym, którym cieszył się Ruhollah Chomejni. 
Zmarł nieoczekiwanie we wrześniu 1979 na atak serca. Jego śmierć pociągnęła za sobą spadek znaczenia liberalnych polityków i przyczyniła się do objęcia całej władzy w Iranie przez zwolenników poglądów Chomejniego. 
Jego córka Azam Taleghani była działaczką polityczną, deputowaną do irańskiego Zgromadzenia Ludowego. Imieniem Taleghaniego nazwano aleję w Teheranie. Ruch Modżahedinów Ludowych uważa Taleghaniego za wzór do naśladowania i inspirację dla ideologii i programu politycznego ugrupowania.
Dorobek teoretyczny.
Mahmud Taleghani jest autorem komentarzy do "Koranu" i do zbioru kazań, powiedzeń i listów Alego. W 1955 wydał również traktat polityczny ajatollaha Najniego z 1909, opatrując go własnym wstępem i wyjaśnieniami. Rozwijając argumenty Najniego przedstawiał w nich swoją wizję sprawiedliwych rządów. Wskazywał, że ludzie winni być w pełni posłuszni jedynie sprawiedliwemu i mądremu Bogu, mogą być rządzeni przez Boga, jego prawo, a także przez osoby, które się tym prawem kierują: imamów, proroków, ludzi sprawiedliwych. Monarchię nieopartą na prawie boskim uważał za bałwochwalstwo. Twierdził, że demokratyczna forma rządów i rewolucje, jeśli sprzeciwiają się takiemu despotyzmowi i dążą do urzeczywistniania prawa boskiego, są dopuszczalne i godne poparcia. Dowodził, że socjalizm jest możliwy do pogodzenia z religią, a dyktatorski ustrój państwa nie jest zgodny z szyizmem. Starał się opracować kompletną wizję ustroju gospodarczego zgodnego z nakazami islamu szyickiego. W pracy "Islam a własność w porównaniu z zachodnimi systemami gospodarczymi" opisywał ewolucję systemu własności na przestrzeni wieków, krytykował marksizm za uproszczone przyjmowanie, że problemy społeczne rozwiąże nadanie specjalnych przywilejów robotnikom oraz za ateizm. Twierdził, że idealnych wskazań co do systemu społecznego i gospodarczego należy szukać w islamie, który uczy doskonałego odróżniania dobra od zła, zobowiązuje do postępowania sprawiedliwego niezależnie od uwarunkowań klasowych. Nakazywał uznanie Boga za właściciela wszystkich ziemskich dóbr. Chwalił rozwój handlu, równocześnie argumentując, że zgodne z nauką islamu jest socjalistyczne hasło: od każdego wedle umiejętności, dla każdego według potrzeb. Opowiadał się za swobodą działalności gospodarczej z pewnymi ograniczeniami, na straży których stać ma państwo.

</doc>
<doc id="3666839" url="https://pl.wikipedia.org/wiki?curid=3666839" title="Jan Aleksander Kublicki">
Jan Aleksander Kublicki

Jan Aleksander Kublicki herbu Ostoja (zm. 1684) – podsędek połocki w latach 1677–1684, pisarz grodzki połocki w latach 1667–1677.
Był elektorem Michała Korybuta Wiśniowieckiego z województwa połockiego w 1669 roku. Był elektorem Jana III Sobieskiego z województwa połockiego w 1674 roku. 

</doc>
<doc id="3666845" url="https://pl.wikipedia.org/wiki?curid=3666845" title="30. ceremonia wręczenia nagród Goya">
30. ceremonia wręczenia nagród Goya

30. ceremonia wręczenia hiszpańskich nagród filmowych Goya za rok 2015, odbyła się 6 lutego 2016 roku w Centro de Congresos Príncipe Felipe del Hotel Auditorium w Madrycie. Nominacje do nagród zostały ogłoszone 14 grudnia 2015 roku, przez hiszpańskich aktorów, Asiera Etxeandia oraz Emmę Suárez.
Nominacje ogłoszono w 28 kategoriach, nagrodę honorową otrzymał reżyser i scenarzysta Mariano Ozores.

</doc>
<doc id="3666848" url="https://pl.wikipedia.org/wiki?curid=3666848" title="Philostephanus castaneus">
Philostephanus castaneus

Philostephanus castaneus – gatunek pluskwiaka z rodziny tasznikowatych i podrodziny Mirinae.
Gatunek ten opisany został w 2007 roku przez T. Yasunagę i M.D. Schwartza.
Ciało podłużno-owalne, o prawie równoległych bokach, u samców długości od 6 do 6,4 mm, a u samic od 6,5 do 6,9 mm; z wierzchu pokryte równomiernie rozmieszczonym, półwzniesionym, jedwabistym owłosieniem. Jasnobrązowa głowa o ciemieniu pośrodku przyciemnionym, opatrzonym 6–7 rzędami parzystych rowków brązowej barwy i wąską, podłużną bruzdą. Czułki ciemnobrązowe z jasnobrązowym pierwszym członem i nasadami pozostałych. Przedplecze błyszczące, brązowe z jaśniejszą krawędzią tylną i częścią tylno-środkową, rzadko i płytko punktowane. Brązowa tarczka ma przyżółcone naroża. Brązowe półpokrywy mają szarawobrązowe, półprzezroczyste zakrywki. Odwłok ciemnobrązowy. Odnóża z jasnorudobrązowymi kolcami na goleniach i jasnymi nasadami tylnych ud. Narządy rozrodcze samca o silnej, hakowato zwieńczonej fallotece, mieczowatych sklerytach bocznych i długim, rogopodobnym sklerycie brzusznym.
Pluskwiak znany z Nepalu i Syczuanu.

</doc>
<doc id="3666849" url="https://pl.wikipedia.org/wiki?curid=3666849" title="Aleksandr Jesienin-​Wolpin">
Aleksandr Jesienin-​Wolpin

Aleksandr Siergiejewicz Jesienin-Wolpin, ros. Александр Сергеевич Есенин-Вольпин (ur. 12 maja 1924 w Leningradzie, zm. 16 marca 2016 w Bostonie) – rosyjski matematyk, działacz opozycyjny w ZSRR, jeden z głównych ideologów rodzącego się ruchu dysydenckiego drugiej połowy lat 60. XX w.
Życiorys.
Jego rodzicami byli Siergiej Jesienin i Nadieżda Wolpin. Od 1933 mieszkał z matką w Moskwie. W 1946 ukończył studia matematyczne na Wydziale Mechaniczno-Matematycznym Uniwersytetu Moskiewskiego, w 1949 obronił tam pracę doktorską. W lipcu 1949 został aresztowany za czytanie znajomym własnych wierszy uznanych za antysowieckie. Został zdiagnozowany jako chory psychicznie i skierowany na przymusowe leczenie, w 1950 w kolejnym orzeczeniu skazano go na 5 lat zesłania. Przebywał w obwodzie karagandyjskim. W 1953 został zwolniony, prowadził w Moskwie badania matematyczne, rozwijał teorię tzw. ultraintuicjonizmu, równocześnie kontynuował działalność poetycką. W 1959 ponownie został zamknięty w szpitalu psychiatrycznym, przebywał tam około dwóch lat. W 1961 jego wiersze zebrane w tomie "Wiosenny list" oraz esej "Wolny traktat filozoficzny" zostały opublikowane w USA (był to drugi przypadek, gdy obywatel ZSRR publikował za granicą pod własnym nazwiskiem, bez zgody władz sowieckich – pierwszy dotyczył Borisa Pasternaka).
Od 1961 współpracował jako nieetatowy pracownik z Wszechzwiązkowym Instytutem Informacji Naukowej i Technicznej. Jesienią 1965 zaangażował się w obronę aresztowanych poetów, Andrieja Siniawskiego i Julija Daniela. Był pomysłodawcą tzw. mityngu jawności, na którym 5 grudnia 1965 demonstrowano z żądaniem jawnego procesu tych osób, co był symbolicznym początkiem działań ruchu obrony praw człowieka w ZSRR. W kolejnych latach wielokrotnie występował w obronie praw człowieka, m.in. w związku z aresztowaniem Aleksandra Ginzburga i jego towarzyszy sądzonych w tzw. procesie czworga. Opublikował "Poradnik dla tych, którzy oczekują na przesłuchanie" ("Памятка для тех, кому предстоят допросы"). W lutym 1968 został kolejny raz zamknięty w szpitalu psychiatrycznym, co spowodowało szeroką akcję protestacyjną środowisk matematycznych całego świata. W 1970 został ekspertem Komitetu Praw Człowieka w ZSRR. Zmuszony do emigracji, w maju 1972 wyjechał do USA. Pracował na uniwersytetach w Buffalo i Bostonie, wspierał działania ruchu obrony praw człowieka w ZSRR.
Jego wiersze polsku znajdują się w tomie "Wstyd było milczeć. Świadectwa radzieckich dysydentów", wybór i wstęp Marek Radziwon, wyd. Instytut Książki-Nowaja Polsza, Kraków-Warszawa 2013 opublikowano jego wspomnienia "5 grudnia 1965".

</doc>
<doc id="3666850" url="https://pl.wikipedia.org/wiki?curid=3666850" title="Didley">
Didley

Didley – przysiółek w Anglii, w Herefordshire, w dystrykcie (unitary authority) Herefordshire. Leży 10 km od miasta Hereford i 194.4 km od Londynu. Didley jest wspomniana w Domesday Book (1086) jako "Dodelegie"/"Dodelige".

</doc>
<doc id="3666852" url="https://pl.wikipedia.org/wiki?curid=3666852" title="Jan Karnkowski (kasztelan lędzki)">
Jan Karnkowski (kasztelan lędzki)



</doc>
<doc id="3666853" url="https://pl.wikipedia.org/wiki?curid=3666853" title="Wołodymyr Poszechoncew">
Wołodymyr Poszechoncew

Wołodymyr Wołodymyrowycz Poszechoncew, ukr. Володимир Володимирович Пошехонцев, ros. Владимир Владимирович Пошехонцев, "Władimir Władimirowicz Posziechoncew", azer. Vladimir Poşexontsev (ur. 28 listopada 1969 w Odessie, Ukraińska SRR) – ukraiński piłkarz, grający na pozycji obrońcy, trener piłkarski. Posiada też obywatelstwo azerskie.
Kariera piłkarska.
Kariera klubowa.
Wychowanek Szkoły Sportowej w Odessie. W 1988 rozpoczął karierę piłkarską w FK Yangiyer. Potem służył w wojsku. Po zwolnieniu z wojska, od 1991 do 1998 zmienił 9 klubów – Spartak Orzeł, Szerstianik Niewinnomyssk, Krystał Czortków, SK Odessa, Chimik Żytomierz, Naftochimik Krzemieńczuk, Awanhard-Industrija Roweńki i Dnister Owidiopol. W końcu 1998 wyjechał do Azerbejdżanu, gdzie został piłkarzem Neftçi PFK. Otrzymał propozycję gry w reprezentacji Azerbejdżanu i otrzymał obywatelstwo azerskie. Jednak latem 2000 powrócił do Ukrainy, gdzie podpisał kontrakt z SK Mikołajów. Latem 2001 wyjechał do Mołdawii, gdzie bronił barw klubu Happy End Camenca. W 2002 powrócił do ojczyzny i potem występował w drużynach amatorskich – Łasunia Odessa, Łokomotyw Odessa, Reał Odessa, FK Bilajiwka, Tawrija-B Radiałka Odessa. 23 lipca 2011 w wieku 42 lat ponownie zagrał na poziomie zawodowym w drugoligowym Reał Farma Jużne, który potem zmienił lokalizację na Owidiopol. W końcu 2013 zakończył karierę piłkarza.
Kariera reprezentacyjna.
W 1999 bronił barw narodowej reprezentacji Azerbejdżanu.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw w latach 2011-2013 z przerwą łączył funkcje trenera i piłkarza w drugoligowym Reał Farma Jużne/Owidiopol. W sezonie 2012/13 pracował w sztabie szkoleniowym Krywbasu Krzywy Róg. W lutym 2014 został zaproszony do Szkoły Sportowej Czornomoreć Odessa.

</doc>
<doc id="3666854" url="https://pl.wikipedia.org/wiki?curid=3666854" title="Piąty muszkieter (film 1979)">
Piąty muszkieter (film 1979)

Piąty muszkieter ("The 5-th Musketeer", znany też jako "Behind the Iron Mask" oraz "Das Geheimnis der eisernen Maske") – film przygodowy z 1979, powstały na motywach powieści "Wicehrabia de Bragelonne" Aleksandra Dumasa. Ukazuje on losy człowieka w żelaznej masce, który jest tytułowym piątym muszkieterem. Film dość swobodnie podszedł zarówno do faktów historycznych, jak i literackiego pierwowzoru.
Fabuła.
Francja, rok 1660. Atos, Portos, Aramis i d’Artagnan są już na emeryturze i mieszkają w Gaskonii razem ze swym podopiecznym, młodzieńcem imieniem Filip. Pewnego dnia całą piątkę odwiedza ich przyjaciel, minister Colbert, który opowiada im o planach ożenku Ludwika XIV z infantką Marią Teresą – ma to przynieść pokój Francji i Hiszpanii. Rozmowę przerywa pojawienie się żołnierzy królewskich przebranych za bandytów. Czterej muszkieterowie i ich podopieczny stają z nimi do walki, co daje Colbertowi możliwość ucieczki. Mimo zaciekłej obrony bohaterowie zostają aresztowani i wtrąceni do Bastylii, przy czym Filipa zakuto w żelazną maskę. Żołnierzy odpowiedzialnych za osadzenie przyjaciół w więzieniu rozstrzelano, zaś ich przywódca ginie zasztyletowany na ulicy. Wszystko to zostało zlecone przez ministra Fouqueta, zaufanego człowieka króla. W tym samym czasie do Francji przybywa Maria Teresa. Rozmawia ona z hiszpańskim ambasadorem na temat jej planowanego małżeństwa. Księżniczka słyszała bardzo wiele złych rzeczy o swym narzeczonym, więc oświadcza, że jeśli go nie pokocha, to ślub się nie odbędzie bez względu na wiążące się z tym polityczne konsekwencje.
W kraju wrze. Mieszkańcy Paryża głodują i pomstują na króla, który spędza czas na rozrywkach i zabawach w towarzystwie swojej kochanki, Luizy de La Valliere, zaś obowiązki władcy spadają na barki Fouqueta okradającego skarb państwa najwięcej, jak to tylko możliwe. Nikczemny minister wpada na pomysł, jak ostatecznie uciszyć zamieszki panujące w stolicy. Opowiada Ludwikowi o człowieku w żelaznej masce, łudząco podobnym do władcy Francji. Proponuje też, by Filip następnego dnia odegrał rolę króla podczas ceremonii powitania hiszpańskiej infantki. Wtedy też zostanie on zamordowany przez bandytów nasłanych przez Fouqueta na oczach całego Paryża. Godzinę później Ludwik pojawi się przed poddanymi cały i zdrowy pokazując, że ocalał jednak z zamachu. W ten sposób król pozbędzie się niewygodnego sobowtóra i jednocześnie uciszy zamieszki, gdyż poddani uznają go za człowieka chronionego przez samego Boga. Plan ten bardzo podoba się młodemu władcy, dlatego zostaje on zrealizowany i następnego dnia Filip przebrany za Ludwika jedzie nad Sekwanę, by powitać płynącą łodzią do Paryża Marię Teresę. Spotyka Colberta i po cichu wyjawia, kim jest. Minister każe mu uważać na siebie. Chwilę później Filip wchodzi na pomost, który następnie wybucha. Młodzieniec wychodzi z tego jednak cało, gdyż w ostatniej chwili skacze do rzeki, a następnie zabija atakujących go bandytów Fouqueta. Dokonuje tego na oczach hiszpańskiej infantki, która właśnie przybyła do Paryża – jest ona pod wrażeniem rzekomego króla. Filip za radą Colberta wykorzystuje swoją chwilową władzę i publicznie ogłasza amnestię dla wszystkich więźniów w Bastylii, w tym czterech muszkieterów. Ci z pomocą Colberta dostają się do pałacu królewskiego i spuszczają solidne cięgi Fouquetowi, a następnie uciekają z Filipem, który z żalem opuszcza Marię Teresę – zdążył ją bowiem pokochać i to nie bez wzajemności. Piątka uciekinierów ukrywa się w oberży ślepego człowieka imieniem Bernard, dawnego przyjaciela muszkieterów. Tam też Filip prosi przyjaciół o wyjaśnienie swego fizycznego podobieństwa do króla. Jego opiekunowie wyjawiają mu, że jest on bratem bliźniakiem Ludwika XIV, ukrytym w Gaskonii przez Atosa, Portosa, Aramisa i d’Artagnana na polecenie swego ojca. Poza nimi jedynie Colbert oraz królowa matka wiedzieli o wszystkim, a od niedawna wie o tym również Fouquet.
Następnego dnia Maria Teresa odwiedza Ludwika w jego pokojach. Bardzo liczy na kolejną rozmowę z mężczyzną, którego pokochała. Król jednak podsuwa jej do podpisu umowę przedmałżeńską z zawartą klauzulą, aby wiano hiszpańskiej infantki zostało wypłacone jej przyszłemu małżonkowi jeszcze przed zaślubinami. Księżniczka oburzona odmawia podpisania tego dokumentu i wychodzi. Ludwik jest wściekły i pomstuje na Filipa, który jego zdaniem zepsuł mu opinię w oczach narzeczonej. Nieco później Fouquet sprowadza królową matkę, Annę Austriaczkę, obecnie zakonnicę. Kobieta wyjawia synowi prawdziwe pochodzenie człowieka w żelaznej masce i prosi, aby król pozwolił bratu odejść w spokoju przypominając mu o niewidzialnych więzach, jakie łączą ze sobą bliźniaków. Ludwik, chcąc znaleźć ukojenie po tej rozmowie, zabiera Luizę na polowanie do lasu. Tam też wybierają się Maria Teresa i Colbert. Spotykają oni polujących i próbują z nimi porozmawiać, jednak król Francji swoim zachowaniem zraża do siebie swoją narzeczoną, która postanawia natychmiast wrócić do Hiszpanii. Plan swój realizuje w nocy. Colbert powiadamia o wszystkim czterech muszkieterów, próbujących wraz z Filipem potajemnie opuścić Paryż. Jednocześnie Ludwik wyciska z hiszpańskiego ambasadora prawdę o ucieczce infantki, po czym zadaje mu śmierć zamykając go razem z szalonym koniem. Następnie wysyła za narzeczoną pościg, który dopada księżniczkę. Jednak muszkieterowie i ich podopieczny pierwsi doganiają Marię Teresę i ratują ją z opresji, po czym rozdzielają się: Atos, Portos, Aramis i d’Artagnan wracają do oberży Bernarda, zaś Filip ucieka z ukochaną w ostępy. Tam wyjawia dziewczynie, kim naprawdę jest oraz co do niej czuje. Infantka już wie, kogo pokochało jej serce. Udaje się więc z młodzieńcem do najbliższej oberży, gdzie oboje spędzają upojną noc. Na rano kochankowie próbują jechać dalej, ale zostają schwytani przez ludzi Fouqueta. Filip ponownie trafia do Bastylii z twarzą zasłoniętą żelazną maską, zaś Maria Teresa zostaje skazana na areszt domowy, który utrudnia jej Luiza de La Valliere mówiąc księżniczce, że jeśli nie będzie ona pokorną żoną Ludwika XIV, to jej ukochany odpowie za to życiem. Infantka wpada na pomysł ocalenia Filipa, który opowiada po cichu Colbertowi. Ten zaś odwiedza w przebraniu oberżę Bernarda i mówi o wszystkim muszkieterom. Ci postanawiają działać, mimo iż podstęp księżniczki jest bardzo ryzykowny.
W nocy Maria Teresa odwiedza Ludwika i oznajmia mu, iż pragnie być jego posłuszną i oddaną żonę oraz wyciągnąć z tego jak najwięcej korzyści dla siebie. Następnie udając, że chce mu się oddać podaje narzeczonemu wino ze środkiem nasennym, po którym król zasypia. Wówczas do akcji wkraczają czterej muszkieterowie. Podstępem dostają się do pałacu, po czym zabierają ze sobą nieprzytomnego Ludwika i wynoszą go przez tajne przejście (prowadzące przez podziemne kanały) do Bastylii. Tam uwalniają Filipa, którego miejsce w celi zajmuje jego brat. W tym samym czasie Fouquet odkrywa za pomocą swego szpiega kontakty Colberta z muszkieterami. Każe więc uwięzić ministra, którego potem przesłuchuje razem z sadystycznym komendantem Bastylii. Ponieważ ten mimo pobicia milczy, każe go wtrącić do lochu.
Kolejny dzień przynosi niezwykłe zmiany. Filip i Maria Teresa udają się do kościoła, aby wziąć ślub, czemu asystują Atos i d’Artagnan. Jednocześnie Portos i Aramis na polecenie nowego władcy Francji obejmują stanowisko dowódców Bastylii. Dymisjonują więc poprzedniego komendanta i wtrącają go do lochu, a następnie uwalniają Colberta, który jedzie na ceremonie ślubną. Świadkiem tych wydarzeń jest obecny w więzieniu szpieg Fouqueta. Informuje on o wszystkim swego pracodawcę, ten zaś naradza się z Luizą i oboje dochodzą do wniosku, że na tronie zasiada bliźniak króla. Minister postanawia ratować swego władcę, więc z grupą bandytów podstępnie wdziera się do Bastylii i atakuje żołnierzy. Rozpoczyna się bitwa, podczas której ginie Aramis, a Portos zostaje śmiertelnie ranny nożem. W ostatniej chwili dociera on do kościoła, gdzie mówi przyjaciołom o tym, co się stało i umiera. Filip rozumie, że jest w niebezpieczeństwie. Zostawia więc ukochaną pod opieką Atosa i Colberta, po czym wraz z d’Artagnanem biegnie do tajnego przejścia. W tym samym czasie bitwa trwa dalej. Żołnierze z Bastylii pokonują bandytów Fouqueta, ale minister osiąga swój cel – uwalnia króla oraz komendanta, po czym w trójkę idą tajnym przejściem do pałacu. Po drodze spotykają Filipa i d’Artagnana. Dochodzi do walki. D’Artagnan zabija komendanta, a później stacza potyczkę na szpady z Fouquetem, któremu zadaje śmierć. Jednocześnie Ludwik i Filip pojedynkują się ze sobą, jednak podczas starcia lądują w wodzie. Ludwik tonie, zaś Filip zostaje ocalony przez d’Artagnana. Obaj panowie wracają do kościoła, by dokończyć ceremonię. Wówczas to Luiza krzyczy, iż człowiek podający się za króla wcale nim nie jest. Jednak na ślubie obecna jest też Anna Austriaczka, która zna prawdziwą tożsamość rzekomego władcy i przysięga publicznie, że jest on jej synem. Luiza wiedząc, że przegrała wychodzi, zaś Filip i Maria Teresa pobierają się w asyście Atosa, d’Artagnana i Colberta.

</doc>
<doc id="3666855" url="https://pl.wikipedia.org/wiki?curid=3666855" title="Vladimir Poşexontsev">
Vladimir Poşexontsev



</doc>
<doc id="3666856" url="https://pl.wikipedia.org/wiki?curid=3666856" title="Trevor Ruffin">
Trevor Ruffin

Trevor Ruffin (ur. 26 września 1970 w Buffalo) – amerykański koszykarz, występujący na pozycji niskiego skrzydłowego.
Osiągnięcia.
Na podstawie, o ile nie zaznaczono inaczej.

</doc>
<doc id="3666857" url="https://pl.wikipedia.org/wiki?curid=3666857" title="Piotr Opaliński (kasztelan lędzki)">
Piotr Opaliński (kasztelan lędzki)



</doc>
<doc id="3666859" url="https://pl.wikipedia.org/wiki?curid=3666859" title="Piotr Opaliński (kasztelan gnieźnieński)">
Piotr Opaliński (kasztelan gnieźnieński)



</doc>
<doc id="3666860" url="https://pl.wikipedia.org/wiki?curid=3666860" title="Adolf Sahanek (zm. 1899)">
Adolf Sahanek (zm. 1899)

Adolf Sahanek (ur. ok. 1819, zm. w lutym 1899 we Lwowie) – urzędnik.
Życiorys.
W latach 70. oraz do około 1882 był radcą oddziału rachunkowego w C. K. Namiestnictwie. Był odznaczony Orderem Franciszka Józefa.
Zasiadał we władzach firmy Zarejestrowana Lwowska Spółka Zaliczkowa Stowarzyszenia Urzędników z Poręką Nieograniczoną.
Zmarł w lutym 1899 we Lwowie w wieku 80 lat.

</doc>
<doc id="3666861" url="https://pl.wikipedia.org/wiki?curid=3666861" title="Adolf Sahanek">
Adolf Sahanek



</doc>
<doc id="3666862" url="https://pl.wikipedia.org/wiki?curid=3666862" title="Adolf Sahanek (zm. 1911)">
Adolf Sahanek (zm. 1911)

Adolf Bogudar Sahanek (ur. ok. 1848, zm. 10 grudnia 1911 we Lwowie) – doktor praw, sędzia i prokurator, c. k. radca dworu.
Życiorys.
Adolf Bogudar Sahanek urodził się około 1848. Ukończył studia prawnicze uzyskując stopień naukowy doktora. W okresie zaboru austriackiego w ramach autonomii galicyjskiej wstąpił do służby państwa Austro-Węgier. Początkowo, od około 1870 był prowizorycznym adjunktem konceptowym w C. K. Namiestnictwie. Następnie przeszedł do służby wymiaru sprawiedliwości. Od około 1872 był auskultantem wschodniej Galicji w C. K. Sądzie Krajowym we Lwowie, skąd od około 1873 był przydzielony do pracy w C. K. Sądzie Powiatowym w Glinianach. Od około 1875 był adjunktem w C. K. Sądzie Powiatowym w Uścieczku pełniąc funkcję sędziego dla spraw drobiazgowych, od grudnia 1875 był adjunktem w C. K. Sądzie Powiatowym w Stryju. Od około 1879 pracował w C. K. Sądzie Krajowym we Lwowie, gdzie był adjunktem powiatowym (dla ksiąg gruntowych), a od około 1882 adjunktem sądowym. Następnie przeszedł do służby w C. K. Prokuratorii Państwa i w listopadzie 1883 został mianowany zastępcą prokuratora państwa w Tarnopolu i pełnił tę funkcję w kolejnych latach. Od około 1890 sprawował stanowisko pierwszego prokuratora w Samborze. Od około 1897 był radcą C. K. Sądu Obwodowego w Samborze, a we wrześniu 1897 został mianowany prezydentem tego sądu i od tego czasu piastował ten urząd. Z dniem 13 czerwca 1898 został przeniesiony do Sanoka i objął posadę prezydenta tamtejszego C. K. Sądu Obwodowego. 30 grudnia 1898 został mianowany przewodniczącym sądu przysięgłych przy tymże sądzie na kadencję od 27 lutego 1899. Był prezydentem sądu w Sanoku do około 1900 (wówczas jako auskultant pracował tam Stanisław Adolf Sahanek). Od około 1900 w randze radcy dworu był prezydentem C. K. Sądu Obwodowego w Stanisławowie i sprawował urząd do około 1909. Następnie został przeniesiony w stan spoczynku i do końca życia był na emeryturze.
Należał do Sodalicji Mariańskiej. 28 października 1910 otrzymał I stopień szlachecki z przydatkiem „Edler von Bogodar”. Od 1910 zamieszkiwał we Lwowie przy ulicy Mikołaja Zyblikiewicza 22. Zmarł 10 grudnia 1911 we Lwowie na atak serca w wieku 63 lat. Został pochowany na Cmentarzu Łyczakowskim we Lwowie 12 grudnia 1911. Był żonaty z Katarzyną z domu Müller, z którą miał syna Aleksandra Bronisława Antoniego (ur. 1877, prawnik, adwokat, około 1901 auskultant w C. K. Sądzie Obwodowym w Sanoku, od 1902 żonaty z Zofią, córką Augusta Ścibora-Rylskiego).
Odznaczenia.
austro-węgierskie

</doc>
<doc id="3666863" url="https://pl.wikipedia.org/wiki?curid=3666863" title="Gebethner i Spółka">
Gebethner i Spółka



</doc>
<doc id="3666865" url="https://pl.wikipedia.org/wiki?curid=3666865" title="Kościół św. Marii Magdaleny w Opocznie">
Kościół św. Marii Magdaleny w Opocznie

Kościół Świętej Marii Magdaleny – rzymskokatolicki kościół cmentarny i kościół filialny należący do parafii św. Bartłomieja w Opocznie.
Jest to świątynia wybudowana w XVIII wieku. Na początku XIX wieku została zamieniona na magazyn zbożowy. Przed 1913 rokiem została odrestaurowana i zaczęła ponownie spełniać funkcje sakralne.
kościół jest budowlą drewnianą. Do jego budowy użyto modrzewia i sosny. Wymiary świątyni to 18 metrów długości i 9 m szerokości. Budowla posiada konstrukcję zrębową oraz płaskie stropy. Nakryta jest dachem dwuspadowym, wykonanym z blachy i ozdobionym wieżyczką. Jest to świątynia składająca się z prostokątnej nawy, przechodzącej w zaokrąglone prezbiterium oraz z kruchty.
Kościół nakryty był dawniej gontem. Na przełomie XIX/XX wieku został nakryty dachem wykonanym z blachy cynkowej. Pod koniec XIX wieku zostało zbudowane istniejące do dnia dzisiejszego sklepienie prezbiterium wykonane z desek gładzonych na których centrycznie, w regularnym kole został namalowany fragment nieba. W narożnikach są umieszczone cztery rzymskie krzyże otoczone przez wieńce laurowe

</doc>
<doc id="3666867" url="https://pl.wikipedia.org/wiki?curid=3666867" title="Philostephanus himalayicus">
Philostephanus himalayicus

Philostephanus himalayicus – gatunek pluskwiaka z rodziny tasznikowatych i podrodziny Mirinae.
Gatunek ten opisany został w 1998 roku przez N. Lu i L.-Y. Zhenga jako "Arbolygus himalayicus". Jego redeskrypcji i przeniesienia do rodzaju "Philostephanus" dokonali T. Yasunaga i M.D. Schwartz. Prawdopodobnie tworzy monofiletyczną grupę gatunków z "P. pronotalis" i "P. taiwanensis".
Ciało podłużno-owalne, o prawie równoległych bokach, u samców długości od 7,1 do 7,3 mm, a u samic od 7,2 do 7,3 mm. Głowa jasnobrązowa, lekko ziarenkowana, bardzo skąpo i krótko owłosiona. Po bokach czoła kilka rzędów poprzecznych, ciemnobrązowych przepasek. Ciemię pośrodku przyciemnione, opatrzone płytką bruzdą podłużną i słabo zaznaczonym poprzecznym żeberkiem u nasady. Czułki ciemnobrązowe z jasnobrązową grzbietową stroną pierwszego członu i nasadami pozostałych. Przedplecze prawie niepunktowane, błyszczące, czarniawobrązowe, niekiedy z żółtawobrązowymi bokami. Półpokrywy kasztanowobrązowe z jaśniejszymi elementami, jednolicie pokryte jedwabistym owłosieniem. Odnóża słomkowe z ciemnobrązowymi pierścieniami na udach i brązowymi kolcami na goleniach. Narządy rozrodcze samca o silnie zesklerotyzowanej wezyce, krótkim i smukłym sklerycie wierzchołkowym oraz rogokształtynych sklertach bocznych i brzusznym. Genitalia samic silnie zesklerotyzowane.
Pluskwiak znany z Nepalu, Tybetu i Junnanu.

</doc>
<doc id="3666869" url="https://pl.wikipedia.org/wiki?curid=3666869" title="Izak Holzer">
Izak Holzer

Izak Holzer (ur. ok. 1852, zm. 3 lutego 1912) – c. k. radca, przedsiębiorca, działacz społeczny. 
Przez ok. 40 lat był związany z Rzeszowem. Był współwłaścicielem firmy Matzner i Holzer, przełożonym izraelickiej gminy wyznaniowej. W Rzeszowie pełnił funkcję c. k. radcy miejskiego, członka Rady Powiatowej, Rady Szkolnej Okręgowej, był asesorem handlowym, dyrektorem Kasy Oszczędności, członkiem Izby Handlowo-Przemysłowej oraz Towarzystwa Zaliczkowego i Kredytowego.
Został przedstawiony do odznaczenia Orderem Franciszka Józefa.
Zmarł 3 lutego 1912 w Krakowie w wieku 60 lat i tam został pochowany.
Jego syn Maurycy był adwokatem.

</doc>
<doc id="3666873" url="https://pl.wikipedia.org/wiki?curid=3666873" title="Wiktor Tustanowski">
Wiktor Tustanowski

Wiktor Tustanowski herbu Sas (ur. 2 lipca 1857 w Podgórzu, zm. 12 lutego 1912 we Lwowie) - c. k. radca dworu, starosta powiatu kolbuszowskiego.
Był synem Jana Tustanowskiego, także c. k. starosty. W latach 1894 – 1896 starosta powiatu kolbuszowskiego. W latach 1901-1911 starosta powiatu gorlickiego.
Ożenił się z Emilią, córką Emila Czyrniańskiego chemika profesora UJ.
Zmarł 12 lutego 1912 we Lwowie. Pochowany został na Cmentarzu Rakowickim w Krakowie (kwatera 16).

</doc>
<doc id="3666875" url="https://pl.wikipedia.org/wiki?curid=3666875" title="Zbigniew Benbenek">
Zbigniew Benbenek

Zbigniew Jan Benbenek (ur. 11 maja 1949) – polski biznesmen branży medialnej i hazardowej, multimilioner. Szef wielomediowego holdingu kilkudziesięciu firm o nazwie Zjednoczone Przedsiębiorstwa Rozrywkowe (od 2014 pod nazwą Grupa ZPR Media). Właściciel m.in. 5 rozgłośni radiowych, m.in. Radia Eska - największej sieci stacji radiowych w Polsce, dziennika „Super Express” oraz siedmiu stacji telewizyjnych (Nowa TV, Fokus TV, Eska TV Extra, Eska TV, Polo TV, VOX Music TV oraz Hip Hop TV).
Życiorys.
Pierwszą pracę wykonywał w warszawskim studenckim Klubie Remont, gdzie zajmował się sprawami technicznymi. Następnie został zatrudniony w Zjednoczonym Przedsiębiorstwie Rozrywkowym (ZPR). Przed stanem wojennym był jedynym w Polsce właścicielem automatów do gry. W trakcie polskich przemian ustrojowych po 1989 roku był dyrektorem Zjednoczonych Przedsiębiorstw Rozrywkowych, które zostały szybko sprywatyzowane przez utworzoną spółkę pracowniczą. W połowie lat 90. XX w. kierowane przez Benbenka ZPR kupiło udziały w dzienniku „Express”, który z czasem przemianowano na „Super Express”. Znaczną część działalności Z. Benbenka stanowiła oprócz branży medialnej, także branża hazardowa (salony gier, kasyna, automaty do gier). Po wybuchu w 2009 afery hazardowej był przesłuchiwany przez sejmową komisję śledczą. Według RMF FM miał być jednym z lobbystów ustawy o grach losowych.
Zjednoczone Przedsiębiorstwa Rozrywkowe kierowane przez Z. Benbenka zmieniły w 2014 nazwę na Grupa ZPR Media. W skład holdingu Grupy ZPR Media wchodzi 27 spółek radiowych (w tym sieć rozgłośni radia Eska), broker radiowy Time, serwisy internetowe, cztery telewizje (Eska TV, Polo TV, VOX Music TV oraz Fokus TV), spółka ZPR Media (dawniej wydawnictwo Murator), dziennik „Super Express”, organizator koncertów Promotor, spółka organizująca targi Murator Expo, firma nagraniowa Lemon Records oraz sieć kasyn w całej Polsce.
W 2011 tygodnik „Wprost" szacował majątek Z. Benbenka na 335 mln złotych, co dawało mu 66. miejsce na liście 100 najbogatszych ludzi w Polsce. 

</doc>
<doc id="3666878" url="https://pl.wikipedia.org/wiki?curid=3666878" title="Tomasz Grodecki">
Tomasz Grodecki



</doc>
<doc id="3666884" url="https://pl.wikipedia.org/wiki?curid=3666884" title="Tomasz Grodecki (duchowny)">
Tomasz Grodecki (duchowny)

Tomasz Grodecki (ur. 1822 w Głogowie Małopolskim, zm. 26 kwietnia 1912 w Bochni) – duchowny rzymskokatolicki, teolog, kanonik honorowy kapituły przemyskiej.
Życiorys.
Urodził się w 1822. Otrzymał święcenia kapłańskie ok. 1846. Był profesorem świeckiej teologii, dziekanem w Rudniku nad Sanem, od 1872 do 1906 proboszczem parafii Podwyższenia Krzyża Świętego i św. Jana Chrzciciela w Pysznicy. Zmarł 26 kwietnia 1912 w 66. roku kapłaństwa.

</doc>
<doc id="3666885" url="https://pl.wikipedia.org/wiki?curid=3666885" title="1896 w muzyce">
1896 w muzyce



</doc>
<doc id="3666893" url="https://pl.wikipedia.org/wiki?curid=3666893" title="Kościół Narodzenia Najświętszej Maryi Panny w Lubnicy">
Kościół Narodzenia Najświętszej Maryi Panny w Lubnicy

Kościół Narodzenia NMP – katolicki kościół filialny, zlokalizowany w Lubnicy, w gminie Okonek. Należy do parafii Wniebowzięcia Najświętszej Maryi Panny w Lotyniu. Według mapy powiatu złotowskiego z 2007, jest najbardziej na północ wysuniętą świątynią województwa wielkopolskiego.
Historia.
Obiekt pochodzi z XVIII wieku, kiedy to zbudowano go dla miejscowych protestantów. Został zrekonstruowany w 1976, a poświęcony, jako katolicki 12 września 1976. Od 1965 figuruje w rejestrze zabytków.
Architektura.
Świątynia o prostej budowie, salowa, konstrukcji słupowo – ramowej, z muru pruskiego. Nie posiada wyodrębnionego prezbiterium i jest zamknięta prostokątnie. Z boku nawy dobudowana zakrystia. Dach jest jednokalenicowy, pokryty dachówką. Na krzyżu misyjnym data 23 grudnia 2006.

</doc>
<doc id="3666900" url="https://pl.wikipedia.org/wiki?curid=3666900" title="Curruca cantillans">
Curruca cantillans



</doc>
<doc id="3666903" url="https://pl.wikipedia.org/wiki?curid=3666903" title="5 Pułk Artylerii Lekkiej (II RP)">
5 Pułk Artylerii Lekkiej (II RP)



</doc>
<doc id="3666904" url="https://pl.wikipedia.org/wiki?curid=3666904" title="Curruca communis">
Curruca communis



</doc>
<doc id="3666906" url="https://pl.wikipedia.org/wiki?curid=3666906" title="Lewakowski">
Lewakowski



</doc>
<doc id="3666908" url="https://pl.wikipedia.org/wiki?curid=3666908" title="Curruca conspicillata">
Curruca conspicillata



</doc>
<doc id="3666913" url="https://pl.wikipedia.org/wiki?curid=3666913" title="Gregg Bissonette">
Gregg Bissonette

Gregg Bissonette (ur. 9 czerwca 1959 w Detroit, Michigan) – amerykański perkusista, muzyk sesyjny, publicysta. Absolwent University of North Texas. Bissonette znany jest, prawdopodobnie z występów w zespole Davida Lee Rotha, którego był członkiem w latach 1985-1992. W latach późniejszych grał także m.in. w zespole amerykańskiego wirtuoza gitary Joe Satrianiego oraz formacji Electric Light Orchestra. Współpracował ponadto m.in. z takimi wykonawcami jak: Ringo Starr, John Patitucci, Vanessa Carlton, Richie Kotzen, Toto oraz Duran Duran. Gregg Bissonette prowadzi również solową działalność artystyczną.
Muzyk jest endroserem instrumentów firm Dixon Drums, Zildjian, Remo, Vic Firth oraz Drum Workshop.
Jego młodszy brat Matt Bissonette również jest muzykiem - basistą.

</doc>
<doc id="3666914" url="https://pl.wikipedia.org/wiki?curid=3666914" title="Philostephanus nepalensis">
Philostephanus nepalensis

Philostephanus nepalensis – gatunek pluskwiaka z rodziny tasznikowatych i podrodziny Mirinae.
Gatunek ten opisany został w 2007 roku przez T. Yasunagę i M.D. Schwartza na podstawie pojedynczej samicy odłowionej w 1967 roku.
Ciało prawie owalne, długości 5,8 mm, brązowej barwy podstawowej. Głowa jasnobrązowa, lekko szargynowana, opatrzona podłużną bruzdą biegnącą od ciemienia do lekko rowkowanego czoła. Czułki jasnobrązowe, miejscami przyciemnione. Kołnierz wokół szyi grubości nasady drugiego członu czułków. Przedplecze płytko i drobno punktowane, brązowe z przyciemnioną przednią częścią i wąsko zażółconym tylnym brzegiem. Brązowa z przyżółconymi narożami tarczka jest prawie gładka. Półpokrywy pstrokate: brązowe i jasnobrązowe. Odnóża brązowe z nieregularnie przyciemnionymi udami i rudobrązowymi kolcami na goleniach.
Pluskwiak znany z Godawari w Nepalu.

</doc>
<doc id="3666915" url="https://pl.wikipedia.org/wiki?curid=3666915" title="Curruca undata">
Curruca undata



</doc>
<doc id="3666923" url="https://pl.wikipedia.org/wiki?curid=3666923" title="Dušan Gregorović">
Dušan Gregorović

Dušan Gregorović, cyr. Душан Грегоровић (ur. w 1875 roku w Petrovacu na Moru, zm. 19 lipca 1923 w Belgradzie) – czarnogórski polityk, minister spraw zagranicznych Czarnogóry, deputowany do czarnogórskiego parlamentu.
Życiorys.
Szkołę średnią ukończył w Cetynii. Uczył się także w Galatasaray Lisesi w Konstantynopolu. Po zakończeniu nauki pracował jako sekretarz w ministerstwie spraw zagranicznych. W latach 1905–1907 był konsulem Czarnogóry w Szkodrze. Od maja 1907 roku pełnił funkcję chargé d’affaires w Konstantynopolu. W latach 1910–1911 ponownie na placówce w Szkodrze. 10 sierpnia 1911 został ministrem spraw zagranicznych Królestwa Czarnogóry. Funkcję urząd ten sprawował do 6 czerwca 1912. Po zjednoczeniu kraju z Królestwem Serbów, Chorwatów i Słoweńców pracował w jego resorcie dyplomacji.

</doc>
<doc id="3666925" url="https://pl.wikipedia.org/wiki?curid=3666925" title="Philostephanus pilosus">
Philostephanus pilosus

Philostephanus pilosus – gatunek pluskwiaka z rodziny tasznikowatych i podrodziny Mirinae.
Gatunek ten opisany został w 2007 roku przez T. Yasunagę i M.D. Schwartza.
Ciało podłużno-owalne, u samców długości od 6,8 do 7 mm, a u samic od 6,4 do 7,8 mm, podstawowej barwy brązowej. Głowa jasnobrązowa z nico ciemniejszym środkiem i kasztanowym nadustkiem, skąpo i krótko owłosiona. Pierwszy człon czułków jasnobrązowy, ostatni ciemnobrązowy, pozostałe dwubarwne. Słomkowy kołnierz jest nieco grubszy od nasady drugiego członu czułków. Przedplecze błyszczące, jednolicie i delikatnie punktowane i pokryte półwzniesionym, jedwabistym owłosieniem, ubarwione kasztanowo z jaśniejszym tyłem. Półpokrywy brązowe, jednolicie i delikatnie pokryte półwzniesionym, jedwabistym owłosieniem, płytko i nieregularnie punktowane. Odnóża słomkowe z jasnorufobrązowymi kolcami na goleniach i ciemnobrązowym wierzchołkiem trzeciego członu stóp. Narządy rozrodcze samca prawej paramerze nieco wydrążonej i z silnie spłaszczoną "hypophysis" oraz wezyce szeroko błoniastej.
Pluskwiak znany tylko z Nepalu.

</doc>
<doc id="3666926" url="https://pl.wikipedia.org/wiki?curid=3666926" title="Morderstwo Daniela Pełki">
Morderstwo Daniela Pełki

Morderstwo Daniela Pełki – morderstwo, do którego doszło 3 marca 2012 w Coventry, a którego ofiarą był czteroletni Daniel Pełka. Bezpośrednią przyczyną śmierci chłopca był uraz głowy, na jego ciele znaleziono także 40 innych obrażeń. Daniel był wygłodzony, w momencie śmierci ważył 10,5 kilograma. Również jego wzrost był poniżej normy.
Przebieg wydarzeń.
Matka Daniela, Magdalena Łuczak, była w ciąży, gdy rozstała się z jego biologicznym ojcem, Erykiem Pełką, i wyjechała do Wielkiej Brytanii. Daniel Pełka urodził się w Coventry 15 lipca 2007. 6 grudnia 2009 Magdalena Łuczak poznała Mariusza Krężołka, który został jej nowym partnerem. Niedługo później para zamieszkała razem w Bedworth, z zamiarem wspólnego opiekowania się Danielem. Rok później, 5 stycznia 2011, doszło do złamania kości ramiennej u chłopca. Po 12 godzinach bólu jego opiekunowie zdecydowali się na powiadomienie służb medycznych. Twierdzili wtedy, że uraz powstał w wyniku nieszczęśliwego wypadku. W dokumentacji medycznej już wtedy odnotowano niedowagę u chłopca.
W marcu 2011 para przeprowadziła się do Coventry. Daniel został umieszczony w małym pokoiku, z którego nie pozwalano mu wychodzić. Od wewnątrz nie było klamki. Latem 2011 służby medyczne oraz pracownicy socjalni otrzymali kolejne sygnały świadczące o niewłaściwej opiece nad Danielem. Zgłoszony został m.in. problem "nadmiernego apetytu" chłopca. We wrześniu 2011 Daniel rozpoczął naukę szkolną w Little Heath Primary School w Coventry. W październiku 2011 dom Daniela kilkakrotnie odwiedzali pracownicy szkoły, zaniepokojeni stanem zdrowia chłopca. Jego matka twierdziła, że Daniel z nieznanych powodów dostaje w nocy wilczego apetytu, a w dzień jeść nie chce. Miesiąc później w szkole odnotowano, że Daniel podkrada jedzenie innym dzieciom.
Opiekunowie chłopca zaczęli unikać kontaktu ze służbami medycznymi i pracownikami szkoły. Wizyty u lekarza matka Daniela odwoływała pod różnymi pretekstami, a pracownicy szkoły nie mogli zastać nikogo podczas prób wizyt domowych. Daniel coraz częściej opuszczał zajęcia szkolne. W grudniu 2011 przyłapano go w szkole na wyciąganiu z koszy na śmieci resztek jedzenia i spożywaniu ich.
W styczniu 2012 nauczyciele zauważyli na ciele Daniela guzy i podbiegnięcia krwawe. Pod koniec lutego Daniel nie nawiązywał już żadnego kontaktu z innymi uczniami, nie mówił, nie reagował. 1 marca 2012 chłopiec został w domu pobity, doznał wówczas urazu głowy będącego bezpośrednią przyczyną śmierci. Pobitego zostawiono go w pokoju bez klamki od wewnątrz. 2 dni później służby medyczne zostały wezwane z powodu braku oddechu u chłopca. Po przewiezieniu Daniela do szpitala 3 marca 2012 stwierdzono jego zgon.
Śledztwo i proces.
Śledztwo wykazało, że Daniel był celowo głodzony, zamykany w pokoju bez klamki, zmuszany do jedzenia soli, podtapiany w wannie i bity. Jako dowody posłużyły wiadomości SMS, jakie przesyłali między sobą opiekunowie Daniela, a także ewidencja wyszukiwań w Internecie frazy "skutki przedawkowania soli" oraz zeznania jego brata lub siostry (sąd utajnił imię i płeć dziecka). Dziecko to zeznało, że było świadkiem znęcania się nad Danielem oraz próbowało pomóc bratu, przemycając żywność do pokoju, w którym przebywał, czy też prosząc opiekunów o zaprzestanie bicia lub podtapiania. Magdalena Łuczak i Mariusz Krężołek zostali skazani na karę dożywotniego pozbawienia wolności z możliwością ubiegania się o zwolnienie warunkowe najwcześniej po 30 latach. Magdalena Łuczak popełniła samobójstwo, wieszając się w więziennej celi 14 lipca 2015. 28 stycznia 2016 został znaleziony martwy w swojej celi ojczym Daniela, Mariusz Krężołek.
Upamiętnienie.
Daniel Pełka został pochowany w Łodzi. Jednakże w Coventry istnieje jego symboliczny grób na cmentarzu św. Pawła w dzielnicy Foleshill. Jego pomysłodawczynią i opiekunką jest Angielka, Nicci Astin. Na symboliczny grób odwiedzający przynoszą zabawki, pamiątki, pozostawiają wyrazy współczucia. Ponieważ zaczęły one zajmować także sąsiednie kwatery, władze miasta zdecydowały o ich usunięciu, pozostawiając na pomnik znacznie mniejszą powierzchnię. Wszystkie pamiątki zostały jednak zwrócone opiekunce pomnika. Piosenkę poświęconą pamięci Daniela, zatytułowaną "Salt" (Sól), wykonuje indie rockowy zespół Little Comets.
Projekt "Daniel's Law".
Po śmierci Daniela Pełki powstała inicjatywa społeczna mająca w założeniu nie dopuścić do powtórzenia się tego typu zdarzeń. Jej inicjatorzy postulują wprowadzenie "Daniel's Law" – prawa do darmowych posiłków dla wszystkich dzieci w klasach 0-3. Obecnie w Wielkiej Brytanii prawo do darmowych posiłków uzależnione jest od sytuacji rodziny i nie obejmuje wszystkich dzieci.

</doc>
<doc id="3666928" url="https://pl.wikipedia.org/wiki?curid=3666928" title="Madame Antoine">
Madame Antoine

Madame Antoine (, MOCT: "Madam Angteuwan") – południowokoreański serial telewizyjny z 2016 roku emitowany na antenie JTBC. Serial emitowany był w piątki i soboty o 20:30 od 22 stycznia do 12 marca 2016 roku, liczy 16 odcinków.
Opis fabuły.
Go Hye-rim (Han Ye-seul) jest słynną wróżką przepowiadającą przyszłość znaną pod pseudonimem Madame Antoine. Twierdzi, że jej zdolności opierają się na duchowym powiązaniu ze słynną francuską królową Marią Antoniną, co jednak nie jest to prawdą. Swoje przepowiednie opiera o wyjątkowo wnikliwą obserwację klientów i umiejętność łączenia faktów.
Choi Soo-hyun (Sung Joon) jest psychoterapeutą specjalizującym się w psychologii kobiet. Mimo profesury w Uniwersytecie
Stanford i dobrego wyglądu, przez przeszłe badania i doświadczenia życiowe zwątpił w istnienie w prawdziwą miłość. Choi Soo-hyun wprowadza się do biura nad kawiarnią Go Hye-rim, gdzie otwiera gabinet psychologii i zaczyna eksperyment, którego celem jest udowodnienie jego hipotezy o naturze prawdziwej miłości.

</doc>
<doc id="3666930" url="https://pl.wikipedia.org/wiki?curid=3666930" title="Daniel Pełka">
Daniel Pełka



</doc>
<doc id="3666931" url="https://pl.wikipedia.org/wiki?curid=3666931" title="Jan Czesław Stępień">
Jan Czesław Stępień

Jan Czesław Stępień (ur. 1944) – polski inżynier, profesor nauk technicznych, w latach 2000–2005 prorektor Politechniki Świętokrzyskiej.
Życiorys.
W 1970 ukończył studia na Wydziale Elektrycznym Politechniki Łódzkiej. Doktoryzował się w 1979 na Politechnice Gdańskiej, natomiast stopień naukowy doktora habilitowanego uzyskał w 1995 na Politechnice Warszawskiej w oparciu o rozprawę zatytułowaną "Analiza niezawodności elementów systemu energetycznego na przykładzie systemu ciepłowniczego". Tytuł naukowy profesora nauk technicznych otrzymał 14 sierpnia 2014.
W latach 1970–1973 zatrudniony był na stanowisku projektanta instalacji elektrycznych w biurze projektów budownictwa mieszkaniowego „Inwestprojekt” w Kielcach. W 1973 podjął pracę na Politechnice Świętokrzyskiej. W latach 1981–1984 był prodziekanem Wydziału Elektrotechniki i Automatyki, natomiast w latach 1996–1999 – Wydziału Elektrotechniki, Automatyki i Informatyki. Od 2000 do 2005 pełnił funkcję prorektora uczelni (zastąpił w trakcie kadencji 1999–2002 wybranego na rektora Wiesława Trąmpczyńskiego). Na PŚk kierował ponadto Samodzielnym Zakładem Podstaw Energetyki (1995–2007) i Katedrą Podstaw Energetyki (2007–2009).
Specjalizuje się w elektroenergetyce, naukowo zajmuje się m.in.: gospodarką elektroenergetyczną i niezawodnością systemów energetycznych. Autor lub współautor ponad 340 prac, w tym artykułów w „Przeglądzie Elektrotechnicznym” (wyróżnionym w JCR), monografii oraz skryptu pt. "Laboratorium gospodarki elektroenergetycznej". W 2003 został członkiem Komitetu Problemów Energetyki PAN.
Odznaczony m.in. Złotym Krzyżem Zasługi (2001) i Medalem Komisji Edukacji Narodowej (1987).

</doc>
<doc id="3666934" url="https://pl.wikipedia.org/wiki?curid=3666934" title="Kościół Najświętszego Serca Pana Jezusa w Płytnicy">
Kościół Najświętszego Serca Pana Jezusa w Płytnicy

Kościół Najświętszego Serca Pana Jezusa – katolicki kościół filialny, zlokalizowany w Płytnicy, w gminie Tarnówka. Należy do parafii Nawiedzenia Najświętszej Maryi Panny w Tarnówce.
Historia i architektura.
Skromną, neogotycką świątynię wybudowano w 1852 dla lokalnych protestantów. Poświęcono ją jako katolicką 24 lutego 1947. Wnętrze zawiera obraz "Ukrzyżowanie" namalowany w 1812.
Przy kościele drewniana dzwonnica i figura maryjna na kamiennym postumencie, a wokół niej pozostałości dawnych nagrobków z otaczającego kościół cmentarza. Na postumencie figury dwie tablice:

</doc>
<doc id="3666938" url="https://pl.wikipedia.org/wiki?curid=3666938" title="Oskar Zawadil (oficer piechoty)">
Oskar Zawadil (oficer piechoty)

Oskar Zawadil (ur. 1 stycznia 1853, zm. 25 lutego 1916 w Wiedniu) – pułkownik c. k. Obrony Krajowej.
Życiorys.
W 1877 został powołany do zawodowej służby wojskowej w cesarsko-królewskiej Obronie Krajowej i wcielony do Śląskiego Batalionu Piechoty OK Nr 10 w Cieszynie. Następnie służył w Batalionie OK Rzeszów Nr 55 i Pułku Piechoty OK Nr 36 w Kołomyi, a później w 17 Pułku Piechoty OK Rzeszów w Rzeszowie. Był między innymi komendantem Komendy Okręgu Uzupełnień OK Nr 17 w Rzeszowie i komendantem 2. batalionu. W 1910 został przeniesiony do 33 Pułku Piechoty OK w Stryju na stanowisko komendanta pułku. W 1914 przeniesiony w stan spoczynku i odznaczony Orderem Korony Żelaznej III klasy. W czasie służby w c. k. Obronie Krajowej awansował na kolejne stopnie: kadeta–zastępcy oficera (1 listopada 1877), podporucznika (1 maja 1879), porucznika (1 maja 1884), kapitana (1 maja 1891), majora (1 listopada 1902), podpułkownika (1 listopada 1907) i pułkownika (7 grudnia 1910).
Od grudnia 1915 był komendantem dla spraw cywilnych w komendzie twierdzy Kraków. Zmarł 25 lutego 1916 w Wiedniu. Został pochowany na wiedeńskim cmentarzu Gersthof 27 lutego 1916.
Był żonaty z Jadwigą z Rychterów, z którą miał córki Gizę, Elle oraz synów Karola, Oskara (1891–1939) i Wilhelma (1894–1982). Oskar i Wilhelm byli oficerami kawalerii c. i k. Armii (służyli razem w Galicyjskim Pułku Ułanów Nr 3), a później oficerami kawalerii Wojska Polskiego (Oskar – majorem, a młodszy Wilhelm – rotmistrzem).

</doc>
<doc id="3666939" url="https://pl.wikipedia.org/wiki?curid=3666939" title="Oskar Zawadil">
Oskar Zawadil



</doc>
<doc id="3666940" url="https://pl.wikipedia.org/wiki?curid=3666940" title="Oskar Zawadil (oficer kawalerii)">
Oskar Zawadil (oficer kawalerii)

Oskar Zawadil (ur. 10 sierpnia 1891 w Rzeszowie, zm. 3 września 1939 pod Bukowcem) – major kawalerii Wojska Polskiego.
Życiorys.
Urodził się 10 sierpnia 1891 w Rzeszowie, w rodzinie Oskara Zawadila (1853–1916), pułkownika piechoty c. i k. Armii, i Jadwigi z Rychterów. Był starszym bratem Wilhelma (ur. 14 lutego 1894 w Rzeszowie), rotmistrza Wojska Polskiego.
W 1909 roku został powołany do zawodowej służby wojskowej w c. i k. Armii i wcielony do 3 Galicyjskiego Pułku Ułanów, który wówczas stacjonował w Wiedniu, a w 1910 został przeniesiony do Krakowa i Bielska. W szeregach tego pułku wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach (1912–1913), a następnie walczył na frontach I wojny światowej. W czasie służby w c. i k. Armii awansował na kolejne stopnie w korpusie oficerów kawalerii: chorążego (1 września 1909), podporucznika (1 listopada 1911), porucznika (1 sierpnia 1914) i rotmistrza (1 listopada 1917).
Od 1919 był czynnym członkiem Towarzystwa Myśliwych w Rzeszowie.
12 kwietnia 1919 razem z bratem został przyjęty do Wojska Polskiego z byłej armii austro-węgierskiej, z zatwierdzeniem posiadanego stopnia rotmistrza ze starszeństwem od dnia 1 listopada 1917 i przydzielony z dniem 1 listopada 1918 do 6 pułku ułanów. 15 lipca 1920 roku został zatwierdzony z dniem 1 kwietnia 1920 roku w stopniu majora, w kawalerii, w grupie oficerów byłej armii austriacko-węgierskiej. 9 listopada 1920 został przeniesiony z 6 pułku ułanów do szwadronu zapasowego 4 pułku strzelców konnych na stanowisko dowódcy. Od 15 stycznia 1921 do 1923 pełnił obowiązki dowódcy 4 pułku strzelców konnych w Żółkwi, który w międzyczasie został przemianowany na 6 pułk strzelców konnych. 3 maja 1922 został zweryfikowany w stopniu majora ze starszeństwem z dniem 1 czerwca 1919 w korpusie oficerów jazdy (od 1924 – kawalerii). W 1924 był kwatermistrzem 18 pułku ułanów w Grudziądzu. W grudniu 1925 został przesunięty ze stanowiska kwatermistrza na stanowisko pełniącego obowiązki zastępcy dowódcy pułku. W grudniu 1927 został przeniesiony do kadry oficerów kawalerii i przydzielony na stanowisko rejonowego inspektora koni we Włocławku. W lutym 1929 został zwolniony z zajmowanego stanowiska i oddany do dyspozycji dowódcy Okręgu Korpusu Nr VIII, a z dniem 31 sierpnia tego roku przeniesiony w stan spoczynku.
W latach 30. należał do Pomorskiego Automobilklubu.
W chwili wybuchu II wojny światowej jako major w spoczynku pełnił funkcję komendanta Kwatery Głównej Pomorskiej Brygady Kawalerii. Poległ 3 września 1939 pod Bukowcem, walcząc w szeregach 16 pułku Ułanów Wielkopolskich.
Pochowany na cmentarzu komunalnym przy ul. Kcyńskiej w Bydgoszczy (sektor KW-8-9).
Od 1920 był mężem Ireny z domu Braunek (1899–1976), z którą miał syna Jerzego (1922–1993).
Ordery i odznaczenia.
Był przedstawiony do odznaczenia Orderem Virtuti Militari.

</doc>
<doc id="3666945" url="https://pl.wikipedia.org/wiki?curid=3666945" title="Woodstock (Anglia)">
Woodstock (Anglia)



</doc>
<doc id="3666947" url="https://pl.wikipedia.org/wiki?curid=3666947" title="Dziewczyna z gołąbkiem">
Dziewczyna z gołąbkiem

Dziewczyna z gołąbkiem (, dosł. "Księżniczka z gołębicą"; znany także jako Alegoria utraconej niewinności) – alegoryczny obraz Anny Rajeckiej wykonany w technice pastelu. Przedstawia prawdopodobnie księżnę Rozalię z Chodkiewiczów Lubomirską.
Obraz powstał na zamówienie króla Stanisława Augusta Poniatowskiego, który zamawiał u przebywającej w Paryżu Rajeckiej portrety osób aktywnych w paryskim życiu politycznym i towarzyskim. Marcello Bacciarelli uznał obraz za przeciętny i ostatecznie obraz trafił w ręce prywatne. Przetrwał II wojnę i powstanie warszawskie, a od 1969 znajduje się w zbiorach Muzeum Narodowego w Warszawie.
Opis obrazu.
Owalny obraz sygnowany jest z lewej strony u dołu żółtą kredką pastelową „Gault De St Germain/née Raiecka/fecit”. Prawdopodobnie przedstawia Rozalię z Chodkiewiczów Lubomirską – portretowaną kobietę zidentyfikowano dopiero w roku 2010. Według ustnej tradycji obraz miał przedstawiać osobę z rodziny Potockich, hrabiankę lub hrabinę Tołstoj (stąd wcześniejszy tytuł "Portret z Potockich hr. Tołstoj"), co pomogło w dokonaniu identyfikacji (jeden z Lubomirskich ożenił się z przedstawicielką tej rosyjskiej rodziny). Identyfikacji dokonał Andrzej Dzięciołowski, korzystając nie tylko ze źródeł historycznych, ale też z badań genealogicznych.
Pastel przedstawia opartą na karmazynowej poduszce kobietę, trzymającą w lewej ręce gołębia. Alegoryczna wymowa obrazu (gołąb jest symbolem niewinności) kontrastuje z osobą księżnej, znanej ze swobodnego stylu życia.
Proweniencja.
Obraz powstał w Paryżu w 1789 lub 1790 roku na zamówienie króla Stanisława Augusta Poniatowskiego, który był jego pierwszym właścicielem. Do Warszawy został wysłany w 1791 roku, ale z komory celnej został odebrany dopiero w 1796. Marcello Bacciarelli ocenił obraz jako przeciętny i zadecydował o pozostawieniu go w Łazienkach, gdy miały być one sprzedane królowi pruskiemu.
Po królu portret odziedziczył w 1798 książę Józef Poniatowski, a po jego śmierci w 1813 Maria Teresa Tyszkiewiczowa. W 1819 obraz trafił na aukcję, a w 1821 pojawił się w zbiorach Antonio Fusiego. W końcu XIX w. znajdował się w zbiorach rodziny Jełowickich. Następna wzmianka o nim pochodzi z 1941, gdy Halina Wyszyńska sprzedała obraz właścicielce pełniącego rolę komisu, antykwariatu i galerii dzieł sztuki Salonu Sztuki „Skarbiec”, Wandzie Czernic-Żalińskiej. Właścicielka ocaliła obraz z powstania warszawskiego i po wojnie pozostał w jej prywatnych zbiorach. Po jej śmierci, w 1969 jej córka, Celina Czernic-Żalińska przekazała go Muzeum Narodowemu w Warszawie, w którego zbiorach znajduje się współcześnie (sygn. Rys. Pol. 8468).
Obraz na stałe przechowywany jest w magazynie; pojawiał się na wystawach czasowych, m.in. w 2009, 2011 oraz podczas wystawy "Mistrzowie pastelu. Od Marteau do Witkacego" w 2015 roku.

</doc>
<doc id="3666949" url="https://pl.wikipedia.org/wiki?curid=3666949" title="Księżniczka z gołębiem">
Księżniczka z gołębiem



</doc>
<doc id="3666950" url="https://pl.wikipedia.org/wiki?curid=3666950" title="Dziewczyna z gołębiem">
Dziewczyna z gołębiem



</doc>
<doc id="3666952" url="https://pl.wikipedia.org/wiki?curid=3666952" title="Ostatnie chwile Ferdynanda IV Pozwanego">
Ostatnie chwile Ferdynanda IV Pozwanego

Ostatnie chwile Ferdynanda IV Pozwanego (hiszp. "Últimos momentos de Fernando IV el Emplazado" lub "Los Carvajales") – obraz olejny hiszpańskiego malarza José Casady del Alisala przedstawiający Ferdynanda IV Pozwanego, króla Kastylii i Leónu, na łożu śmierci. 
Ferdynand IV Pozwany był królem Kastylii i Leónu w latach 1295–1312. Zmarł w Jaén 7 września 1312, bez świadków, co jest niezwykłe w przypadku monarchy. Przydomek "Pozwany", który otrzymał pośmiertnie, wiąże się z legendą powstałą wokół jego tajemniczej śmierci. 
Legenda – "Los Carvajales".
Kroniki z epoki opisują, że w czasie pobytu w Palencii, król został poinformowany o śmierci swojego faworyta, rycerza Juana de Benavides. Został on zamordowany nocą przez uzbrojonych mężczyzn. Za sprawców natychmiast, na podstawie wcześniejszych wydarzeń, uznano dwóch rycerzy zakonu Kalatrawy braci Pedra i Juana Carvajal. W 1310 roku doszło do konfrontacji wpływowych szlacheckich rodzin Carvajales i Benavides. Bracia Carvajales zarzucili Benavidesowi poważny afront i wyzwali go do walki, którą ostatecznie przegrali, okrywając się jeszcze większą hańbą. 
W sierpniu 1312, przekonany o winie braci, król udał się z Jaén do pobliskiej miejscowości Martos, gdzie odnalazł i aresztował braci Carvajal. Zostali skazani na śmierć, a ich zapewnienia o niewinności i lojalności wobec króla nie zostały wysłuchane. Zamknięto ich w żelaznej klatce, a następnie zrzucono ze szczytu Peña de Martos. Wielka Kronika Alfonsa XI informuje, że wyrok wykonano 7 sierpnia 1312. Przed straceniem bracia Carvajal pozwali króla, aby za 30 dni stawił się przed obliczem Boga, który sprawiedliwie osądziłby ich trzech. W ten sposób król miał odpowiedzieć przed Bogiem, a w razie winy, sam ponieść śmierć. Ferdynand IV zmarł dokładnie miesiąc później, dnia 7 września, kiedy upływał termin wyznaczony przez braci.
Historyk i archeolog Francisco Simón y Nieto pochodzący z Palencii uważał, że przyczyną śmierci króla był prawdopodobnie zakrzep, ale mógł to być także krwotok mózgowy, ostry obrzęk płuc, dusznica, zawał mięśnia sercowego, udar mózgu itp.
Opis obrazu.
Płótno przedstawia komnatę, w której Ferdynand IV ułożył się do snu. Leżącemu w łóżku królowi ukazują się duchy braci Carvajal. Młody król (w chwili śmierci miał dwadzieścia sześć lat) ubrany jest w czerwoną tunikę, kontrastującą z bielą poduszki i prześcieradła oraz żółcią koca. Ma na sobie pas rycerski, a miecz ozdobiony herbem królestwa Kastylii i Leonu stoi oparty o przykryty czerwonym płótnem stolik, na którym leży także królewska korona. Teatralny gest rozpaczy i cierpienia zapowiada nieuchronną śmierć króla.
Nad królewskim łożem stoją duchy braci Carvajal. Mężczyźni są ubrani w białe szaty ozdobione krzyżem liliowym, symbolem zakonu Kalatrawy, do którego należeli. Jeden z braci, patrząc na króla, uniesioną w górę ręką wskazuje na niebo. Daje mu w ten sposób znać, że za chwilę umrze i zostanie osądzony przez Boga. Drugi wskazuje królowi trzymaną w ręce klepsydrę, dając mu do zrozumienia, że wyznaczony termin trzydziestu dni właśnie dobiega końca.
Analiza.
Jest to pierwszy obraz o tematyce historycznej namalowany przez Casadę del Alisala, który później wyróżniał się w tej dziedzinie. Kompozycja jest prosta, uwagę zwraca akademickie przedstawienie anatomii braci. Ich twarze są surowe, lecz nie ma w nich okrucieństwa. Malarz Vicente Palmaroli, który mieszkał razem z Casadą w czasie jego stypendium w Rzymie, miał pozować do obrazu jako jeden z braci Carvajal. 
Pomimo że kroniki z epoki opisują, że Ferdynand IV przed śmiercią ułożył się do snu, Casado del Alisal nie namalował króla w nocnym stroju, ale w płaszczu, butach i rycerskim pasie. Król jest w ten sposób „ubrany na śmierć”, gdyż w przeciwnym razie efekt wizualny obrazu byłby znacznie mniejszy. Jest to typowy zabieg w malarstwie romantycznym, przez który wprowadza się element tragiczny i podkreśla biografię umierającej osoby.
Wizerunek Ferdynanda IV był krytykowany jako zbyt tragiczny, przesadzony, ze względu na wykrzywioną minę i lewą rękę chwytającą poduszkę. Kolorystyka obrazu ujawnia wpływ malarza Federico Madrazo.
Proweniencja.
W 1860 Casado del Alisal przedstawił obraz na Krajowej Wystawie Sztuk Pięknych, za który otrzymał medal I klasy. W tym samym roku obraz został zakupiony przez państwo i włączony do zbiorów Prado. Od 1881 jest eksponowany w Pałacu Senackim w Madrycie. Szkic przygotowawczy do tego dzieła jest przechowywany w zarządzie prowincji Palencia.

</doc>
<doc id="3666954" url="https://pl.wikipedia.org/wiki?curid=3666954" title="Boultham">
Boultham

Boultham – dzielnica miasta Lincoln, w Anglii, w Lincolnshire, w dystrykcie Lincoln. Leży 1.6 km od centrum miasta Lincoln i 191.9 km od Londynu. W 2011 roku dzielnica liczyła 7465 mieszkańców. Boultham jest wspomniana w Domesday Book (1086) jako "Buletham".

</doc>
<doc id="3666955" url="https://pl.wikipedia.org/wiki?curid=3666955" title="Ahal FK">
Ahal FK

Ahal FK (turkm. «Ahal» futbol kluby) – turkmeński klub piłkarski, mający siedzibę w mieście Änew na wschodzie kraju. Założony w roku 1989.
W latach 1992 i 1998-2008 i od 2010 występuje w Ýokary Liga.
Historia.
Chronologia nazw:
Piłkarski klub Ahal-TsOP został założony w miejscowości Ak-Daşaýak w 1989 roku. W 1989 zespół debiutował w Drugiej Lidze, strefie 7 Mistrzostw ZSRR. W 1990 po reorganizacji systemu lig ZSRR klub został przeniesiony do Drugiej Niższej Ligi, strefy 9, w której występował do 1991. Od 1990 nazywał się Ahal Ak-Daşaýak
W 1992 debiutował w pierwszych niepodległych rozgrywkach Wyższej Ligi Turkmenistanu. Zdobył brązowe medale mistrzostw, ale po zakończeniu rozgrywek został rozformowany.
Przed rozpoczęciem sezonu 1998/1999 klub został odrodzony jako Ahal FK i ponownie startował w Wyższej Lidze. Klub reprezentował wilajet achalski i grał swoje mecze domowe w Aszchabadzie, a organem kierującym był Główny Zarząd "Turkmennebitonumleri" Ministerstwa Nafty i Gazu oraz Zasobów Naturalnych Turkmenistanu. W 2008 zajął przedostatnie 10. miejsce w lidze i spadł do Pierwszej Ligi. Po roku przerwy powrócił do Wyższej Ligi.
Stadion.
Klub rozgrywa swoje mecze domowe na stadionie Aşgabat w Aszchabadzie, który może pomieścić 20,000 widzów.
Piłkarze.
Znani piłkarze:

</doc>
<doc id="3666956" url="https://pl.wikipedia.org/wiki?curid=3666956" title="Mistrzostwo Turkmenistanu w piłce nożnej mężczyzn">
Mistrzostwo Turkmenistanu w piłce nożnej mężczyzn



</doc>
<doc id="3666957" url="https://pl.wikipedia.org/wiki?curid=3666957" title="Ahal Änew">
Ahal Änew



</doc>
<doc id="3666958" url="https://pl.wikipedia.org/wiki?curid=3666958" title="FC Ahal">
FC Ahal



</doc>
<doc id="3666959" url="https://pl.wikipedia.org/wiki?curid=3666959" title="Puchar Turkmenistanu w piłce nożnej mężczyzn">
Puchar Turkmenistanu w piłce nożnej mężczyzn



</doc>
<doc id="3666960" url="https://pl.wikipedia.org/wiki?curid=3666960" title="Andrea Ivančević">
Andrea Ivančević

Andrea Ivančević (ur. 31 sierpnia 1984) – chorwacka lekkoatletka specjalizująca się w biegach sprinterskich i płotkarskich. Wielokrotna medalistka mistrzostw Chorwacji, a także rekordzistka tego kraju zarówno na stadionie, jak i w hali. Olimpijka.
Ivančević wielokrotnie uczestniczyła w imprezach międzynarodowych rangi mistrzowskiej – zarówno na szczeblu juniorskim i młodzieżowym (mistrzostwa świata juniorów młodszych i juniorów, mistrzostwa Europy juniorów i młodzieżowców), jak i na szczeblu seniorskim (mistrzostwa świata i Europy, a także halowe mistrzostwa świata i Europy oraz Uniwersjada).
Jest finalistką Halowych Mistrzostw Europy w Lekkoatletyce 2015 w biegu na 60 metrów przez płotki kobiet (7. miejsce), a także Halowych Mistrzostw Świata w Lekkoatletyce 2016 w tej samej konkurencji (4. pozycja).
Półfinalistka Letnich Igrzysk Olimpijskich 2016 w biegu na 100 m przez płotki.
Ivančević jest wielokrotną medalistką mistrzostw Chorwacji, a także rekordzistką tego kraju w kilku różnych konkurencjach lekkoatletycznych (biegi na 60 metrów i 60 metrów przez płotki w hali, a także w biegu na 100 metrów przez płotki i sztafecie 4 × 100 metrów na stadionie).
Reprezentantka Chorwacji w drużynowych mistrzostwach Europy w lekkoatletyce.
Medalistka mistrzostw krajów bałkańskich w lekkoatletyce.

</doc>
<doc id="3666963" url="https://pl.wikipedia.org/wiki?curid=3666963" title="Türkmenistan Birinji Ligasy">
Türkmenistan Birinji Ligasy

Pierwsza Liga Turkmenistanu w piłce nożnej (turkm. "Türkmenistan Birinji Ligasy") – liga będąca drugim poziomem rozgrywek piłkarskich w Turkmenistanie. W sezonie 2015 występowały w niej 32 drużyny podzielone na 4 grupy. Najlepsze drużyny awansują do turnieju finałowego, w którym walczą o dwa miejsca w najwyższej klasie rozgrywkowej. Najgorsze drużyny z każdej grup spadają do Drugiej Ligi.

</doc>
<doc id="3666964" url="https://pl.wikipedia.org/wiki?curid=3666964" title="II liga turkmeńska w piłce nożnej">
II liga turkmeńska w piłce nożnej



</doc>
<doc id="3666965" url="https://pl.wikipedia.org/wiki?curid=3666965" title="II liga Turkmenistanu w piłce nożnej mężczyzn">
II liga Turkmenistanu w piłce nożnej mężczyzn



</doc>
<doc id="3666967" url="https://pl.wikipedia.org/wiki?curid=3666967" title="Andrea Ivancevic">
Andrea Ivancevic



</doc>
<doc id="3666968" url="https://pl.wikipedia.org/wiki?curid=3666968" title="Andrea Ivancević">
Andrea Ivancević



</doc>
<doc id="3666970" url="https://pl.wikipedia.org/wiki?curid=3666970" title="Superpuchar Turkmenistanu w piłce nożnej">
Superpuchar Turkmenistanu w piłce nożnej

Superpuchar Turkmenistanu w piłce nożnej (turkm. "Türkmenistanyň Naýbaşy Kubogy") – mecz piłkarski pomiędzy aktualnym Mistrzem Turkmenistanu oraz zdobywcą Pucharu Turkmenistanu w danym sezonie (jeżeli ta sama drużyna wywalczyła zarówno mistrzostwo, jak i Puchar kraju - jej przeciwnikiem zostaje wicemistrz Turkmenistanu).
Mecz o Superpuchar Turkmenistanu rozgrywany jest przed rozpoczęciem sezonu lub po jego zakończeniu.
W spotkaniu o Superpuchar Turkmenistanu w przypadku remisu po upływie regulaminowego czasu gry przeprowadzona jest dogrywka, a jeśli i ona nie wyłoni zwycięzcę, to wtedy zarządzana jest seria rzutów karnych.
Rozgrywane są od roku 2005.

</doc>
<doc id="3666971" url="https://pl.wikipedia.org/wiki?curid=3666971" title="Superpuchar Turkmenistanu w piłce nożnej mężczyzn">
Superpuchar Turkmenistanu w piłce nożnej mężczyzn



</doc>
<doc id="3666974" url="https://pl.wikipedia.org/wiki?curid=3666974" title="It's a Laugh Productions">
It's a Laugh Productions



</doc>
<doc id="3666980" url="https://pl.wikipedia.org/wiki?curid=3666980" title="BUNK'D">
BUNK'D



</doc>
<doc id="3666981" url="https://pl.wikipedia.org/wiki?curid=3666981" title="Henryk Fabian (szermierz)">
Henryk Fabian (szermierz)

Henryk Fabian (ur. 16 maja 1951 w Katowicach) – polski szermierz - szpadzista, indywidualny mistrz Polski (1976, 1979), trener.
Kariera sportowa.
Przez całą karierę zawodniczą reprezentował barwy GKS Katowice. W 1971 zdobył indywidualnie i drużynowo mistrzostwo Polski juniorów. W 1976 i 1979 został indywidualnym mistrzem Polski seniorów, w 1974 i 1976 drużynowym mistrzem Polski. Ponadto w 1977 został indywidualnym wicemistrzem Polski, w 1971, 1978, 1980 i 1984 drużynowym wicemistrzem Polski, w 1972, 1973 i 1983 brązowym medalistą mistrzostw Polski drużynowo.
Od 1980 pracował jako trener, w latach 1985-1986 w AZS-AWF Katowice, gdzie był został pierwszym w Polsce trenerem szpady kobiet, od 1987 w TS Schweinfurt. Prowadził m.in. Magdalenę Jeziorowską, Iwonę Oleszyńską oraz mistrza Niemiec w szpadzie Martina Schmitta.

</doc>
<doc id="3666982" url="https://pl.wikipedia.org/wiki?curid=3666982" title="Henryk Starikiewicz">
Henryk Starikiewicz

Henryk Ryszard Starikiewicz ps. „Henas” (ur. 7 września 1955 w Koronowie, zm. ok. 2 marca 2016) – polski artysta, malarz, rysownik i grafik. Członek międzynarodowej grupy artystycznej "Solaris". Wieloletni nauczyciel Liceum Plastycznego im. Piotra Potworowskiego w Poznaniu. Laureat Medalu Młodej Sztuki (1989).
Życiorys.
Absolwent Państwowego Zespołu Szkół Plastycznych im. Leona Wyczółkowskiego w Bydgoszczy. Wyjechał do Poznania, gdzie studiował malarstwo w Państwowej Wyższej Szkole Sztuk Plastycznych. W 1981 obronił dyplom pod okiem prof. Stanisława Teisseyre’a (1905-1988).
Dwukrotnie (w 1984 i w 1987) został laureatem Konkursu Malarskiego im. Jana Spychalskiego.
Swoją twórczość przedstawiał na wielu wystawach w kraju i zagranicą (m.in. na Węgrzech, w Niemczech, w Bułgarii, we Francji, w Belgii i w Wielkiej Brytanii).
Został pochowany 7 marca 2016 na cmentarzu Miłostowo w Poznaniu.

</doc>
<doc id="3666984" url="https://pl.wikipedia.org/wiki?curid=3666984" title="The French Angel">
The French Angel

Maurice Marie Joseph Tillet (ur. 23 października 1903 w górach Ural, zm. 4 września 1954 w Justice) – francuski wrestler lepiej znany pod swoim pseudonimem ringowym jako The French Angel. Słynął ze swojego nietypowego wyglądu, wynikającego z akromegalii. Wielu wrestlerów naśladowało jego gimmick w latach 40. XX wieku.
Życiorys.
Urodził się w górach Ural w Rosji jako Maurice Marie Joseph Tillet. Jego rodzice byli Francuzami – matka nauczycielką, a ojciec inżynierem kolejowym. W młodości był szczupłym, dobrze zbudowanym blondynem, więc przyjaciele i rodzina nazywali go Aniołem. Jego ojciec umarł, gdy Maurice Tillet był jeszcze dzieckiem. Gdy w 1917 rozpoczęła się rewolucja październikowa, wyjechał razem z matką do Francji. W wieku 17 lat zauważył u siebie opuchliznę na dłoniach, stopach i głowie. Lekarze zdiagnozowali u niego akromegalię. 
W młodości przez pięć lat służył we francuskiej marynarce wojennej, Marine Nationale, jako inżynier na krążownikach, torpedowcach i okrętach podwodnych.
W lutym 1937, gdy był w Singapurze, poznał wrestlera Karla Pojello, który przekonał go, że wrestling to droga do bogactwa i zajął się jego treningiem w Paryżu.
Przed II wojną światową walczył w Anglii i Francji pod pseudonimem The Angel. W 1939 wyjechał do Stanów Zjednoczonych. Promotor wrestlingu z Bostonu, Paul Bowser zatrudnił go w 1940 i nadał mu pseudonim The French Angel (ang. "Francuski Anioł"). Karl Pojello został jego menedżerem.
W Stanach Zjednoczonych stał się jednym z popularniejszych wrestlerów. Był łatwo rozpoznawalny dzięki swojemu nietypowemu wyglądowi, efektowi akromegalii. Gazety porównywały go do potwora. Na przykład „"St. Louis Post-Dispatch”" w latach 40. nazwała go zniekształconym okazem męskości, a jego głowę opisała jako dużą, ohydną, budzącą grozę u kobiet i mogącą przestraszyć nawet Borisa Karloffa. Konferansjerzy i media nadały mu również pseudonimy "najbrzydszy człowiek świata", "wybryk natury" i "ludzka potworność". W 1940 został zważony i zmierzony na Uniwersytecie Harvarda przez profesora antropologii fizycznej, Earnesta Hootona. Tillet miał 177 cm wzrostu i ważył 125 kg.
Pokonywał wrestlerów kreowanych w latach 40. na największych i najlepszych, takich jak Ed Lewis, Man Mountain Dean, Joe Savoldi i Lou Thesz. W pewnym momencie swojej kariery był niepokonany przez 19 miesięcy. Jego ulubionym chwytem wykańczającym był Bear hug. Od maja 1940 do maja 1942 posiadał bostońską wersję mistrzostwa świata we wrestlingu, a później jeszcze przez kilka tygodni w 1944. Wiosną 1942 zdobył montrealską wersję mistrzostwa świata. Gdy w 1945 jego zdrowie zaczęło się pogarszać, częściej przegrywał, pomagając wykreować nowe gwiazdy wrestlingu. Ostatnią walkę stoczył 14 lutego 1953 w Singapurze.
Zmarł na zawał mięśnia sercowego 4 września 1954 w szpitalu w Justice w stanie Illinois. Został pochowany na pobliskim cmentarzu Lithuanian National Cemetery.
Dziedzictwo.
Jego popularność sprawiła, że wielu wrestlerów zaczęło używać pseudonimu "Anioł", często poprzedzając go nazwą narodowości. Wielu z nich chciało się przy tym upodobnić do Maurice'a Tilleta i kreowało się na potwornie wyglądających. Przykładami wrestlerów o pseudonimach "Angel" są: Super Swedish Angel Tor Johnson, Polish Angel Wladislaw Tulin, Russian Angel Tony Angelo, Canadian Angel Jack Rush, Czech Angel Stan Pinto, Irish Angel Clive Welsh, Golden Angel Jack Falk, Black Angel Gil Guerrero i Lady Angel Jean Noble.
Na wyglądzie The French Angela wzorowana była podobno postać Shreka, która po raz pierwszy pojawiła się w filmie z 2001.

</doc>
<doc id="3666985" url="https://pl.wikipedia.org/wiki?curid=3666985" title="Sérgio Semedo">
Sérgio Semedo

Sérgio Manuel Monteiro Semedo (ur. 23 lutego 1988 w Lizbonie) – kabowerdeński piłkarz grający na pozycji środkowego pomocnika. Od 2015 jest piłkarzem klubu CD Feirense.
Kariera piłkarska.
Swoją karierę piłkarską Semedo rozpoczął w 1996 roku w klubie CAC Pontinha. Następnie trenował w juniorach Estreli Amadora. W 2007 roku został zawodnikiem klubu SU 1º de Dezembro, w którym grał w Terceira Divisão. W sezonie 2008/2009 był piłkarzem CF Benfica, a w 2009 trafił do CD Pinhalnovense, gdzie spędził dwa lata.
W 2011 roku Semedo przeszedł do drugoligowego Portimonense SC. Swój debiut w nim zaliczył 21 sierpnia 2011 w przegranym 0:2 wyjazdowym meczu z Moreirense FC. W Portimonense grał przez rok.
W 2012 roku Semedo został zawodnikiem pierwszoligowego CS Marítimo. Zadebiutował w nim 18 sierpnia 2012 w wygranym 1:0 wyjazdowym spotkaniu z Rio Ave FC.
W 2013 roku Semedo został na rok wypożyczony do Portimonense SC. W 2014 roku wypożyczono go do SC Olhanense, w którym swój debiut zanotował 9 sierpnia 2014 w zwycięskim 2:0 domowym meczu z Leixões SC. W Olhanense spędził rok.
W trakcie sezonu 2014/2015 Semedo został wypożyczony do Gil Vicente FC. Zadebiutował w nim 8 lutego 2015 w wygranym 2:1 wyjazdowym meczu z Marítimo. W Gil Vicente grał do końca sezonu.
Latem 2015 Semedo odszedł do drugoligowego CD Feirense. Zadebiutował w nim 8 sierpnia 2015 w zremisowanym 0:0 wyjazdowym meczu z rezerwami Sportingu.
Kariera reprezentacyjna.
W reprezentacji Republiki Zielonego Przylądka Semedo zadebiutował 19 listopada 2014 roku w przegranym 0:1 meczu eliminacjach do MŚ 2014 z Zambią. W 2015 roku został powołany do kadry na Puchar Narodów Afryki 2015. Był na nim rezerwowym i nie rozegrał żadnego meczu.

</doc>
<doc id="3666986" url="https://pl.wikipedia.org/wiki?curid=3666986" title="Mistrzostwa Afryki w Biegach Przełajowych 2016">
Mistrzostwa Afryki w Biegach Przełajowych 2016

4. Mistrzostwa Afryki w Biegach Przełajowych – zawody lekkoatletyczne w biegach przełajowych, które odbyły się 12 marca 2016 w Jaunde w Kamerunie.

</doc>
<doc id="3666988" url="https://pl.wikipedia.org/wiki?curid=3666988" title="Ludmiła Bortnowska">
Ludmiła Bortnowska

Ludmiła Bortnowska-Zaczek (ur. 21 czerwca 1953 w Pyskowicach) – polska florecistka, indywidualna mistrzyni Polski (1974), brązowa medalistka Letniej Uniwersjady (1973), trener szermierki.
Kariera sportowa.
W latach 1963-1971 i 1975-1984 była zawodniczką GKS Katowice, w latach 1971-1974 AZS-AWF Warszawa. W 1974 została indywidualną mistrzynią Polski, w 1976 i 1977 drużynową mistrzynią Polski, w 1973, 1975, 1979, 1981 i 1982 drużynową wicemistrzynią Polski, w 1978 brązową medalistką mistrzostw Polski w drużynie. W 1973 zdobyła brązowy medal letniej uniwersjady w turnieju drużynowym.
W latach 1979-2007 pracowała jako trener w Pałacu Młodzieży Katowice, od 2007 w AZS-AWF Katowice. Jej zawodniczkami były m.in. Magdalena Kumiet i Ewa Nelip.

</doc>
<doc id="3666990" url="https://pl.wikipedia.org/wiki?curid=3666990" title="E3 Harelbeke 2016">
E3 Harelbeke 2016

59. edycja wyścigu kolarskiego E3 Harelbeke odbyła się w dniu 25 marca 2016 roku i liczyła 206,4 km. Wyścig figurował w rankingu światowym UCI World Tour 2016. 
Uczestnicy.
Na starcie tego klasycznego wyścigu stanęło 25 zawodowych ekip.

</doc>
<doc id="3666991" url="https://pl.wikipedia.org/wiki?curid=3666991" title="Gandawa-Wevelgem 2016">
Gandawa-Wevelgem 2016

78. edycja wyścigu kolarskiego Gandawa-Wevelgem odbyła się 27 marca 2016 i liczyła 242,8 km. Wyścig figurował w rankingu światowym UCI World Tour 2016.
Uczestnicy.
Na starcie tego klasycznego wyścigu stanęło 25 zawodowych ekip.

</doc>
<doc id="3666992" url="https://pl.wikipedia.org/wiki?curid=3666992" title="Nonsberg">
Nonsberg



</doc>
<doc id="3666993" url="https://pl.wikipedia.org/wiki?curid=3666993" title="Etagegne Woldu">
Etagegne Woldu



</doc>
<doc id="3667004" url="https://pl.wikipedia.org/wiki?curid=3667004" title="Mary Everest Boole">
Mary Everest Boole

Mary Everest Boole (ur. 1832 w Wickwar, zm. 1916) – angielska matematyczka samouk, autorka pracy "Philosophy and Fun of Algebra" (1909). Bratanica sir George'a Everesta, od 1855 roku żona matematyka George'a Boole'a.
Życiorys.
Urodzona w 1832 roku w Wickwar, od piątego roku życia dorastała w Poissy, we Francji. Otrzymała edukację w domu, została wtedy zainteresowana matematyką przez guwernera Deplace'a. Jego przystępny sposób przekazywania wiedzy już wtedy jej zaimponował. W wieku 11 lat wraz z rodziną wróciła do Wielkiej Brytanii, a wkrótce potem została asystentką ojca. W tym czasie uczyła się sama matematyki z książek ojca. W roku 1852 George Boole został jej nauczycielem, a po śmierci ojca w roku 1855, gdy miała 23 lata wyszła za niego za mąż, choć był od niej 17 lat starszy. Następnie przenieśli się do hrabstwa Cork w Irlandii. Mary pomagała mężowi przy pisaniu dzieła "The Laws of Thought".
Para spędziła razem następne dziewięć lat, doczekawszy się pięciu córek (Mary, Margaret, Alicia, Lucy, i Ethel). W 1864 roku Boole zmarł na zapalenie płuc. Po jego śmierci Mary Boole powróciła do Anglii, gdzie zaproponowano jej stanowisko bibliotekarki w Queens College w Londynie. Zaczęła też prywatnie nauczać matematyki, początkowo kobiety, później dzieci. Jako nauczycielka powielała koncepcje swojego guwernera z dzieciństwa. Wierzyła, że dzieci mogą uczyć się matematyki przez zabawę. W wieku 50 lat zaczęła pisać książki i artykuły o swoich metodach i poglądach, publikując je aż do śmierci. Zmarła w wieku 84 lat.
Rodzina.
Wszystkie córki Mary Boole odniosły sukces:
Alicia Boole Stott (1860-1940) została ekspertem w geometrii czterowymiarowej.
Ethel Lilian (1864-1960) wyszła za mąż za polskiego rewolucjonistę, Wilfrida Michaela Voynicha. Była autorką wielu książek, w tym "The Gadfly" (Szerszeń).
Mary Ellen wyszła za mąż za matematyka Charlesa Hintona.
Margaret (1858-1935) była matką matematyka G.I Taylora.
Lucy Everest (1862-1905) była utalentowanym chemikiem i została pierwszą kobietą-dziekanem Instytutu Chemii.

</doc>
<doc id="3667006" url="https://pl.wikipedia.org/wiki?curid=3667006" title="Krystyna Rachel-Świrska">
Krystyna Rachel-Świrska

Krystyna Rachel-Świrska, z d. Tchórz (ur. 9 marca 1951 w Katowicach) – polska florecistka, indywidualna mistrzyni Polski (1984), trener szermierki.
Kariera sportowa.
W latach 1969-1981 była zawodniczką GKS Katowice, w latach 1989-1991 AZS-AWF Warszawa. W 1984 została indywidualną mistrzynią Polski, w 1972, 1974, 1976 i 1977 drużynową mistrzynią Polski, w 1987 indywidualną wicemistrzynią Polski, w 1975, 1979, 1981, 1982, 1984, 1986, 1990 i 1991 drużynową wicemistrzynią Polski, w 1973, 1975, 1979, 1982 i 1986 brązową medalistką mistrzostw Polski indywidualnie, w 1973, 1978 i 1989 brązową medalistką mistrzostw Polski w drużynie. 
W latach 1985-1989 pracowała jako trener w GKS Katowice, w latach 1990-2006 w Pałacu Młodzieży Katowice, od 2007 w UKS Wołodyjowski Siemianowice Śląskie, którego była założycielką. 

</doc>
<doc id="3667007" url="https://pl.wikipedia.org/wiki?curid=3667007" title="Dangerous Woman (album)">
Dangerous Woman (album)

Dangerous Woman – trzeci album studyjny amerykańskiej wokalistki Ariany Grande wydany 20 maja 2016 roku nakładem Republic Records. 
Album jest kontynuacją drugiego albumu artystki My Everything (2014). Na płycie gościnnie wystąpili Nicki Minaj, Lil Wayne, Macy Gray i Future. Album "Dangerous Woman" zawiera utwory z gatunków pop i R&amp;B, z wpływami dance-pop i house. Producentami albumu są Grande, Max Martin i Savan Kotecha.
Album zadebiutował na drugim miejscu listy Billboard 200, sprzedając się w pierwszym tygodniu w nakładzie 129 000 egzemplarzy. Album znalazł się na szczycie list sprzedaży płyt m.in. w Australii, Holandii, Irlandii, Wielkiej Brytanii, we Włoszech, Korei, Nowej Zelandii. 28 września 2016 roku uzyskał certyfikat złotej płyty w Polsce, a następnie – platynowej. Album promowała trasa koncertowa Dangerous Woman Tour trwająca od lutego do września 2017 roku, w ciągu której wokalistka zagrała 78 koncertów na pięciu kontynentach.
Album otrzymał w większości pozytywne recenzje od krytyków. W celu promocji płyty Grande wystąpiła na galach "Billboard" Music Awards 2016 i MTV Video Music Awards 2016. Wzięła udział także w jednym z odcinków "Saturday Night Live" zarówno jako gospodarz jak i gość muzyczny.
Geneza.
Grande zaczęła nagrywać piosenki na album wkrótce po zakończeniu prac nad swoim poprzednim albumem, "My Everything" (2014), kontynuowała pracę latem i jesienią wraz ze znajomymi Tommym Brownem i Victorią Monet między koncertami trasy The Honeymoon Tour. Utwór „Focus”, który początkowo miał być singlem albumu "Dangerous Woman", został wydany w dniu 30 października 2015 roku. Utwór zadebiutował na 7. miejscu na liście Billboard Hot 100. Grande zakończyła pracę nad albumem 21 stycznia 2016 roku.
Płyta pierwotnie miała nosić tytuł "Moonlight". W styczniu 2016 podczas programu Jimmy Kimmel Live! Grande ujawniła jednak, że nie jest jeszcze pewna nazwy albumu i może być ona zmieniona. 22 lutego 2016 roku Ariana ogłosiła za pośrednictwem Snapchata ostateczną nazwę albumu "– Dangerous Woman." Następnego dnia opublikowała zdjęcie na Instagramie z podpisem będącym cytatem z powieści "Woman at Point Zero" egipskiej pisarki Nawal as-Sadawi: ""Ty jesteś brutalna jak Niebezpieczna kobieta... Ja mówię prawdę, a prawda jest brutalna i niebezpieczna"." Grande stwierdziła, że poprzez swoje czyny pragnie powiedzieć fanom, żeby sami byli silniejsi: ""Moonlight" to piękny utwór, a to piękny tytuł. To bardzo romantyczna i na pewno łączy ze sobą muzykę dawną i nową muzykę, ale tytuł „"Dangerous Woman"” jest o wiele silniejszy. ... Dla mnie Niebezpieczna kobieta to ktoś, kto nie boi się stanąć, być sobą i być uczciwym."
Promocja.
Grande ogłosiła ostateczny tytuł albumu 22 lutego 2016 roku poprzez platformę Snapchat. Dwa dni później uruchomiła stronę internetową, aby promować swój album, na której znajdował się punkt „TEA” w której piosenkarka ogłaszała nowe informacje dotyczące albumu, a także sekcja „SHOP”, w którym sprzedawane były akcesoria związane z jej albumami. Teraz zamiast punktu "TEA" znajduje się lista koncertów "Dangerous Woman Tour". Oficjalna okładka albumu została zaprezentowana 10 marca 2016 za pośrednictwem kont społecznościowych i oficjalnej strony internetowej albumu. W dniu 12 marca 2016 roku, Grande była zarówno gospodarzem i muzycznym gościem na NBC "Saturday Night Live", gdzie wykonała piosenkę „Dangerous Woman” i „Be Alright”. W kwietniu Grande po raz pierwszy wykonała na żywo piosenkę „Leave Me Lonely”. W dniu 13 maja 2016 Grande ogłosiła poprzez jej Instagram, że nowa piosenka z albumu będzie miała premierę wyłącznie na serwisie Apple Music aż do wydania albumu. Grande pojawiła się również w The Tonight Show w dniu 8 września 2016 roku.
Trasa koncertowa.
Grande ogłosiła plany trasy koncertowej "Dangerous Woman Tour" na swojej stronie internetowej w maju 2016. 9 września ogłosiła pierwszą datę koncertu, pierwsze bilety zostały sprzedawane od 20 września 2016 roku. Trasa koncertowa rozpoczęła się w lutym 2017 i trwała aż do września 2017 roku, w ciągu której wokalistka zagrała 78 koncertów na pięciu kontynentach.
Single.
Początkowo planowany jako singel utwór „Focus”, został wydany w dniu 30 października 2015 roku. Chociaż pierwotnie utwór miał być uwzględniony w standardowym wydaniu "Dangerous Woman", ostatecznie został on dodany jedynie jako bonusowy utwór w japońskiej edycji albumu.
Pierwszy singel z albumu. Fragment utworu „Dangerous Woman” został wydany jako podkład muzyczny do programu CBS Victoria’s Secret Swim Special. Singel został wydany w dniu 11 marca 2016 roku, wraz z pre-orderem albumu w iTunes Store. Utwór został pobrany 118 000 razy w ciągu pierwszego tygodnia i zadebiutował na 10. miejscu listy "Billboard" Hot 100, stając się siódmym utworem Grande, który dotarł do pierwszej dziesiątki listy Hot 100 i piątym, który zadebiutował w pierwszej dziesiątce. Grande została pierwszą artystką w 57-letniej historii tego wykresu, której wszystkie single z jej trzech pierwszych albumów zadebiutowały w pierwszej dziesiątce listy.
Drugi singel z albumu, został wydany 6 maja 2016 roku. Utwór zadebiutowała na 83. miejscu i dotarł do 13. miejsca listy "Billboard" Hot 100. 
Trzeci singel z albumu z gościnnym udziałem raperki Nicki Minaj, został wydany w dniu 30 sierpnia 2016 roku. Utwór zadebiutował na 31. miejscu i dotarł do 4. miejsca listy US "Billboard" Hot 100.
Czwarty singel z albumu, gościnnie występuje w nim raper Future, został wydany 10 stycznia 2017 roku.
Promocyjne single.
Pierwszy singiel promocyjny „Be Alright”, został wydany w dniu 18 marca 2016 roku, utwór zadebiutował na 43. miejscu listy US "Billboard" Hot 100.
Drugi singiel promocyjny „Let Me Love You”, z gościnnym udziałem rapera Lila Wayne’a został wydany w dniu 18 kwietnia 2016 r., debiutując na zaledwie 99. miejscu na liście "Billboard" Hot 100.
Lista utworów.
Na albumie znajduje się 11 utworów. Dodatkowo płyta została wydana w kilku wersjach: deluxe (15 utworów), japońska/target (17 utworów) oraz japońska edycja specjalna, na której znajduje się dodatkowo utwór „Focus”.
Wersja standardowa
Wersja deluxe
Wersja japońska/target
Japońska edycja specjalna

</doc>
<doc id="3667025" url="https://pl.wikipedia.org/wiki?curid=3667025" title="Mai Pokhari">
Mai Pokhari

Mai Pokhari () – mokradła o powierzchni 90 hektarów, położone w pobliżu miasta Ilam, w dystrykcie Ilam, w Nepalu. Jezioro jest zasilane w wodę przy pomocy licznych źródeł oraz opadów. Stanowi główne źródło wody pitnej dla mieszkańców okolicznych obszarów. Położone jest na wysokości 2100 m n.p.m. 28 października 2008 roku zostało objęte ochroną w ramach konwencji ramsarskiej.
Flora.
W szacie roślinnej przeważają lasy, dominują w nich drzewa z rodzajów "Schima" i "Castanopsis" oraz dęby i gatunki wawrzynowatych. Obecność wyżej wymienionych drzew stwarza dogodne środowisko dla rozwoju epifitów, przede wszystkim z rodziny storczykowatych. Wokół jeziora rosną również kwitnące w marcu różaneczniki. Na wodzie utrzymują się natomiast grzybienie.
Fauna.
W okolicach Mai Pokhari żyją między innymi krytycznie zagrożone wyginięciem sępy bengalskie ("Gyps bengalensis"), a także kotki bengalskie ("Prionailurus bengalensis"), wydry europejskie ("Lutra lutra") oraz endemiczne jaszczurki z gatunku "Prionailurus bengalensis".
Religia.
Mai Pokhari jest miejscem kultu buddystów, hinduistów oraz animistów. W pobliżu mokradeł znajduje się świątynia bogini Bhagwati.
Zagrożenia.
Jednym z głównych zagrożeń dla środowiska w obrębie mokradeł Mai Pokhari jest rozprzestrzenianie się gatunków inwazyjnych, takich jak kryptomeria japońska ("Cryptomeria japonica"), czy karaś chiński ("Carassius auratus"). Poza tym, środowisku temu zagrażają chaotyczne budownictwo, przejmowanie terenów leśnych pod zabudowę i rolnictwo oraz użycie pestycydów na okolicznych plantacjach herbaty.

</doc>
<doc id="3667040" url="https://pl.wikipedia.org/wiki?curid=3667040" title="Joanna Stanisławska">
Joanna Stanisławska

Joanna Stanisławska, po mężu Jezierska (ur. 13 stycznia 1961 w Gdańsku) – polska florecistka, indywidualna mistrzyni Polski (1986).
Kariera sportowa.
Była zawodniczką AZS-AWF Gdańsk. W 1986 została indywidualną mistrzynią Polski, w 1985, 1986, 1987 i 1988 drużynową mistrzynią Polski. W 1983 i 1984 zdobyła brązowy medal mistrzostw Polski w drużynie.
Jest absolwentką Uniwersytetu Gdańskiego.

</doc>
<doc id="3667043" url="https://pl.wikipedia.org/wiki?curid=3667043" title="Puchar Świata w skeletonie 1996/1997">
Puchar Świata w skeletonie 1996/1997

Sezon 1996/1997 Pucharu Świata w skeletonie – 11. sezon Pucharu Świata w skeletonie. Rozpoczął się 15 grudnia 1996 roku w Königssee, w Niemczech. Ostatnie zawody z tego cyklu zostały rozegrane 25 stycznia 1997 roku w Winterbergu. Rozegranych zostało 8 konkursów: po 4 kobiet i mężczyzn. Był to pierwszy sezon pucharu świata, w którym wystąpiły panie.
Wśród kobiet pop raz pierwszy najlepsza była Niemka - Steffi Hanzlik, zaś wśród mężczyzn zwyciężył Kanadyjczyk Ryan Davenport.

</doc>
<doc id="3667050" url="https://pl.wikipedia.org/wiki?curid=3667050" title="Puchar Świata w skeletonie 1995/1996">
Puchar Świata w skeletonie 1995/1996

Sezon 1995/1996 Pucharu Świata w skeletonie – 10. sezon Pucharu Świata w skeletonie. Rozpoczął się 14 stycznia 1996 roku w Altenbergu, w Niemczech. Ostatnie zawody z tego cyklu zostały rozegrane 23 lutego 1996 roku w Stanach Zjednoczonych, w Lake Placid. Rozegrane zostały 4 konkursy.
Najlepszy był Kanadyjczyk Ryan Davenport.

</doc>
<doc id="3667051" url="https://pl.wikipedia.org/wiki?curid=3667051" title="Edward Janusz">
Edward Janusz

Edward Janusz (ur. 19 października 1850 we Lwowie, zm. 3 marca 1914) – polski oficer w armii austro-węgierskiej i fotograf.
Był oficerem c. i k. armii w stopniu porucznika. Prowadził zakład fotograficzny w Rzeszowie, który został uznany za jeden z najlepszych w Galicji. Uzyskał tytuł c. k. nadwornego fotografa w 1898. Był jednym z założycieli rzeszowskiego gniazda Polskiego Towarzystwa Gimnastyczne „Sokół”. Zmarł 3 marca 1914.
Zakład Edwarda Janusza mieścił się przy ówczesnej ulicy Sandomierskiej 18 (obecna ulica Grunwaldzka). Funkcjonował od 1886 do 1951 (później prowadziły go żona Janusza, Leopoldyna, a następnie córki Helena i Maria).

</doc>
<doc id="3667058" url="https://pl.wikipedia.org/wiki?curid=3667058" title="Colyn de Coter">
Colyn de Coter

Colyn de Coter lub Colijn de Coter (ur. ok. 1450–1455 w Brukseli lub 1480, zm. ok. 1539–1540 w Brukseli lub 1525) – niderlandzki malarz renesansowy działający w Brukseli i Antwerpii; znany również jako Mistrz z Orsoy (od wykonanych skrzydeł ołtarzowych w kościele parafialnym w Orsoy, dzielnicy miasta Rheinberg).
Twórczość artystyczna.
Najstarszy dokument odnotowujący nazwisko malarza pochodzi z 1479 roku; są to księgi rachunkowe bractwa św. Alojzego z Brukseli. Zachowały się również dwa kontrakty na wykonanie niezachowanych prac artysty: pierwszy datowany jest na rok 1493 i zawarty został pomiędzy Coterem a bractwem gildii św. Łukasza z Antwerpii (w dokumencie artysta występuje jako mistrz cechu Colyn van Brusele). Bractwo zlecało wykonanie dekoracji sklepienia w kaplicy cechu w Katedrze Najświętszej Marii Panny, namalowanie postaci aniołów. Drugim zachowanym dokumentem jest umowa w formie rachunku sporządzona pomiędzy malarzem a bractwem św. Eligiusa z Brukseli. Według niej Coter, w latach 1509–1510, podjął się ozdobienia drzwi tabernakulum. Prace zostały zakończone w 1511 roku.
Charakterystyka prac.
Jego styl nawiązywał do warsztatu Mistrza z Flemalle i Rogiera van der Weydena, a późniejsze dzieła do współczesnych mu mistrzów. Prace de Cotera klasyfikuje się w pięciu grupach. Najwcześniejsze powiązane są z sygnowanym obrazem pt. "Święty Łukasz malujący Marię Pannę". Nawiązują one do wczesnych prac mistrzów niderlandzkich. W tej grupie znajdują się ponadto: "Legenda św. Rombolda", "Mąż boleściwy", skrzydła rzeźbionego "Ołtarza Pasji" z katedry w Strängnäs, "Chrystus Wstawiający" i "Madonna Wstawiająca", "Madonna ze św. Janem Ewangelistą i św. Barbarą", "Maria Magdalena Strapionych" i "Święty Jan Ewangelista płaczący".
Druga grupa prac charakteryzuje się wyrazistą formą inspirowaną pracami Campina. Należą do niej sygnowany "Ołtarz Trójcy", chicagowska "Madonna koronowana przez aniołów", "Pokłon Trzech Króli" i "Ołtarz św. Albana". W kolejnych latach de Coter tworzył prace o bardziej osobistym i wyrazistym charakterze. Przykładem tego są skrzydła rzeźbionego ołtarza z kościoła św. Mikołaja z Miry w Rheinberg, przedstawiające sceny ze "Zdjęcia z krzyża" i "Ecce Homo". Sygnowane dzieło "Madonna koronowana przez anioły" z prywatnej kolekcji z Düsseldorfu otwiera kolejną grupę prac powstałych pod wpływem współczesnych malarzowi artystów. Do tej grupy zalicza się tzw. Tryptyk Bernatsky’ego i liczne wersje "Zdjęcia z krzyża" z Brukseli, Düsseldorfu i Stuttgartu. Ostatnią grupę stanowią dwie prace powstałe pod wpływem van der Weydena: "Pietà" i "Opłakiwanie".
Indywidualny styl de Cotera związany jest z odkrywaniem obrazowych efektów powiązanych z monumentalnie zatłoczonymi kompozycjami, stwarzającymi wrażenie "horror vacui" oraz z efektami trójwymiarowymi tworzonymi za pomocą światłocienia. Artysta stosował również iluminacyjne efekty dekoracyjne, używając np. brokatu czy odpowiednie rozdzielenie bloków kolorystycznych; dla nadania większej ekspresyjności jego postacie są skręcone, a ich twarze, na wzór brukselskich mistrzów iluminacyjnych, przepełnione są graficznymi detalami.
Twórczość Colyna de Cotera wywarła wpływ na malarstwo brukselskie w latach 1480–1515 oraz na twórczość artystów z Antwerpii i Mechelen. Nie kształtował on jednolitego stylu, wykorzystywał różnorodne kompozycje i sylwetki. Jego prace, związane stylowo z pracami wcześniejszych mistrzów niderlandzkich, a dodatkowo wzbogacone o własne innowacyjne podejście i techniki, zapewniły mu dużą popularność, a co za tym idzie, masową ich produkcję. W jego pracowni powstały panele przeznaczone dla katedry w Mechelen, skrzydła do pierwszego ołtarza w Strängnäs czy ołtarza św. Mikołaja. Coter tworzył również kartony dla brukselskiej pracowni gobelinów.

</doc>
<doc id="3667059" url="https://pl.wikipedia.org/wiki?curid=3667059" title="Puchar Świata w skeletonie 1994/1995">
Puchar Świata w skeletonie 1994/1995

Sezon 1994/1995 Pucharu Świata w skeletonie – 9. sezon Pucharu Świata w skeletonie. Rozpoczął się 15 stycznia 1995 roku w Altenbergu, w Niemczech. Ostatnie zawody z tego cyklu zostały rozegrane 4 lutego 1995 roku w Stanach Zjednoczonych, w Lake Placid. Rozegrane zostały 4 konkursy.
Po raz piąty zwyciężył Austriak Christian Auer.

</doc>
<doc id="3667067" url="https://pl.wikipedia.org/wiki?curid=3667067" title="Nonsberggruppe">
Nonsberggruppe



</doc>
<doc id="3667070" url="https://pl.wikipedia.org/wiki?curid=3667070" title="Kevin Sousa">
Kevin Sousa

Ken, właśc. Kevin Jorge Ramos Sousa (ur. 6 czerwca 1994 w Praii) – kabowerdeński piłkarz grający na pozycji bramkarza. Od 2017 jest piłkarzem klubu Batuque FC.
Kariera piłkarska.
Swoją karierę piłkarską Ken rozpoczął w klubie Académica do Mindelo. Następnie grał w Batuque FC, a w 2012 roku przeszedł do portugalskiego CD Nacional. W 2013 roku został wypożyczony do AD Oeiras. W sezonie 2013/2014 zadebiutował w jego barwach w Terceira Divisão. Na początku 2014 roku przeszedł na wypożyczenie do AC Alcanenense grającego w Segunda Divisão. Latem 2014 wrócił do Nacionalu. Jego zawodnikiem był do 2016 roku.
Następnie wrócił do ojczyzny, gdzie ponownie bronił barw Académiki do Mindelo oraz Batuque FC.
Kariera reprezentacyjna.
W reprezentacji Republiki Zielonego Przylądka Ken zadebiutował 19 listopada 2014 roku w przegranym 0:1 meczu eliminacjach do MŚ 2014 z Zambią. W 2015 roku został powołany do kadry na Puchar Narodów Afryki 2015. Był na nim rezerwowym bramkarzem i nie rozegrał żadnego meczu.

</doc>
<doc id="3667071" url="https://pl.wikipedia.org/wiki?curid=3667071" title="Olejek różany">
Olejek różany

Olejek różany – olejek eteryczny otrzymywany z kwiatów róży, w szczególności róży damasceńskiej, wykorzystywany przede wszystkim w przemyśle perfumeryjnym. Jego największymi producentami są Bułgaria i Turcja.
Produkcja.
Technologię destylacji kwiatów róży wynaleziono w Persji na początku IX wieku n.e. Według zachowanych dokumentów prowincja Fars składała roczną daninę w postaci 30 tys. butelek wody różanej kalifowi Al-Mamunowi. Znaczne ilości wody różanej były też eksportowane do Chin, Jemenu, Egiptu i krajów Maghrebu. Najważniejszym centrum produkcji był Firuzabad. Umiejętność produkcji właściwego olejku pojawiła się prawdopodobnie nie wcześniej niż w XVII wieku (brak o nim wzmianki w dziełach sprzed 1612), również w Persji.
Głównym gatunkiem róży stosowanym przy produkcji olejku różanego jest róża damasceńska, rzadziej (do 10%) – róża białokwiatowa. Wykorzystywana jest także, w szczególności we Francji, róża stulistna. Poza tym surowiec można pozyskiwać także z róży francuskiej. Nieotwarte kwiaty zbierane są ręcznie, przed świtem i wczesnym rankiem, w maju i czerwcu, a następnie przewożone do destylarni. Surowiec do produkcji olejku nie może być mieszany – płatki muszą pochodzić od jednego gatunku, od tej samej odmiany.
Do wytwarzania olejku różanego stosowano kilka metod: destylację w małych i dużych alembikach, destylację z parą wodną (w tym także pod zmniejszonym ciśnieniem) i ekstrakcję z użyciem rozpuszczalników organicznych.
Typowa dla Bułgarii do początku XX wieku destylacja w małym alembiku wyglądała następująco: do alembików o pojemności ok. 90 litrów ładowano ok. 10 kg kwiatów i 75 litrów wody, a następnie przez ok. 1,5 godziny gotowano na dużym ogniu. Odprowadzona para wodna skraplała się w prostej chłodnicy (rurce przechodzącej przez zbiornik zasilany stale zimną wodą) i była zbierana w odbieralniku. Zazwyczaj zbierano ok. 10 l płynu (czasem nawet 15 l, jednak olejek zawierał wtedy więcej stearoptenów). Zużyte kwiaty wyrzucano, a do alembika ładowano świeżą porcję, dopełniając ubytek wody. Po zebraniu ok. 40 l destylatu poddawano go powtórnej destylacji, zbierając pierwsze 5 litrów. Ten drugi destylat miał postać mętnej zawiesiny kropelek olejku w wodzie; wlewano go do butelki o długiej, wąskiej szyjce, w której gromadził się lżejszy olejek i z której go zbierano. Pozostałe nieodparowane 35 litrów pierwotnego destylatu zawracano z powrotem do alembików, do których dodawano kwiaty i prowadzono pierwszą destylację. Metoda ta była oszczędna, jeśli chodzi o paliwo do ogrzewania alembika (wielokrotnie wykorzystywano gorącą wodę, uzupełniając jedynie ubytki) i początkowy koszt prostej aparatury. Jej wadą była niska jakość uzyskiwanego produktu: do wielokrotnie używanej wody przechodziło wiele substancji lotnych zmieniających zapach olejku. Uzyskiwano więc większą ilość, ale słabszej jakości olejku i dlatego metoda ta została z początkiem XX wieku wyparta przez destylację w dużych alembikach.
Wykorzystywano w niej naczynia o pojemności 500–2500 litrów, jednorazowy ładunek to 100–500 kg kwiatów, do których dodawano 4–5 l wody na każdy kilogram kwiatów. Aparaty były odpowiednio zabudowane, by zapobiec utracie ciepła i podgrzewaniu kwiatów zanim nie znajdą się w naczyniu, gdyż powodowało to utratę substancji lotnych. Po dokładnym wymieszaniu róż i wody, by uniknąć zbrylania, rozpoczynało się powolne podgrzewanie. Chłodnice utrzymywane były w temperaturze powyżej 35 °C, by nie krystalizowały się w nich stearopteny. Destylację prowadzono tak długo, by otrzymać około 1 l płynu na kilogram kwiatów. Alembik opróżniało się, wyrzucając zużytą wodę i kwiaty. Destylat zbierał się w zbiornikach, z których ochłodzony przepływał do odstojników. Olejek, który unosił się na powierzchni, był dekantowany (był to tzw. pierwotny olejek różany – ponieważ zawierał wszystkie stearopteny, często przyjmował formę krystalicznej masy). Większość olejku pozostawała jednak zawieszona w postaci emulsji we frakcji wodnej, którą (po zgromadzeniu większej ilości) poddawano ponownej destylacji. Z około 1200 litrów pierwotnego destylatu, z którego zebrano pierwotny olejek, destylowano ok. 150 litrów płynu. Z frakcji wodnej po drugiej destylacji, po odstaniu, zbierano po raz drugi frakcję oleju, którą po zmieszaniu z pierwszą wystawiano w szklanych butelkach na słońce. W ciągu kilku dni wytrącały się zanieczyszczenia, a olej zlewano do pojemników. Natomiast nieodparowaną podczas drugiej destylacji wodę wykorzystywano jako „wsad” z kwiatami do destylacji surowego oleju.
W metodzie z użyciem pary wodnej proporcje użytej wody do ilości kwiatów były podobne; główną zaletą była możliwość wykorzystania jeszcze większych naczyń do destylacji i starannej kontroli dopływu pary do kwiatów oraz odprowadzania destylatu. Dalsza obróbka wyglądała podobnie, choć uzyskany produkt różnił się znacznie zapachem i producenci mieszali dwa rodzaje, by uzyskać wyższej jakości produkt. Przy wykorzystaniu zmniejszonego ciśnienia całość olejku znajdowała się zawieszona w wodzie, którą ponownie destylowano.
Metodą ekstrakcji przy użyciu rozpuszczalników organicznych lub przez ekstrakcję pomady po maceracji kwiatów uzyskiwano tzw. absolut różany. Ten typ olejku różnił się znacznie zapachem od typowego olejku otrzymywanego metodą destylacji wodnej. Jego głównym składnikiem był fenyloetanol, a ponadto cytronelol, nerol, geraniol i farnezol. Tę metodę stosowano częściej we Francji i Maroko, często z użyciem róży stulistnej jako produktu wyjściowego. Od początku XXI wieku ekstrakcja stosowana jest w Bułgarii na niewielką skalę, większość kwiatów przerabia się metodą destylacji wodnej.
Z powyższych metod najwydajniejszą była metoda małych alembików, w której z ok. 2500 kg kwiatów uzyskiwano 1 kg olejku, który jednakże ze względu na większą zawartość bezzapachowych substancji miał wyraźnie słabszy, słodki zapach. Typowa ilość kwiatów potrzebnych do uzyskania kilograma wysokiej jakości olejku to 3000–4000 kg, w zależności m.in. od pogody i jakości krzaków.
Z wyparków płatków róż uzyskuje się kompost, którym zasila się plantacje róż.
Producenci.
Najważniejszym centrum wytwarzania olejku jest Bułgaria, w szczególności tzw. Dolina Róż. Olejek bułgarski uważany jest za najlepszy (a przez to najdroższy).
Na początku XX wieku jedynym liczącym się konkurentem Bułgarii była Francja, gdzie produkowano olejek z róży damasceńskiej i stulistnej metodą destylacji z parą wodną. Mniej ważnymi producentami były wówczas Algieria, Turcja (Anatolia), Węgry, Hiszpania, Niemcy i Rosja. W latach 70. XX wieku liczącym się producentem dobrej jakości (choć mniej intensywnego i nie tak słodkiego w zapachu jak bułgarski) olejku było Maroko, gdzie w dolinie Wadi Dadis produkowano ok. 350 kg olejku rocznie. Większe różnice pogody z roku na rok powodowały znaczne zróżnicowanie ilości róż potrzebnych do wytworzenia olejku (3–5 ton/1 kg). W 1968 zbiory kwiatów róży wynosiły (w tonach): w Bułgarii – 5000, w ZSRR – 5000, w Maroku – 2500, w Turcji – 2000 i we Francji – 300. Mniejszymi producentami były Niemcy, Indie, Tunezja i Iran. Roczna produkcja olejku w Bułgarii w końcu lat 90. XX wieku i w pierwszej dekadzie XXI wieku wahała się od 870 do 2000 kg rocznie (z wyjątkiem 2002, gdy wyniosła tylko 650 kg). W latach 2001–2008 eksportowano od 1020 do 1800 kg rocznie, przy równoczesnym wzroście cen z 3217 euro za kilogram w 2001 do 4600 euro/kg w 2008. Bułgaria i Turcja zaspokajają ok. 90% światowego zużycia olejku różanego (mniejszymi producentami w tym okresie były: Iran, Meksyk, Francja, Włochy, Liban, Indie, Rosja i Chiny); największymi importerami bułgarskiego olejku były Francja, USA, Japonia, Irlandia i Wielka Brytania.
Skład i właściwości fizykochemiczne.
Olejek jest cieczą jasnożółtą do zielonkawej, przezroczystą, ulegającą krystalizacji w temperaturze poniżej 15 °C. Zapach jak kwiatu róży, smak jest ostry, balsamiczny.
Najważniejsze związki zawarte w olejku różanym to cytronelol, parafiny, geraniol, nerol, fenyloetanol, linalol, farnezol, eugenol, karwon, tlenek różany, β-damascenon i β-jonon. Te ostatnie, pomimo ich bardzo niskiej (rzędu 0,1% i mniej) zawartości w olejku, są w dużej mierze odpowiedzialne za zapach produktu.
Skład i właściwości olejku mogą się dość znacznie różnić pomiędzy próbkami wytworzonymi z użyciem różnych odmian róży, odmiennymi metodami, przez różnych producentów itp. Zmienność ta utrudniała wykrywanie fałszowania olejku różanego przez rozcieńczanie go tańszymi substancjami jak np. olejek palmarozowy. Na początku XX wieku skala fałszerstw była bardzo duża, dodawano m.in. czystego geraniolu lub cytronelolu. Geraniol lub olejek geraniowy były czasem dodawane na etapie destylacji; ponieważ powodowało to obniżenie temperatury topnienia otrzymanego olejku (co wykorzystywano do wykrywania fałszerstw), dodawano spermacetu, parafiny lub olejku z drzewa "Bulnesia sarmientoi", który miał tę zaletę, że krystalizował w bardzo podobny sposób jak prawdziwy olejek różany.
Zawartość cytronelolu może być znacznie wyższa i nie musi oznaczać próby fałszowania olejku mniej kosztownymi dodatkami. W starannie kontrolowanych próbkach w 1932 zawartość tego alkoholu wahała się od 45 do 61%, podobne wartości uzyskano w roku następnym. We współcześnie produkowanym olejku bułgarskim, w zależności od odmiany róży, cytronelol stanowił 20–34%, nerol – 5–12%, geraniol – 15–22%, parafiny – 1,0–2,5%, parafiny – 8,0–15,0%, a parafiny – 3,0–5,5%. Standard olejku różanego wyznacza norma ISO 9842.
Zastosowanie.
Olejek różany, zarówno z róży stulistnej, jak i francuskiej, używany jest jako samodzielne perfumy oraz do wytwarzania perfum i kosmetyków. W farmacji stosuje się do nadawania zapachu płynom i kremom do użytku zewnętrznego

</doc>
<doc id="3667074" url="https://pl.wikipedia.org/wiki?curid=3667074" title="Henryk Christiani">
Henryk Christiani

Henryk Christiani-Grabieński-Kronauge von Kronwald (ur. 8 stycznia 1860 w Wiedniu, zm. 3 maja 1931 w Trzcianie) – właściciel ziemski.
Życiorys.
Syn Teodora (1815-1896) i Ludgardy z domu Zagórskie (1839-1909). Legitymował się tytułem barona. Był właścicielem tabularnym Wolicy, późniejszej dzielnicy Dębicy. W latach 1890-1892 powstał tam dwór. Posiadał także dobra Trzciana.
Jego żoną od 1891 była Olga Milieska (1869-1951). Ich dziećmi byli Janina (1892-1978), Anna (1894-1981), Ałfred (1896-1978).
W 1914 został odznaczony przez papieża Krzyżem Komandorskim z Gwiazdą Orderu Świętego Grzegorza Wielkiego.

</doc>
<doc id="3667075" url="https://pl.wikipedia.org/wiki?curid=3667075" title="Wladimir Baýramow">
Wladimir Baýramow

Wladimir Baýramow, ros. Владимир Караджаевич Байрамов, "Władimir Karadżajewicz Bajramow" (ur. 2 sierpnia 1980 w Aszchabadzie, Turkmeńska SRR) – turkmeński piłkarz, grający na pozycji napastnika. Posiada też obywatelstwo rosyjskie.
Kariera piłkarska.
Kariera klubowa.
W 1997 rozpoczął karierę piłkarską w klubie Köpetdag Aszchabad, skąd był wypożyczony do Dagdanu Aszchabad. W 1999 wyjechał do Kazachstanu, gdzie bronił barw klubów Żengys Astana i Access-Golden Grane Petropawł. Drugą połowę występował w rosyjskim Kristałłu Smoleńsk. Następnie w klubach Mietałłurg Krasnojarsk, Rubin Kazań, Terek Grozny i FK Chimki. Zimą 2009 został wypożyczony do kazachskiego Tobyłu Kostanaj. W 2011 podpisał kontrakt z Kajratem Ałmaty. W 2012 powrócił do ojczyzny, gdzie zasilił skład Ahal FK. W 2013 przeszedł do Balkanu Balkanabat, w którym zakończył karierę piłkarza.
Kariera reprezentacyjna.
W latach 2001-2013 bronił barw narodowej reprezentacji Turkmenistanu.

</doc>
<doc id="3667078" url="https://pl.wikipedia.org/wiki?curid=3667078" title="Amelia Dyer">
Amelia Dyer

Amelia Dyer z d. Hobley (ur. w 1838 w Bristolu, zm. 10 czerwca 1896 w Newgate) – brytyjska seryjna morderczyni. Szacuje się, że zamordowała około 400 dzieci.
Życiorys.
Amelia Dyer urodziła się jako córka szewca. Była z wykształcenia położną i pielęgniarką. W połowie 1860 zaczęła pomagać kobietom pozbywać się niechcianych dzieci. W 1879 została skazana na sześć miesięcy ciężkich robót za nieumyślne spowodowanie śmierci dziecka.
4 kwietnia 1896 została aresztowana przez policję za morderstwo. Śledczy odkryli ciała sześciorga zamordowanych dzieci. Jej proces rozpoczął się 22 maja 1896. Obrońcy próbowali udowodnić jej niepoczytalność, lecz bez skutku. Została skazana na karę śmierci, którą wykonano przez powieszenie 10 czerwca 1896.

</doc>
<doc id="3667084" url="https://pl.wikipedia.org/wiki?curid=3667084" title="Puchar Świata w skeletonie 1993/1994">
Puchar Świata w skeletonie 1993/1994

Sezon 1993/1994 Pucharu Świata w skeletonie – 8. sezon Pucharu Świata w skeletonie. Rozpoczął się 15 grudnia 1993 roku w Winterbergu, w Niemczech. Ostatnie zawody z tego cyklu zostały rozegrane 28 stycznia 1994 roku w Szwajcarii, w Sankt Moritz. Rozegrane zostały 4 konkursy.
Po raz czwarty zwyciężył Austriak Christian Auer.

</doc>
<doc id="3667087" url="https://pl.wikipedia.org/wiki?curid=3667087" title="Joseph Gayetty">
Joseph Gayetty

Joseph Gayetty (ur. 1827, zm. ?) – amerykański przedsiębiorca z Nowego Jorku, od 1857 roku jako pierwszy zaczął sprzedawać papier toaletowy na rynku zachodnim. Jego wyrób był nasączony aloesem, a sam Gayetty reklamował go jako środek przeciw hemoroidom. Jego wyrób nie odniósł sukcesu, ale stał się inspiracją dla innych biznesmenów, którzy z powodzeniem skomercjalizowali produkt.

</doc>
<doc id="3667089" url="https://pl.wikipedia.org/wiki?curid=3667089" title="Wilhelm Seidl">
Wilhelm Seidl

Wilhelm Seidl (ur. 1850 w Grybowie, zm. 3 maja 1915 w Krakowie) – c. k. radca dworu, sędzia.
Życiorys.
Urodził się w 1850 w Grybowie. Jego bratem był Wacław Seidl (1867-1939), lekarz.
Ukończył studia prawnicze. W okresie zaboru austriackiego w ramach autonomii galicyjskiej wstąpił do służby sądowniczej. Początkowo pracował w rodzinnym Grybowie, a od 1892 w Krakowie. Był sekretarzem sądowym w Krakowie, po czym we wrześniu 1897 został mianowany c. k. radcą sądu krajowego w Krakowie. Został wybrany na czteroletnią kadencję od 4 grudnia 1901 wiceprzewodniczącym dla trybunału sądu przysięgłych przy c. k. sądzie obwodowym w Rzeszowie (przewodniczącym został Leonard Łukaszewski). Przez pewien czas był wiceprezydentem sądu cywilnego w Rzeszowie. Do 1906 był wiceprezydentem Sądu Krajowego cywilnego w Krakowie. Do początku 1906 był tymczasowo przydzielony do Ministerstwa Sprawiedliwości, pracując na stanowisku kierownika Referatu Spraw Administracyjnych i Osobowych dla Zachodniej Galicji, po czym został mianowany prezydentem Sądu Obwodowego w Rzeszowie (jako następca L. Łukaszewskiego). Publikował w czasopiśmie „Reforma Sądowa”.
W maju 1899 został wybrany członkiem zarządu Towarzystwa Szkoły Ludowej w Krakowie. Był wybierany prezesem Towarzystwa Kasynowego w Rzeszowie 21 stycznia 1901, 31 stycznia 1902 (wiceprezesem wybierany Jan Karol Całczyński). W 1902 był członkiem wydziału gniazda Polskiego Towarzystwa Gimnastyczne „Sokół” w Rzeszowie oraz był ojcem chrzestnym sztandaru. Był także prezesem Rady Opiekuńczej.
W 1914 został odznaczony Orderem Leopolda.
Zmarł 3 maja 1915 w Krakowie w wieku 66 lat. Został pochowany na Cmentarzu Rakowickim w Krakowie 6 maja 1915 (kwatera 1).Pogrzebowi przewodniczył ks. biskup Nowak.
Jego żoną była Wanda, ich dziećmi byli Stanisław Helena (po mężu Mendlowska), Anna.

</doc>
<doc id="3667091" url="https://pl.wikipedia.org/wiki?curid=3667091" title="Don Marino Barreto Jr.">
Don Marino Barreto Jr.

Don Marino Barreto Jr. (ur. 8 grudnia 1925 w Matanzas na Kubie, zm. 10 grudnia 1971 w Mediolanie) – kubański i włoski piosenkarz, kontrabasista i perkusista, znany z przebojów „Angeli negri” i „Arrivederci” (1. miejsce na liście najlepiej sprzedawanych singli we Włoszech w 1959 roku).
Życiorys.
Marino Barreto y Rubio urodził się na Kubie w Matanzas (nazwy rodzinnego miasta używał jako pseudonimu artystycznego). Po przyjeździe do Hiszpanii stał się znany jako popularyzator rytmów środkowo- i południowoamerykańskie. W połowię lat 50. przyjechał do Włoch, gdzie wykonywał podobny repertuar. Kiedy mieszkał we Włoszech, na Kubie wybuchła rewolucja pod wodzą Fidela Castro. Ponieważ miał już wtedy własną orkiestrę taneczną, z którą odnosił sukcesy, więc postanowił nie wracać do swego rodzinnego kraju, a osiąść we Włoszech. Zdobył powodzenie interpretując włoskie piosenki w stylu południowoamerykańskim. W latach 1956–1957 nagrał swoje pierwsze single (78- i 45-obrotowe), zaczął odnosić pierwsze sukcesy takimi piosenkami jak: „La più bella del mondo” (wylansowana wcześniej przez Marina Mariniego), „Visino de angelo”, „Per un bacio d’amore”, „Hasta la vista” (kompozycja własna) i „Angeli negri” (1959), wielki klasyk muzyki latynoamerykańskiej; na stronie B znalazła się piosenka „Arrivederci” (skomponowana przez Umberta Bindiego). Ta ostatnia stała się ogromnym sukcesem komercyjnym Barreta, gdyż zajęła 1. miejsce na liście najlepiej sprzedawanych singli we Włoszech w 1959 roku. Jego indywidualny, łagodny styl wykonawczy sprawił, iż stał się piosenkarzem kojarzonym z okresem boomu gospodarczego we Włoszech. Ostatnim jego znaczącym przebojem była piosenka „Cinque minuti ancora”, wylansowana na przełomie 1961 i 1962 roku.
Popularność Barreta spadła w latach 1961 i 1962, kiedy rytmy, takie jak samba, bossa nova, cha-cha zostały wyparte przez twist i madison, a piosenkarze tamtej epoki (Tony Dallara, Joe Sentieri i inni) zostali usunięci w cień przez takich wykonawców jak Gianni Morandi i Rita Pavone. Barreto zmarł 10 grudnia 1971 roku na marskość wątroby.

</doc>
<doc id="3667099" url="https://pl.wikipedia.org/wiki?curid=3667099" title="Alfred von Englisch-Popparich">
Alfred von Englisch-Popparich

Alfred von Englisch-Popparich (ur. 22 maja 1850, zm. 25 czerwca 1914 w Wiedniu) – tytularny generał artylerii cesarskiej i królewskiej Armii.
Życiorys.
1 września 1868 został mianowany podporucznikiem i wcielony do Morawskiego Pułku Piechoty Nr 3 w Pradze.
W 1884 został przydzielony do Komendy 32 Dywizji Piechoty w Budapeszcie na stanowisko szefa sztabu. Na stopień majora został mianowany ze starszeństwem z 1 listopada 1884. W 1886 został przeniesiony do Szkoły Wojennej w Wiedniu na stanowisko wykładowcy taktyki. Na tym stanowisku został mianowany na stopień podpułkownika ze starszeństwem z 1 listopada 1887. W 1890 został przeniesiony do Morawskiego Pułku Piechoty Nr 99 w Igławie na stanowisko komendanta 4. batalionu w Brnie. 13 grudnia tego roku został mianowany pułkownikiem. W następnym roku został komendantem Węgierskiego Pułku Piechoty Nr 72 w Bratysławie, a w 1894 komendantem Galicyjskiego Pułku Piechoty Nr 90 w Rzeszowie. 23 maja 1896 został mianowany generałem majorem ze starszeństwem z 1 maja tego roku i wyznaczony na stanowisko komendanta 30 Brygady Piechoty w Miszkolcu. W 1900 został komendantem 27 Dywizji Piechoty w Koszycach. Na tym stanowisku 7 maja 1900 został mianowany generałem porucznikiem ze starszeństwem z 1 maja tego roku. W 1901 został przeniesiony na stanowisko generała przydzielonego do Komendy Wojskowej Zadar. W 1902 został komendantem 45 Dywizji Piechoty Obrony Krajowej w Przemyślu. 1 maja 1906 został przeniesiony w stan spoczynku z równoczesnym przyznaniem honorowej rangi generała artylerii. Mieszkał w Klagenfurcie. 15 listopada 1908 został mianowany tytularnym generałem piechoty. Zmarł 25 czerwca 1914 w Wiedniu i został pochowany na tamtejszym Cmentarzu Centralnym.

</doc>
<doc id="3667101" url="https://pl.wikipedia.org/wiki?curid=3667101" title="Jesús Huerta De Soto">
Jesús Huerta De Soto



</doc>
<doc id="3667106" url="https://pl.wikipedia.org/wiki?curid=3667106" title="William Dwight Schultz">
William Dwight Schultz



</doc>
<doc id="3667108" url="https://pl.wikipedia.org/wiki?curid=3667108" title="Darchen">
Darchen

Darchen,Tarchan lub Taqin () – wioska w powiecie Burang w Tybetańskim Regionie Autonomicznym Chin. Dawniej była znana jako Lhara i nadal jest tak określana. W przeszłości była ważnym przystankiem dla nomadów i ich stad owiec i miała tylko dwa stałe budynki, z których tylko jeden przetrwał okres rewolucji kulturalnej, a obecnie używany jest jako schronisko przez tybetańskich pielgrzymów.
Darchen jest położony dokładnie naprzeciwko świętej góry Kajlas, na wysokości 4575 m n.p.m. i jest punktem początkowym dla pielgrzymek w regionie.
Wieś leży w odległości jednego dnia jazdy autobusem na północny wschód (ok. 330 km) od miasta Shiquanhe, w którym znajduje się otwarte 1 lipca 2010 lotnisko Gunsa, oferujące dwa razy w tygodniu połączenia do Lhasy i Chengdu.
W miejscowości znajduje się kilka restauracji, pensjonat i restauracja Ganges, a obok pensjonat Zhusu oraz hotel Gandise z siedzibą Biura Bezpieczeństwa Publicznego, którego pracownicy urzędują od wiosny do października i w którym pielgrzymi muszą dać do ostemplowania swoje zezwolenia podróży i kupić „bilety”, jeśli chcą obejść dookoła górę Kajlas. Znajduje się tu również kilka domów, ufundowany przez Szwajcarię tzw. Tibetan Medical and Astro Institute i ambulatorium, w którym lekarze są uczeni medycyny tybetańskiej, liczne sklepy i kioski i kilka pól namiotowych. Pielgrzymi w tym regionie tradycyjnie jedzą wyłącznie pożywienie wegetariańskie ze względu na bliskość świętego jeziora Manasarowar i góry Kajlas.

</doc>
<doc id="3667110" url="https://pl.wikipedia.org/wiki?curid=3667110" title="Puchar Świata w skeletonie 1992/1993">
Puchar Świata w skeletonie 1992/1993

Sezon 1992/1993 Pucharu Świata w skeletonie – 7. sezon Pucharu Świata w skeletonie. Rozpoczął się 15 grudnia 1992 roku w Oberhofie, w Niemczech. Ostatnie zawody z tego cyklu zostały rozegrane 28 stycznia 1993 roku w Altenbergu. Rozegrane zostały 3 konkursy.
Najlepszy był Austriak Franz Plangger, który wygrał wszystkie zawody.

</doc>
<doc id="3667111" url="https://pl.wikipedia.org/wiki?curid=3667111" title="Franciszek Doliński">
Franciszek Doliński

Franciszek Doliński (ur. 1852 w Mrowli, zm. 24 marca 1914 w Przemyślu) – polski doktor praw, adwokat, polityk, radny, wiceprezydent i prezydent Przemyśla, poseł na Sejm Krajowy Galicji.
Ukończył zdając maturę 18 czerwca 1868 Gimnazjum św. Anny w Krakowie. W latach 1868-1872 studiował na Wydziale Prawa Uniwersytetu Jagiellońskiego 11 lipca 1872 zdał pomyślnie egzamin sądowy, a 9 maja 1874 uzyskał tytuł doktora praw. W 1877 zamieszkał w Przemyślu otwierając tam kancelarię adwokacką.
Od 1881 był radnym miejskim w Przemyślu, od 1880 wiceburmistrzem miasta. Sprawował urząd prezydenta Przemyśla od 1901 do stycznia 1914 tj. do rozwiązania Rady miejskiej i wprowadzenia komisarza rządowego. Pełniąc funkcję burmistrza był prezesem w Związku 37 Miast. Był posłem na Sejm Krajowy Galicji: wybierany z III kurii w okręgu Przemyśl na IX kadencję (1908-1913) i na X kadencję (1913-1914). Politycznie był związany ze stronnictwem polskich demokratów.
Zmarł 25 marca 1914 w Przemyślu po dłuższej chorobie. 28 marca 1914 odbył się w Przemyślu pogrzeb.

</doc>
<doc id="3667112" url="https://pl.wikipedia.org/wiki?curid=3667112" title="Bobby Southworth">
Bobby Southworth

Bobby Southworth (ur. 16 grudnia 1969 w Santa Cruz) – amerykański zawodnik mieszanych sztuk walki (MMA) w latach 1999-2010. Były mistrz Strikeforce w wadze półciężkiej w latach 2006-2008. Zwycięzca turnieju bokserskiego Golden Gloves z 2000 roku. Posiadacz czarnego pasa w brazylijskim jiu-jitsu.
Kariera sportowa.
W 1998 zajął drugie miejsce w turnieju bokserskim Golden Gloves stanu Kalifornia. Dwa lata później wygrał zawody. W listopadzie 2000 zwyciężył w turniej International Fighting Championships i został mistrzem Stanów Zjednoczonych. 25 marca 2001 przegrał z Brazylijczykiem Vitorem Belfortem na gali PRIDE 13. Jeszcze w tym samym roku został międzynarodowym mistrzem IFC pokonując Floyda Sworda.
W 2005 wziął udział w pierwszej edycji reality show The Ultimate Fighter, lecz odpadł w ćwierćfinale ze Stephanem Bonnarem. Mimo to, dostał szansę stoczenia walki w UFC, gdzie na finałowej gali TUF-a przegrał z Samem Hogerem.
8 grudnia 2006 osiągnął największy sukces w zawodowej karierze zostając pierwszym mistrzem Strikeforce wagi półciężkiej, pokonując w mistrzowskiej walce Vernona White'a na punkty. 27 czerwca 2008 obronił tytuł wygrywając z Anthonym Ruizem. Pas stracił na rzecz Brazylijczyka Renato Sobrala 21 listopada 2008.
Osiągnięcia.
Mieszane sztuki walki:
Boks:
Brazylijskie jiu-jitsu:

</doc>
<doc id="3667113" url="https://pl.wikipedia.org/wiki?curid=3667113" title="Christina Francisco">
Christina Francisco

Christina Francisco (ur. 18 marca 1997 w Mangilao) – guamska lekkoatletka specjalizująca się w biegach sprinterskich.
Francisco jest halową rekordzistką Guamu w biegu na 400 metrów (uzyskany przez nią wynik jest również najlepszym wynikiem w historii Guamu bez podziału na halę i stadion) – 28 lutego 2016 roku w Seattle w mistrzostwach federacji Mountain Pacific Sports Federation w ramach rywalizacji akademickiej uzyskała czas 59,49 s. Wynikiem tym stała się pierwszą guamską lekkoatletką w historii, która przebiegła ten dystans w czasie krótszym niż minuta.
W 2016 roku krajowa federacja zakwalifikowała ją, jako jedyną reprezentantkę Guamu, do udziału w Halowych Mistrzostwach Świata w Lekkoatletyce 2016. Podczas tej imprezy wystartowała w biegu na 400 metrów, który ukończyła z czasem 1:00,08, zajmując ostatnią pozycję zarówno w swoich biegu eliminacyjnym (4. miejsce w 2. biegu), jak i w całych eliminacjach (16. czas), tym samym odpadając z dalszej rywalizacji. W tym samym roku wystartowała także w mistrzostwach świata juniorów, gdzie wystartowała w biegu na 400 metrów przez płotki, odpadając w eliminacjach, w których uzyskała czas 1:05,51.
Rekord życiowy: bieg na 400 metrów (hala) – 59,49 (28 lutego 2016, Seattle), bieg na 400 metrów przez płotki – 1:04,00 (30 kwietnia 2016, Corvallis).

</doc>
<doc id="3667118" url="https://pl.wikipedia.org/wiki?curid=3667118" title="Niebezpieczne związki (sztuka)">
Niebezpieczne związki (sztuka)

Niebezpieczne związki ("Les Liaisons Dangereuses") – sztuka teatralna autorstwa Christophera Hamptona, wystawiona po raz pierwszy w 1985 roku przez Royal Shakespeare Company i stanowiąca adaptację powieści epistolarnej pod tym samym tytułem z 1782 roku, napisanej przez Pierre'a Choderlos de Laclos. W 1986 została nagrodzona Laurence Olivier Award w kategorii sztuka roku, a następnie posłużyła za podstawę wyróżnionego Oscarem scenariusza do filmu fabularnego z 1988 roku. 

</doc>
<doc id="3667120" url="https://pl.wikipedia.org/wiki?curid=3667120" title="Maciej Czyszczan">
Maciej Czyszczan

Maciej Czyszczan (ur. 1832, zm. 7 marca 1914 w Zakopanem) – polski prawnik, prokurator, sędzia.
Życiorys.
Urodził się w 1832. Ukończył studia prawnicze na Wydziale Prawa Uniwersytetu Jagiellońskiego. Od około 1860 był adiunktem sądowym w C. K. Sądzie Okręgowym w Nowym Sączu. Brał udział w powstaniu styczniowym 1863. Z nowosądeckiego sądu około 1863 został przydzielony do C. K. Sądu Krajowego w Krakowie, Następnie, od około 1864 do około 1868 pracował w randze sekretarza rządowego na posadzie substytuta prokuratora w C. K. Prokuratorii Państwa w Krakowie. Od około 1868 do około 1875 w randzie radcy sądu krajowego sprawował stanowisko prokuratora w C. K. Prokuratorii Rządowej w Rzeszowie (od około 1870 C. K. Prokuratorii Państwa w Rzeszowie). Od około 1875 do około 1879 był prokuratorem C. K. Prokuratorii Państwa w Tarnowie. Od około 1879 do około 1885 w charakterze radcy sądu krajowego wyższego pracował w C. K. Wyższym Sądzie Krajowym w Krakowie. Od około 1885 do około 1887 w tym samym charakterze był zatrudniony w C. K. Sądzie Krajowym w Krakowie. 
3 marca 1887 został mianowany adwokatem generalnym przy C. K. Trybunale Kasacyjnym. W listopadzie tego roku został mianowany radcą dworu. W tym charakterze do około 1898 pracował w C. K. Sądzie Najwyższym i Trybunale Kasacyjnym w Wiedniu. Od 1897 do 1903 piastował posadę prezydenta C. K. Wyższego Sądu Krajowego dla Galicji Zachodniej w Krakowie. Równolegle od około 1902 pełnił funkcję przewodniczącego komisji egzaminacyjnej sędziowskiej. Ze stanowiska prezydenta apelacji w Krakowie zrezygnował z uwagi na zły stan zdrowia. 11 grudnia 1903 ogłoszono jego przejście na emeryturę i z okazji przeniesienia w stan spoczynku cesarz nadał mu szlachectwo.
Był uważany za „jednego z najwybitniejszych przedstawicieli sądownictwa galicyjskiego”. Będąc referentem działów cywilnych z „votum decisivum” w 1886 ocalił dla weteranów z 1831 fundację Pelagii Russanowskiej. Pracując jako prokurator państwa w Tarnowie i w Rzeszowie wykazał się w ściganiu lichwy i oszustw. Pracując jako prezydent sądu karnego w Krakowie przeprowadził kilka istotnych reform administracyjnych. 
Otrzymał tytuły honorowego obywatelstwa Tarnowa (około 1885), Przeworska (około 1902). W 1899 otrzymał godność c. k. tajnego radcy.
Tuż po przejściu na emeryturę osiadł w swoim majątku w Skołyszynie, gdzie pozostał do końca życia. Zmarł po długiej chorobie 7 marca w Zakopanem. Dwa dni później w tym mieście odbył się jego pogrzeb. Miał czterech synów, którzy podjęli karierę urzędniczą.

</doc>
<doc id="3667121" url="https://pl.wikipedia.org/wiki?curid=3667121" title="Jerzy Stelmach">
Jerzy Stelmach



</doc>
<doc id="3667122" url="https://pl.wikipedia.org/wiki?curid=3667122" title="Avishay Smoler">
Avishay Smoler



</doc>
<doc id="3667132" url="https://pl.wikipedia.org/wiki?curid=3667132" title="Julian Kotwicz-Zgórski">
Julian Kotwicz-Zgórski

Julian Kotwicz-Zgórski (ur. ok. 1819, zm. 11 maja 1914 we Lwowie) – polski c. k. urzędnik.
Pełnił urzędy starosty powiatu mościskiego (1871), powiatu kolbuszowskiego (1879). Zamieszkiwał także w Rzeszowie.
Zmarł 11 maja 1914 we Lwowie w wieku 95 lat. Został pochowany na Cmentarzu Łyczakowskim we Lwowie.
Miał synów Alfreda (prawnik, polityk), Kazimierza (lekarz), Juliusza, Józefa.

</doc>
<doc id="3667137" url="https://pl.wikipedia.org/wiki?curid=3667137" title="Zhenye Xie">
Zhenye Xie



</doc>
<doc id="3667139" url="https://pl.wikipedia.org/wiki?curid=3667139" title="Rejepmyrat Agabaýew">
Rejepmyrat Agabaýew

Rejepmyrat Agabaýew, ros. Реджепмурад Агабаев, "Riedżepmurad Agabajew" (ur. 1 sierpnia 1973, Turkmeńska SRR) – turkmeński piłkarz, grający na pozycji napastnika, trener piłkarski. Posiada też obywatelstwo kazachskie od 2005.
Kariera piłkarska.
Kariera klubowa.
W 1990 rozpoczął karierę piłkarską w klubie Nebitçi Balkanabat, w którym występował przez 2 sezony. Potem po 3 latach w 1994 został piłkarzem Nisy Aszchabad. W 1999 wyjechał do Kazachstanu, gdzie bronił barw klubów Kajratu Ałmaty, FK Atyrau i Jesil-Bogatyr Petropawł. W 2006 powrócił do ojczyzny, gdzie zasilił skład Aşgabat FK. W 2008 przeszedł do Kaspija Aktau, w którym zakończył karierę piłkarza.
Kariera reprezentacyjna.
W latach 1997-2004 bronił barw narodowej reprezentacji Turkmenistanu.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw w 2009 pomagał trenować Aşgabat FK. W latach 2010-2011 prowadził Balkan Balkanabat. W 2011 stał na czele Şagadamu Turkmenbaszy.

</doc>
<doc id="3667144" url="https://pl.wikipedia.org/wiki?curid=3667144" title="Tomasz Szajer">
Tomasz Szajer

Tomasz Szajer (ur. 10 grudnia 1860 w Kraczkowej, zm. 16 sierpnia 1914 w Słocinie) – polski chłop, działacz i polityk ludowy, poseł na Sejm Krajowy Galicji i do austriackiej Rady Państwa.
Życiorys.
Ukończył szkołę ludową w Kraczkowej, zaczął naukę w gimnazjum. Powołany do armii austro-węgierskiej służył jako podoficer "przy ułanach" do 1883. Następnie osiadł na czterdziestomorgowym gospodarstwie otrzymanym w posagu żony w Słocinie pod Rzeszowem. Dokonał w nim melioracji gruntów i wprowadził nowoczesne metody gospodarowania. Od 1883 był wójtem a od 1885 członkiem rady gminnej Słociny. Od początku lat 90. XIX wieku zaczął działać politycznie. Związał się z powstającym ruchem ludowym, był korespondentem "Przyjaciela Ludu" a następnie "Wieńca" i "Pszczółki. W 1894 kandydował bez rezultatu w wyborach uzupełniających do Sejmu Krajowego. Uczestnik zjazdu założycielskiego Stronnictwa Ludowego w Rzeszowie (1895). Był następnie członkiem Wydziału Wykonawczego SL (1895-1897). Znowu bezskutecznie ubiegał się o mandat do Sejmu Krajowego w 1895 - przegrał wówczas z ziemianinem Adamem Jędrzejowiczem. Zwolennik kierunku chrześcijańsko-społecznego i współpracownik ks. Stanisława Stojałowskiego, wraz z nim przeszedł w styczniu 1896 do utworzonego wówczas Stronnictwa Chrześcijańsko-Ludowego, gdzie był członkiem Rady Naczelnej (1897-1906). Był także w latach 1902-1908 członkiem Rady Powiatowej w Rzeszowie.
Był posłem do Rady Państwa IX kadencji (6 kwietnia 1897 - 7 września 1900), X kadencji (31 stycznia 1901 - 30 stycznia 1907) wybieranym w kurii IV (gmin wiejskich) w okręgu wyborczym nr 8 (Rzeszów-Tyczyn-Głogów-Strzyżów-Kolbuszowa-Sokołów). Po zmianie prawa wyborczego był posłem XI kadencji (17 czerwca 1907 - 30 marca 1911) wybranym z dwu-mandatowego galicyjskiego okręgu nr 45 (Kolbuszowa-Rzeszów-Głogów). Z ramienia Izby Posłów był zastępcą członka delegacji dla spraw wspólnych na 44. sesji Rady Państwa (12 października - 18 listopada 1910). Miał opinię sprawnego i niestroniącego od demagogii agitatora. Kandydując w marcu 1897 do Rady Państwa prowadził tak ostrą kampanię wyborczą, że spowodowało interwencję namiestnika Kazimierza Badeniego i jego uwięzienie w Rzeszowie.Tak go opisał dziennikarz „Dziennika Krakowskiego” w 1897 roku: "Tomasz Szajer jest postacią pod względem fizycznym imponującą. Wcale nie wygląda jak „chory na piersi“. Wysoki, okazale zbudowany, twarz ma dużą, prawdziwie sarmacką. Wygląda, jak Sobieski na posągach. Charakteru mu dodaje czarna czamara, którą lubi nosić podczas publicznych występów". Po interpelacji Ignacego Daszyńskiego w czasie pierwszej sesji Izby Posłów został uwolniony i objął mandat. W parlamencie nie wyróżniał się aktywnością. Należał do klubów Polskiego Stronnictwa Chrześcijańsko-Ludowego (1897-1904) którego był wiceprzewodniczącym a następnie Polskiego Centrum Ludowego (1904-1911). W latach 1901-1911 był także członkiem Koła Polskiego w Wiedniu. Był także posłem na Sejm Krajowy Galicji VIII kadencji (28 grudnia 1901 - 12 października 1907), wybrany z IV kurii (gmin wiejskich) w okręgu nr 57 Rzeszów.
Po śmierci Stojałowskiego, w 1911 próbował przejść do Polskiego Stronnictwa Ludowego, ale nie został przyjęty.
Został pochowany na cmentarzu.w Słocinie. W Słocinie (obecnie dzielnica Rzeszowa) nazwano jedną z ulic imieniem S-a i jego córki Heleny.
Rodzina.
Urodził się w rodzinie chłopskiej, jako syn wójta Kraczkowej Jakuba i Katarzyny z domu Nazimek. Był najmłodszym dzieckiem spośród dziesięciorga rodzeństwa. Jego bratankiem był poseł na Sejm z ramienia BBWR Michał Szajer (1886-1963). Ożenił się w 1883 z Katarzyną z Borowców (1865-1926). Mieli trzy córki: Michalinę (1885-1967), zamężną Kraus, Helenę (1887-1955), nauczycielkę i działaczkę społeczną, oraz Adelę (1889-1951), zamężną Kupkowską, nauczycielkę.

</doc>
<doc id="3667147" url="https://pl.wikipedia.org/wiki?curid=3667147" title="Melinda McGraw">
Melinda McGraw

Melinda McGraw (ur. 25 października 1963 w Nikozji) – amerykańska aktorka telewizyjna (głównie serialowa) i kinowa. Urodzona na Cyprze, z amerykańskich rodziców. Najlepiej jest znana z gościnnej roli Melissy Scully (siostry Dany Scully w serialu "Z Archiwum X").

</doc>
<doc id="3667151" url="https://pl.wikipedia.org/wiki?curid=3667151" title="William E. Bell">
William E. Bell

William E. Bell (ur. 27 października 1945 w Toronto, 30 lipca 2016) – kanadyjski pisarz, twórca literatury młodzieżowej.
Ukończył studia magisterskie na University of Toronto (z zakresu literatury; 1969) i Ontario Institute for Studies in Education (jednostka organizacyjna University of Toronto; 1984). Później pracował jako nauczyciel. Otrzymał nagrody literackie: "Ruth Schwartz Award", "Belgium Award", "Ontario School Librarians' Award" (wszystkie za powieść "Miasto Zakazane"), "Manitoba Young Readers' Choice Award" (za powieść "Five Days of the Ghost") oraz "Young Adult Canadian Book Award" (za powieść "Stones"). 
Jest żonaty z kanadyjską pisarką chińskiego pochodzenia Ting-Xing Ye. Para ma troje dzieci. Mieszka w Orillii.

</doc>
<doc id="3667154" url="https://pl.wikipedia.org/wiki?curid=3667154" title="Kadir Has Stadium">
Kadir Has Stadium



</doc>
<doc id="3667157" url="https://pl.wikipedia.org/wiki?curid=3667157" title="Rogatnik uszaty">
Rogatnik uszaty

Rogatnik uszaty ("Lyncornis temminckii") – gatunek średniej wielkości ptaka z rodziny lelkowatych (Caprimulgidae), podrodziny rogatników (Eurostopodinae). Występuje w południowej Tajlandii, Malezji i części Indonezji. Nie jest zagrożony wyginięciem.
Taksonomia.
Po raz pierwszy gatunek opisał John Gould w 1838. Holotyp pochodził z Borneo. Autor nadał nowemu gatunkowi nazwę "Lyncornis Temminckii". Rogatnik uszaty został przesunięty do "Eurostopodus", a następnie znowu do "Lyncornis". Gatunek monotypowy. Możliwe jednak, że rogatniki duże ("L. macrotis") podgatunku "L. m. jacobsoni" są rogatnikami uszatymi.
Morfologia.
Długość ciała wynosi 25–28 cm. Długość skrzydła u 3 zbadanych samców z Sumatry wyniosła 197 mm, 198,5 mm i 201,5 mm. Dalsze dane podano dla ptaków z Malezji. Długość skrzydła samca ("n"=10): 193–209 mm, u samic ("n"=13): 199–214 mm. Długość ogona samca ("n"=9): 121–137 mm, samicy ("n"=12): 120–135 mm. Długość skoku samca 14–16 mm, dzioba (do piór): 15–16,5 mm ("n"=4). Średnia masa ciała dla 3 osobników z Malezji wynosi 87,8 g.
Dymorfizm płciowy w upierzeniu nie występuje. Widoczne są charakterystyczne „uszy” z piór. Wierzch ciała pokrywają pióra brązowe z płowymi, jasnopłowymi lub cynamonowymi kropkami, za to wierzch głowy zdobią plamki brązowoczarne. Można dostrzec cienką, płową obrożę na karku. Barkówki pokryte są kropkami płowymi i ciemnożółtymi oraz większymi brązowoczarnymi. Na gardle występuje rozległa, biała plama lub po jednej plamie po obu stronach gardła. Spód ciała płowy, ozdobiony niewyróżniającymi się, brązowymi paskami. Niezależnie od płci rogatników uszatych, na ogonie i skrzydłach brak białych elementów. Tęczówka ciemnobrązowa, dziób o barwie rogu, nogi i stopy ciemnobrązowe. U ptaków młodocianych wierzch ciała jest bardziej cynamonowy lub ciemnożółty (mniej plamek), a spód ciała mniej płowy.
Zasięg występowania.
Rogatniki uszate występują w skrajnie południowej Tajlandii i dalej na południe poprzez kontynentalną część Malezji po Sumatrę (również wyspy Nias, Bangka i Belitung) i Borneo.
Ekologia i zachowanie.
Środowiskiem życia rogatników uszatych są otwarte tereny, świetliste lasy z zakrzewieniami, nadbrzeżne lasy i obrzeża lasów. Na Sumatrze zamieszkuje zarówno lasy pierwotne, jak i wtórne. Na Borneo stwierdzono obecność tych ptaków w lesie z obecnymi dwuskrzydlcowatymi, w lasach aluwialnych, zakrzewieniach, na obszarach trawiastych (w tym podmokłych) i na roślinności u wybrzeża morskiego. Przeważnie rogatniki uszate przebywają na nizinach, stwierdzane bywały do 1050 m n.p.m. Odzywają się w locie gwiżdżącym "tut, łii-oł", poza tym brak danych o głosie. Zjadają chrząszcze, ćmy i inne owady. Łowi je w locie, lecąc nad terenami otwartymi, polami ryżowymi i innymi uprawami, przecinkami w lesie, obrzeżami lasów, nad wodami, estuariami i wzdłuż rzek. W trakcie dnia odpoczywa w ściółce leśnej, żeruje o zmierzchu i świcie.
Lęgi.
Rozród słabo poznany. Prawdopodobnie w Malezji gniazduje od stycznia do czerwca, na wyspie Belitung – w marcu i kwietniu, na Sumatrze – w październiku i listopadzie; na Borneo lęgi rozpoczynają się w styczniu. W zniesieniu 1 lub 2 jaja. Jedno jajo z Malezji miało wymiary 36,2 na 26 mm i miało kształt podłużnego owalu. Skorupka była barwy jasnoróżowej, pokrywały ją rzadkie, czerwonawe (lub czerwonofioletowe) plamki. Odkryte gniazda umieszczone były na ziemi. Inne informacje o rozrodzie – dotyczące m.in. inkubacji i młodych – nie są znane.
Status.
IUCN uznaje rogatnika uszatego za gatunek najmniejszej troski (LC, "Least Concern") nieprzerwanie od 1988 (stan w 2020). Liczebność populacji nie została oszacowana; ptak ten opisywany jest jako pospolity do rzadkiego. BirdLife International ocenia trend populacji jako stabilny.

</doc>
<doc id="3667158" url="https://pl.wikipedia.org/wiki?curid=3667158" title="Bursa Atatürk Stadium">
Bursa Atatürk Stadium



</doc>
<doc id="3667161" url="https://pl.wikipedia.org/wiki?curid=3667161" title="Halowy rekord Australii i Oceanii w lekkoatletyce">
Halowy rekord Australii i Oceanii w lekkoatletyce



</doc>
<doc id="3667162" url="https://pl.wikipedia.org/wiki?curid=3667162" title="Atatürk Olimpiyat Stadyumu">
Atatürk Olimpiyat Stadyumu



</doc>
<doc id="3667169" url="https://pl.wikipedia.org/wiki?curid=3667169" title="Sivas 4 Eylül Stadium">
Sivas 4 Eylül Stadium



</doc>
<doc id="3667175" url="https://pl.wikipedia.org/wiki?curid=3667175" title="Gaziantep Kamil Ocak Stadium">
Gaziantep Kamil Ocak Stadium



</doc>
<doc id="3667179" url="https://pl.wikipedia.org/wiki?curid=3667179" title="Diyarbakır Atatürk Stadium">
Diyarbakır Atatürk Stadium



</doc>
<doc id="3667181" url="https://pl.wikipedia.org/wiki?curid=3667181" title="Eskişehir Atatürk Stadium">
Eskişehir Atatürk Stadium



</doc>
<doc id="3667186" url="https://pl.wikipedia.org/wiki?curid=3667186" title="Yeni Rize Şehir Stadı">
Yeni Rize Şehir Stadı



</doc>
<doc id="3667188" url="https://pl.wikipedia.org/wiki?curid=3667188" title="Wiceprezydenci Kolumbii">
Wiceprezydenci Kolumbii



</doc>
<doc id="3667189" url="https://pl.wikipedia.org/wiki?curid=3667189" title="Manisa 19 Mayıs Stadium">
Manisa 19 Mayıs Stadium



</doc>
<doc id="3667190" url="https://pl.wikipedia.org/wiki?curid=3667190" title="Rize Atatürk Stadı">
Rize Atatürk Stadı



</doc>
<doc id="3667191" url="https://pl.wikipedia.org/wiki?curid=3667191" title="Samsun 19 Mayıs Stadyumu">
Samsun 19 Mayıs Stadyumu



</doc>
<doc id="3667192" url="https://pl.wikipedia.org/wiki?curid=3667192" title="Ankara 19 Mayis">
Ankara 19 Mayis



</doc>
<doc id="3667193" url="https://pl.wikipedia.org/wiki?curid=3667193" title="Jezioro Kachura">
Jezioro Kachura



</doc>
<doc id="3667205" url="https://pl.wikipedia.org/wiki?curid=3667205" title="Hüseyin Avni Aker Stadyumu">
Hüseyin Avni Aker Stadyumu



</doc>
<doc id="3667209" url="https://pl.wikipedia.org/wiki?curid=3667209" title="Eugeniusz Lenik">
Eugeniusz Lenik

Eugeniusz Lenik (ur. 10 sierpnia 1879 we Lwowie, zm. ?) – polski prawnik, sędzia, major Wojska Polskiego.
Życiorys.
Urodził się 10 sierpnia 1879 we Lwowie. W 1898 zdał egzamin dojrzałości w C. K. Gimnazjum Wyższym w Nowym Sączu. Ukończył studia prawnicze. Przed 1914 pracował jako sędzia w Rzeszowie.
Został oficerem c. i k. armii. Był chorążym rezerwy, po czym w styczniu 1909 mianowany porucznikiem rezerwy w 1 pułku artylerii polnej. Po wybuchu I wojny światowej od sierpnia 1914 służył w polu w szeregach Armii Cesarstwa Niemieckiego, w tym od maja 1915 w sztabie dywizji bawarskiej, a następnie w 1915 przy 11 Armii Niemieckiej. W 1916 był w stopniu nadporucznika artylerii.
Po odzyskaniu przez Polskę niepodległości został przyjęty do Wojska Polskiego i został przydzielony do Korpusu Sądowego. Został zweryfikowany w stopniu majora rezerwy w korpusie oficerów sądowych ze starszeństwem z dniem 1 czerwca 1919.
W 1934 roku, jako major pospolitego ruszenia Korpusu Sądowego, pozostawał w ewidencji Powiatowej Komendy Uzupełnień Grudziądz.

</doc>
<doc id="3667210" url="https://pl.wikipedia.org/wiki?curid=3667210" title="19 Eylül Stadyumu">
19 Eylül Stadyumu



</doc>
<doc id="3667211" url="https://pl.wikipedia.org/wiki?curid=3667211" title="8 Kasim Stadi">
8 Kasim Stadi



</doc>
<doc id="3667212" url="https://pl.wikipedia.org/wiki?curid=3667212" title="Stadion Ankara 19 Mayis">
Stadion Ankara 19 Mayis



</doc>
<doc id="3667214" url="https://pl.wikipedia.org/wiki?curid=3667214" title="Konya Atatürk Stadium">
Konya Atatürk Stadium



</doc>
<doc id="3667215" url="https://pl.wikipedia.org/wiki?curid=3667215" title="Erin Richards">
Erin Richards

Erin Richards (ur. 17 maja 1986 w Penarth) – brytyjska i walijska aktorka telewizyjna i filmowa.
Życiorys.
Kształciła się w szkole aktorskiej Royal Welsh College of Music &amp; Drama. Do 2009 prowadziła program młodzieżowy "Mosgito" w języku walijskim nadawany w stacji S4C. Debiutowała jako aktorka teatralna w Taliesin Arts Centre w Swansea, zaczęła występować również w filmach krótkometrażowych.
Pierwszą większą rolę telewizyjną otrzymała w 2011, gdy wystąpiła w kilku odcinkach serialu "Być człowiekiem". W 2012 dołączyła do regularnej obsady drugiego sezonu "Breaking In". W 2014 zagrała jedną z głównych ról w horrorze "Uśpieni". W tym samym roku wcieliła się w postać Barbary Kean, partnerki Jamesa Gordona, w serialu "Gotham".

</doc>
<doc id="3667216" url="https://pl.wikipedia.org/wiki?curid=3667216" title="Ryszard Morawski">
Ryszard Morawski

Ryszard Morawski (ur. 2 marca 1933 w Warszawie) – polski malarz batalistyczny, rysownik, projektant zabawek oraz twórca figurek żołnierzy polskich wojsk z różnych epok.
Życiorys.
Studiował malarstwo na Akademii Sztuk Pięknych w Warszawie u Michała Byliny. Uczeń Antoniego Włodzimierza Trzeszczkowskiego. Swoje ilustracje publikował między innymi na łamach komiksowego czasopisma „Relax” (1976-1981), w którym pełnił również funkcję redaktora graficznego. Malarstwo związane tematycznie z wojskiem uprawia od ponad pół wieku. Jego liczne obrazy olejne i gwasze zdobią prywatne kolekcje w kraju i za granicą. Szczególnie bliska jest mu epoka napoleońska.
Wybrana twórczość.
Seria "Wojsko Księstwa Warszawskiego" – złożona z 5 albumów:
Seria "Wojsko polskie w służbie Napoleona" – złożona z 3 albumów:
Publikacje.
Albumy:
Pocztówki:
Kalendarze:

</doc>
<doc id="3667220" url="https://pl.wikipedia.org/wiki?curid=3667220" title="Górzak fioletowogłowy">
Górzak fioletowogłowy

Górzak fioletowogłowy ("Oreotrochilus chimborazo") – gatunek małego ptaka z rodziny kolibrowatych (Trochilidae), podrodziny paziaków, plemienia Lesbiini. Występuje w Kolumbii i Ekwadorze. Nie jest zagrożony wyginięciem.
Taksonomia.
Gatunek opisali po raz pierwszy Adolphe Delattre i Jules Bourcier. Opis ukazał się w 1846 na łamach "Revue et magasin de zoologie pure et appliquée". Holotyp pochodził z góry Chimborazo. Autorzy zaznaczyli, że stanowi on część kolekcji Edwarda Wilsona. Górzak fioletowogłowy tworzy nadgatunek z górzakami: andyjskim ("O. estella"), zielonogłowym ("O. stolzmanni") i białobocznym ("O. leucopleurus"). Niegdyś reprezentantów tych czterech gatunków uznawano za konspecyficznych. Międzynarodowy Komitet Ornitologiczny (IOC) wyróżnia 3 podgatunki "O. chimborazo". Osobniki z podgatunku "O. c. soderstromi" bywały uznawane za krzyżówki ptaków podgatunku nominatywnego i "O. c. jamesonii", jednakże na takowe pochodzenie tych osobników nie wskazuje ich odizolowany zasięg występowania.
Podgatunki i zasięg występowania.
IOC wyróżnia następujące podgatunki:
Morfologia.
Długość ciała wynosi około 13 cm, masa ciała 7,8–8,1 g. Wymiary szczegółowe holotypu: długość dzioba 21 mm, skrzydeł – 75 mm, ogona – 50 mm. Dziób czarny, nieco wygięty. U samca wierzch ciała porastają pióra oliwkowozielone. Całą głowę i górną część gardła porastają pióra opalizujące fioletowo-niebiesko; niższa część gardła połyskuje na zielono, od reszty spodu ciała oddziela ją wąska, czarna przepaska. Pozostała część spodu ciała biała, pokrywy ciemne; przez środek brzucha przechodzi cienka, ciemna linia. Ogon jest jedynie nieznacznie wcięty. Środkowa para sterówek ciemna, pozostałe białe z ciemnymi końcówkami i obrzeżami. Samica z wierzchu jest brązowozielona, ma połyskujące na zielono sterówki (z ogonem mniej wciętym niż u samca), najbardziej zewnętrzne z białą nasadą i końcówką. Gardło białawe, pokryte brązowymi plamkami, pozostała część spodu ciała jasnoszara. Osobniki młodociane przypominają samice, samce można odróżnić po jaśniejszej górnej części piersi. Niedojrzałe samce mają również ciemne pióra na głowie. U osobników podgatunku "O. c. jamesonii" połyskujące na głowie pióra są w całości fioletowe, a zewnętrzne sterówki mają mniej białej barwy. U przedstawicieli "O. c. soderstromi" w dole gardła występuje jedynie kilka zielono opalizujących piór.
Ekologia i zachowanie.
Górzaki fioletowogardłe zamieszkują wszelkie porośnięte roślinnością strefy do linii wiecznego śniegu. Bywały odnotowywane na wysokości od 3500 do 5200 m n.p.m. Ich zasięg jest mocno poszatkowany ze względu na rozmieszczenie gór wulkanicznych. Zwykle górzaki fioletowogardłe przebywają w górnej granicy strefy páramo, głównie w bardziej pustynnych obszarach trawiastych podobnych do puny, również w bardziej wilgotnej punie i kamienistych zboczach. Odwiedza również obszary przekształcone przez człowieka wskutek wypalania roślinności oraz pastwiska. W nocy odpoczywa w jaskiniach i szczelinach skalnych, zwykle w stanie podobnych do torporu. W podobnych miejscach chroni się również podczas gradobicia, częstego na wyższych wysokościach. Górzaki fioletowogłowe żywią się nektarem, którego głównym dlań źródłem są pomarańczowe kwiaty "Chuquiraga jussieui" (astrowate), poza tym pui i przedstawicieli ślazowatych. Dietę kolibry te uzupełniają owadami, które łowią w powietrzu lub zbierają ze skał czy roślinności. Są to ptaki agresywne i terytorialne.
Lęgi.
W przypadku ptaków podgatunku "O. c. jamesonii" okres lęgowy trwa głównie od października do lutego, jednakże znajdywano gniazda cały rok. Są to konstrukcje złożone z mchu, korzeni, suchych traw, piór, sierści króliczej i puchu roślinnego; stosunkowo duże. Zwykle ulokowane są w jaskini, rowie lub na ścianie stromego wąwozu, przeważnie poniżej jakiejś osłony. W razie braku odpowiednich miejsc ptaki umieszczają gniazda blisko siebie. Gniazdo może się również znajdować na drzewie "Polylepis" lub niewielkiej paproci. Kształt nie jest stały, zależy od obiektu, do którego przytwierdzono gniazdo. Zwykle jest ono umieszczone od 0,6 do 6 m nad ziemią. W zniesieniu 2 białe jaja. Okres inkubacji i czas do opierzenia się piskląt są stosunkowo długie, brak dokładnych danych. Młode klują się nagie i czarne. Po nauczeniu się latania przez pewien czas korzystają jeszcze z gniazda.
Status zagrożenia.
IUCN uznaje górzaka fioletowogłowego za gatunek najmniejszej troski (LC, "Least Concern") nieprzerwanie od 1988 (stan w 2021). Liczebność populacji nie została oszacowana; w 1996 ptak ten opisany został jako pospolity, lecz rozmieszczony plamowo. Ze względu na brak dowodów na spadki liczebności bądź istotne zagrożenia dla gatunku, BirdLife International ocenia trend liczebności populacji jako stabilny.

</doc>
<doc id="3667223" url="https://pl.wikipedia.org/wiki?curid=3667223" title="Na granicy (film 2016)">
Na granicy (film 2016)

Na granicy – polski thriller z 2016 w reżyserii Wojciecha Kasperskiego.
Produkcja i premiera.
Film kręcony był od 21 stycznia do 2 marca 2015 roku. Zdjęcia do filmu powstały w polskich Bieszczadach, w okolicach Tarnawy Niżnej i Polańczyka.
Premiera filmu (krajowa i światowa) odbyła się 19 lutego 2016.
Opis fabuły.
Film "Na granicy" opowiada historię ojca (Chyra) i dwóch synów (Bielenia, Henriksen), którzy zimą przyjeżdżają w Bieszczady, aby ułożyć wzajemne relacje po niedawnej rodzinnej tragedii (śmierć matki).
Osiedlają się w odciętej od cywilizacji górskiej bazie (byłe więzienie), ale zamiast spokoju czeka ich wkrótce walka o przeżycie, gdy pojawi się tajemniczy nieznajomy (Dorociński), który wciąga bohaterów w mroczny i niebezpieczny świat przestępczego pogranicza.
Reżyser Wojciech Kasperski dementuje powielaną w opisach filmu tezę o autentyczności przedstawionych w filmie zdarzeń. W wywiadzie dla "Gazety Wyborczej" wypowiedział się następująco: "Na bazie tego, co usłyszałem, oraz dokumentacji na temat tego, co się dzieje po przemycie ludzi przez wschodnią granicę, wyklułem własną historię".

</doc>
<doc id="3667236" url="https://pl.wikipedia.org/wiki?curid=3667236" title="Stadion 4 Eylül">
Stadion 4 Eylül



</doc>
<doc id="3667241" url="https://pl.wikipedia.org/wiki?curid=3667241" title="Ali Sami Yen (stadion)">
Ali Sami Yen (stadion)



</doc>
<doc id="3667242" url="https://pl.wikipedia.org/wiki?curid=3667242" title="Abram Abramian">
Abram Abramian



</doc>
<doc id="3667243" url="https://pl.wikipedia.org/wiki?curid=3667243" title="David Mazouz">
David Mazouz

David Mazouz (ur. 19 lutego 2001 w Los Angeles) – amerykański aktor telewizyjny i filmowy.
Życiorys.
Urodził się w rodzinie Żydów sefardyjskich. Ojciec z pochodzenia jest Tunezyjczykiem, matka urodziła się Stanach Zjednoczonych, zaś jej rodzice pochodzili z Grecji. W wieku ośmiu lat zaczął grać w reklamach. W 2012 został obsadzony w roli autystycznego chłopca Jake'a Bohma w serialu "Touch", grając u boku Kiefera Sutherlanda. Otrzymał za nią nominację do Young Artist Award dla najlepszego młodego aktora pierwszoplanowego w serialu telewizyjnym. Wystąpił również w pojedynczych odcinkach takich produkcji jak "Mike i Molly", "Biuro", "Zabójcze umysłu" i innych. W 2014 dołączył do głównej obsady "Gotham", gdzie wcielił się w postać młodego Bruce'a Wayne'a.

</doc>
<doc id="3667244" url="https://pl.wikipedia.org/wiki?curid=3667244" title="Jerzy Mikułowski-Pomorski">
Jerzy Mikułowski-Pomorski



</doc>
<doc id="3667248" url="https://pl.wikipedia.org/wiki?curid=3667248" title="Stadion im. Atatürka">
Stadion im. Atatürka



</doc>
<doc id="3667250" url="https://pl.wikipedia.org/wiki?curid=3667250" title="Stadion 19 Maja">
Stadion 19 Maja



</doc>
<doc id="3667252" url="https://pl.wikipedia.org/wiki?curid=3667252" title="Jimmy Bain">
Jimmy Bain

Jimmy Bain, właśc. James Stewart Bain (ur. 19 grudnia 1947 w Newtonmore, zm. 23 stycznia 2016) – brytyjski muzyk, kompozytor i wokalista, multiinstrumentalista, znany głównie jako basista. Grał w takich zespołach jak: Dio, Harlot, Hear ’n Aid, Last in Line, Rainbow, Scorpions, Sledge Leather, Street Noise, Wild Horses oraz WWIII. Współpracował ponadto z Philipem Lynottem, znanym z występów w grupie Thin Lizzy.
Muzyk zmarł 24 stycznia 2016 roku na nowotwór płuc. Miał 68 lat.

</doc>
<doc id="3667254" url="https://pl.wikipedia.org/wiki?curid=3667254" title="Wiceprezydenci Hondurasu">
Wiceprezydenci Hondurasu



</doc>
<doc id="3667257" url="https://pl.wikipedia.org/wiki?curid=3667257" title="Hear 'n Aid">
Hear 'n Aid



</doc>
<doc id="3667260" url="https://pl.wikipedia.org/wiki?curid=3667260" title="Antoni Różalski">
Antoni Różalski

Antoni Wincenty Różalski (ur. 19 października 1952 w Ziębicach) – polski mikrobiolog, profesor nauk biologicznych, profesor zwyczajny Uniwersytetu Łódzkiego i rektor tej uczelni w kadencji 2016–2020.
Życiorys.
Ukończył liceum ogólnokształcące w Pińczowie, a w 1976 studia z zakresu biologii na Wydziale Biologii i Nauk o Ziemi Uniwersytetu Łódzkiego. Na tej samej uczelni w 1984 uzyskał stopień doktora nauk przyrodniczych. Habilitował się w 1991 na Uniwersytecie Mikołaja Kopernika w Toruniu w oparciu o dorobek naukowy oraz rozprawę zatytułowaną "Charakterystyka swoistości epitopowej przeciwciał monoklonalnych i surowic poliklonalnych przeciwko lipopolisachrydomutantów Re Salmonellaminnesota E. coli i Proteus mirabilis". 22 października 1996 otrzymał tytuł profesora nauk biologicznych. Specjalizuje się w zagadnieniach z zakresu immunobiologii, immunochemii i mikrobiologii.
Od 1976 zawodowo związany z Uniwersytetem Łódzkim, kiedy to podjął pracę w Zakładzie Mikrobiologii Ogólnej. W 2002 doszedł do stanowiska profesora zwyczajnego. W 1997 został kierownikiem Zakładu Immunobiologii Bakterii w Instytucie Mikrobiologii i Immunologii. W latach 1991–1993 pełnił funkcję prodziekana, w latach 1996–2002 dziekana Wydziału Biologii i Nauk o Ziemi. Od 2002 do 2008 był dziekanem Wydziału Biologii i Ochrony Środowiska. W 2008 objął stanowisko prorektora ds. nauki, a w 2014 równocześnie prorektora ds. studenckich i toku studiów. 17 marca 2016 został wybrany na rektora UŁ na czteroletnią kadencję.
Obejmował również funkcje zastępcy przewodniczącego Komitetu Mikrobiologii Polskiej Akademii Nauk i przewodniczącego rady naukowej Instytutu Biologii Medycznej PAN, a także przewodniczącego wydziału i prezesa Łódzkiego Towarzystwa Naukowego.
Jest żonaty, ma troje dzieci.
Odznaczenia.
Odznaczony Złotym Krzyżem Zasługi (2000) oraz Medalem Komisji Edukacji Narodowej (2006).

</doc>
<doc id="3667263" url="https://pl.wikipedia.org/wiki?curid=3667263" title="Na granicy (film)">
Na granicy (film)



</doc>
<doc id="3667265" url="https://pl.wikipedia.org/wiki?curid=3667265" title="Stadion Apostolos Nikolaidis">
Stadion Apostolos Nikolaidis



</doc>
<doc id="3667266" url="https://pl.wikipedia.org/wiki?curid=3667266" title="Stadion Nikos Goumas">
Stadion Nikos Goumas



</doc>
<doc id="3667267" url="https://pl.wikipedia.org/wiki?curid=3667267" title="Stadion Karaiskákis">
Stadion Karaiskákis



</doc>
<doc id="3667271" url="https://pl.wikipedia.org/wiki?curid=3667271" title="Ana Cabecinha">
Ana Cabecinha

Ana Isabel Vermelhudo Cabecinha (ur. 29 kwietnia 1984 w Beji) – portugalska lekkoatletka specjalizująca się w chodzie sportowym.
Osiągnięcia.
Pozostałe osiągnięcia.
Wielokrotna mistrzyni i rekordzistka Portugalii oraz reprezentantka kraju w pucharze świata i drużynowych mistrzostw Europy w chodzie sportowym.

</doc>
<doc id="3667277" url="https://pl.wikipedia.org/wiki?curid=3667277" title="Agent Provocateur">
Agent Provocateur



</doc>
<doc id="3667278" url="https://pl.wikipedia.org/wiki?curid=3667278" title="Agent Provocateur (album Foreigner)">
Agent Provocateur (album Foreigner)



</doc>
<doc id="3667285" url="https://pl.wikipedia.org/wiki?curid=3667285" title="Amarpur">
Amarpur



</doc>
<doc id="3667286" url="https://pl.wikipedia.org/wiki?curid=3667286" title="Amban">
Amban



</doc>
<doc id="3667287" url="https://pl.wikipedia.org/wiki?curid=3667287" title="Ambohipihaonana (Ambatolampy)">
Ambohipihaonana (Ambatolampy)



</doc>
<doc id="3667290" url="https://pl.wikipedia.org/wiki?curid=3667290" title="Among Friends">
Among Friends



</doc>
<doc id="3667293" url="https://pl.wikipedia.org/wiki?curid=3667293" title="Andy Gray">
Andy Gray



</doc>
<doc id="3667295" url="https://pl.wikipedia.org/wiki?curid=3667295" title="Andrew Gray">
Andrew Gray



</doc>
<doc id="3667298" url="https://pl.wikipedia.org/wiki?curid=3667298" title="Antoni Orleański">
Antoni Orleański



</doc>
<doc id="3667299" url="https://pl.wikipedia.org/wiki?curid=3667299" title="Apostoł Andrzej">
Apostoł Andrzej



</doc>
<doc id="3667300" url="https://pl.wikipedia.org/wiki?curid=3667300" title="Archibald Douglas">
Archibald Douglas



</doc>
<doc id="3667301" url="https://pl.wikipedia.org/wiki?curid=3667301" title="Archidiecezja Saint John's (Nowa Fundlandia)">
Archidiecezja Saint John's (Nowa Fundlandia)



</doc>
<doc id="3667302" url="https://pl.wikipedia.org/wiki?curid=3667302" title="Metropolia Saint John's (Nowa Fundlandia)">
Metropolia Saint John's (Nowa Fundlandia)



</doc>
<doc id="3667304" url="https://pl.wikipedia.org/wiki?curid=3667304" title="Archieparchia Aleppo">
Archieparchia Aleppo



</doc>
<doc id="3667305" url="https://pl.wikipedia.org/wiki?curid=3667305" title="Archieparchia połocka">
Archieparchia połocka



</doc>
<doc id="3667306" url="https://pl.wikipedia.org/wiki?curid=3667306" title="Bagak">
Bagak



</doc>
<doc id="3667307" url="https://pl.wikipedia.org/wiki?curid=3667307" title="Hooven-Owens-Rentschler (HOR)">
Hooven-Owens-Rentschler (HOR)



</doc>
<doc id="3667308" url="https://pl.wikipedia.org/wiki?curid=3667308" title="Orientocapsus zhangi">
Orientocapsus zhangi

Orientocapsus zhangi – gatunek pluskwiaka z rodziny tasznikowatych i podrodziny Mirinae.
Gatunek ten opisany został w 1998 roku przez N. Lu i L.-Y. Zhenga jako "Arbolygus difficilis". Jego redeskrypcji i przeniesienia do nowego rodzaju "Orientocapsus" dokonali T. Yasunaga i M.D. Schwartz.
Ciało podłużno-owalne, głównie brązowe z lekkim czerwonym podbarwieniem, u samców długości od 6,5 do 8,1 mm, a u samic od 6,9 do 7,3 mm. Głowa jasnobrązowa do brązowej, jedwabiście owłosiona, z delikatnie rowkowanym czołem i słabą bruzdą środkową na ciemieniu. Czułki ciemnobrązowe z jaśniejszymi dwoma początkowymi członami. Jasnobrązowy kołnierz jest wyraźnie owłosiony. Przedplecze ciemnobrązowe z jaśniejszym tyłem, równomiernie punktowane i równomiernie pokryte półwzniesionymi, jedwabistymi włoskami. Tarczka ciemnobrązowa z jaśniejszymi narożami. Pólpokrywy brązowe, gęsto pokryte półwzniesionym owłosieniem tej samej barwy oraz miejscami barwy srebrnej. Odwłok kasztanowobrązowy. Narządy rozrodcze samca o asymetrycznych paramerach: prawa jest skrócona, rozszerzona i ma nieco spłaszczoną "hypophysis", zaś lewa ma wystający wierzchołkowo płat zmysłowy.
Pluskwiak znany z Nepalu i Tybetu.

</doc>
<doc id="3667309" url="https://pl.wikipedia.org/wiki?curid=3667309" title="Liocapsus langtang">
Liocapsus langtang

Liocapsus langtang – gatunek pluskwiaka z rodziny tasznikowatych i podrodziny Mirinae.
Gatunek ten opisany został w 2007 roku przez T. Yasunagę i M.D. Schwartza.
Ciało samca podłużno-owalne, samicy owalne, z wierzchu silnie błyszczące, u samców długości od 6,3 do 6,9 mm, a u samic od 6,5 do 7,3 mm. Ubarwienie podstawowe ciała u samca ciemnobrązowe z jaśniejszymi elementami, u samicy jaśniejsze, u obu płci w szczegółach zmienne. Czułki samca całe ciemnoszarobrunatne, ich trzeci człon mniej niż dwukrotnie dłuższy od czwartego. Kołnierz żółtawobrązowy. Tarczka poprzecznie, wąsko pomarszczona. Płytki boczne śródtułowia i zatułowia szagrynowane lub omszone. Odwłok samca czekoladowobrązowy z żółtawymi elementami na segmentach genitalnych, samicy zaś jasnobrązowy, niekiedy z czerwonym podbarwieniem lub nieregularnie przyciemniony. Narządy rozrodcze samca o rozszerzonym i silnie skręconym "spiculum vesicale". W narządach rozrodczych samicy torebka grzbietowa zaokrąglenie nabrzmiała.
Pluskwiak znany tylko z Parku Narodowego Langtang Himal w Nepalu.

</doc>
<doc id="3667311" url="https://pl.wikipedia.org/wiki?curid=3667311" title="Łukomscy">
Łukomscy



</doc>
<doc id="3667312" url="https://pl.wikipedia.org/wiki?curid=3667312" title="Północna grań Skrajnego Granata">
Północna grań Skrajnego Granata



</doc>
<doc id="3667313" url="https://pl.wikipedia.org/wiki?curid=3667313" title="Jerzy Dadzibóg Łukomski">
Jerzy Dadzibóg Łukomski

Jerzy Dadzibóg Łukomski herbu własnego (zm. po 1695 roku) – wojski witebski w 1690 roku, stolnik połocki w 1677 roku, podczaszy miński w 1668 roku, wójt miński w 1677 roku.
Syn Samuela Eustachego Łukomskiego, stolnika wołkowyskiego, i Marianny Kisiel-Dorohinickiej. 
Przebywał kilka lat w niewoli w Moskwie. Był posłem województwa witebskiego na sejm nadzwyczajny 1672 roku. W 1674 roku podpisał elekcję Jana III Sobieskiego z województwa mińskiego. Poseł na sejm koronacyjny 1676 roku z Witebska. Poseł sejmiku witebskiego na sejm 1677 roku. Poseł na sejm 1685 roku z witebskiego. 
Był ożeniony z Izabellą Anną Bychowcówną, 2 voto Adamową Kisielową.

</doc>
<doc id="3667314" url="https://pl.wikipedia.org/wiki?curid=3667314" title="Himalmartensus ausobskyi">
Himalmartensus ausobskyi

Himalmartensus ausobskyi – gatunek pająka z rodziny sidliszowatych.
Gatunek ten został opisany w 2008 roku przez Xin-Ping Wanga et Ming-Sheng Zhu na podstawie dwóch samic odłowionych w 1970 i 1980 roku. Epitet gatunkowy upamiętnia Alberta Ausobsky'ego.
Długość ciała u holotypowej samicy wynosi 11,3 mm, z czego 4,8 przypada na karapaks, a 6,5 na opistosomę. Szczękoczułki mają po 6 ząbków przedkrawędziowych i 8 zakrawędziowych. Oczy środkowe przednie i tylne są podobnej wielkości, zaś tylne boczne nico mniejsze od przednich bocznych. Epigynium ma mały przedsionek z wąską, słabiej zesklerotyzowaną płytką tylną. Spermateki mają długie szypułki wokół których przynajmniej cztery pętle tworzą przewody kopulacyjne, wychodzące z punktów położonych za nasadami spermatek. Nasadowe części spermatek są duże i odległe od siebie mniej więcej o swoją szerokość.
Gatunek znany z dystryktów Dholkha i Lalitpur w Nepalu.

</doc>
<doc id="3667315" url="https://pl.wikipedia.org/wiki?curid=3667315" title="Kazimierz Julian Puchalski">
Kazimierz Julian Puchalski

Kazimierz Julian (Jan) Puchalski herbu Ślepowron (zm. 7 listopada 1692) – pisarz wielki litewski w 1691 roku, pisarz dekretowy litewski w 1665 roku, wojski grodzieński w latach 1672-1692, podstoli miński w 1661 roku, sekretarz Jego Królewskiej Mości w 1658 roku, ekonom olicki w latach 1685-1686. 
Poseł na sejm 1661 roku, poseł sejmiku pozwolskiego na sejm 1665 roku, poseł sejmiku pińskiego na sejm nadzwyczajny abdykacyjny 1668 roku.
Był elektorem Michała Korybuta Wiśniowieckiego z województwa brzeskolitewskiego w 1669 roku. Był posłem powiatu brzeskolitewskiego województwa brzeskolitewskiego na sejm nadzwyczajny 1672 roku. Poseł na sejm koronacyjny 1676 roku. Poseł na sejm 1677 roku.

</doc>
<doc id="3667319" url="https://pl.wikipedia.org/wiki?curid=3667319" title="Phoksumdotal">
Phoksumdotal

Phoksumdotal (, trl. "Phoksumdotāl", ang. "Phoksumdo Lake") – górskie, słodkowodne, oligotroficzne jezioro w Parku Narodowym Shey Phoksundo, w Nepalu. Położone jest ono na wysokości 3610 m n.p.m. i ma powierzchnię 494 hektarów. Ma głębokość 145 metrów. Phoksumdotal jest jeziorem osuwiskowym, a jego południowy brzeg stanowi naturalna zapora, na której obecnie zlokalizowana jest wieś Ringmo. Z krawędzi zapory spływa wodospad Suligad o wysokości 167 m n.p.m., przez niektóre źródła uznawany za najwyższy w Nepalu. 23 września 2007 roku jezioro zostało objęte ochroną w ramach konwencji ramsarskiej.
Flora.
Nad jeziorem Phoksumdotal stwierdzono występowanie 155 gatunków roślin okrytonasiennych, w tym zagrożonych wyginięciem gatunków "Dactylorhiza hatagirea", "Aconitum spicatum", "Dioscorea deltoidea", "Nardostachys jatamansi" i "Podophyllum hexandrum".
Fauna.
Nad jeziorem Phoksumdotal występują między innymi zagrożone wyginięciem irbisy śnieżne ("Panthera uncia"), piżmowcowate z gatunku "Moschus chrysogaster", a także wilki szare ("Canis lupus").
Religia.
Jezioro Phoksumdotal jest miejscem kultu dla buddystów i wyznawców tybetańskiej religii Bön. Na południowym brzegu jeziora zlokalizowanych jest ponad 20 stup, w których odmawiane są modlitwy. Na wschodnim brzegu istnieje natomiast buddyjska gompa.
Zagrożenia.
Do zagrożeń dla środowiska jeziora Phoksumdotal i jego okolic zalicza się nadmierny wypas zwierząt i zanieczyszczenia pochodzące z 42 gospodarstw domowych wsi Ringmo.

</doc>
<doc id="3667322" url="https://pl.wikipedia.org/wiki?curid=3667322" title="Wołodarśke">
Wołodarśke



</doc>
<doc id="3667323" url="https://pl.wikipedia.org/wiki?curid=3667323" title="Phoksundo (jezioro)">
Phoksundo (jezioro)



</doc>
<doc id="3667326" url="https://pl.wikipedia.org/wiki?curid=3667326" title="Stanisław Ciechanowicz">
Stanisław Ciechanowicz

Stanisław Hieronim Ciechanowicz herbu Mogiła – podkomorzy piński w latach 1691-1699, chorąży piński do 1691 roku, wojski piński w latach 1668-1673, łowczy smoleński w 1653 roku, starosta drużyłowiecki.
Jako poseł na sejm konwokacyjny 1668 roku z powiatu pińskiego był członkiem konfederacji generalnej zawiązanej 5 listopada 1668 roku na tym sejmie. Poseł powiatu pińskiego na sejm nadzwyczajny 1672 roku. W 1697 roku był elektorem Augusta II Mocnego.

</doc>
<doc id="3667331" url="https://pl.wikipedia.org/wiki?curid=3667331" title="Ireneusz Ziemiński">
Ireneusz Ziemiński

Ireneusz Ziemiński (ur. 23 września 1965 w Sztumie) – polski filozof, profesor nauk humanistycznych, profesor zwyczajny Uniwersytetu Szczecińskiego.
Życiorys.
W 1989 r. ukończył studia filozoficzne na Katolickim Uniwersytecie Lubelskim. Tam też na podstawie rozprawy pt. "Dyskurs a intuicja. E.L. Mascalla koncepcja filozoficznego poznania Boga", napisanej pod kierunkiem prof. Jana Czerkawskiego uzyskał w 1994 r. stopień naukowy doktora nauk humanistycznych w zakresie filozofii, specjalność: filozofia. W 2000 r. na podstawie rozprawy pt."Zagadnienie śmierci w filozofii analitycznej" na Wydziale Filozofii KUL uzyskał stopień doktora habilitowanego nauk humanistycznych w zakresie filozofii, specjalność: filozofia. Tytuł naukowy profesora nauk humanistycznych uzyskał w roku 2012.
Został profesorem zwyczajnym Uniwersytetu Szczecińskiego. Był też profesorem Wyższej Szkoły Humanistycznej TWP w Szczecinie i wykładowcą Collegium Civitas w Warszawie. Zajmuje się filozofią religii.
W 2017 otrzymał Nagrodę im. księdza Józefa Tischnera.

</doc>
<doc id="3667334" url="https://pl.wikipedia.org/wiki?curid=3667334" title="The Barry Sisters">
The Barry Sisters

Merna Pine (ur. 1923, zm. 31 października 1976) i Claire Easton (ur. 17 października 1920, zm. 22 listopada 2014), urodzone jako Minnie i Clara Bagelman – amerykańskie piosenkarki klezmerskie, w przemyśle muzycznym funkcjonujące jako zespół The Barry Sisters.
Życiorys.
Minnie i Clara urodziły się w rodzinie Hermana i Estery Bagelman, żydowskich emigrantów z Austrii i Rosji. Miały dwie młodsze siostry, Celię i Julię. Karierę muzyczną rozpoczęły w latach 30., jako zespół The Bagelman Sisters. Za namową ojca, zdecydowały się śpiewać w Jidysz.
Piosenkarki pierwszy raz wystąpiły publicznie w audycji dziecięcej "Uncle Norman" radia WLTH, wciąż znane jako The Bagelman Sisters. Z końcem lat 30., dokonały pierwszych nagrań dla wytwórni płytowej Victor Records. Wkrótce zmieniły nazwisko sceniczne na Barry i stały się znane jako jazzowe wokalistki jidysz. Występowały w Stanach Zjednoczonych, Izraelu i Związku Radzieckim.
Zakończyły karierę w 1973, wydając ostatni album "Our Way". Merna Pine zmarła 31 października 1976 w nowojorskim Fifth Avenue Hospital z powodu guza mózgu. Claire Easton zmarła 22 listopada 2014 w Aventurze.

</doc>
<doc id="3667335" url="https://pl.wikipedia.org/wiki?curid=3667335" title="Władysław Dragat">
Władysław Dragat

Władysław Filip Dragat, ps. „Orzechowski” (ur. 26 maja 1885 w Warszawie, zm. 23 lipca 1958 w Chicago) – pułkownik piechoty Wojska Polskiego.
Życiorys.
Urodził się 26 maja 1885 w Warszawie, w rodzinie Antoniego Jerzego i Felicji. W 1908 zdał egzamin dojrzałości w Krakowie. Następnie studiował w Politechnice Lwowskiej, uzyskując absolutorium. Był członkiem Związku Walki Czynnej i Związku Strzeleckiego, odbywając kurs oficerski.
Po wybuchu I wojny światowej był organizatorem półbatalionu we Lwowie, wraz z którym przystąpił do Legionów Polskich 13 października 1914 i został wcielony do 1 pułku piechoty w składzie I Brygady. W stopniu porucznika dowodził 4 kompanią I batalionu, zaś tymczasowo w trakcie bitwy pod Laskami 23 października 1914 kierował całym batalionem. Odniósł rany w bitwach: pod Krzywopłotami 17–18 listopada 1914, pod Łowczówkiem 24 grudnia 1914, pod Kostiuchnówką 4 lipca 1916, po której przebywał na leczeniu w Krakowie. Został awansowany do stopnia kapitana piechoty 1 listopada 1916. Po kryzysie przysięgowym był internowany w obozie w Beniaminowie. Został zwolniony w sierpniu 1918. Od tego czasu służył w szeregach Polskiej Siły Zbrojnej. Awansowany do stopnia majora 12 października 1918.
Po odzyskaniu przez Polskę niepodległości został przyjęty do Wojska Polskiego. Podczas wojny polsko-bolszewickiej w stopniu majora od marca (5 lub 15) 1919 do 1920 (22 lutego lub 8 marca) był p.o. dowódcy 1 pułku piechoty Legionów. Został awansowany do stopnia podpułkownika piechoty ze starszeństwem z dniem 1 czerwca 1919. Przechodząc z byłego Okręgowego Inspektoratu Piechoty w Dowództwie Okręgu Generalnego „Grodno”, od 18 września 1920 był sztabowym oficerem inspekcyjny piechoty w Dowództwie Okręgu Generalnego „Kielce”. 30 kwietnia 1921 roku został przydzielony do Centrum Wyszkolenia Piechoty w Rembertowie na stanowisko kierownika.
Od 11 stycznia 1922 dowodził 28 pułkiem Strzelców Kaniowskich w Łodzi. W czerwcu 1923 został przydzielony do Rezerwy Oficerów Sztabowych Dowództwa Okręgu Korpusu Nr IV z równoczesnym odkomenderowaniem na stanowisko komendanta Obozu Ćwiczeń Raducz na okres trzech miesięcy urlopu kuracyjnego ppłk. Kamila Jakescha. 1 marca 1924, w związku z likwidacją Rezerwy Oficerów Sztabowych przy Okręgach Korpusów, został przydzielony do 28 pp "„ponad etat do pełnienia funkcji według dyspozycji dowódcy do czasu przydziału na stanowisko etatowe”". W tym czasie był prezesem Klubu Sportowego 28 pułku piechoty. W kwietniu 1924 został przeniesiony do 16 pułku piechoty w Tarnowie na stanowisko zastępcy dowódcy pułku. W październiku 1926 został przesunięty na stanowisko dowódcy pułku. Został awansowany do stopnia pułkownika piechoty ze starszeństwem z dniem 1 stycznia 1927. Od 1929 do 1930 był komendantem Doświadczalnego Centrum Wyszkolenia w Rembertowie. Od stycznia 1930 do 1934 pełnił funkcję dowódcy piechoty dywizyjnej 22 Dywizji Piechoty Górskiej. W tym czasie odbył VI Kurs w Centrum Wyższych Studiów Wojskowych, trwający od 10 listopada 1931 do 15 lipca 1932. W 1932 był zweryfikowany z lokatą 1 na liście starszeństwa pułkowników awansowanych 1 stycznia 1927. W 1934 został przeniesiony na stanowisko pomocnika dowódcy Okręgu Korpusu Nr III ds. uzupełnień w Grodnie. Z dniem 31 sierpnia lub października 1935 został przeniesiony w stan spoczynku. Do 1939 był przewodniczącym sądu koleżeńskiego Zarządu Okręgu Stołecznego Związku Legionistów Polskich w Warszawie. Od 2 maja 1939 był członkiem Sądu Honorowego odznaczonych Krzyżem i Medalem Niepodległości.
Po wybuchu II wojny światowej i kampanii wrześniowej był internowany w Rumunii, skąd został wydany Niemcom. Był osadzony w Oflagu VI E Dorsten i VI B Dössel. U kresu wojny odzyskał wolność po wyzwoleniu przez aliantów.
Po wojnie wyemigrował do Stanów Zjednoczonych. Zmarł 23 lipca 1958 w Chicago.

</doc>
<doc id="3667336" url="https://pl.wikipedia.org/wiki?curid=3667336" title="Brat Julian">
Brat Julian

Brat Julian (węg. Julianus barát, XIII w.) – dominikanin węgierski, podróżnik który odbył w latach 1235–1238 wyprawę do Europy Wschodniej.
Życiorys.
Dominikanin węgierski Julian został wysłany z kilkoma zakonnikami do Węgrów zawołżańskich w celu krzewienia chrześcijaństwa. Powołany był szczególnie do tej roli, ponieważ już poprzednio podjął daleką podróż za Wołgę. Jego podróż miała na celu odnalezienia nad górną Wołgą pobratymców węgierskich oraz ich chrzest. Julian nie odnalazł Węgrów na Kaukazie, wobec czego ruszył na północ i po przejściu miasta „Bunda” w ziemi „Vela” należącej do „Saracenów” (niezidentyfikowane – być może chodzi o Bułgarię Nadwołżańską i jej stolicę Bułgar Wielki) w niezidentyfikowanym miejscu nad „wielką rzeką Etil” (możliwe, że chodzi o dopływ Kamy – rzekę Biełą, która nosi podobnie brzmiące nazwy po tatarsku i baszkirsku) odnalazł całe pogańskie plemię mówiące po węgiersku i przechowujące legendę o odejściu ziomków na zachód. Po półrocznej podróży przez Ruś i Polskę Julian wrócił na Węgry pod koniec 1236. Latem 1237 Julian ponownie wyruszył do odnalezionych Węgrów, jednak po drodze w okolicy Suzdala od Rusinów, Bułgarów i pogańskich Węgrów dowiedział się, że siedziby odnalezionych Węgrów zostały zniszczone przez Mongołów, oni sami zostali wymordowani, a niedobitki uległy rozproszeniu wśród sąsiadujących ludów. Z tą wiadomością Julian wrócił do króla węgierskiego.
Julian jest autorem listu do legata apostolskiego, biskupa Perugii, który miał na celu wytłumaczenie dostojnikom kościelnym przyczyny niepowodzenia podjętej przez dominikanów wyprawy. W liście, w którym informuje o geografii i etnografii Europy Wschodniej. Misjonarz podał też pierwsze w Europie informacje o Mongołach, którzy w tym czasie najechali Ruś.

</doc>
<doc id="3667337" url="https://pl.wikipedia.org/wiki?curid=3667337" title="ERIH">
ERIH



</doc>
<doc id="3667339" url="https://pl.wikipedia.org/wiki?curid=3667339" title="Roy Kerr">
Roy Kerr



</doc>
<doc id="3667340" url="https://pl.wikipedia.org/wiki?curid=3667340" title="William Timothy Gowers">
William Timothy Gowers



</doc>
<doc id="3667342" url="https://pl.wikipedia.org/wiki?curid=3667342" title="Vuelta al País Vasco 2016">
Vuelta al País Vasco 2016

56. edycja wyścigu kolarskiego Vuelta al País Vasco odbyła się od 4 do 9 kwietnia 2016. Wyścig liczył sześć etapów, o łącznym dystansie 852,2 km, zaliczany był do rankingu światowego UCI World Tour 2016. 
Uczestnicy.
Na starcie tego wyścigu stanęło 20 zawodowych ekip: osiemnaście drużyn jeżdżących w UCI World Tour 2016 i dwie profesjonalne ekipy zaproszone przez organizatorów z tzw. "dziką kartą".

</doc>
<doc id="3667344" url="https://pl.wikipedia.org/wiki?curid=3667344" title="Himalmartensus martensi">
Himalmartensus martensi

Himalmartensus martensi – gatunek pająka z rodziny sidliszowatych.
Gatunek ten został opisany w 2008 roku przez Xin-Ping Wanga et Ming-Sheng Zhu na podstawie pięciu samic. Epitet gatunkowy upamiętnia Jochena Martensa.
Długość ciała u holotypowej samicy wynosi 11,3 mm, z czego 3,1 przypada na karapaks, a 5,2 na opistosomę. Szczękoczułki mają po 6 ząbków przedkrawędziowych i 6 zakrawędziowych. Oczy środkowe przednie i tylne są podobnej wielkości, zaś tylne boczne nico mniejsze od największych: przednich bocznych. Epigynium ma mały przedsionek z szeroką, silnie zesklerotyzowaną płytką tylną. Spermateki mają stosunkowo krótkie szypułki wokół których trzy pętle tworzą przewody kopulacyjne, wychodzące z punktów położonych za nasadami spermatek. Nasadowe części spermatek są duże i odległe od siebie mniej więcej o swoją szerokość.
Gatunek znany z dystryktów Katmandu, Ilam i Lamjung w Nepalu.

</doc>
<doc id="3667347" url="https://pl.wikipedia.org/wiki?curid=3667347" title="Himalmartensus nepalensis">
Himalmartensus nepalensis

Himalmartensus nepalensis – gatunek pająka z rodziny sidliszowatych.
Gatunek ten został opisany w 2008 roku przez Xin-Ping Wanga et Ming-Sheng Zhu na podstawie trzech samic.
Długość ciała u holotypowej samicy wynosi 11,3 mm, z czego 4,2 przypada na karapaks, a 4,6 na opistosomę. Szczękoczułki mają po 7 ząbków przedkrawędziowych i 5 zakrawędziowych. Oczy środkowe przednie najmniejsze, środkowe tylne nieco większe, a boczne tylne i boczne przednie zbliżonej wielkości i największe. Epigynium ma mały przedsionek z wąską, słabo zesklerotyzowaną płytką tylną. Spermateki mają długie szypułki o stycznych wierzchołkach, wokół których co najmniej 5-6 pętli tworzą przewody kopulacyjne. Nasadowe części spermatek są duże i odległe od siebie mniej więcej o swoją szerokość.
Gatunek znany wyłącznie z dystryktu Rasuwa w Nepalu.

</doc>
<doc id="3667348" url="https://pl.wikipedia.org/wiki?curid=3667348" title="Nikołaj Borisow (1903–1955)">
Nikołaj Borisow (1903–1955)

Nikołaj Andriejewicz Borisow (ros. Николай Андреевич Борисов, ur. we wsi Trostinki w guberni tulskiej, zm. 13 września 1955 w Moskwie) – radziecki działacz państwowy, generał major służby inżynieryjno-technicznej, Bohater Pracy Socjalistycznej (1949).
Życiorys.
Początkowo był głównym inżynierem fabryki maszyn w Moskwie, od 1944 pracował w Państwowym Komitecie Planowania (Gospłanie) ZSRR jako kierownik wydziału, w latach 1945-1946 był szefem Zarządu nr 1 i zastępcą przewodniczącego Gospłanu ZSRR i jednocześnie od 20 sierpnia 1945 do 1946 zastępcą szefa Pierwszego Głównego Zarządu przy Radzie Komisarzy Ludowych/Radzie Ministrów ZSRR. Brał udział w pracach przy budowie pierwszej w ZSRR bomby atomowej, zdetonowanej 29 sierpnia 1949 na poligonie w Semipałatyńsku. Uchwałą Prezydium Rady Najwyższej ZSRR z 29 października 1949 otrzymał tytuł Bohatera Pracy Socjalistycznej, Medal Sierp i Młot i Order Lenina. Został odznaczony wieloma orderami i medalami. Został pochowany na Cmentarzu Nowodziewiczym.

</doc>
<doc id="3667349" url="https://pl.wikipedia.org/wiki?curid=3667349" title="Jan Albrycht Lipski">
Jan Albrycht Lipski

Jan Albrycht Lipski herbu Łada (zm. w 1676 roku) – wojewoda rawski w 1664 roku, starosta stanisławowski w 1660 roku, starosta inowłodzki w 1642 roku, podkomorzy rawski w 1647 roku, chorąży sochaczewski w 1639 roku, dworzanin królewski i dworzanin królewicza Jana Alberta Wazy.
Był deputatem na Trybunał Skarbowy Koronny w Radomiu. Poseł sejmiku sochaczewskiego na sejm ekstraordynaryjny 1642 roku, poseł sejmiku rawskiego na sejm ekstraordynaryjny 1647 roku. Jako poseł rawski na sejm konwokacyjny 1648 roku był członkiem konfederacji generalnej zawiązanej 31 lipca 1648 roku. Poseł sejmiku rawskiego na sejm nadzwyczajny 1654 roku, sejm 1661 i sejm 1662 roku, poseł na sejm nadzwyczajny 1652 roku, sejm zwyczajny 1654 roku, sejm 1655 roku i sejm 1659 roku. Był elektorem Władysława IV Wazy, Jana II Kazimierza Wazy. Był członkiem konfederacji generalnej zawiązanej 5 listopada 1668 roku na sejmie konwokacyjnym. Był elektorem Michała Korybuta Wiśniowieckiego z województwa rawskiego w 1669 roku. Był członkiem konfederacji generalnej zawiązanej 15 stycznia 1674 roku na sejmie konwokacyjnym. W 1674 roku był elektorem Jana III Sobieskiego z województwa rawskiego.
Przypisy.
 

</doc>
<doc id="3667353" url="https://pl.wikipedia.org/wiki?curid=3667353" title="Jan Wojciech Lipski">
Jan Wojciech Lipski



</doc>
<doc id="3667355" url="https://pl.wikipedia.org/wiki?curid=3667355" title="Filip Kochański">
Filip Kochański

Filip Kochański h. Lubicz (ur. 20 kwietnia 1875 w Wyżnicy, zm. we wrześniu 1936 w Gdańsku) – pułkownik dyplomowany kawalerii Wojska Polskiego.
Życiorys.
Urodził się 20 kwietnia 1875, w rodzinie Antoniego i Marii Sabiny z Teodorowiczów (1848–1935). W 1897 ukończył Terezjańską Akademię Wojskową i został oficerem zawodowym kawalerii c. i k. armii. W 1908 mianowany rotmistrzem Sztabu Generalnego. W 1910 służył w Tarnowie. W 1912 był dowódcą 6 szwadronu w Pułku Ułanów Nr 6. W latach 1912–1913 wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach.
Podczas I wojny światowej został przydzielony do Legionów Polskich 26 września 1915. Był szefem sztabu III Brygady, później od 4 maja 1916 szefem sztabu Komendy Legionów Polskich. Na stopień majora został awansowany ze starszeństwem z 1 października 1916 w korpusie oficerów kawalerii. Od stycznia 1917 ponownie służył w armii austriackiej. Jego oddziałem macierzystym był Pułk Ułanów Nr 6. Został wzięty do niewoli przez wojska rosyjskie 19 maja 1917, a w marcu 1918 oswobodził się z obozu pod Piotrogrodem. Wówczas ponownie wstąpił do 4 pułku ułanów. Trafił do niewoli na froncie włoskim 3 listopada 1918, po czym 12 dnia tego miesiąca uciekł i dostał się do Wiednia.
25 listopada 1918 roku został przyjęty do Wojska Polskiego z byłej armii austro-węgierskiej, z zatwierdzeniem posiadanego stopnia podpułkownika, i przydzielony do Sztabu Generalnego w Warszawie. Został szefem sztabu (zastępcą) pełnomocnika wojskowego Rzeczypospolitej w Wiedniu. Podczas wojny polsko-bolszewickiej w czerwcu 1919 został zastępcą szefa sztabu Frontu Mazowieckiego. Od 16 sierpnia 1919 był zastępcą Przedstawiciela Wojskowego przy Komisariacie Generalnym RP w Wolnym Mieście Gdańsku. 29 maja 1920 roku został zatwierdzony z dniem 1 kwietnia 1920 roku w stopniu pułkownika, w kawalerii, w grupie oficerów byłej armii austriacko-węgierskiej. Pełnił wówczas służbę w Naczelnym Dowództwie Wojska Polskiego.
Z dniem 1 kwietnia 1922 roku został przeniesiony w stan spoczynku na podstawie orzeczenia Komisji Superrewizyjnej, jako inwalida z prawem noszenia munduru. 26 października 1923 roku Prezydent RP Stanisław Wojciechowski zatwierdził go w stopniu pułkownika. Później został zweryfikowany w tym stopniu ze starszeństwem z 1 czerwca 1919 roku w korpusie oficerów stanu spoczynku kawalerii.
W latach 20. jako emerytowany oficer zamieszkiwał w Warszawie. W 1934 roku pozostawał w ewidencji Powiatowej Komendy Uzupełnień Starogard. Posiadał przydział do Oficerskiej Kadry Okręgowej Nr VIII. Był wówczas „przewidziany do użycia w czasie wojny”. Zmarł we wrześniu 1936 w Gdańsku.

</doc>
<doc id="3667356" url="https://pl.wikipedia.org/wiki?curid=3667356" title="Wiceprezydenci Salwadoru">
Wiceprezydenci Salwadoru



</doc>
<doc id="3667358" url="https://pl.wikipedia.org/wiki?curid=3667358" title="Lintsi (rzeka)">
Lintsi (rzeka)

Linsti (est. "Lintsi jõgi") – rzeka w środkowej Estonii. Źródła znajdują się na północ od wsi Saarnakõrve, gmina Kõue. Wpada do rzeki Parnawa na północ od Rae. Ma długość 68,8 km i powierzchnię dorzecza 285,1 km².

</doc>
<doc id="3667359" url="https://pl.wikipedia.org/wiki?curid=3667359" title="Puchar Świata w skeletonie 1991/1992">
Puchar Świata w skeletonie 1991/1992

Sezon 1991/1992 Pucharu Świata w skeletonie – 6. sezon Pucharu Świata w skeletonie. Rozpoczął się 11 stycznia 1991 roku w Königssee, w Niemczech. Ostatnie zawody z tego cyklu zostały rozegrane 9 lutego 1992 roku w Stanach Zjednoczonych, w Lake Placid. Rozegrane zostały 4 konkursy.
Po raz trzeci z rzędu zwyciężył Austriak Christian Auer.

</doc>
<doc id="3667361" url="https://pl.wikipedia.org/wiki?curid=3667361" title="Himalmartensus">
Himalmartensus

Himalmartensus – rodzaj pająka z rodziny sidliszowatych.
Rodzaj ten został opisany w 2008 roku przez Xin-Ping Wanga et Ming-Sheng Zhu, którzy gatunkiem typowym wyznaczyli "H. martensi". Nazwa rodzajowa upamiętnia Jochena Martensa i nawiązuje do Himalajów.
Dla większości gatunków znane są tylko samice, jedynie u "H. nandadevi" opisano samca. Długość ciała samic wynosi od 8 do 10 mm. Karapaks mają rudobrązowy ze skąpo rozmieszczonymi, czarnymi, długimi szczecinkami. Ciemnobrązowa z ciemnym nakrapianiem opistosoma zaopatrzona jest w krótkie kądziołki przędne. Liczba ząbków zakrawędziowych i przedkrawędziowych na szczękoczułkach wynosi od 5 do 7. "Chilum" jest pojedyncze i niepodzielone. Nasady trichobotriów są gładkie. Rurki tchawek są proste. Na opsitosmie obecny jest stożeczek. Samice mają pętlowato owinięte wokół szypułek spermatek przewody kopulacyjne. Narządy kopulacyjne samca o prostej, niepodzielonej, lekko na wierzchołku skręconej i spiczastej apofizie goleniowej oraz cienkim, biczykowatym i jednokrotnie zawiniętym na tegulum embolusie. Wystający z tegulum konduktor jest u podstawy długi i szeroki, dalej zwężający się ku dołowi i spiczasto zakończony.
Pająki znane z Nepalu i północnych Indii.
Należy tu 5 opisanych gatunków:

</doc>
<doc id="3667362" url="https://pl.wikipedia.org/wiki?curid=3667362" title="Hałyna Burkaćka">
Hałyna Burkaćka

Hałyna Jewheniwna Burkaćka (ukr. Галина Євгенівна Буркацька, ur. 17 lutego 1916 we wsi Heronymiwka w obwodzie czerkaskim, zm. 13 marca 2006 w Kijowie) – przewodnicząca kołchozu, radziecka działaczka partyjna, dwukrotna Bohater Pracy Socjalistycznej (1951 i 1958).
Życiorys.
W 1938 ukończyła Charkowski Uniwersytet Komunistyczny im. Artioma, pracowała w kołchozie w rodzinnej wsi, po ataku Niemiec na ZSRR ewakuowana do obwodu saratowskiego, gdzie pracowała w kołchozie, po powrocie do rodzinnej wsi była kołchoźnicą, brygadzistką i sekretarzem partyjnego komitetu kołchozu. W 1950 została przewodniczącą kołchozu im. Chruszczowa (do 1968), jednocześnie z pełnieniem tej funkcji studiowała w Ukraińskiej Akademii Rolniczą, którą w 1956 ukończyła. W 1967 została kandydatem nauk ekonomicznych, w 1968 została starszym wykładowcą katedry organizacji pracy w Ukraińskiej Akademii Rolniczej. Była członkiem kolegium redakcyjnego pisma "Kriestjanka". autorką książek na temat organizacji rolnictwa i pracy na roli. Od 31 października 1961 do 1965 była członkiem Centralnej Komisji Rewizyjnej KPZR. Deputowana do Rady Najwyższej ZSRR od III do VI kadencji. Pochowana na Cmentarzu Bajkowa.
Odznaczenia.
I medale.

</doc>
<doc id="3667364" url="https://pl.wikipedia.org/wiki?curid=3667364" title="Puchar Świata w skeletonie 1990/1991">
Puchar Świata w skeletonie 1990/1991

Sezon 1990/1991 Pucharu Świata w skeletonie – 5. sezon Pucharu Świata w skeletonie. Rozegrany został tylko jeden konkurs, 9 lutego 1991 w Sankt Moritz, w Szwajcarii.
Po raz drugi z rzędu zwyciężył Austriak Christian Auer.

</doc>
<doc id="3667365" url="https://pl.wikipedia.org/wiki?curid=3667365" title="29. ceremonia wręczenia nagród Goya">
29. ceremonia wręczenia nagród Goya

29. ceremonia wręczenia hiszpańskich nagród filmowych Goya za rok 2014, odbyła się 7 lutego 2015 roku w Centro de Congresos Príncipe Felipe del Hotel Auditorium w Madrycie. Nominacje do nagród zostały ogłoszone 7 stycznia 2015 roku, przez hiszpańskich aktorów: Marian Álvarez, Blankę Suárez oraz Kike Maíllo.
Nominacje ogłoszono w 28 kategoriach, nagrodę honorową otrzymał aktor Antonio Banderas.

</doc>
<doc id="3667367" url="https://pl.wikipedia.org/wiki?curid=3667367" title="Puchar Świata w skeletonie 1989/1990">
Puchar Świata w skeletonie 1989/1990

Sezon 1989/1990 Pucharu Świata w skeletonie – 4. sezon Pucharu Świata w skeletonie. Rozpoczął się 20 stycznia 1990 roku w Calgary, w Kanadzie. Ostatnie zawody z tego cyklu zostały rozegrane 10 lutego 1990 roku we Włoszech, w Cervinia. Rozegrane zostały 3 konkursy.
Po raz pierwszy w karierze najlepszy był Austriak Christian Auer.

</doc>
<doc id="3667368" url="https://pl.wikipedia.org/wiki?curid=3667368" title="Mädara (rzeka)">
Mädara (rzeka)

Mädara (est. "Mädara jõgi") – rzeka w środkowej Estonii. Źródła znajdują się na wschód od wsi Lungu, gmina Käru. Wpada do rzeki Parnawa na południe od Oriküla. Ma długość 36,1 km i powierzchnię dorzecza 77,2 km².

</doc>
<doc id="3667369" url="https://pl.wikipedia.org/wiki?curid=3667369" title="Andreas Henrisoesanta">
Andreas Henrisoesanta

Andreas Suwiyata Henrisoesanta SCJ (ur. 7 czerwca 1935 w Wonosari, zm. 10 marca 2016 w Dżakarcie) – indonezyjski duchowny katolicki, biskup diecezjalny Tanjungkarang 1979-2012.
Życiorys.
Święcenia kapłańskie otrzymał 7 czerwca 1935.
20 sierpnia 1975 papież Paweł VI mianował go biskupem pomocniczym Tanjungkarang ze stolicą tytularną "Ubaba". 11 lutego 1976 z rąk kardynała Justinusa Darmojuwono przyjął sakrę biskupią. 18 kwietnia 1979 objął obowiązki biskupa diecezjalnego w tej samej diecezji. 6 lipca 2012 ze względu na wiek złożył rezygnację z zajmowanej funkcji.
Zmarł 10 marca 2016.

</doc>
<doc id="3667371" url="https://pl.wikipedia.org/wiki?curid=3667371" title="Dennis Avner">
Dennis Avner

Dennis Avner, znany jako Człowiek kot (ur. 27 września 1958 w Michigan, zm. 5 listopada 2012 w Nevadzie) – amerykański inżynier znany ze swoich rozległych modyfikacji ciała, które miały na celu jak największe upodobnienie się do tygrysa.
Życiorys.
Avner był z pochodzenia Indianinem z plemienia Huron, którzy wierzyli w fizyczne przeobrażanie człowieka w jego duchowego patrona zwierzęcego. Pracował jako technik sonaru w marynarce wojennej Stanów Zjednoczonych, po służbie całkowicie poświęcił się swojej przemianie w zwierzę.
Avner między innymi:
Avner popełnił samobójstwo w swoim mieszkaniu 5 listopada 2012.

</doc>
<doc id="3667372" url="https://pl.wikipedia.org/wiki?curid=3667372" title="Hulman kaszmirski">
Hulman kaszmirski

Hulman kaszmirski ("Semnopithecus ajax") – gatunek ssaka naczelnego z podrodziny gerez (Colobinae) w obrębie rodziny koczkodanowatych (Cercopithecidae).
Zasięg występowania.
Hulman kaszmirski występuje w północno-zachodnich Indiach, z zasięgiem ograniczonym do nizin dystryktu Chamba w stanie Himachal Pradesh; występuje być może na nizinach Kishtwar w terytorium związkowym Dżammu i Kaszmir.
Taksonomia.
Gatunek po raz pierwszy naukowo opisał w 1928 roku brytyjski zoolog Reginald Innes Pocock jako podgatunek hulmana czczonego i nadając mu nazwę "Pithecus entellus ajax". Holotyp pochodził z Deolah, na wysokości 1800 m n.p.m., w Chamba, w Indiach. 
Niegdyś takson ten uznawany był za podgatunek hulmana czczonego ("S. entellus"). Później gatunek ten został przeniesiony do rodzaju "Presbytis", a następnie "Semnopithecus". W 1984 roku Douglas Brandon-Jones uznał go za osobny gatunek, jednak w swojej rewizji z 2004 roku znów traktuje go jako podgatunek. Jako osobny gatunek potraktował go Colin Groves w 2005 roku.
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 50,8–78,7 cm, długość ogona 72,4–96,5 cm; masa ciała samców 19,5–20,8 kg. 
Ekologia.
Hulmany kaszmirskie żyją w wilgotnych lasach sosnowych oraz górskich lasach cedrowych na wysokościach od 2200 do 4000 m n.p.m.
Zagrożenia.
Liczba żyjących przedstawicieli gatunku jest szacowana na 250 dorosłych osobników i stale się zmniejsza. W ciągu ostatnich 10 lat liczba osobników mogła się zmniejszyć nawet o 10%. Istnieniu gatunku zagraża nadmierny wypas zwierząt hodowlanych, wycinanie drzew, budowa dróg i innych szlaków komunikacyjnych na obszarach leśnych, rozwój rolnictwa oraz częste pożary.
Status i ochrona.
W 2000 roku gatunek został wpisany do Czerwonej księgi gatunków zagrożonych jako gatunek najmniejszej troski. W 2004 roku status zmieniono na gatunek krytycznie zagrożony. Od 2008 roku gatunek jest uznawany za zagrożony wyginięciem. Zasięg występowania obejmuje 5000 km². Większość osobników zamieszkuje jednak niewielki obszar o powierzchni 500 km² w dystrykcie Chamba. Istnieją również przesłanki, jakoby gatunek ten pojawiał się także na obszarze Nepalu. Według Douglasa Brandona-Jonesa hulmany kaszmirskie żyją w Melamchi, w środkowej części tego kraju.

</doc>
<doc id="3667374" url="https://pl.wikipedia.org/wiki?curid=3667374" title="Puchar Świata w skeletonie 1988/1989">
Puchar Świata w skeletonie 1988/1989

Sezon 1988/1989 Pucharu Świata w skeletonie – 3. sezon Pucharu Świata w skeletonie. Rozpoczął się 19 listopada 1988 roku w Calgary, w Kanadzie. Rozegrane zostały 3 konkursy.
Jedyne zwycięstwo w karierze odniósł Szwajcar Alain Wicki.

</doc>
<doc id="3667375" url="https://pl.wikipedia.org/wiki?curid=3667375" title="Gieorgij Pierow">
Gieorgij Pierow

Gieorgij Wasiljewicz Pierow (ros. Георгий Васильевич Перов, ur. w grudniu 1905 we wsi Bolsze-Łomowis w guberni tambowskiej, zm. 18 kwietnia 1979 w Moskwie) – radziecki działacz państwowy i partyjny.
Życiorys.
Początkowo pracował w gospodarstwie ojca, w 1918 został przewodniczącym rady gminnej, a w 1923 kierownikiem czytelni. W latach 1924-1927 był słuchaczem fakultetu robotniczego (rabfaku) w Tambowie, kolejno w latach 1927-1931 studiował na Wydziale Ekonomicznym Leningradzkiego Instytutu Planowego. Od 1929 należał do WKP(b), następnie (1931-1936) był kierownikiem sekcji i wykładowcą Leningradzkiego Instytutu Planowego, między 1936 a 1937 kierownikiem Wydziału Kulturalno-Oświatowego i Wydziału Szkół Nadmorskiego Komitetu Rejonowego WKP(b) w Leningradzie, w latach 1937-1938 był I sekretarzem Mgińskiego Komitetu Rejonowego WKP(b) w Leningradzie. Od 1938 był III sekretarzem Komitetu Obwodowego WKP(b) w Leningradzie, w 1939 zastępcą kierownika i kierownikiem Wydziału Kierowniczych Organów Partyjnych Komitetu Obwodowego WKP(b) w Leningradzie. W latach 1939-1940 zastępcą przewodniczącego Komisji Kontroli Partyjnej przy KC WKP(b) i sekretarzem odpowiedzialnym tej komisji, a w latach 1940-1943 zastępcą przewodniczącego Zarządu Banku Państwowego ZSRR. Od 22 sierpnia 1941 do 1943 był szefem Zarządu Instytucji Polowych Banku Państwowego ZSRR, od stycznia do czerwca 1943 zastępcą przewodniczącego, a od czerwca 1943 do listopada 1944 I zastępcą przewodniczącego Rady Komisarzy Ludowych RFSRR. Od listopada 1944 do marca 1946 był zastępcą przewodniczącego, następnie przewodniczącym Biura KC WKP(b) ds. Estonii, między 1946 a 1948 sekretarzem Rady ds. Kołchozów przy Radzie Ministrów ZSRR, od 1948 do maja 1955 zastępcą przewodniczącego Państwowego Komitetu Planowania przy Radzie Ministrów ZSRR (Gospłanu ZSRR). Od maja 1955 do 30 kwietnia 1957 był zastępcą przewodniczącego Państwowej Komisji Ekonomicznej Rady Ministrów ZSRR ds. Bieżącego Planowania Gospodarki Narodowej i zastępcą przewodniczącego Gospłanu ZSRR ds. Planowania Ogólnego, od stycznia 1958 do sierpnia 1959 I zastępcą przewodniczącego Gospłanu ZSRR - ministrem ZSRR, a od kwietnia 1959 do kwietnia 1962 przewodniczącym Komisji Prezydium Rady Ministrów ZSRR ds. Zagadnień Cen - ministrem ZSRR, następnie przeszedł na emeryturę. Deputowany do Rady Najwyższej ZSRR II kadencji. Jego prochy złożono na Cmentarzu Nowodziewiczym.

</doc>
<doc id="3667376" url="https://pl.wikipedia.org/wiki?curid=3667376" title="Merrick Garland">
Merrick Garland

Merrick B. Garland (ur. 13 listopada 1952 w Chicago) – amerykański prawnik pochodzenia żydowskiego. Prokurator generalny Stanów Zjednoczonych od 2021 roku, nominat Baracka Obamy na stanowisko sędziego Sądu Najwyższego Stanów Zjednoczonych.
Życiorys.
Młodość i edukacja.
Garland urodził się w Chicago w stanie Illinois. Jego matka, Shirley (z domu Horwitz), była wolontariuszką, a ojciec, Cyril Garland, kierował rodzinną firmą Garland Advertising. Dorastał w Lincolnwood. Ukończył w Skokie. Uzyskał stypendia: i . Ukończył Harvard Law School.
Kariera prawnicza.
W latach 1977–1978 był asystentem sędziego Sądu Apelacyjnego Stanów Zjednoczonych dla Drugiego Okręgu Henry’ego Friendly’ego, a w latach 1978–1979 Williama J. Brennana Jr., sędziego Sądu Najwyższego Stanów Zjednoczonych. W latach 1979–1981 Garland był specjalnym asystentem prokuratora generalnego Stanów Zjednoczonych. W latach 1989–1992 był asystentem prokuratora federalnego Dystryktu Kolumbii. W latach 1993–1994 był zastępcą asystenta prokuratora generalnego Stanów Zjednoczonych w Wydziale Karnym Departamentu Sprawiedliwości. Od 1994 roku do nominacji na funkcję sędziego Sądu Apelacyjnego dla Dystryktu Kolumbii we wrześniu 1995 roku pełnił funkcję najważniejszego współpracownika zastępcy prokuratora generalnego Stanów Zjednoczonych. Nadzorował oskarżenie Theodore’a Kaczynskiego i sprawców zamachu w Oklahoma City.
6 września 1995 został nominowany przez Billa Clintona na funkcję sędziego Sądu Apelacyjnego dla Dystryktu Kolumbii. Ostatecznie objął to stanowisko 20 marca 1997. 12 lutego 2013 został prezesem Sądu Apelacyjnego dla Dystryktu Kolumbii.
Nominacja na sędziego Sądu Najwyższego.
16 marca 2016 prezydent Barack Obama nominował go na sędziego Sądu Najwyższego USA w miejsce zmarłego w lutym sędziego Antonina Scalii. Senat (w którym większość mieli republikanie) odmówił przesłuchania i zatwierdzenia nominata, uznając że nominacja w ostatnim roku prezydentury byłaby niewłaściwa i powinien jej dokonać nowy prezydent. Na miejsce po Scalii w styczniu 2017 prezydent Donald Trump mianował Neila Gorsucha.
Prokurator Generalny.
7 stycznia 2021 Joe Biden nominował Garlanda na prokuratora generalnego Stanów Zjednoczonych. 10 marca 2021 Senat Stanów Zjednoczonych stosunkiem głosów 70–30 zatwierdził nominację Garlanda na to stanowisko. Następnego dnia został zaprzysiężony na to stanowisko.
Życie prywatne.
Jego matka była Żydówką, a ojciec protestantem. Jest wyznawcą judaizmu. Od 1987 roku jest żonaty z Lynn (z domu Rosenman) Garland, mają dwie córki – Jessicę i Rebeccę. Jest drugim kuzynem sześciokadencyjnego gubernatora Iowy, Terry’ego Branstada.

</doc>
<doc id="3667377" url="https://pl.wikipedia.org/wiki?curid=3667377" title="Józef Soleski">
Józef Soleski

Józef Ostoja-Soleski (ur. 14 stycznia 1845 w Schodnicy, zm. 24 maja 1901 we Lwowie) – uczestnik powstania 1863, radny miasta Lwowa, poseł na Sejm Krajowy Galicji.
Życiorys.
Był synem urzędnika Franciszka w Steniatynie, uczęszczał od 1856 do gimnazjum we Lwowie i Stanisławowie. Brał udział w walkach powstańczych 1863 na terenie Królestwa Polskiego odnosząc poważne obrażenia. Egzamin dojrzałości złożył jesienią 1864, studia rozpoczął na Uniwersytecie Lwowskim na Wydziale Filozoficznym, w czasie studiów poznał i zaprzyjaźnił się z Zygmuntem Samolewiczem. W 1866 zorganizował kursy fizyki dla nauczycieli szkół ludowych, w 1868 wstąpił do Towarzystwa Pedagogicznego. W 1870 wykładał na kursach rolniczych dla nauczycieli szkół ludowych w Dublanach. W październiku 1870 zdał egzamin nauczycielski pracował w gimnazjum w Rzeszowie a następnie we Lwowie. Publikował podręczniki szkolne "Nauka rachunków dla przemysłowców" (1880), "Wykład nauki fizyki" (1883) i "Niektóre ważniejsze wiadomości z fizyki" (1884). w 1883 został wybrany do Rady Miejskiej Lwowa zasiadał w komisji oświatowej. W kwietniu 1884 został jednym ze współzałożycieli Towarzystwa Nauczycieli Szkół Wyższych. W 1889 został dyrektorem szkoły przemysłowo-handlowej we Lwowie pełnił tę funkcję do 1896. W wyborach uzupełniających 30 października 1896 został posłem Sejmu Krajowego Galicji z III kurii z obwodu lwowskiego. W sejmie zajął się sprawami oświaty, krytykował politykę oświatową Michała Bobrzyńskiego, w 1898 postulował wprowadzenie obowiązkowej nauki historii Polski do szkół galicyjskich. Złożył projekt założenia gimnazjum żeńskiego we Lwowie, po jego interpelacji podjęto rozmowy w sprawie założenia szkół rzemieślniczych. W 1878 przeszedł ciężką chorobę płuc, cierpiał na stopniowy zanik mięśni w rękach i nogach co pod koniec życia utrudniało muchodzenia. Zmarł niespodziewanie na atak serca. Nie założył rodziny, cały majątek głównie pochodzący z honorariów za podręczniki 120 000 koron pozostawił w testamencie na stypendia dla synów oficjalistów-urzędników prywatnych.

</doc>
<doc id="3667378" url="https://pl.wikipedia.org/wiki?curid=3667378" title="Stefano Russo">
Stefano Russo

Stefano Russo (ur. 26 sierpnia 1961 w Ascoli Piceno) – włoski duchowny katolicki, biskup Fabriano-Matelica w latach 2016–2019, biskup Velletri-Segni od 2022.
Życiorys.
Święcenia kapłańskie otrzymał 20 kwietnia 1991 i został inkardynowany do diecezji Ascoli Piceno. Przez wiele lat pracował jako przewodniczący kurialnej komisji ds. sztuki sakralnej i kościelnych dóbr kultury. Odpowiadał także za kościelne zabytki na szczeblach międzydiecezjalnych, a w latach 2005–2015 na szczeblu krajowym. W 2015 mianowany proboszczem parafii św. św. Piotra i Pawła w rodzinnym mieście.
18 marca 2016 papież Franciszek mianował go ordynariuszem diecezji Fabriano-Matelica. Sakry udzielił mu 28 maja 2016 kardynał Edoardo Menichelli.
28 września 2018 papież Franciszek mianował go Sekretarzem Generalnym Konferencji Episkopatu Włoch. 27 kwietnia 2019 roku tenże sam papież przyjął jego rezygnację z funkcji biskupa Fabriano–Matelica.
7 maja 2022 papież Franciszek mianował go biskupem ordynariuszem diecezji Velletri-Segni. 

</doc>
<doc id="3667379" url="https://pl.wikipedia.org/wiki?curid=3667379" title="Puchar Świata w skeletonie 1987/1988">
Puchar Świata w skeletonie 1987/1988

Sezon 1987/1988 Pucharu Świata w skeletonie – 2. sezon Pucharu Świata w skeletonie. Rozpoczął się 30 stycznia 1988 roku w Sankt Mortiz, w Szwajcarii. Ostatnie zawody rozegrano 14 lutego 1988 w Republice Federalnej Niemiec, w Winterbergu. Rozegrane zostały 3 konkursy.
Drugi raz z rzędu najlepszy był Austriak Andy Schmid.

</doc>
<doc id="3667380" url="https://pl.wikipedia.org/wiki?curid=3667380" title="Stanisław Obertyński (sędzia)">
Stanisław Obertyński (sędzia)

Stanisław Obertyński, właśc. Jasieniuk (ur. 1865, zm. ?) – polski sędzia.
Życiorys.
W 1883 zdał egzamin dojrzałości w C.K. Gimnazjum im. Franciszka Józefa we Lwowie. W okresie zaboru austriackiego w ramach autonomii galicyjskiej wstąpił do c. k. służby sądowniczej. Początkowo był zatrudniony przy C.K. Wyższym Sądzie Krajowym we Lwowie, gdzie od ok. 1888 był praktykantem sądowym, a od ok. 1890 pracował jako auskultant Galicji wschodniej. W tym charakterze od ok. 1891 był przydzielony do C.K. Sądu Obwodowego w Tarnopolu, od ok. 1892 do C.K. Sądu Powiatowego w Zbarażu, od ok. 1893 do C.K. Sądu Powiatowego w Haliczu. Od ok. 1895 był adjunktem w C.K. Sądzie Powiatowym w Nadwórnie. Od ok. 1899 był sędzią w C.K. Sądzie Powiatowym w Zabłotowie, a od ok. 1903 pracował tam z tytułem radcy. Od ok. 1908 do 1911 był radcą C.K. Sądu Krajowego we Lwowie. W 1911 był przewodniczącym składu sędziowskiego w sprawie krwawego napadu akademików ruskich na Uniwersytecie Lwowskim z 1 lipca 1910. W maju 1911 został mianowany na stanowisko prezydenta C.K. Sądu Obwodowego w Sanoku, we wrześniu 1911 objął urzędowanie i sprawował urząd w kolejnych latach, także w latach I wojny światowej 1914–1918 (po okupacji rosyjskiej Sanoka zakończonej w maju 1915 powrócił do miasta w czerwcu tego roku). W 1912, 1913, 1918 był mianowany przewodniczącym sądu przysięgłych przy C.K. Sądzie Obwodowym w Sanoku.
Podczas służby w Zabłotowie ok. 1904 został członkiem Rady C.K. powiatu sniatyńskiego, wybranym z grupy gmin miejskich, zaś mandat pełnił także podczas późniejszej pracy we Lwowie do ok. 1911 oraz figurował nadal w składzie Rady na początku swojej pracy w Sanoku (1911/1912). W Sanoku udzielał się społecznie, był członkiem Towarzystwa Upiększania Miasta Sanoka, sanockiego gniazda Polskiego Towarzystwa Gimnastycznego „Sokół” (1912, 1919).
Po odzyskaniu przez Polskę niepodległości wstąpił do służby sprawiedliwości II Rzeczypospolitej. W 1919 pozostawał prezesem Sądu Okręgowego w Sanoku (w tym roku był w Sanoku przewodniczącym komitetu miejscowego Towarzystwa Ochrony Młodzieży). Od 1920 był prezesem sądu we Lwowie. W 1922 był wiceprezesem Sądu Apelacyjnego we Lwowie. Na przełomie lat 20./30. sprawował urząd prezesa Sądu Okręgowego we Lwowie do końca maja 1931, gdy odszedł ze służby po 43 latach pracy w sądownictwie i został przeniesiony w stan spoczynku. W latach 30. był członkiem zarządu oddziału lwowskiego Zrzeszenia Sędziów i Prokuratorów Rzeczypospolitej Polskiej.

</doc>
<doc id="3667381" url="https://pl.wikipedia.org/wiki?curid=3667381" title="Puchar Świata w skeletonie 1986/1987">
Puchar Świata w skeletonie 1986/1987

Sezon 1986/1987 Pucharu Świata w skeletonie – 1. sezon Pucharu Świata w skeletonie. Zwycięzcą został Austriak Andy Schmid.

</doc>
<doc id="3667382" url="https://pl.wikipedia.org/wiki?curid=3667382" title="Stanisław Obertyński">
Stanisław Obertyński



</doc>
<doc id="3667383" url="https://pl.wikipedia.org/wiki?curid=3667383" title="Francisco Escalante Molina">
Francisco Escalante Molina

Francisco Gerardo Escalante Molina (ur. 29 stycznia 1965 w La Grita) – wenezuelski duchowny katolicki, arcybiskup, nuncjusz apostolski na Haiti.
Życiorys.
26 sierpnia 1989 otrzymał święcenia kapłańskie i został inkardynowany do diecezji San Cristóbal. W 1995 rozpoczął przygotowanie do służby dyplomatycznej na Papieskiej Akademii Kościelnej. 
19 marca 2016 papież Franciszek mianował go nuncjuszem apostolskim w Kongo oraz biskupem tytularnym "Gratiana". 21 maja został jednocześnie akredytowany w Gabonie. Sakry udzielił mu 28 maja 2016 nuncjusz apostolski w Wenezueli - arcybiskup Aldo Giordano.
4 czerwca 2021 papież Franciszek przeniósł go do nuncjatury na Haiti.

</doc>
<doc id="3667384" url="https://pl.wikipedia.org/wiki?curid=3667384" title="Manea">
Manea



</doc>
<doc id="3667387" url="https://pl.wikipedia.org/wiki?curid=3667387" title="Whittlesea (Australia)">
Whittlesea (Australia)

Whittlesea – miasto w Australii, w stanie Wiktoria.

</doc>
<doc id="3667389" url="https://pl.wikipedia.org/wiki?curid=3667389" title="U Barborky (przełęcz)">
U Barborky (przełęcz)

U Barborky (niekiedy "Rozcestí U Barborky") – przełęcz o wysokości 1317 m n.p.m. w północno-wschodnich Czechach, w Sudetach Wschodnich, najwyższa szosowa (drogowa) w paśmie górskim Wysokiego Jesionika () oraz jego części (mikroregionie) w Masywie Pradziada () pomiędzy szczytami gór Pradziad () i Petrovy kameny, na historycznej granicy Śląska i Moraw oraz na granicy gmin Loučná nad Desnou i Malá Morávka.
Charakterystyka.
Nazwa przełęczy pochodzi od znajdującego się na niej skrzyżowania turystycznego o nazwie "U Barborky" z podaną na tablicy informacyjnej wysokością 1310 m i zlokalizowanego blisko niej (w odległości około 200 m na północny wschód), na stoku góry Pradziad schroniska turystycznego Barborka. Warto podkreślić, że nazwa przełęczy nie jest oznaczona na mapach. 
Przełęcz jest dobrze rozpoznawalna nawet ze znacznych odległości i punktów widokowych, ponieważ elementami jej usytuowania są: charakterystyczna wysmukła wieża Pradziada oraz grupa skalna na sąsiedniej górze Petrovy kameny w postaci widocznego „zęba” na jej szczycie. Przełęcz lokalizuje widoczne obniżenie pomiędzy tymi łatwo rozpoznawalnymi fragmentami Wysokiego Jesionika położonymi na głównym grzbiecie góry Pradziad ciągnącym się od przełęczy Červenohorské sedlo do przełęczy Skřítek. Na podstawie szczegółowej mapy Państwowego urzędu geodezyjnego o nazwie () w Pradze punkt siodłowy przełęczy ma wysokość 1317 m n.p.m. oraz współrzędne geograficzne (), oddalony jest o około 85 m na południowy zachód od skrzyżowania turystycznego "U Barborky" i zlokalizowany jest na niewielkiej polanie, który jest jednocześnie punktem widokowym w kierunku najbliższych szczytów, ale dojście do niego jest zabronione. Wzdłuż bowiem drogi "Ovčárenská silnice" na trasie przełęcz Hvězda – Pradziad, z uwagi na ochronę przyrody postawiono drewniane barierki odgradzające. Poza siodłową polaną, obszar przełęczy jest zalesiony borem świerkowym. Na poboczu drogi "Ovčárenská silnice" przy skrzyżowaniu znajduje się punkt geodezyjny, oznaczony na mapach geodezyjnych numerem (210.1), o wysokości 1313,42 m n.p.m. oraz współrzędnych geograficznych (), z widocznym koło niego stalowym słupkiem, pomalowanym na przemian w poziome pasy białe i granatowe, ostrzegającym przed jego zniszczeniem z tabliczką, z napisem ().
Jest ona popularną i bardziej uczęszczaną przełęczą Wysokiego Jesionika o ograniczonym ruchu pojazdów mechanicznych, dostępnym tylko dla obsługi technicznej hoteli górskich i schronisk turystycznych oraz ich klientów, jak również dla służb leśnych, Pogotowia Górskiego, Policji, straży pożarnej oraz wojska. Dla osób postronnych ruch pojazdami mechanicznymi przez przełęcz jest zabroniony, dostępny tylko do zlokalizowanego nieco niżej parkingu w Ovčárni. W 1968 roku w wyniku rozpoczętej na górze Pradziad budowy nowej żelbetowej wieży telewizyjnej na jej szczycie, przez przełęcz poprowadzono asfaltową wąską drogę dojazdową na szczyt, a następnie położono asfalt na rozgałęzienie ze skrzyżowania turystycznego "U Barborky" do schroniska turystycznego Barborka.
Wody.
Grzbiet główny (grzebień) góry Pradziad, biegnący od przełęczy Skřítek do przełęczy Červenohorské sedlo oraz dalej do przełęczy Ramzovskiej () jest częścią granicy Wielkiego Europejskiego Działu Wodnego, dzielącej zlewiska Morza Bałtyckiego i Morza Czarnego.
Przełęcz leży na tej granicy, na zlewiskach Morza Bałtyckiego (dorzecze Odry) na stoku północno-wschodnim oraz Morza Czarnego (dorzecze Dunaju) na stoku południowo-zachodnim. Na stoku południowo-zachodnim bierze swój początek jeden z dopływów potoku o nazwie Velký Dědův potok, płynący następnie żlebem "Důl Velkého Děda", a na stoku północno-wschodnim krótki dopływ potoku Biała Opawa (). Ponadto blisko przełęczy, na stoku góry Pradziad w odległości około 400 m na północny zachód od punktu siodłowego przełęczy, na wysokości 1352 m n.p.m., występuje niewielkie źródło oraz w odległości około 340 m na południowy zachód od punktu siodłowego przełęczy, na wysokości około 1284 m n.p.m. kolejne źródło o nazwie "Studánka u Potoční chaty".
Ochrona przyrody.
Cała połać przełęczy, poza żlebem "Důl Velkého Děda" znajduje się w otoczeniu narodowego rezerwatu przyrody Praděd powstałego w 1991 roku o powierzchni około 2031 ha, z połączenia 6 odrębnych rezerwatów: "Petrovy kameny", "Velká kotlina", "Malá kotlina", "Vrchol Pradědu", "Divoký důl" i "Bílá Opava", będącego częścią wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt.
Ponadto w celu ochrony unikalnego ekosystemu Obszaru Chronionego Krajobrazu Jesioniki wyznaczono od schroniska Barborka ścieżkę edukacyjną o nazwie () na trasie:
Turystyka.
Przejazd przez przełęcz jest jedynym wyasfaltowanym drogowym połączeniem ze szczytem Pradziada. Do najbliższej miejscowości Karlova Studánka z bazą hoteli i pensjonatów jest od przełęczy około 5,5 km w kierunku wschodnim. Prowadzi do niej z przełęczy Hvězda wąska droga "Ovčárenská silnice", na której ruch pojazdów na odcinku przełęcz Hvězda – Ovčárna regulowany jest wahadłowo poprzez podnoszony szlaban i sygnalizację świetlną.
Blisko przełęczy położone są liczne hotele górskie i schroniska turystyczne:
Ponadto w odległości około 200 m na południowy wschód od punktu siodłowego przełęczy, blisko drogi "Ovčárenská silnice", na stoku góry Petrovy kameny znajduje się chata "Finsterlovka". Nie ma ona jednak charakteru typowego schroniska turystycznego.
Szlaki turystyczne.
Bezpośrednio przez przełęcz i skrzyżowanie turystyczne "U Barborky" przebiegają trzy szlaki turystyczne na trasach:
Szlaki rowerowe.
Przez przełęcz przechodzi ponadto szlak rowerowy na trasie:
Przełęcz jest również chętnie pokonywana przez rowerzystów licznie podjeżdżających z przełęczy Hvezda na szczyt Pradziada:
Trasy narciarskie.
W kierunku przełęczy, stokiem południowym góry Pradziad wytyczono jedyną najbliższą trasę narciarstwa zjazdowego tzw. "Velký Václavák", będącą częścią tras zjazdowych ośrodka narciarskiego o nazwie ():
Przez przełęcz wytyczono również narciarską trasę biegową o nazwie tzw. ().

</doc>
<doc id="3667392" url="https://pl.wikipedia.org/wiki?curid=3667392" title="Baythorn End">
Baythorn End



</doc>
<doc id="3667393" url="https://pl.wikipedia.org/wiki?curid=3667393" title="Wskrzeszanie wymarłych gatunków">
Wskrzeszanie wymarłych gatunków

Wskrzeszanie wymarłych gatunków () – odtwarzanie zwierząt wymarłego gatunku, przeprowadzane metodą ich klonowania z zachowanego materiału genetycznego. Naukowcy podejmowali próby odtworzenia żołądkoroda południowoqueenslandzkiego, płaza bezogonowego z rodziny żółwinkowatych, który wymarł około 1983 roku. Próba ta nie powiodła się, podobnie jak i przeprowadzona w 2003 roku próba klonowania "Capra pyrenaica pyrenaica" – wymarłego podgatunku koziorożca pirenejskiego.

</doc>
<doc id="3667396" url="https://pl.wikipedia.org/wiki?curid=3667396" title="Alfriston (Essex)">
Alfriston (Essex)



</doc>
<doc id="3667397" url="https://pl.wikipedia.org/wiki?curid=3667397" title="Grzegorz Chojnacki">
Grzegorz Chojnacki



</doc>
<doc id="3667402" url="https://pl.wikipedia.org/wiki?curid=3667402" title="Graham Bonnet">
Graham Bonnet

Graham Bonnet (ur. 23 grudnia 1947 w Skegness, Lincolnshire) – brytyjski wokalista, autor tekstów i piosenek. Graham Bonnet znany jest przede wszystkim z występów zespole Rainbow, którego był członkiem w latach 1979–1980. Wraz z grupą nagrał, wydany w 1979 roku album "Down to Earth", a także wylansował przeboje „Since You Been Gone” oraz „All Night Long”, oba wyróżnione srebrną płytą w Wielkiej Brytanii. Po podjętej w latach 70. solowej działalności artystycznej, zyskał popularność w Nowej Zelandii z albumami "Graham Bonnet" (1977) i "No Bad Habits" (1978). Wokalista cieszył się ponadto krótką popularnością w rodzimej Wielkiej Brytanii na początku lat 80. z singlem „Night Games”, który dotarł do 6. miejsca tamtejszej listy przebojów. Bonnet występował ponadto m.in. w takich zespołach jak: Michael Schenker Group, Southern Comfort, The Blue Sect, The Party Boys, Riot Squad, The Marbles, Alcatrazz, oraz Impellitteri.
Charakterystyczną cechą wizerunku muzyka pozostają kolorowe garnitury, okulary przeciwsłoneczne typu „pilotki” oraz przesadna ekspresja wokalna. 

</doc>
<doc id="3667409" url="https://pl.wikipedia.org/wiki?curid=3667409" title="Grzegorz Chojnacki (artysta)">
Grzegorz Chojnacki (artysta)

Grzegorz Chojnacki (ur. 22 stycznia 1955 w Zgierzu) – polski artysta malarz, profesor sztuk plastycznych, w latach 2005–2012 rektor Akademii Sztuk Pięknych im. Władysława Strzemińskiego w Łodzi.
Życiorys.
W 1980 ukończył studia w Państwowej Wyższej Szkole Sztuk Plastycznych w Łodzi, uzyskując dyplom w pracowniach Leszka Rózgi i Stanisława Fijałkowskiego. Jako nauczyciel akademicki związany z macierzystą uczelnią, przekształconą w 1996 w Akademię Sztuk Pięknych. 18 października 2004 otrzymał tytuł profesora sztuk plastycznych, a w 2006 objął stanowisko profesora zwyczajnego. Na Wydziale Tkaniny i Ubioru kierował Pracownią Grafiki Warsztatowej (1996–2007). W 2007 został kierownikiem Pracowni Druku Cyfrowego na Wydziale Malarstwa i Grafiki, następnie objął kierownictwo Pracowni Technik Cyfrowych. W kadencjach 2005–2008 i 2008–2012 był rektorem ASP w Łodzi. W latach 2008–2012 pełnił również funkcję przewodniczącego Konferencji Rektorów Uczelni Artystycznych.
Podjął twórczość w zakresie grafiki artystycznej i projektowej oraz malarstwa.

</doc>
<doc id="3667413" url="https://pl.wikipedia.org/wiki?curid=3667413" title="Jim Hutton">
Jim Hutton

Jim Hutton, właściwie Dana James Hutton (ur. 31 maja 1934 w Binghamton w stanie Nowy Jork, zm. 2 czerwca 1979 w Los Angeles w stanie Kalifornia) – amerykański aktor filmowy i telewizyjny. Ojciec aktora Timothy'ego Huttona.
Występował w programie wojskowym w Niemczech, gdy został odkryty przez reżysera Douglasa Sirka, który zaangażował go do melodramatu wojennego "Czas życia i czas śmierci" ("A Time to Love and a Time to Die", 1958) u boku Johna Gavina. Choć film został zrealizowany przez Universal, jednak doprowadził młodego aktora do długotrwałego kontraktu z MGM.

</doc>
<doc id="3667416" url="https://pl.wikipedia.org/wiki?curid=3667416" title="Sprawa czubarowska">
Sprawa czubarowska

Sprawa czubarowska (ros. Чубаровское дело) – proces sądowy przeciw oskarżonym o zgwałcenie studentki Lubow Bielakowej, który miał miejsce w 1926 roku i stał się początkiem odwrotu władz ZSRR od polityki swobody seksualnej. Nazwa sprawy pochodzi od ulicy, w pobliżu której dokonano gwałtu.
Około 22:00 21 sierpnia 1926 r. w Leningradzie 21-letnia studentka Lubow Bielakowa została zaczepiona przez nietrzeźwego mężczyznę, Pawła Koczergina. Ponieważ nie chciała z nim rozmawiać, ten zaciągnął ją do pobliskiego sadu, gdzie wraz z grupą innych ponad 30 mężczyzn gwałcili ją przez sześć godzin. Bielakowa przeżyła napaść i zgłosiła ją milicji, która po śledztwie zatrzymała 27 osób – większość jeszcze następnego dnia. Łącznie siedmiu oskarżonych skazano na śmierć, a pozostałych na kary wieloletniego więzienia. Co prawda prawo karne nie przewidywało kary śmierci za gwałt, ale sąd uznał gwałt na studentce i robotnicy za przejaw politycznego bandytyzmu, a więc zbrodnię polityczną, za którą karę śmierci już przewidziano.
Partyjni konserwatyści wykorzystali tę sprawę do przeprowadzenia kampanii propagandowej wymierzonej w zwolenników wolności obyczajowej. Oskarżyli oni ideologię swobody seksualnej o podstawę do rozpusty i przestępstw seksualnych. Proces szeroko relacjonowała radziecka prasa, a na wiecach w fabrykach żądano dla sprawców surowych kar. Sprawa czubarowska stała się początkiem końca radzieckiej rewolucji seksualnej i swobody obyczajowej, dzięki niej partyjni konserwatyści wzrośli w siłę. Proces ten był jednym z przejawów umacniania pozycji w państwie przez Stalina, który nie należał do zwolenników wolności obyczajowej. Z polecenia Stalina partia zaczęła ostro piętnować wolną miłość jako oznakę upadku moralnego i wpływ państw burżuazyjnych.
W ślad za zmianą klimatu obyczajowego poszły zmiany w prawie karnym, obejmujące wprowadzenie penalizacji homoseksualizmu, pornografii i aborcji, a zaangażowanie w porewolucyjną rewolucję seksualną zaczęło być wykorzystywane w walce przeciw przeciwnikom politycznym.

</doc>
<doc id="3667418" url="https://pl.wikipedia.org/wiki?curid=3667418" title="Kazimierz Wiertelak">
Kazimierz Wiertelak

Kazimierz Wiertelak – polski matematyk, doktor habilitowany nauk matematycznych. Specjalizuje się w teorii liczb. Profesor na Wydziale Matematyki i Informatyki Uniwersytetu im. Adama Mickiewicza w Poznaniu.
Życiorys.
Doktoryzował się w 1971 pracą pt. "Pewne zastosowania funkcji arytmetycznych" (promotorem pracy był prof. Włodzimierz Staś). Pracuje jako profesor w Zakładzie Algebry i Teorii Liczb Wydziału Matematyki i Informatyki UAM. Należy do Polskiego Towarzystwa Matematycznego. Swoje prace publikował m.in. w "Functiones et Approximatio", "International Journal of Number Theory" oraz "Acta Arithmetica".

</doc>
<doc id="3667421" url="https://pl.wikipedia.org/wiki?curid=3667421" title="Aleksiej Gorieglad">
Aleksiej Gorieglad

Aleksiej Adamowicz Gorieglad (ros. Алексей Адамович Горегляд, ur. w guberni pskowskiej, zm. 30 marca 1986 w Moskwie) – radziecki działacz państwowy, minister przemysłu stoczniowego ZSRR (1946–1950), Bohater Pracy Socjalistycznej (1945).
Życiorys.
W 1924 skończył technikum komunikacyjne w Wielkich Łukach i został pomocnikiem maszynisty, później był ślusarzem, brygadzistą i majstrem w fabryce im. Marksa w Wielkich Łukach, od listopada 1927 do września 1928 służył w Armii Czerwonej, potem był inżynierem kolejowym. Od 1930 należał do WKP(b), w maju 1930 został członkiem biura Centralnego Komitetu Związku Zawodowego Przemysłu Traktorowego, Lotniczego i Samochodowego ZSRR, a w kwietniu 1935 kontrolerem odpowiedzialnym Komisji Kontroli Partyjnej przy KC WKP(b), w 1936 wieczorowo ukończył Moskiewską Wyższą Szkołę Techniczną im. Baumana. Od września 1938 do września 1939 był szefem 8 Głównego Zarządu Ludowego Komisariatu Przemysłu Obronnego ZSRR, potem zastępcą ludowego komisarza budowy maszyn średnich ZSRR, od października 1941 do września 1942 był przedstawicielem ludowego komisarza przemysłu czołgowego ZSRR w fabryce traktorów w Stalingradzie, a od września 1942 do lutego 1943 pełnomocnikiem Państwowego Komitetu Obrony ZSRR w fabryce czołgów w Czelabińsku.
W 1943 odwołany do Moskwy i mianowany I zastępcą ludowego komisarza przemysłu czołgowego ZSRR, od 1945 do marca 1945 był I zastępcą ludowego komisarza budowy maszyn transportowych ZSRR, 21 stycznia 1945 otrzymał stopień generała majora służby inżynieryjno-technicznej, a 19 kwietnia 1945 generała porucznika służby inżynieryjno-technicznej. Od 19 marca 1946 do 10 stycznia 1950 zajmował stanowisko ministra przemysłu stoczniowego ZSRR, potem dyrektora stoczni im. Żdanowa w Leningradzie, od lutego do września 1954 był zastępcą ministra floty morskiej i rzecznej ZSRR, a od września 1954 do maja 1955 zastępcą ministra floty morskiej ZSRR. Od maja 1955 do maja 1959 był I zastępcą przewodniczącego Państwowego Komitetu Rady Ministrów ZSRR ds. zagadnień Pracy i Płacy, w latach 1959-1963 przewodniczącym Państwowej Rady Naukowo-Ekonomicznej Rady Ministrów ZSRR, w latach 1963-1973 zastępcą przewodniczącego Gospłanu ZSRR. W sierpniu 1973 przeszedł na emeryturę. Od 8 kwietnia 1966 do 24 lutego 1976 był członkiem Centralnej Komisji Rewizyjnej KPZR. Deputowany do Rady Najwyższej ZSRR (1966-1974). Został pochowany na Cmentarzu Nowodziewiczym.
Odznaczenia.
I medale.

</doc>
<doc id="3667428" url="https://pl.wikipedia.org/wiki?curid=3667428" title="PKS Grodzisk Mazowiecki">
PKS Grodzisk Mazowiecki



</doc>
<doc id="3667434" url="https://pl.wikipedia.org/wiki?curid=3667434" title="Komsomolśke (rejon zmijiwski)">
Komsomolśke (rejon zmijiwski)



</doc>
<doc id="3667445" url="https://pl.wikipedia.org/wiki?curid=3667445" title="Aleksiej Goreglad">
Aleksiej Goreglad



</doc>
<doc id="3667447" url="https://pl.wikipedia.org/wiki?curid=3667447" title="Sikorsky S-69">
Sikorsky S-69

Sikorsky S-69 (oznaczenie wojskowe XH-59) – amerykański śmigłowiec doświadczalny służący do przetestowania w praktyce nowego układu napędowego stworzonego w ramach tzw. koncepcji nacierających łopat/koncepcja łopaty nacierającej (Advancing Blade Concept – ABC).
Historia.
W 1964 roku Sikorsky rozpoczął prace nad technologią nowego napędu, który wykorzystywać miał koncepcję tzw. nacierających łopat (Advancing Blade Concept - ABC). Głównymi elementami ograniczającymi maksymalną prędkość lotu śmigłowców z klasycznym napędem do wartości rzędu 300 – 350 km/h jest wytrzymałość łopat wirnika i elementów mocujących ich do głowicy wirnika, które narażone są na działania potężnych sił odśrodkowych powstałych w wyniku ruchu obrotowego oraz zjawisko gwałtownego spadku siły ciągu wirnika i wzrostu oporu, do jakiego dochodzi po osiągnięciu dużej prędkości lotu. W klasycznym układzie wirnikowym, wirnik główny jest elementem tworzącym siłę nośną, ale również ją niwelującym. Gdy maszyna zwiększa prędkość końcówki łopat nacierających mogą osiągnąć i przekroczyć tak zwaną krytyczną liczbę Macha, a na końcówkach łopat powracających wzrasta ich kąt natarcia, co w konsekwencji może doprowadzić do ich przeciągnięcia i spadku siły nośnej. W projekcie ABC zastosowano dwa współosiowe wirniki przeciwbieżne ze sztywnymi głowicami. Za wytworzenie siły nośnej odpowiedzialne były w głównej mierze łopaty nacierające obydwu wirników. W celu uniknięcie ryzyka przeciągnięcia łopat powracających ustawiano je na mały (zerowy) kąt natarcia. Korzyścią wynikającą z zastosowania dwuwirnikowego układu była możliwość zmniejszenia średnicy ich tarcz, umożliwiło to zwiększenie ich prędkości obrotowej bez ryzyka przekroczenia krytycznej liczby Macha na łopatach nacierających. Zastosowanie sztywnych głowic upraszało ich konstrukcję oraz umożliwiło zmniejszenie odległości pomiędzy obydwoma wirnikami. Doświadczalny, dwuwirnikowy układ ABC o średnicy 12,19 m został przebadany w tunelu aerodynamicznym NASA Ames Research Center w Kalifornii. Pozytywny wynik prób skłonił United States Army do zlecenia w 1971 roku firmie Sikorsky budowy dwóch latających demonstratorów nowej technologii. Prototypowe maszyny otrzymały oznaczenie wojskowe XH-59A i oznaczenie producenta S-69. Pierwszy z prototypów o numerze seryjnym 73-21941 wzniósł się do swojego pierwszego lotu 27 lipca 1973 roku, ale już miesiąc później maszyna uległa katastrofie. W fazie przechodzenia z zawisu do lotu poziomego śmigłowiec niebezpiecznie zadarł nos do góry, w celu wyrównania lotu piloci zmniejszyli obroty silnika. W tym momencie śmigłowiec zahaczył ogonem o ziemie, spadł i przewrócił się na bok. Uszkodzony prototyp ze zniszczonym wirnikiem głównym w późniejszym okresie wykorzystano do badań w tunelu aerodynamicznym. 21 lipca 1975 roku oblatano drugi prototyp (s/n 73-21942). Do pierwszej fazy testów maszynę skonfigurowano w klasycznym układzie śmigłowcowym. Podczas lotów osiągnięto maksymalną prędkość w locie poziomym 289 km/h, a w płytkim locie nurkowym 344,5 km/h. W marcu 1977 roku, po obydwu stronach kadłuba zamontowano silnki odrzutowe Pratt &amp; Whitney J60-P-3A o maksymalnym ciągu 13,35 kN każdy. W kwietniu 1978 roku rozpoczęto loty z użyciem dodatkowych silników. W trakcie używania silników odrzutowych, redukowano prędkość obrotową wirników głównych z 345 do 239 obr./min. W nowej konfiguracji w locie poziomym śmigłowiec osiągnął prędkość maksymalną 441 km/h a w płytkim locie nurkowym 487 km/h. Na tym etapie prób do badań przyłączyły się również United States Navy i United States Air Force. Próby zakończono w styczniu 1981 roku, osiągając zamierzone rezultaty i sprawdzając w praktyce układ ABC. Nie udało się jedynie rozwiązać problemu dużego poziomu drgań wirnika głównego przenoszonych na kadłub. Uznano również, że dwa oddzielne napędy, wirników głównych i silników odrzutowych niepotrzebnie komplikują całą konstrukcję. W 1982 roku Sikorsky zaproponował budowę śmigłowca XH-59B, w którym rozwiązano by obydwa problemy poprzez modyfikację konstrukcji wirnika i zwiększenie liczby łopat w celu eliminacji drgań i zastosowanie jednego typu napędu, dwóch silników turbinowych General Electric T700-GE-700 o mocy 1600 KM. Jednostki napędzały by wirnik główny oraz obudowane śmigło pchające o średnicy 1,98 m umieszczone na końcu kadłuba. W dalszej perspektywie planowane były maszyny zwiadowcze, szturmowe i transportowe. Brak chętnych do finansowania projektu anulował dalszy rozwój. Pomimo braku kontynuacji programu w ramach projektu XH-59B, producent nie zaprzestał dalszych prac. Do koncepcji ABC powrócono w pierwszej dekadzie XXI wieku pracując nad śmigłowcem będącym kontynuacją układu konstrukcyjnego zastosowanego w maszynie S-69. Efektem prowadzonych prac jest maszyna X2, którego program budowy wytwórnia Sikorski ogłosiła w czerwcu 2005 roku.
Konstrukcja.
Maszyna napędzana była silnikiem turbinowym Pratt &amp; Whitney Canada PT6T-3 Turbo Twin Pac będącym w istocie układem dwóch silników PT6A połączonych wspólną przekładnią o mocy maksymalnej 1726 KM ale zdławionej do 1500 KM. Kadłub o okrągłym przekroju o średnicy 1,85 m zakończony usterzeniem w kształcie litery H, ze statecznikiem poziomym o rozpiętości 4,72 m. Na obydwu końcach statecznika poziomego umieszczone były stateczniki pionowe. Podwozie chowane, trójzespołowe z przednim podparciem, przednia goleń ze zdwojonym kołem. Załoga składała się z dwóch pilotów siedzących obok siebie.

</doc>
<doc id="3667448" url="https://pl.wikipedia.org/wiki?curid=3667448" title="Fly Dubai">
Fly Dubai



</doc>
<doc id="3667450" url="https://pl.wikipedia.org/wiki?curid=3667450" title="Galina Burkacka">
Galina Burkacka



</doc>
<doc id="3667462" url="https://pl.wikipedia.org/wiki?curid=3667462" title="Stuart Hamm">
Stuart Hamm



</doc>
<doc id="3667467" url="https://pl.wikipedia.org/wiki?curid=3667467" title="Ropalidia spatulata">
Ropalidia spatulata

Ropalidia spatulata – gatunek błonkoskrzydłych z rodziny osowatych i podrodziny Vespinae.
Gatunek ten opisany został w 1941 roku przez Jacobusa van der Vechta, który jako holotyp wskazał samca z lasu Wayalar w Kerali. Wcześniej okaz z tego gatunku oznaczono błędnie jako "Vespa ferruginea". Ponadto gatunek mylony był z "R. marginata".
Samice mają ciało długości od 11 do 13 mm, prawie całkiem pokryte silnym i gęstym punktowaniem, ubarwione głównie rudobrązowo z szeroką, żółtą plamą na drugim segmencie metasomy. Głowa samicy wyraźnie szersza niż wyższa. Na przodzie "mesopleuron" z dobrze widocznym poziomym żeberkiem. Zbieżne ku wierzchołkowi żeberka znajdują się u nasady pozatułowia. U samców ostatni człon czułków ponad dwukrotnie dłuższy niż szerszy i silnie zakrzywiony, a edeagus szeroko szpatułkowaty u szczytu i kanciasto rozszerzony w pewnej odległości od niego.
Owad znany z Nepalu, Indii i Pakistanu.

</doc>
<doc id="3667469" url="https://pl.wikipedia.org/wiki?curid=3667469" title="Stefan Kazimierz Spiess">
Stefan Kazimierz Spiess

Stefan Kazimierz Spiess (ur. 24 lipca 1879 w Warszawie, zm. 20 listopada 1968 tamże) – polski chemik, mecenas sztuki i meloman. 
Życiorys.
Syn Stefana Spiessa i Jadwigi z Simmlerów, brat Ludwika Juliana Spiessa, wnuk Ludwika Henryka Spiessa i Józefa Simmlera. Jego ojciec był właścicielem Fabryki Płodów Chemicznych "Ludwik Spiess i Syn", zaś matka była córką znanego malarza Józefa Simmlera, pianistką i melomanką prowadzącą w domu salon artystyczny. W dzieciństwie poznał śpiewaków Edwarda i Jana Reszków, a podczas kuracji w Karlsbadzie Jana Matejkę, sam nie wykazywał zdolności artystycznych. Po ukończeniu gimnazjum Górskiego będąc współdziedziczących zakładów „Ludwik Spiess i Syn S.A.” wybrał w 1899 studia na Wydziale Chemicznym École des mines w Liège. W 1904 uzyskał tytuł inżyniera technologa, ale nie planował podejmować pracy w wyuczonym zawodzie, prowadzenie firmy pozostawił bratu Ludwikowi, pozostawiając sobie udział w zyskach. Wspominał:
"Byłem współwłaścicielem firmy chemicznej, ponieważ jednak prowadził ją mój brat, mogłem swobodnie oddawać się ulubionym studiom nad historią sztuki, uprawiać muzykę, a także słuchać jej w kraju i za granicą". 
Posiadał talent lingwistyczny, biegle władał francuskim, angielskim, niemieckim, włoskim i rosyjskim. Wolny czas spędzał na koncertach w operach w Liège i Brukseli, bywał też w La Scali w Mediolanie i w Bayreuth. Od 1905 studiował historię sztuki w Berlinie, kwaterę dzielił z Władysławem Tatarkiewiczem. Za pośrednictwem zaprzyjaźnionej z Jadwigą Spiess Marii von Bülow został wprowadzony w artystyczny świat stolicy Niemiec, poznał wówczas m.in. Richarda Straussa. Podczas pobytów w Warszawie bywał w stanowiącym jeden z ośrodków życia artystycznego salonie prowadzonym przez rodzinę Juliusza Wertheima, poznał tam w 1904 Karola Szymanowskiego, a w 1907 Artura Rubinsteina, a w 1908 Grzegorza Fitelberga, który zadedykował mu pieśń "Tam nad jeziorem" opus 23 nr. 4. Najsilniejsze więzi przyjaźni połączyły go z Karolem Szymanowskim, którego spotkał ponownie w 1906 w Berlinie, a następnie w 1908 u Wertheimów. Dowodem przyjaźni było zadedykowanie Stefanowi Spiessowi czterech z "Dwunastu pieśni do słów poetów niemieckich" opus 17 nr. 5-8, które ukazały się w 1909. Od 1908 mieszkał ponownie w Warszawie w mieszkaniu matki, gdzie Karol Szymanowski i Grzegorz Fitelberg byli stałymi bywalcami. W opublikowanych wspomnieniach opowiadał o tym:
"Gdy zaznajomiłem się bliżej z Karolem Szymanowskim w 1908 roku, od razu stał mi się bliski. Spotykając go coraz częściej, szybko zorientowałem się w jego trudnym położeniu. Musiał żyć nader skromnie – z małej sumki nadsyłanej mu do Warszawy przez brata Feliksa, gospodarującego w rodzinnej Tymoszówce. Widząc to, zaofiarowałem Karolowi pokój w moim mieszkaniu przy ul. Matejki i zacząłem się nim w pewnym sensie opiekować. W tym okresie prawie co dzień po próbach w Filharmonii, na które lubił chodzić (a więc często i z Fitelbergiem), jadał śniadanie u mnie albo u mojej matki, która kochała go i traktowała jak własnego syna. Często też bywał u nas z Ficiem [Grzegorzem Fitelbergiem] na obiedzie. Wszedł teraz niejako do naszej rodziny i czułem, że dokonała się w moim życiu jakaś wielka rzecz". 
W 1911 i w roku następnym Spiess sfinansował koncerty kompozytorskie Karola Szymanowskiego w Berlinie, Lipsku i Wiedniu, a także dwukrotnie zaprosił go podróż po południowych Włoszech, Sycylii oraz północnej Afryce. Po powrocie Karol Szymanowski będąc pod wrażeniem odbytej podróży skomponował m.in. operę "Król Roger" op. 46, "Mity" op. 30 czy "Metropy" op. 29. W 1912 Stefan Spiess należał do fundatorów budowy Teatru Polskiego. Początek I wojny światowej spędził w Warszawie, a następnie w sierpniu 1915 razem z matką wyjechał do Hrehorówki koło Kijowa, następnie przez Kijów do Moskwy. Mieszkając tam przez półtora roku bywał w operze i filharmonii, utrzymywał stały kontakt korespondencyjny z Karolem Szymanowskim, po zaproszeniu go do Rosji dwa razy podróżowali do Piotrogrodu. Pod koniec 1917 powrócił do Warszawy i wspólnie z Emilem Młynarskim organizował "Wieczory kwartetów Beethovenowskich", przez krótki czas próbował sił jako recenzent muzyczny, ale niezadowolony z efektów zaprzestał publikacji. 
Po odzyskaniu przez Polskę niepodległości Jadwiga i Stefan Spiess ze swoich środków umożliwili warszawskiej Filharmonii Narodowej zorganizowanie pierwszego koncertu. Postanowił nadal czerpać środki finansowe z udziałów w rodzinnym przedsiębiorstwie nie ingerując w jego działalność, a swój czas poświęcić pasji muzycznej oraz mecenatowi artystów, z którymi utrzymywał przyjacielskie relacje. W 1921 wyjechał do Francji, gdzie oglądał występy Ballets Russes Siergieja Diagilewa. Podczas pobytu w Monte Carlo poznał Igora Strawinskiego, a w Paryżu Erika Satie i Maurice'a Ravela. Gościł u Godebskich i w domu Józefa Pankiewicza, po powrocie do kraju wielu poznanych we Francji artystów gościł w swoim domu. W 1929 sfinansował warszawski występ chóru z Poznania, który zaprezentował na stołecznej scenie "Stabat Mater" z muzyką skomponowaną w 1925 przez Karola Szymanowskiego. W tym samym roku i w kolejnym z polecenia Szymanowskiego wspierał finansowo pisarza Zbigniewa Uniłowskiego. Począwszy od 1929 rozpoczął regularnie wyjeżdżać do Salzburga na odbywające się tam festiwale muzyczne. Po 1930 do grona bywalców domu Stefana Spiessa należeli Witold Małcużyński, Stanisław Szpinalski, Roman Maciejewski i Henryk Sztompka, któremu Spiess ufundował dwukrotnie wyjazd za granicę. W 1938 przebywał w Londynie i Paryżu, skąd powrócił obawiając się wybuchu wojny. Do 1944 nadal mieszkał z matką przy ulicy Foksal, Jadwiga Spiess zmarła 26 maja 1944, podczas powstania warszawskiego Stefan Spiess utracił cały majątek, początkowo mieszkał w Komorowie, następnie w Pruszkowie, a w 1945 w Stawisku goszcząc u Jarosława Iwaszkiewicza. 
W 1945 zakłady w Tarchominie zostały znacjonalizowane i przejęte przez państwo, dwa lata później zamieszkał w Warszawie w niewielkim pokoju przy ulicy Jaworzyńskiej, znalazł zatrudnienie w kierowanej przez Romana Jasińskiego płytotece Działu Muzycznego Polskiego Radia. Skromne dochody zwiększał udzielając korepetycji z języka angielskiego, przy pomocy Wandy Bacewicz spisał swoje wspomnienia, które ukazały się w 1963 pod tytułem "Ze wspomnień melomana". W 1957 przeszedł na emeryturę. 
Zmarł 20 listopada 1968. Spoczywa w grobowcu rodzinnym na cmentarzu Powązkowskim w Warszawie (kw. 205, rząd I, grób 18/20).

</doc>
<doc id="3667470" url="https://pl.wikipedia.org/wiki?curid=3667470" title="Stefan Spiess">
Stefan Spiess



</doc>
<doc id="3667485" url="https://pl.wikipedia.org/wiki?curid=3667485" title="Spadochronowe Mistrzostwa Śląska 2014">
Spadochronowe Mistrzostwa Śląska 2014

Spadochronowe Mistrzostwa Śląska 2014 – odbyły się 31 maja 2014 roku na lotnisku Gliwice-Trynek. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Mistrzostwami sprawował VII Oddział Związku Polskich Spadochroniarzy w Katowicach. Do dyspozycji skoczków był samolot An-2P "SP-AOI". Skoki wykonywano z wysokości 1000 m i opóźnieniem 0–5 sekund. Spadochronowym Mistrzom Śląska 2015 nagrody wręczał i składał gratulacje Prezes VII Oddziału ZPS w Katowicach Kazimierz Stępniewski.
Rozegrane kategorie.
Mistrzostwa rozegrano w trzech kategoriach celności lądowania:
Wyniki.
W Mistrzostwach brało udział 28 zawodników i .

</doc>
<doc id="3667492" url="https://pl.wikipedia.org/wiki?curid=3667492" title="Władimir Stawski">
Władimir Stawski

Władimir Pietrowicz Stawski (Kirpicznikow) (, ur. w Penzie, zm. 14 listopada 1943 we wsi Turki-Pierewoz k. Newla) – radziecki pisarz, sekretarz generalny Związku Pisarzy ZSRR (1936–1941).
Życiorys.
W 1918 został członkiem WKP(b), brał udział w wojnie domowej w Rosji w szeregach Armii Czerwonej, był też korespondentem wojennym. Od 1922 publikował w gazecie „Mołot” w Rostowie nad Donem, w 1924 wydał pierwszą księgę szkiców „Prosził”, szeroko publikował w prasie centralnej z materiałami sławiącymi stalinowską politykę, w latach 1928-1933 był sekretarzem Rosyjskiego Stowarzyszenia Pisarzy Proletariackich. W 1928 opublikował powieść „Stanica", 1930 „Razbieg”, a w 1932 „Na Griebne”, w których opiewał walkę klas podczas kolektywizacji. Był delegatem na XVII Zjazd WKP(b) od 26 stycznia do 10 lutego 1934. W 1936 po śmierci Gorkiego został sekretarzem generalnym Związku Pisarzy ZSRR, jednocześnie w latach 1937-1941 był redaktorem naczelnym pisma „Nowyj Mir”. Nie posiadając autorytetu Gorkiego, był przede wszystkim mianowanym przez partię administratorem Związku Pisarzy ZSRR. Zajmując swoje stanowisko, sankcjonował zniszczenie ogromnej liczby przedstawicieli inteligencji twórczej w ZSRR, mimo że jego opinia jako sekretarza generalnego Związku Pisarzy ZSRR nie odgrywała żadnej istotnej roli. W 1937 został deputowanym do Rady Najwyższej ZSRR I kadencji. W 1941 oddał stanowisko sekretarza generalnego Związku Pisarzy ZSRR i wyjechał na front wojny z Niemcami jako wojenny korespondent „Prawdy”. Publikował w prasie centralnej i frontowej. W 1941 wydał zbiór reportaży "W bojach za Rodinu", a w 1942 "Na Frontach Oteczestwiennoj Wojny", "Frontowyje Zapiski" i "W Blindaże". Zginął w walce.

</doc>
<doc id="3667506" url="https://pl.wikipedia.org/wiki?curid=3667506" title="Walerij Bykow">
Walerij Bykow

Walerij Aleksiejewicz Bykow (ros. Валерий Алексеевич Быков, ur. 19 grudnia 1938 w Kujbyszewie) – radziecki działacz państwowy i gospodarczy.
Życiorys.
W 1961 ukończył Kujbyszewski Instytut Industrialny i został inżynierem mechanikiem i asystentem katedry "Maszyny i Aparaty Produkcji Chemicznej" w tym instytucie, od 1964 pracował jako mechanik w rafinerii ropy naftowej w Kiriszach. Od 1966 należał do KPZR, w latach 1967-1968 był inspektorem działu chemicznego Północno-Zachodniego Okręgu Gosgortechnadzora ZSRR w Kiriszach, później (1968-1971) zastępcą głównego mechanika rafinerii ropy naftowej w Kiriszach. W latach 1971-1976 był dyrektorem zakładu biochemicznego w Kiriszach, kolejno w latach 1976-1979 I sekretarzem Komitetu Miejskiego KPZR w Kiriszach, a w latach 1979-1985 kierownikiem sektora przemysłu mikrobiologicznego Wydziału Przemysłu Chemicznego KPZR. W 1985 szefem Głównego Zarządu Przemysłu Mikrobiologicznego przy Radzie Ministrów ZSRR. Od listopada 1985 do lipca 1989 zajmował stanowisko ministra przemysłu medycznego i mikrobiologicznego ZSRR, od lipca 1989 do kwietnia 1991 ministra przemysłu medycznego ZSRR, w 1991 został dyrektorem generalnym Zjednoczenia Naukowo-Badawczego Wszechrosyjskiego Instytutu Roślin Leczniczych i Aromatycznych, od 25 lutego 1986 do 2 lipca 1990 był członkiem Centralnej Komisji Rewizyjnej KPZR. Odznaczony Orderem Czerwonego Sztandaru Pracy.

</doc>
<doc id="3667508" url="https://pl.wikipedia.org/wiki?curid=3667508" title="Mikołaj Oporowski">
Mikołaj Oporowski



</doc>
<doc id="3667519" url="https://pl.wikipedia.org/wiki?curid=3667519" title="Staphida">
Staphida

Staphida – rodzaj ptaka z rodziny szlarników (Zosteropidae).
Występowanie.
Rodzaj obejmuje gatunki występujące w orientalnej Azji.
Morfologia.
Długość ciała 13–15 cm, masa ciała 10–17 g.
Systematyka.
Etymologia.
„Opisałem to jako "Siva"; ale jest bardziej pokrewny rodzajowi "Ixulus", od którego różni się głęboko stopniowanym ogonem” (prawdopodobnie greckie "staphis", "staphidos" – suszone winogrona, rodzynki, być może w aluzji do różnych odcieni brązu w upierzeniu).
Podział systematyczny.
Do rodzaju należą następujące gatunki:

</doc>
<doc id="3667520" url="https://pl.wikipedia.org/wiki?curid=3667520" title="Siergiej Wojenuszkin">
Siergiej Wojenuszkin

Siergiej Fiodorowicz Wojenuszkin (ros. Сергей Фёдорович Вое́нушкин, ur. 26 listopada 1929 w Krasnej Słobodzie w Tatarskiej ASRR, zm. 15 lutego 2012 w Moskwie) – radziecki działacz państwowy i partyjny.
Życiorys.
Od 1951 należał do WKP(b), w 1952 ukończył Karelo-Fiński Uniwersytet Państwowy i został geologiem, pracował w Północno-Zachodnim Zarządzie Geologicznym Ministerstwa Geologii ZSRR, w latach 1954-1958 był delegowany służbowo do Mongolii. W latach 1958-1963 był zastępcą szefa i szefem Zarządu Przemysłu Materiałów Budowlanych Karelskiego Sownarchozu, a w latach 1963-1965 szefem Zarządu Przemysłu Materiałów Budowlanych Północno-Zachodniego Sownarchozu w Pietrozawodsku. Między 1965 a 1966 szefem Głównego Zarządu Przemysłu Niemetalowego i członkiem Kolegium Ministerstwa Przemysłu Materiałów Budowlanych RFSRR, potem zastępcą szefa i szefem Głównego Zarządu Przemysłu Niemetalowego Ministerstwa Przemysłu Matriałów Budowlanych ZSRR. W latach 1970-1975 był szefem Zarządu Planowo-Ekonomicznego i członkiem Kolegium Ministerstwa Przemysłu Materiałów Budowlanych ZSRR, kolejno w latach 1975-1979 I zastępcą ministra, następnie (1979-1985) ministrem przemysłu materiałów budowlanych RFSRR, od lipca 1985 do lipca 1989 był ministrem przemysłu materiałów budowlanych ZSRR, następnie przeszedł na emeryturę. Od 25 lutego 1986 do 2 lipca 1990 wchodził w skład Centralnej Komisji Rewizyjnej KPZR. Był deputowanym do Rady Najwyższej RFSRR XI kadencji. Został odznaczony Orderem Czerwonego Sztandaru Pracy i Orderem Znak Honoru.

</doc>
<doc id="3667523" url="https://pl.wikipedia.org/wiki?curid=3667523" title="Maserati Ghibli (2013)">
Maserati Ghibli (2013)

Maserati Ghibli – samochód osobowy klasy wyższej produkowany pod włoską marką Maserati od 2013 roku. 
Historia i opis modelu.
Samochód został pierwszy raz pokazany w 2013 roku na targach samochodowych w Szanghaju w Chinach. To jest już trzeci model Maserati nazwany Ghibli, ale z poprzednikami nie ma nic wspólnego oprócz nazwy.
Specyfikacja.
Wszystkie wersje Ghibli posiadają 8-biegową skrzynię oraz mechanizm różnicowy o ograniczonym poślizgu. W opcji znajduje się adaptacyjne zawieszenie Skyhook. Maserati Ghibli dzieli płytę podłogową z szóstą generacją Quattroporte, ale ma 20 cm krótszy rozstaw osi, a całkowita długość jest krótsza o 29 cm. Zawieszenie bazuje na podwójnych wahaczach poprzecznych z przodu, a z tyłu znajduje się zawieszenie typu .
Warianty.
Od początku produkcji Ghibli jest dostępne w czterech wersjach:
Napęd na cztery koła Q4.
Sportowa wersja S jest dostępna z napędem na cztery koła. Do skrzyni biegów dołączona jest skrzynia rozdzielcza zawierająca elektronicznie sterowane wielotarczowe sprzęgło mokre, które przekazuje moc poprzez wał napędowy do mechanizmu różnicowego. Podczas normalnej eksploatacji napędzane są tylko tylne koła. W razie potrzeby system może dołączyć napęd na przód (maksymalnie 50%). System waży 59 kg. Napęd Q4 znajduje się w 70% sprzedanych samochodów w Ameryce. Napęd nie różni się od tego stosowanego w modelu Quattroporte.
Personalizacja.
Ghibli jest dostępne w trzynastu kolorach: Nero, Bianco, Nero Ribelle, Grigio Maratea, Grigio, Grigio Metallo, Bronzo Siena, Champagne, Blue Passione, Blue Emozione, Rosso Folgore, Rosso Energia oraz Bianco Alpi. Do wyboru są felgi od 18 aż do 21 cali.
We wnętrzu dostępne są tylko skórzane tapicerki, a do wykończenia mogą zostać użyte następują materiały:
Bezpieczeństwo.
Maserati Ghibli w testach bezpieczeństwa Euro NCAP w 2013 roku otrzymał pięć gwiazdek. Bezpieczeństwo kierującego wyniosło 95%.
W teście otrzymało najlepszą ocenę „Good” we wszystkich czterech testach (częściowe uderzenie czołowe, uderzenie boczne, wytrzymałość dachu, test siedzeń oraz zagłówków). Ghibli zostało odznaczone wyróżnieniem „Top Safety Pick”.
Ghibli Zegna Edition.
W 2014 roku na Paris motor show Maserati zaprezentowało specjalną wersję Zegna Edition. Jest to już kolejny koncept który powstał wraz we współpracy z domem mody Ermenegildo Zegna po Quattroporte. W kabinie występuje skóra Poltrona Frau oraz jedwabna tkanina w kolorze antracyt na podsufitce. Strona zewnętrzna ma potrójna warstwę specjalnego lakieru Azzurro Astro, a 20-calowe koła – Liquid Silver.
Silniki.
Silnik benzynowy V6 o pojemności 2979 cm³ został zaprojektowany przez Maserati, ale budowany jest przez Ferrari.
Ghibli to pierwszy model w historii Maserati dostępny także z silnikiem wysokoprężnym. Zaprojektowany został przez VM Motori i jest produkowany we Włoszech.

</doc>
<doc id="3667524" url="https://pl.wikipedia.org/wiki?curid=3667524" title="Katastrofa lotu Flydubai 981">
Katastrofa lotu Flydubai 981

Katastrofa lotu Flydubai 981 – katastrofa samolotu typu Boeing 737-8KN emirackich tanich linii lotniczych Flydubai, lecącego z Dubaju do Rostowa nad Donem. W katastrofie samolotu zginęły 62 osoby (55 pasażerów i 7 członków załogi) – wszyscy na pokładzie. Jest to pierwszy wypadek z udziałem samolotu należącego do linii Flydubai.
Przebieg lotu.
Boeing 737-8KN odbywał nocny lot z Dubaju do Rostowa nad Donem. Samolot wystartował z Dubaju o 21:45 czasu lokalnego. Około godziny 1:30, samolot rozpoczął podchodzenie do lądowania. Nad lotniskiem padał ulewny deszcz oraz wiał porywisty wiatr. Załoga wykonała nieudaną próbę podejścia na pas 22 o godzinie 1:41, po czym odleciała na drugi krąg. Kontrola lotu skierowała załogę do strefy oczekiwania (na FL150), w której samolot spędził 2 godziny, oczekując na poprawę warunków atmosferycznych. O godzinie 3:43, załoga wykonała drugą próbę lądowania, która zakończyła się katastrofą. Boeing uderzył w ziemię w okolicy progu pasa startowego 22, po czym maszyna rozpadła się i stanęła w płomieniach. Zginęły wszystkie 62 osoby przebywające na pokładzie.
Przyczyny katastrofy.
W listopadzie 2019 roku Międzypaństwowy Komitet Lotniczy (MAK) opublikował końcowy raport śledztwa dot. katastrofy. Główną przyczyną wskazaną przez śledczych była utrata kontroli nad samolotem przez pilotów. Do tego stanu rzeczy doprowadziły zarówno trudne warunki atmosferyczne, które panowały na lotnisku w momencie katastrofy, a także czynniki psychologiczne i ogólne przemęczenie załogi statku powietrznego. 
Pasażerowie i załoga.
Feralnego dnia, na pokładzie samolotu znajdowały się 62 osoby – 55 pasażerów i 7 członków załogi. Kapitanem samolotu był Aristos Sokratous (lat 38) – obywatel Cypru, drugim pilotem był Alejandro Álava Cruz – obywatel Hiszpanii. 
Tabela narodowości pasażerów i załogi.

</doc>
<doc id="3667525" url="https://pl.wikipedia.org/wiki?curid=3667525" title="Raisa Gorożajewa">
Raisa Gorożajewa

Raisa Fiodorowna Gorożajewa (ros. Раи́са Фёдоровна Горожа́ева, ur. 20 listopada 1928 w chutorze Zołotariowka w rejonie siemikarakorskim w obwodzie rostowskim, zm. w 2011 w Siemikarakorsku) – radziecka brygadzistka sowchozu, Bohater Pracy Socjalistycznej (1973).
Życiorys.
Od 1943 pracowała w kołchozie im. Budionnego, od 1945 była traktorzystką, w 1951 ukończyła kursy traktorzystów w stanicy maszynowo-traktorowej, a w 1958 kierowała drużyną sowchozu "Zołotariowskij" w rejonie siemikarakorskim w obwodzie rostowskim. W 1960 została członkiem KPZR, wyróżniała się w zbiorach kukurydzy, za co otrzymała trzykrotnie Order Lenina (1966, 1971 i 1973), Medal Sierp i Młot Bohatera Pracy Socjalistycznej (7 grudnia 1973), Order Rewolucji Październikowej (1976) i Nagrodę Państwową ZSRR (1977), w sowchozie pracowała do 1990, gdy przeszła na emeryturę. W 1976 była delegatem na XXV Zjazd KPZR.

</doc>
<doc id="3667539" url="https://pl.wikipedia.org/wiki?curid=3667539" title="August Bezucha">
August Bezucha

August Bezucha (ur. 18 kwietnia 1871, zm. 3 grudnia 1945 w Sanoku) – polski sędzia, adwokat, działacz społeczny.
Życiorys.
August Bezucha urodził się 18 kwietnia 1871. Kształcił się w C. K. Gimnazjum im. Franciszka Józefa we Lwowie. Ukończył studia prawnicze. W okresie zaboru austriackiego w ramach autonomii galicyjskiej wstąpił do c. k. służby sądowniczej. Od około 1897 był auskultantem C. K. Sądu Krajowego we Lwowie. Od około 1899 był adjunktem w C. K. Sądzie Powiatowym w Pruchniku, a od około 1901 był adjunktem w C. K. Sądzie Powiatowym w Radymnie
. W 1903 w Jarosławiu działał na rzecz Towarzystwa Szkoły Ludowej. Jako sekretarz sądowy w sierpniu 1907 został przeniesiony z Jabłonowa do Sanoka i pełnił to stanowisko w tamtejszym C. K. Sądzie Obwodowym, po czym od około 1909 pracował tam w randzie sędziego powiatowego. W czerwcu 1912 mianowany radcą C. K. Sądu Krajowego dla Sanoka i od tego czasu w tym charakterze pracował w tamtejszym Sądzie Obwodowym. W tym charakterze w 1913, 1918 został wybrany zastępcą przewodniczącego sądu przysięgłych przy C. K. Sądzie Obwodowym w Sanoku. Po wybuchu I wojny światowej od 14 listopada 1914 wraz z bliskimi przebywał w Wiedniu. Później pozostawał na swoim stanowisku w sanockim sądzie do 1918.
Po odzyskaniu przez Polskę niepodległości w okresie II Rzeczypospolitej sprawował urząd sędziego Sądu Okręgowego w Sanoku i jednocześnie był kierownikiem Sądu Powiatowego (ok. 1927/1928), Sądu Grodzkiego (ok. 1929), do około 1934
. Został wybrany członkiem sądu przysięgłych na rok 1927. W 1930 był naczelnikiem Sądu Grodzkiego w Sanoku Działał w kole Zrzeszenia Sędziów i Prokuratorów RP w Sanoku (1931/1932 jako prezes, 1935/1936 jako członek, gdy był już na emeryturze). Prócz zawodu sędziego był także adwokatem. 
Został wybrany radnym miejskim w Sanoku w 1910, w 1912 w nowej radzie po przyłączeniu do Sanoka gminy Posada Sanocka. W grudniu 1913 wyzwał wiceburmistrza Pawła Biedkę na pojedynek w związku z jego twierdzeniem, iż wypowiedź radnego Augusta Bezuchy na posiedzeniu rady miejskiej Sanoka nie zgadza się z prawdą; ostatecznie Biedka odmówił dania satysfakcji Bezusze. W 1914 był zastępcą asesora C. K. Sądu Okręgowego dla spraw skarbowych w Sanoku. Na przełomie lipca i sierpnia 1911 został członkiem dyrekcji Domu Handlowo-Przemysłowego w Sanoku. W wolnej Polsce także sprawował mandat radnego miejskie w Sanoku, wybierany w wyborach w 1919, 1924. Był członkiem sanockiego gniazda Polskiego Towarzystwa Gimnastycznego „Sokół” (1912, 1920, 1924). Od 2 stycznia 1914 do 1922 był członkiem wydziału Towarzystwa Kredytowego Urzędników i Sług Państwowych dla Budowy Członkom Domów Mieszkalnych i Dostarczanie Tymże Członkom Artykułów Spożywczych w Sanoku.
Jego żoną została Amalia z domu Obmińska (córka Floriana i Władysławy z domu Adamskiej, ur. 10 lipca 1879 w Birczy, zm. 26 marca 1951 w Sanoku), z którą miał dziesięcioro dzieci: córki Maria Józefa (ur. 1900, od 1928 zamężna z radcą NIK, Julianem Sołtykiem), Zofia Barbara (ur. 1902, od 1924 zamężna z mjr. Andrzejem Bogaczem, matka Kazimierza), Jadwiga Emilia (1904–1935, od 1927 zamężna z inż. roln. Tadeuszem Stanisławem Kościuszką, nauczycielka), Stanisława Władysława (ur. 1905, od 1929 zamężna z Janem Łuczkiewiczem, urzędnikiem bankowym), Stefania (ur. 1906, po mężu Drabczyńska), Anna (1918–1996, po mężu Kaczor), synowie Jan (1908–1992, prawnik, oficer, mąż córki dr. Stanisława Domańskiego), Tadeusz (1909–1924), Zygmunt (1912–1940, oficer, ofiara zbrodni katyńskiej), August Wacław (ur. 1916). Rodzina zamieszkiwała przy ówczesnej ulicy Antoniego Małeckiego pod numerem 89 względnie 4 (obecnie ulica Generała Władysława Sikorskiego).
Zmarł 3 grudnia 1945 w Sanoku. Został pochowany w grobowcu rodzinnym na cmentarzu przy ul. Rymanowskiej w Sanoku.
Odznaczenia.
austro-węgierskie

</doc>
<doc id="3667543" url="https://pl.wikipedia.org/wiki?curid=3667543" title="Spadochronowe Mistrzostwa Śląska 2013">
Spadochronowe Mistrzostwa Śląska 2013

Spadochronowe Mistrzostwa Śląska 2013 – odbyły się 15 czerwca 2013 roku na lotnisku Gliwice-Trynek. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Mistrzostwami sprawował Prezydent Miasta Gliwice i VII Oddział Związku Polskich Spadochroniarzy w Katowicach. Do dyspozycji skoczków był samolot An-2P "SP-AOI". Skoki wykonywano z wysokości 1000 m i opóźnieniem 0–5 sekund. Spadochronowym Mistrzom Śląska 2013 nagrody wręczał i składał gratulacje Prezes VII Oddziału ZPS w Katowicach Kazimierz Stępniewski.
Rozegrane kategorie.
Mistrzostwa rozegrano w trzech kategoriach celności lądowania:
Wyniki.
W Mistrzostwach brało udział 23 zawodników .

</doc>
<doc id="3667548" url="https://pl.wikipedia.org/wiki?curid=3667548" title="Władysław Szypulski">
Władysław Szypulski

Władysław Szypulski (ur. 18 sierpnia 1895 w Białymstoku, zm. 12 marca 1976 w Warszawie) – polski aktor i reżyser teatralny, dyrektor Teatru Dramatycznego im. Aleksandra Węgierki w Białymstoku oraz Teatru Zagłębia w Sosnowcu.
Życiorys.
Po maturze uzyskanej w 1912 w Brześciu nad Bugiem, wyjechał z rodzicami do Rosji, gdzie w latach 1913–1917 studiował aktorstwo i reżyserię w Tbilisie i Baku. W 1917-23 występował na scenach rosyjskich w Baku, Tbilisi, Rostowie nad Donem i Charkowie.
W 1923 wrócił z żoną do Białegostoku. Do 1927 kierował objazdowym teatrem rosyjskim na Kresach Wschodnich, następnie występował w teatrach w Grodnie (1928-30). W latach trzydziestych prowadził własny zespół objazdowy. Po zajęciu wschodnich ziem przez wojska radzieckie w 1939, zorganizował w Białymstoku teatr rosyjski, występujący też w Brześciu nad Bugiem. Od 1941 pracował w Państwowym Teatrze Polskim Białoruskiej Socjalistycznej Republiki Radzieckiej pod kierownictwem Aleksandra Węgierki, choć informacji o jego obecności w teatrze zaprzeczał Jacek Woszczerowicz. W latach 1945–1948 był członkiem Prezydium Miejskiej Rady Narodowej w Białymstoku. Pełnił funkcję dyrektora Teatru Dramatycznego im. Aleksandra Węgierki w Białymstoku (1944-1954), Teatru Zagłębia w Sosnowcu (1955-1957) oraz reżysera w Teatrze im. Aleksandra Fredry w Gnieźnie (1957-1965).

</doc>
<doc id="3667550" url="https://pl.wikipedia.org/wiki?curid=3667550" title="Wasilij Griebieniuk">
Wasilij Griebieniuk

Wasilij Andriejewicz Griebieniuk (ros. Василий Андреевич Гребенюк, ur. 29 września 1924 we wsi Niżnyj Kuczuk w Kraju Ałtajskim, zm. 9 czerwca 2000 w Moskwie) – radziecki działacz gospodarczy i państwowy, Bohater Pracy Socjalistycznej (1971).
Życiorys.
Skończył 10 klas szkoły, pracował w kołchozie, w 1942 został wcielony do Armii Czerwonej, jako lotnik wojskowy walczył na Ile-2 w składzie 14 Armii Powietrznej na Froncie Zachodnim, Froncie Leningradzkim i 3 Nadbałtyckim. W 1943 został członkiem WKP(b), w 1945 zdemobilizowany, kierował wiejską czytelnią, w 1951 ukończył Instytut Górniczo-Metalurgiczny w Ałma-Acie, pracował jako majster w kombinacie górniczym w obwodzie wschodniokazachstańskim. W 1963 został dyrektorem kombinatu polimetalicznego w Leninogorsku, w 1973 I zastępcą ministra, a w 1974 ministrem metalurgii kolorowej Kazachskiej SRR. Od stycznia 1979 do marca 1987 był I zastępcą przewodniczącego Rady Ministrów Kazachskiej SRR ds. zagadnień ogólnych, w latach 1987-1996 kierował kolektywem naukowo-technicznym w Moskwie, następnie przeszedł na emeryturę. Był deputowanym do Rady Najwyższej Kazachskiej SRR X kadencji i do Rady Najwyższej ZSRR X i XI kadencji (1979-1989), 23 lutego 1981 został członkiem Centralnej Komisji Rewizyjnej KPZR (do 25 kwietnia 1989). Pochowany na Cmentarzu Trojekurowskim.

</doc>
<doc id="3667554" url="https://pl.wikipedia.org/wiki?curid=3667554" title="Piłka nożna na Letnich Igrzyskach Olimpijskich 2016 – turniej mężczyzn">
Piłka nożna na Letnich Igrzyskach Olimpijskich 2016 – turniej mężczyzn

Turniej mężczyzn w piłce nożnej na Letnich Igrzyskach Olimpijskich 2016 w Rio de Janeiro był 27. edycją w historii igrzysk i pierwszym rozegranym w Ameryce Południowej.
System rozgrywek.
Do rywalizacji przystąpiło 16 drużyn, podzielonych na cztery grupy. W każdej z nich zmagania toczą się systemem kołowym, a po dwa najlepsze zespoły z grup uzyskają awans do ćwierćfinału. Od tej fazy pojedynki przeprowadzone zostaną systemem pucharowym (jedno spotkanie, przegrywający odpada, a zwycięzca kwalifikuje się do kolejnej fazy).
Miasta i stadiony.
Ostateczną decyzję w sprawie wyboru miast FIFA ogłosiła 16 marca 2015 roku. Mecze będą rozgrywane na 7 stadionach w 6 miastach:
Mecz otwarcia odbył się w Brasili, mecz o 3. miejsce w Belo Horizonte, natomiast finał w Rio de Janeiro.
Koszyki.
Losowanie fazy grupowej Igrzysk Olimpijskich w piłce nożnej 2016 odbyło się 14 kwietnia 2016 roku na stadionie Maracanã w Rio de Janeiro. Do podziału na koszyki, FIFA wykorzystała ranking sporządzony na podstawie występów, na pięciu ostatnich olimpijskich turniejach piłkarskich.
Faza grupowa.
Harmonogram spotkań został określony 10 listopada 2015 roku. Spotkania fazy grupowej będą rozgrywane o 13:00, 15:00, 16:00, 17:00, 18:00, 19:00, 20:00, 21:00, 22:00 czasu lokalnego. Sześć z siedmiu miast-organizatorów znajduje się w strefie czasowej czasu zimowego, wyjątek to Manaus, znajdujący się w strefie czasu zimowego.
O końcowej kolejności drużyn w każdej grupie decydują:
Jeśli dwa lub więcej zespołów mają tyle samo punktów, taki sam stosunek bramek i taką samą liczbę bramek strzelonych, kolejność ustala się w następujący sposób:
a) liczba punktów uzyskanych w meczach między zainteresowanymi drużynami,
b) bilans bramek po meczach między zainteresowanymi drużynami,
c) liczba bramek strzelonych w meczach między zainteresowanymi drużynami,
d) losowanie.
Uwaga: W poniższym terminarzu turnieju podano czas środkowoeuropejski.
Legenda do tabelek:
Dwie pierwsze drużyny z każdej grupy awansują do dalszych gier.

</doc>
<doc id="3667556" url="https://pl.wikipedia.org/wiki?curid=3667556" title="Bahira">
Bahira

Bahira (język arabski: بحيرى, język syriacki: ܒܚܝܪܐ, na Zachodzie znany jako "Mnich Sergiusz", ponieważ bywa utożsamiany ze świętym Sergiuszem) – syryjski lub arabski mnich wyznania mandajskiego, nestoriańskiego albo ariańskiego, który zgodnie z muzułmańską tradycją przepowiedział przyszłość dorastającego Mahometa jako proroka. Jego imię wywodzi się od syriackiego "bḥīrā", co znaczy "sprawdzony i zatwierdzony (przez Boga)".
Tradycja islamska.
Historię spotkania młodego Mahometa z Bahirą można znaleźć w pracach wczesnych muzułmańskich historyków; Ibn Hiszama, Ibn Sada oraz At-Tabariego. Ich wersje różnią się w niektórych szczegółach. Kiedy Mahomet miał dziewięć, lub dwanaście lat, poznał Bahirę w mieście Bosra w Syrii w czasie podróży karawany mekkańskiej, kiedy towarzyszył swojemu wujowi Abu Talibowi ibn Abd al-Muttalibowi. Gdy karawana przechodziła obok celi mnicha, zaprosił on kupców na ucztę. Goście przyjęli zaproszenie, pozostawiając chłopca do pilnowania wielbłąda, ale Bahira nalegał, aby wszyscy członkowie karawany przyszli do niego w odwiedziny. W ten sposób mały Mahomet znalazł się u Bahiry. Następnie miało dojść do cudownego zdarzenia pokazującego mnichowi, że Mahomet w przyszłości stanie się prorokiem. Chmury miały nagle ocienić Mahometa. Bahira ujawnił wujowi chłopca, Abu Talibowi swoją wizję dotyczącą przyszłości Mahometa, oraz ostrzegł wuja, by chronił siostrzeńca przed Żydami (według wersji Ibn Sada), bądź przed Cesarstwem Bizantyńskim (według At-Tabariego). Zarówno Ibn Sad, jak i At-Tabari odnotowali, że Bahira odnalazł zapowiedź o nadejściu Mahometa w ich zdaniem oryginalnych i prawowitych ewangeliach, które posiadał. Według tych muzułmańskich pisarzy, chrześcijanie zniekształcili ewangelie w częściach dotyczących rzekomych odniesień do Mahometa.

</doc>
<doc id="3667557" url="https://pl.wikipedia.org/wiki?curid=3667557" title="Północnokoreańska Centralna Agencja Prasowa">
Północnokoreańska Centralna Agencja Prasowa



</doc>
<doc id="3667559" url="https://pl.wikipedia.org/wiki?curid=3667559" title="Śnieżka (film)">
Śnieżka (film)



</doc>
<doc id="3667562" url="https://pl.wikipedia.org/wiki?curid=3667562" title="27. ceremonia wręczenia nagród Goya">
27. ceremonia wręczenia nagród Goya

27. ceremonia wręczenia hiszpańskich nagród filmowych Goya za rok 2012, odbyła się 17 lutego 2013. roku w Centro de Congresos Príncipe Felipe del Hotel Auditorium w Madrycie. Nominacje do nagród zostały ogłoszone 8 stycznia 2013 roku.
Nominacje ogłoszono w 28 kategoriach, nagrodę honorową otrzymała aktorka Concha Velasco.

</doc>
<doc id="3667568" url="https://pl.wikipedia.org/wiki?curid=3667568" title="Różalski">
Różalski



</doc>
<doc id="3667569" url="https://pl.wikipedia.org/wiki?curid=3667569" title="Holzer">
Holzer



</doc>
<doc id="3667570" url="https://pl.wikipedia.org/wiki?curid=3667570" title="Taepodong-2">
Taepodong-2



</doc>
<doc id="3667571" url="https://pl.wikipedia.org/wiki?curid=3667571" title="Hanka Lewkowiczówna">
Hanka Lewkowiczówna

Hanka Lewkowiczówna (ur. 1918 w Krakowie, zm. w latach 80. w Kazachstanie) – polska rzeźbiarka, malarka i tancerka, pochodzenia żydowskiego.
Życiorys.
Była córką Leona Lewkowicza i Loli Lewkowicz z domu Immerglück. Kształciła się w Gimnazjum Hebrajskim w Krakowie i jednocześnie pobierała nauki tańca u Very Zachradnik. Pierwsze swoje prace zaprezentowała w 1938 roku. Po wybuchu II wojny światowej, wraz z ojcem wyjechała do Rosji, na tereny dzisiejszego Kazachstanu. Po wojnie nie powróciła do Krakowa. Zajmowała się choreografią i baletem.
Działalność i twórczość artystyczna.
Uczestniczyła w działalności Żydowskiego Towarzystwa Teatralnego w Krakowie. W listopadzie 1936 roku występowała w części artystycznej z okazji pobytu zespołu Morrisa Schwartza.
W grudniu 1938 roku prezentowano jej pierwsze prace na wystawie rzeźby i ceramiki w Żydowskim Domu Akademickim. Rzeźby i ceramika majolikowa prezentowane były obok prac Bera Horowitza i jej męża Leona Lewkowicza. Krakowski "Nowy Dziennik" donosił w grudniu 1938 roku, że "wystawa uzyskała pełne uznanie publiczności" oraz że 
W lutym 1939 roku wraz z H. Voglerem i Elisze Weintraubem w lokalu Żydowskiego Towarzystwa Teatralnego (na Stolarskiej 9) wystąpiła w wieczorze kukieł, satyry śpiewanej i tańców pt. "Kukły na Stolarskiej", gdzie we własnej chorografii zaprezentowała swoje umiejętności taneczne. W kwietniu 1939 występowała w Sali Saskiej. W maju 1939 roku brała udział w ostatniej wystawie obrazów, grafiki i rzeźb nadesłanych przez artystów żydowskich zorganizowanej przez Zrzeszenie Żydowskich Artystów Malarzy i Rzeźbiarzy. Dochód z wystawy został przeznaczony na Fundusz Obrony Narodowej
Tematem jej prac były sceny z życia codziennego proletariatu, biedoty i nędzarzy. 

</doc>
<doc id="3667574" url="https://pl.wikipedia.org/wiki?curid=3667574" title="Table Match">
Table Match



</doc>
<doc id="3667575" url="https://pl.wikipedia.org/wiki?curid=3667575" title="Jekatierina Diemidowa">
Jekatierina Diemidowa

Jekatierina Jakowlewna Diemidowa (ros. Ектери́на Я́ковлевна Деми́дова, ur. 3 czerwca 1940 we wsi Dubinino w rejonie newelskim w obwodzie wielkołuckim, obecnie w obwodzie pskowskim) – radziecka tkaczka, Bohater Pracy Socjalistycznej (1973).
Życiorys.
Od dzieciństwa pracowała na polach lnianych w swojej wsi - Dubnino. W 1954 wraz ze starszym bratem przeniosła się do Leningradu, w 1959 skończyła dwuletnią szkołę fabryczną i podjęła pracę w fabryce tkackiej "Raboczij", później ukończyła technikum przemysłu tekstylnego i lekkiego ZSRR. Od 1967 należała do KPZR, w listopadzie 1979 została przewodniczącą Obwodowego Komitetu Związku Zawodowego Robotników Przemysłu Tekstylnego i Lekkiego w Leningradzie, od 5 marca 1976 do 25 lutego 1986 była członkiem Centralnej Komisji Rewizyjnej KPZR.
Odznaczenia.
I medale.

</doc>
<doc id="3667576" url="https://pl.wikipedia.org/wiki?curid=3667576" title="Maksymilian Oczosalski">
Maksymilian Oczosalski

Maksymilian Oczosalski (Oczesalski, Ociesalski) herbu Paprzyca – sędzia ziemski bracławski w 1645 roku, podsędek bracławski w 1641 roku.
Poseł na sejm 1641 roku, sejm 1642 roku, sejm 1645 roku, sejm 1647 roku. Poseł sejmiku włodzimierskiego województwa bracławskiego na pierwszy sejm 1666 roku.
Był elektorem Jana Kazimierza Wazy w 1648 roku i Michała Korybuta Wiśniowieckiego w 1669 roku z województwa bracławskiego. W 1674 roku był elektorem Jana III Sobieskiego z ziemi czerskiej.

</doc>
<doc id="3667580" url="https://pl.wikipedia.org/wiki?curid=3667580" title="Səftər Cəfərov">
Səftər Cəfərov

Səftər Məmməd oğlu Cəfərov (ros. Сафтар Мамед оглы Джафаров, "Saftar Mamied ogły Dżafarow"; ur. w czerwcu 1900 w Baku, zm. 18 listopada 1961 tamże) – przewodniczący Prezydium Rady Najwyższej Azerbejdżańskiej SRR (1959-1961).
Życiorys.
W 1920 został członkiem RKP(b), w 1922 służył w Armii Czerwonej, był dowódcą dywizji. Studiował na Wydziale Prawnym Azerbejdżańskiego Uniwersytetu Państwowego, w latach 1932-1935 był prokuratorem Azerbejdżańskiej SRR i jednocześnie ludowym komisarzem sprawiedliwości Azerbejdżańskiej SRR, a w latach 1935-1937 pełnomocnikiem Ludowego Komisariatu Zapasów ZSRR na Azerbejdżańską SRR. W 1937 stał na czele Centralnego Komitetu Wykonawczego (CIK) Nachiczewańskiej ASRR, potem został zarządcą azerbejdżańskiego trustu bawełnianego i następnie stałym przedstawicielem Azerbejdżańskiej SRR przy Radzie Komisarzy Ludowych ZSRR, od 27 października 1940 do 1947 był ludowym komisarzem/ministrem rolnictwa Azerbejdżańskiej SRR. W latach 1947-1957 był sekretarzem Prezydium Rady Najwyższej Azerbejdżańskiej SRR, kolejno w latach 1957-1959 zastępcą przewodniczącego, a od 26 listopada 1959 do 18 listopada 1961 przewodniczącym Prezydium Rady Najwyższej Azerbejdżańskiej SRR. Jednocześnie od 15 grudnia 1959 do końca życia był członkiem Biura KC Komunistycznej Partii Azerbejdżanu, a od 31 października do 18 listopada 1961 członkiem Centralnej Komisji Rewizyjnej KPZR. Został odznaczony Orderem Lenina (1943) i Orderem Czerwonego Sztandaru Pracy (27 kwietnia 1940).

</doc>
<doc id="3667586" url="https://pl.wikipedia.org/wiki?curid=3667586" title="Vändra (rzeka)">
Vändra (rzeka)

Vändra (est. "Vändra jõgi") – rzeka w środkowej Estonii. Źródła znajdują się na wschód od wsi Kastna, gmina Kehtna. Wpada do rzeki Parnawa na południe od Kullimaa. Ma długość 49,9 km i powierzchnię dorzecza 254,9 km².

</doc>
<doc id="3667588" url="https://pl.wikipedia.org/wiki?curid=3667588" title="National Aerospace Development Administration">
National Aerospace Development Administration



</doc>
<doc id="3667589" url="https://pl.wikipedia.org/wiki?curid=3667589" title="Góry Bhutanu">
Góry Bhutanu

Góry są w Bhutanie głównymi formami ukształtowania terenu. Bhutan znajduje się niemalże w całości na obszarze wschodnich Himalajów i charakteryzuje się jednymi z największych wysokości względnych na świecie. Wysokości wahają się tam od 160 do przeszło 7500 m n.p.m. W niektórych przypadkach w odległości około 100 kilometrów od siebie znajdują się punkty położone na wysokościach różniących się nawet o 7000 metrów. Najwyższym szczytem Bhutanu jest Gangkhar Puensum o wysokości 7570 m n.p.m., zlokalizowany w pobliżu granicy z Chinami. Dwadzieścia innych szczytów osiąga wysokości powyżej 7000 m n.p.m.
Góry w Bhutanie są częścią trzech podstawowych fragmentów Himalajów: Himalajów Wysokich, Himalajów Małych i Himalajów Zewnętrznych (Siwalik). Himalaje Wysokie zajmują północny obszar kraju i ciągną się na granicy z Chinami. Składają się na nie szczyty o wysokościach od 5500 do ok. 7500 m n.p.m. Występują tam liczne lodowce górskie, zaś woda z nich spływająca sprzyja powstawaniu w głębokich dolinach pastwisk wykorzystywanych przez niewielkie społeczności wędrownych pasterzy. Himalaje Małe osiągają wysokości od 1500 do 5500 m n.p.m. i przybierają kształt ostrogi, ciągnąc się od północnego zachodu ku południowemu wschodowi, a następnie skręcając na północny wschód. Kraina ta stanowi ekonomiczne i kulturalne centrum kraju. Tam też pojawia się najwięcej charakterystycznych dla tego regionu dzongów, buddyjskich klasztorów o charakterze obronnym. W południowej części Bhutanu przeważają niezbyt wysokie pasma Siwaliku, osiągające do 1500 m n.p.m. wysokości. Pasma te zbudowane są z piaskowców, podczas gdy wyższe partie górskie tworzą przede wszystkim gnejsy osadzone na warstwach zbudowanych z mik oraz łupków.
Doliny Bhutanu są zazwyczaj tworzone przez rzeki zasilane w wodę z lodowców górskich oraz deszczów monsunowych. Większość populacji kraju jest skoncentrowana w tego typu dolinach oraz niewielkich powierzchniowo nizinach. Mimo stałego rozwoju sieci dróg lądowych i modernizacji już istniejących, podróżowanie z jednej doliny do drugiej jest wciąż bardzo trudne. Przez centralną część kraju biegną południkowo Góry Czarne, przez które przebiega dział wodny rzek Sankosz i Manas-czʽu. Obecność wielu zamkniętych dolin sprzyja utrzymywaniu się na terenie kraju wielu grup o odmiennym języku i kulturze.
Himalaje Wysokie.
Wysokie Himalaje pokrywają północną część Bhutanu, gdzie szczyty osiągają wysokości przekraczające 7000 m n.p.m. Najwyższe pasmo ciągnie się przez dystrykty Ha, Paro i Thimphu. Częściowo obejmuje też dystrykty Gasa, Wangdü Pʽodrang, Bumtʽang oraz Lhünce. Najwyższym szczytem Bhutanu jest Gangkhar Puensum o wysokości 7570 m n.p.m. Szczyt ten jest również uznawany za najwyższą niezdobytą przez człowieka górę. Kilka wysokich szczytów, w tym Gangkhar Puensum, Kulha-kʽangri oraz Tongsganjiabu, leży na obszarze spornym pomiędzy Bhutanem a Chinami. Większość spośród pozostałych szczytów o wysokości przekraczającej 7000 m n.p.m. leży w dystrykcie Gasa.
W Wielkich Himalajach znajduje się większość spośród lodowców górskich Bhutanu. W regionie tym znajduje się w sumie 677 lodowców górskich i 2674 jezior polodowcowych. Dochodzi tam do częstych powodzi glacjalnych.
Himalaje Małe i Siwalik.
Himalaje Małe pokrywają środkową część Bhutanu i składają się z wielu mniejszych pasm. Góry Dongkya położone są na trójstyku granic Bhutanu, Chin (Tybetu) oraz Indii (stanu Sikkim). Góry Czarne przebiegają przez środek kraju i oddzielają słabo zaludnioną część zachodnią od odmiennej pod względem etnicznym części centralnej i najgęściej zaludnionej części wschodniej. W dolinach Gór Czarnych przetrwało do dnia dzisiejszego wiele niewielkich grup etnicznych, posługujących się własnymi, specyficznymi językami, takimi jak Lakha, Nyenkha oraz 'Ole. Góry Donga znajdują się nieco na wschód od Gór Czarnych i oddzielają od siebie dorzecza rzek Raidak i Manas-czʽu. Góry Tawang stanowią natomiast wschodnią granicę Bhutanu.

</doc>
<doc id="3667593" url="https://pl.wikipedia.org/wiki?curid=3667593" title="Rosyjska Agencja Prasowa TASS">
Rosyjska Agencja Prasowa TASS



</doc>
<doc id="3667594" url="https://pl.wikipedia.org/wiki?curid=3667594" title="Federalna Agencja Kosmiczna">
Federalna Agencja Kosmiczna



</doc>
<doc id="3667595" url="https://pl.wikipedia.org/wiki?curid=3667595" title="Vilnius">
Vilnius



</doc>
<doc id="3667597" url="https://pl.wikipedia.org/wiki?curid=3667597" title="Północnokoreańskie Siły Powietrzne">
Północnokoreańskie Siły Powietrzne



</doc>
<doc id="3667604" url="https://pl.wikipedia.org/wiki?curid=3667604" title="Biopunk">
Biopunk

Biopunk – podgatunek w literaturze, filmach, komiksach i grach science fiction skupiający się na przyszłości biotechnologii.
Biopunk koncentruje się na wpływie różnych odmian biotechnologii na życie ludzi. Fabuła może dotyczyć biologii syntetycznej ("Łowca androidów") czy inżynierii genetycznej ("Park Jurajski"). Często spotkać się można z utworami traktującymi o śmiertelnie niebezpiecznej, nowo stworzonej formie wirusa. Do powieści biopunk należą m.in. "Xenogenesis", "Park Jurajski", "Ribofunk". Wśród filmów wymienić należy "Łowcę androidów", "Gattacę", ekranizację "Parku Jurajskiego", "Wyspę". Elementy biopunk występują również w powieści "Hyperion" Dana Simmonsa a także filmie "Dystrykt 9".

</doc>
<doc id="3667608" url="https://pl.wikipedia.org/wiki?curid=3667608" title="Anna Armatys">
Anna Armatys

Anna Armatys-Borrelli (ur. 13 października 1972 w Tarnowie) – polska wiolonczelistka.
Życiorys.
Edukację muzyczną zaczęła w Państwowej Podstawowej Szkole Muzycznej w Tarnowie, gdzie uczęszczała od siódmego roku życia. Studiowała na Wydziale Instrumentalnym Akademii Muzycznej w Krakowie w klasie wiolonczeli pod kierunkiem Witolda Hermana, którą ukończyła z wyróżnieniem. W czasie studiów trzyletnia stypendystka Ministra Kultury i Sztuki, uczestniczyła w wielu podyplomowych studiach i kursach mistrzowskich, m.in. w Akademii Bachowskiej ze Stuttgartu pod kierownictwem Helmutha Rillinga, Letniej Akademii Muzycznej w Pommersfelden pod kierownictwem Antonína Moravca oraz Accademia Musicale Chigiana u Piero Farulliego. Artystka od 1993 roku jest członkinią kwartetu DAFO. Od 1996 do 2002 roku była asystentką w Katedrze Wiolonczeli i Kontrabasu w Akademii Muzycznej w Krakowie, później pełniła tam funkcję adiunkta. Od 2012 roku udziela się jedynie w Katedrze Kameralistyki.

</doc>
<doc id="3667611" url="https://pl.wikipedia.org/wiki?curid=3667611" title="Sinhung">
Sinhung



</doc>
<doc id="3667618" url="https://pl.wikipedia.org/wiki?curid=3667618" title="Ri Pyong Chol">
Ri Pyong Chol



</doc>
<doc id="3667619" url="https://pl.wikipedia.org/wiki?curid=3667619" title="Kenneth H. Rowe">
Kenneth H. Rowe



</doc>
<doc id="3667632" url="https://pl.wikipedia.org/wiki?curid=3667632" title="Wasilij Griebeniuk">
Wasilij Griebeniuk



</doc>
<doc id="3667637" url="https://pl.wikipedia.org/wiki?curid=3667637" title="Raisa Gorodżajewa">
Raisa Gorodżajewa



</doc>
<doc id="3667638" url="https://pl.wikipedia.org/wiki?curid=3667638" title="Semikarakorsk">
Semikarakorsk



</doc>
<doc id="3667641" url="https://pl.wikipedia.org/wiki?curid=3667641" title="Me’ir Dagan">
Me’ir Dagan



</doc>
<doc id="3667644" url="https://pl.wikipedia.org/wiki?curid=3667644" title="Meir Huberman">
Meir Huberman



</doc>
<doc id="3667645" url="https://pl.wikipedia.org/wiki?curid=3667645" title="Kościół Najświętszej Marii Panny w Pojeślu">
Kościół Najświętszej Marii Panny w Pojeślu

 Kościół Najświętszej Marii Panny – kościół w Pojeślu (Litwa, okręg kowieński).
Ufundowany przez Teodorę Piłsudską (babkę Józefa). Budynek był spichlerzem lub kaplicą w majątku Piłsudskich w Poszuszwiu i w 1857 przeniesiony został do Pojeśla, gdzie przebudowano go na kościół. 
Kościół drewniany, na planie prostokąta, ma dwie niewielkie zakrystie. Na dachu od strony wejścia znajduje się sygnaturka przykryta cebulastą kopułką.
Obok kościoła znajduje się dzwonnica, także drewniana, czworoboczna, o dwóch kondygnacjach. Na przykościelnym cmentarzu pochowana jest Teodora Piłsudska.

</doc>
<doc id="3667647" url="https://pl.wikipedia.org/wiki?curid=3667647" title="Chayil">
Chayil



</doc>
<doc id="3667649" url="https://pl.wikipedia.org/wiki?curid=3667649" title="Voice of Korea">
Voice of Korea



</doc>
<doc id="3667650" url="https://pl.wikipedia.org/wiki?curid=3667650" title="Ale Yarok">
Ale Yarok



</doc>
<doc id="3667652" url="https://pl.wikipedia.org/wiki?curid=3667652" title="Am Ehad">
Am Ehad



</doc>
<doc id="3667653" url="https://pl.wikipedia.org/wiki?curid=3667653" title="Radio Pyongyang">
Radio Pyongyang



</doc>
<doc id="3667654" url="https://pl.wikipedia.org/wiki?curid=3667654" title="HaYeruqim">
HaYeruqim



</doc>
<doc id="3667655" url="https://pl.wikipedia.org/wiki?curid=3667655" title="Saftar Dżafarow">
Saftar Dżafarow



</doc>
<doc id="3667659" url="https://pl.wikipedia.org/wiki?curid=3667659" title="Dami Im">
Dami Im

Dami Im (; ur. 17 października 1988 w Seulu) – koreańsko-australijska piosenkarka i autorka piosenek.
Młodość.
Urodziła się 17 października 1988 w Korei Południowej. Mając 9 lat, wyemigrowała z rodziną do Australii.
Kariera.
Działalność muzyczną zaczynała w chórze gospel, występując podczas chrześcijańskich obozów młodzieżowych. W 2010 wydała debiutancki album studyjny pt. "Dream", który nagrała w celu zebrania funduszy na wsparcie przedsięwzięć kościelnych. W 2011 wydała reedycję płyty, wzbogacona o dwa premierowe utwory w języku angielskim, jak również świąteczny minialbum pt. "Snow &amp; Carol", na którym umieściła siedem okolicznościowych kompozycji. W 2012 wydała druga epkę pt. "Intimacy".
W 2013 zakwalifikowała się do udziału w piątej edycji australijskiej wersji programu "The X Factor". Podczas trwania widowiska jej mentorem była Dannii Minogue. Dotarła do finału, w którym zwyciężyła, zdobywszy największe poparcie telewidzów. W nagrodę otrzymała kontrakt płytowy z wytwórnią Sony Music. W finale zaśpiewała singel „Alive”, z którym zadebiutowała na 1. miejscu na australijskiej liście sprzedaży i zdobyła certyfikat platynowej płyty, rozchodząc się w ponad 70 tys. kopii w Australii. Pod koniec roku wydała drugi album studyjny, zatytułowny po prostu "Dami Im", z którym dotarła do pierwszego miejsca na liście sprzedaży w Australii, stając się tym samym pierwszą uczestniczką australijskiego "X Factora", która tego dokonała. Wydawnictwo uzyskało ponadto status platynowej płyty, przekraczając próg 70 tys. sprzedanych egzemplarzy w Australii. W międzyczasie wzięła udział w trasie koncertowej The X Factor Live Tour wraz z innymi finalistami programu. Pod koniec grudnia została ambasadorką organizacji charytatywnej Compassion Australia, działającej na rzecz dzieci.
W styczniu 2014 została ogłoszona twarzą nowej kolekcji australijskiej projektantki mody Alannah Hill na sezon jesień/zima 2014. W tym samym czasie swoją premierę miał cover piosenki „I Am Australian”, który wokalistka nagrała wspólnie z Jessicą Mauboy, Justice Crew, Nathanielem Willemse, Samanthą Jade i Taylorem Hendersonem z okazji Dnia Australii, obchodzonego jako święto państwowe. Utwór był notowany na 51. pozycji na australijskiej liście sprzedaży. Na początku marca wydała singel „Jolene (Acoustic)”, będący coverem utworu „Jolene” z repertuaru Dolly Parton. W maju wydała singiel „Super Love”, który dotarł do 11. miejsca na australijskiej liście sprzedaży i otrzymał platynowy certyfikat, sprzedając się w Australii w nakładzie przekraczającym 70 tys. kopii. Miesiąc później została ambasadorką gry wideo "Tomodachi Life", wyprodukowanej przez Nintendo. W sierpniu wydała singiel „Gladiator”, z którym dotarł na 11. miejsce australijskiej listy przebojów i uzyskała status złotej płyty, przekraczając próg 35 tys. sprzedanych kopii. W połowie października wydała trzeci album studyjny pt. "Heart Beats", z którym dotarła do 7. miejsca listy najlepiej sprzedających się płyt w Australii. Pod koniec roku wystąpiła jako support przed koncertami Johna Legenda w Australii, które odbyły się w ramach jego trasy koncertowej All of Me Tour. W maju 2015 wydała singiel „Smile”, notowany na 48. miejscu na australijskiej liście sprzedaży.
Na początku marca 2016 australijski nadawca publiczny SBS ogłosił, że została wybrana wewnętrznie na reprezentantkę Australii podczas 61. Konkursu Piosenki Eurowizji organizowanego w Sztokholmie. Kilka dni później odbyła się premiera jej konkursowej propozycji – „Sound of Silence”. 22 kwietnia wydała czwarty album studyjny pt. "Classic Carpenters", na której znalazły się interpretacje największych przebojów duetu The Carpenters. Płyta była notowana na 3. miejscu na australijskiej liście sprzedaży. Przed konkursem była uważana za jedną z faworytek do wygrania widowiska w Sztokholmie. 12 maja wystąpiła w drugim półfinale Eurowizji 2016 i z pierwszego miejsca zakwalifikowała się do finału rozgrywanego 14 maja. Zajęła 2. miejsce z liczbą 511 punktów, w tym 191 pkt od telewidzów (4. miejsce) i 320 pkt od jurorów (1. miejsce). Zajęła tym samym najwyższą pozycję w historii startów Australii w konkursie. Po finale konkursu singel „Sound of Silence” znalazł się na 5. miejscu na liście najlepiej sprzedających się utworów w Australii i pokrył się tam platyną, rozchodząc się w ponad 70 tysiącach kopii. Piosenka trafiła również na zagraniczne listy sprzedaży m.in. w Szwecji, Belgii, Austrii, Niemczech, Francji czy Szwajcarii. Singel otrzymał ponadto złotą płytę w Szwecji za sprzedaż w nakładzie przekraczającym 20 tys. kopii.
W 2020 zapowiedziała chęć reprezentowania Australii w 66. Konkursie Piosenki Eurowizji. Wiosną 2020 została ogłoszona uczestniczką programu "Dancing with the Stars". W maju 2020 wystąpiła w projekcie "Eurovision Home Concerts", w którym wykonała „Sound of Silence” i cover kompozycji „Rise Like a Phoenix” austriackiej drag queen Conchity Wurst.
Życie prywatne.
Jest protestantką. We wrześniu 2012 wzięła ślub z Noah Kimem, byłym południowokoreańskim wojskowym.

</doc>
<doc id="3667677" url="https://pl.wikipedia.org/wiki?curid=3667677" title="Aleksander Grawein">
Aleksander Grawein

Aleksander Grawein (ur. ok. 1849, zm. 1897) – prawnik.
Życiorys.
Ukończył studia prawa uzyskując tytuł naukowy doktora. Został profesorem prawa cywilnego i prawa handlowego na Uniwersytecie w Czerniowcach. W 1883 na wniosek rządu rosyjskiego opracował opinię do projektu prawa wekslowego, po czym został odznaczony Orderem św. Anny III klasy.
Zmarł na początku sierpnia 1916 w wieku 48 lat.

</doc>
<doc id="3667679" url="https://pl.wikipedia.org/wiki?curid=3667679" title="Pajieslys">
Pajieslys

Pajieslys (pol. hist. "Pojeśle") – wieś na Litwie, w okręgu kowieńskim, w rejonie kiejdańskim, w starostwie Krakės. W 2011 roku liczyła 254 mieszkańców (113 mężczyzn i 141 kobiet). 
We wsi znajduje się drewniany kościół Najświętszej Marii Panny z 1857 roku. Na przykościelnym cmentarzu pochowana jest Teodora Urszula Piłsudska.

</doc>
<doc id="3667680" url="https://pl.wikipedia.org/wiki?curid=3667680" title="Pojeśle">
Pojeśle



</doc>
<doc id="3667683" url="https://pl.wikipedia.org/wiki?curid=3667683" title="Seweryn Boski">
Seweryn Boski

Seweryn Boski herbu Jasieńczyk – pisarz ziemski i grodzki czerski w 1665 roku.
Syn Stanisława, żonaty z Maryanna Boglewską i Zofią Minostowską, z pierwszej żony pozostawił syna Feliksa i córki: Krystynę, Ewę, Justynę, Jadwigę i Mariannę.
W 1669 roku był elektorem Michała Korybuta Wiśniowieckiego z ziemi czerskiej. W 1674 roku był elektorem Jana III Sobieskiego z ziemi czerskiej.
Właściciel Białobrzegów, Gór i Osin w 1681 roku. 

</doc>
<doc id="3667685" url="https://pl.wikipedia.org/wiki?curid=3667685" title="Diego Benito">
Diego Benito

Diego Benito Rey (ur. 25 sierpnia 1988 w Madrycie) – hiszpański piłkarz występujący na pozycji pomocnika w Albacete Balompié.

</doc>
<doc id="3667686" url="https://pl.wikipedia.org/wiki?curid=3667686" title="Adam Bogusław Fedorowicz">
Adam Bogusław Fedorowicz

Adam Bogusław Fedorowicz-Jackowski herbu Oginiec (ur. 1853 lub 1854 w Krzeczowicach, zm. 28 października 1917 w Krakowie) – polski urzędnik.
Życiorys.
Wywodził się z rodu Fedorowiczów herbu Oginiec. Jego pradziadek Maciej i dziadek Florian przybierali przydomek Jackowski do nazwiska Fedorowicz, kontynuowany przez potomków. Urodził się w 1853 lub w 1854 w majątku rodzinnym w Krzeczowicach. Był synem Wincentego (1801-1863) i jego drugiej żony, Stanisławy z domu Sobolewskiej (córka Ludwika Sobolewskiego, senatora Rzeczypospolitej Krakowskiej). Miał rodzeństwo: Marię, Ludmiłę, Władysława (także urzędnik).
Ukończył C. K. Gimnazjum św. Anny w Krakowie. Studiował prawo na Uniwersytecie Jagiellońskim, potem w Bonn i Pradze, gdzie uzyskał stopień doktora praw. Mając w zamiarze objęcie rodzinnego majątku zdobywał wiedzę praktyczną w Czechach, po czym przez rok prowadził własne gospodarstwo rolne. Został właścicielem dóbr dziedzicznych, był właścicielem majątków rodzinnych Krzeczowice, Bóbrka, a także Krowica i Czestynia w powiecie cieszanowskim.
Nakłoniony przez hr. Agenora Gołuchowskiego zostawił pracę w majątku i przeszedł do służby rządowej. Został zatrudniony w C. K. Namiestnictwie we Lwowie, gdzie od około 1875 do około 1881 był praktykantem konceptowym, a od około 1881 do około 1882 koncepistą namiestnictwa. Około 1882/1883 już w randze komisarza powiatowego pracował w urzędzie starostwa c. k. powiatu lwowskiego, a od około 1883 w tym charakterze był przydzielony do C. K. Ministerstwa Spraw Wewnętrznych w Wiedniu.
Od około 1886 do 1901 sprawował urząd starosty c. k. powiatu rzeszowskiego, od około 1892 z tytułem i charakterem radcy namiestnictwa, a od około 1899 jako radca namiestnictwa, od początku 1900 z tytułem radcy dworu. Łącznie był starostą w Rzeszowie przez okres 15 wzgl. 16 lat. W tym okresie równolegle był przewodniczącym C. K. Rady Szkolnej Okręgowej w Rzeszowie. Jednocześnie od około 1889 do około 1902 był komisarzem rządowym w Kasie Oszczędności Miasta Rzeszowa.
Ze stanowiska starosty w Rzeszowie w listopadzie 1901 został mianowany rzeczywistym radcą dworu i powołany na stanowisko delegata krakowskiego Namiestnictwa w Krakowie. Opuścił Rzeszów 29 grudnia 1901 wyjeżdżając do Krakowa (następcą Adama Fedorowicza na stanowisku starosty rzeszowskiego od początku 1902 został jego brat Władysław). Od tego czasu piastował urząd kierownika urzędu starostwa c. k. powiatu krakowskiego, w tym równolegle z objęciem stanowiska starosty krakowskiego około 1911 Władysława Kowalikowskiego, zaś od około 1912 pracował z tytułem i charakterem wiceprezydenta Namiestnictwa. Podczas I wojny światowej, mimo zagrożenia inwazją rosyjską, pozostał w Krakowie i pozostał kierownikiem krakowskiego starostwa do końca życia. W okresie swojego urzędowania był przewodniczącym C. K. Rady Szkolnej Okręgowej w Krakowie (od około 1913 zamiejskiej).
W okresie swojej pracy zawodowej w Rzeszowie i w Krakowie udzielał się także w innej działalności, w tym sfery gospodarczej i charytatywnej. Od około 1888 do około 1905 był oddziału jarosławsko-łańcuckiego C. K. Galicyjskiego Towarzystwa Gospodarskiego. Od około 1900 co najmniej do 1914 był członkiem rady nadzorczej Galicyjskiego (Potem Galicyjsko-Bukowińskiego) Akcyjnego Towarzystwa Przemysłu Cukrowniczego w Przeworsku. Był wybierany prezesem Towarzystwa Rozwoju i Upiększania Miasta Rzeszowa 23 maja 1902 oraz 25 maja 1903 (wiceprezesem wybierany Jan Karol Całczyński). Od około 1902 co najmniej do 1914 był komisarzem rządowym Izby Handlowej i Przemysłowej w Krakowie. Od około 1902 do co najmniej 1914 jako delegat rządu był kuratorem Krajowej Średniej Szkoły w Czernihowie. Od około 1902 co najmniej do 1914 był przewodniczącym kuratorii Schroniska Fundacji księcia Aleksandra Lubomirskego w Krakowie.
Otrzymał tytuły honorowego obywatelstwa Rzeszowa (8 lipca 1896), honorowego obywatelstwa Strzyżowa (1899), honorowego obywatelstwa Tyczyna (około 1899). W październiku 1897 otrzymał tytuł c. k. podkomorzego.
Zmarł po ciężkiej chorobie 28 października 1917 w Krakowie w wieku 64 lat. Został pochowany w grobowcu rodzinnym na Cmentarzu Rakowickim w Krakowie 30 października 1917 (kwatera Cb).

</doc>
<doc id="3667687" url="https://pl.wikipedia.org/wiki?curid=3667687" title="Adam Fedorowicz">
Adam Fedorowicz



</doc>
<doc id="3667694" url="https://pl.wikipedia.org/wiki?curid=3667694" title="Stanisław Biliński (urzędnik)">
Stanisław Biliński (urzędnik)

Stanisław Biliński – polski c. k. urzędnik.
Posiadał tytuł c. k. sekretarza namiestnictwa oraz kierownika starostwa powiatu dobromilskiego.
W 1916 został odznaczony Krzyżem Kawalerskim Orderu Franciszka Józefa.

</doc>
<doc id="3667695" url="https://pl.wikipedia.org/wiki?curid=3667695" title="Stanisław Biliński">
Stanisław Biliński



</doc>
<doc id="3667696" url="https://pl.wikipedia.org/wiki?curid=3667696" title="Spadochronowe Mistrzostwa Śląska 2012">
Spadochronowe Mistrzostwa Śląska 2012

Spadochronowe Mistrzostwa Śląska 2012 – odbyły się 2 czerwca 2012 roku na lotnisku Gliwice-Trynek. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Mistrzostwami sprawował VII Oddział Związku Polskich Spadochroniarzy w Katowicach. Do dyspozycji skoczków był samolot An-2P "SP-AOI". Skoki wykonywano z wysokości 1000 m i opóźnieniem 0–5 sekund. Spadochronowym Mistrzom Śląska 2012 nagrody wręczał i składał gratulacje Prezes VII Oddziału ZPS w Katowicach Marian Brytan.
Rozegrane kategorie.
Mistrzostwa rozegrano w trzech kategoriach celności lądowania:
Wyniki.
W Mistrzostwach brało udział 26 zawodników .

</doc>
<doc id="3667703" url="https://pl.wikipedia.org/wiki?curid=3667703" title="Jan Bis">
Jan Bis

Jan Bis (ur. 4 maja 1861 w Nisku, zm. 9 lutego 1915 tamże) – rolnik, polski polityk, burmistrz Niska.
Życiorys.
Dzięki wyjazdom za granicę zbudował w Nisku dom i nabył gospodarstwo. W latach 1908-1913 zasiadał w Radzie Naczelnej PSL. Od 1910 sprawował mandat posła z ramienia Polskiego Stronnictwa Ludowego w IX kadencji Sejmu Krajowego Galicji (1908-1913) z Okręgu Nisko. Bez powodzenia kandydował w wyborach do Sejmu Krajowego w 1913 r. (z jego okręgu wybrany został ks. Stanisław Wolanin). Od 1911 był także posłem do Rady Państwa (XII kadencji). Po rozłamie w ruchu ludowym przystąpił do PSL – Lewica, gdzie od 5 kwietnia 1914 był członkiem Wydziału Rady Naczelnej.

</doc>
<doc id="3667704" url="https://pl.wikipedia.org/wiki?curid=3667704" title="Port Drzewny w Toruniu">
Port Drzewny w Toruniu

 
Port Drzewny w Toruniu – port rzeczny na Wiśle w prawobrzeżnym Toruniu, niegdyś największy tego typu obiekt na Wiśle.
Lokalizacja.
Port Drzewny położony jest w zachodniej części miasta w bliskim sąsiedztwie kompleksu Akademii Kultury Społecznej i Medialnej i Hotelu "Walter".
Charakterystyka.
Basen portowy ma długość 1,8 km, szerokość 350 m, wejście do portu ma 1,5 km długości i około 60 m. szerokości, a jego całkowita powierzchnia wynosi 65 ha.
Historia.
1909–1945.
Port Drzewny w Toruniu uruchomiono 5 października 1909 roku w miejscu, w którym już w XVII w. wytworzyła się naturalna odnoga Wisły. Pełnił on funkcje magazynowe dla spławianego Wisłą drewna i mógł jednorazowo pomieścić ok. 230 tratw. Przy porcie tym działały również warsztaty remontowe małych rzecznych jednostek pływających oraz tartak. Roczne dochody portu w latach 1912–1913 wynosiły ok. 70 000 marek. Po przejęciu portu przez władze polskie w 1920 r. państwo wraz z władzami miasta utworzyło spółkę o nazwie „Port Drzewny przy Starym Toruniu”, która miała za zadanie budowę rzecznych statków, jednak problemy finansowe zahamowały rozwój portu. Znaczenie tego portu zmieniło się radykalnie na mocy orzeczenia Wojewody Pomorskiego z roku 1934, kiedy to portowy basen stał się tarliskiem ochronnym sandacza.
Po 1945.
Żegluga w Porcie Drzewnym ostatecznie została zakończona w 1962 roku, kiedy przeniesiono jego bazę magazynową do Portu Zimowego. W 1988 roku rozważano wybudowanie tu toru regatowego (6 torów o długości 2 km), jednak tych planów nie zrealizowano. Obecnie Port Drzewny pełni funkcje rekreacyjne, a korzystają z niego wioślarze, kajakarze i żeglarze. Przy porcie powstał hotel i ośrodek rekreacyjno-wypoczynkowy oraz Klub Żeglarski “Wiking”.
W 2018 roku teren przy porcie od strony wschodniej został zagospodarowany – powstały tam m.in.: plac zabaw, siłownia zewnętrzna oraz boisko do piłki plażowej.

</doc>
<doc id="3667705" url="https://pl.wikipedia.org/wiki?curid=3667705" title="Seweryn Dolnicki">
Seweryn Dolnicki

Seweryn Dolnicki – polski urzędnik c. k.
W 1895 był praktykantem konceptowym c. k. Namiestnictwa w Nisku. W kwietniu 1907 jako sekretarz powiatowy został mianowany komisarzem powiatowym. Sprawował urząd c. k. starosty powiatu niskiego.
W 1916 został odznaczony Krzyżem Kawalerskim Orderu Franciszka Józefa.

</doc>
<doc id="3667717" url="https://pl.wikipedia.org/wiki?curid=3667717" title="Dżubran Chalil Dżubran">
Dżubran Chalil Dżubran



</doc>
<doc id="3667719" url="https://pl.wikipedia.org/wiki?curid=3667719" title="Kalifornijski guru">
Kalifornijski guru

Kalifornijski guru (ang. "Flaked") – amerykański serial telewizyjny (komedia) wyprodukowany przez Electric Avenue Productions, A Thousand Words, Ltd, The Hurwitz Company, Electus oraz Principato-Young Entertainment. Twórcami serialu są Will Arnett oraz Mark Chappell.
Wszystkie 8 odcinków pierwszej serii zostało udostępnionych 11 marca 2016 roku na stronie internetowej platformy Netflix
W Polsce serial został udostępniony w tym samym dniu przez Netflix Polska w wersji z polskim dubbingiem 
28 lipca 2016 roku, platforma Netflix ogłosiła przedłużenie serialu o drugi sezon
Fabuła.
Trzeźwiejący alkoholik stawia czoła rzeczywistości po wypadku, który odmienił jego życie. 
Produkcja.
20 stycznia 2015 roku, platforma Netflix zamówiła pierwszy sezon serialu

</doc>
<doc id="3667736" url="https://pl.wikipedia.org/wiki?curid=3667736" title="Kościół św. Aleksego w Przedborzu">
Kościół św. Aleksego w Przedborzu

Kościół świętego Aleksego – rzymskokatolicki kościół parafialny należący do dekanatu przedborskiego diecezji radomskiej.
Historia.
Pierwotna świątynia została zbudowana jako kaplica zapewne na polecenie św. Kingi, żony Bolesława V Wstydliwego przez Jacka Aleksego Sadykierza, i została poświęcona św. Aleksemu, patronowi jej dziadka cesarza Aleksego Komnena. Kaplica powstała zapewne około 1278 roku. Po wielkim pożarze w 1341 roku Kazimierz III Wielki dobudował do kaplicy wieżę z czerwonego piaskowca. W 1683 roku świątynia została spalona. W latach 1683-1695 kościół został odbudowany i powiększony o kaplicę św. Mikołaja dzięki staraniom Mikołaja Siemieńskiego. Na skutek kolejnych pożarów wieża z czasów Kazimierza III Wielkiego została obniżona. Budowla została zniszczona w 1834 roku przez pożar i odbudowany kosztem rządu. Po I wojnie światowej świątynia była odbudowywana dzięki staraniom księdza Antoniego Ręczajskiego. Ostatnio świątynia była remontowana w latach 1974-1978 dzięki staraniom księdza Józefa Oktobrowicza. W latach 1994-1997 budowla została pokryta blachą miedzianą dzięki staraniom księdza Stanisława Szczypiora. Świątynia została wzniesiona w stylu gotyckim, jednak w ciągu wieków była wielokrotnie przebudowywana, w związku z tym w większości reprezentuje styl barokowy. Jest to kościół orientowany, wybudowany z kamienia i cegły.
Wyposażenie i wystrój.
Ołtarz główny, reprezentujący styl barokowy, został wykonany z drewna i pochodzi z pierwszej połowy XVII wieku. Jest ozdobiony 6 kolumnami korynckimi z obrazem Matki Bożej z Dzieciątkiem z XVI wieku. W niższej części nastawy ołtarza są umieszczone figury: św. Szczepana, św. Tekli, powyżej św. Józefa i św. Marii Magdaleny, pomiędzy nimi znajduje się obraz św. Trójcy, w zwieńczeniu jest umieszczony obraz św. Mikołaja z początku XIX wieku, natomiast najwyżej znajduje się ukrzyżowany Chrystus z XVIII wieku, obok są umieszczone figury św. Franciszka i św. Antoniego. Ołtarz z nawy północnej reprezentujący styl barokowy pochodzi z XVII wieku i jest ozdobiony obrazem św. Antoniego z XVIII wieku oraz rzeźbą późnobarokową Chrystusa Zmartwychwstałego. Ołtarz z nawy południowej, również barokowy pochodzi z XVII wieku i jest ozdobiony krzyżem z figurą Pana Jezusa. Poza tym do wyposażenia należą: płyta nagrobna księdza Wlazło z 1586 roku (jest połamana, w trzech kawałkach, w związku z tym nie jest wyeksponowana i nie można jej oglądać) oraz epitafium Zofii z Czapalskich Lembke zmarłej w 1829 roku.
Organy.
W kościele znajdują się szesnastogłosowe organy zbudowane przez Józefa Bułe z Krakowa w 1978 roku. Są rozłożone na dwa manuały oraz pedał. Składają się dokładnie z 1076 piszczałek. 
Dyspozycja:
Dzwony.
Na trzeciej kondygnacji wieży znajdują się dzwony odlane ze staliwa w 1872 roku w Bochum. Na mniejszym dzwonie znajduje się napis: BOCHUM, GERMANIA NOS FECIT - POLONIA DEO SERVIRE IUSSITT - W BOCHUM, NIEMCY WYKONALI - W POLSCE SŁUŻĄ BOGU, na większym nastomiast: BOCHUMER VEREIN GUSSSTAHLFABRIK. PROCURANTIB JOS SZPADERSKI CUR, PRZEDBOR ET VIN SWIERZEWSKI PRAESID MAGISTRATUS CIVIT. A.D. MDCCCLXXII.

</doc>
<doc id="3667738" url="https://pl.wikipedia.org/wiki?curid=3667738" title="Hassan Osseili">
Hassan Osseili

Hassan Osseili – libański kulturysta, na stałe mieszkający w Australii. Mistrz Libanu oraz drugi wicemistrz Australazji w kulturystyce.
Życiorys.
Pochodzi z Libanu, jego miastem rodzinnym jest Bejrut. Od grudnia 2014 roku mieszka w Sydney. Operuje czterema językami: arabskim, angielskim, niemieckim i francuskim. Studiował dietetykę oraz biochemię na Lebanese International University (LIU).
Członek Międzynarodowej Federacji Kulturystyki i Fitnessu (IFBB). Uzyskał tytuł mistrza Libanu w kulturystyce. Zdobył brązowy medal mistrzostw Australazji w kulturystyce wagi ciężkiej.
Trener fitness i dietetyk, akredytowany przez Międzynarodowe Stowarzyszenie Fitnessu (IFPA) oraz Ministerstwo Zdrowia Libanu; specjalista w dziedzinie medycyny sportowej. Jest wyspecjalizowany w dietetyce okresu prenatalnego oraz postnatalnego. Pracował w szpitalu, w ośrodku dietetyki, był też bodyguardem i ochroniarzem. Posiada kwalifikacje niezbędne do udzielania pierwszej pomocy oraz wykonywania resuscytacji krążeniowo-oddechowej.

</doc>
<doc id="3667748" url="https://pl.wikipedia.org/wiki?curid=3667748" title="The Ranch">
The Ranch

The Ranch – amerykański serial telewizyjny (komedia), którego twórcami są Don Reo oraz Jim Patterson. Emisja serialu została podzielona na osiem części po 10 odcinków. Część pierwsza serii została udostępniona 1 kwietnia 2016 roku na stronie internetowej platformy Netflix.
30 kwietnia 2016 roku platforma Netflix przedłużyła serial o drugą serię.
Fabuła.
Serial opowiada o Colcie, byłym futboliście, który powraca do domu, aby prowadzić ranczo ze swoim bratem, Jamesonem (Roosterem).

</doc>
<doc id="3667752" url="https://pl.wikipedia.org/wiki?curid=3667752" title="Mlýnský vrch">
Mlýnský vrch

Mlýnský vrch (527 i 521 m n.p.m.) – dwuwierzchołkowe wzniesienie w północno-środkowych Czechach, w Sudetach Środkowych, na Obniżeniu Ścinawki (czes. "Broumovska vrchovina").
Położenie.
Wzniesienie położone jest w północno-środkowej części Obniżenia Ścinawki, po południowej stronie od rzeki Ścinawki około 3,4 km na północny zachód od czeskiej miejscowości Broumov i 1,6 km na południowy zachód od miejscowości Hejtmánkovice.
Charakterystyka.
Mlýnský vrch jest najwyższym wzniesieniem Obniżenia Ścinawki "(czes. Broumovská kotlina)". Wyrasta w południowo – zachodniej części obniżenia na Obszarze Chronionego Krajobrazu Broumovsko czes. "CHKO Broumovsko". Jest to wzniesienie charakteryzujące się łagodnymi i stromymi zboczami, regularną rzeźbą i ukształtowaniem o wydłużonym kopulastym kształcie z niewyraźnie zaznaczoną częścią szczytową. Zbocza północne i północno-wschodnie wzniesienia stromo opadają w kierunku doliny Ścinawki, południowe i południowo-zachodnie łagodnie schodzą w kierunku miejscowości Hejtmánkovice. Po południowo-wschodniej stronie od niższego (505m) bezimiennego wzniesienia oddzielone jest niewielkim płytkim siodłem. Wzniesienie od północnego wschodu wyraźnie wydziela dolina rzeki Ścinawka. Podłoże wzniesienia zbudowane z iłowcowych i piaskowcowych skał cechsztyńskich oraz dolnotriasowch skał niecki śródsudeckiej. Szczyt i zbocza wzniesienia pokrywa warstwa młodszych osadów: glin, żwirów, piasków i lessów z okresu zlodowaceń plejstoceńskich i osadów powstałych w chłodnym, peryglacjalnym klimacie. Zbocza północne i częściowo południowe porasta las iglasty z niewielką domieszką drzew liściastych. Partie szczytowe wzniesienia, zajmują łąki i pola uprawne. Położenie wzniesienia, kształt oraz rozległa płaska część szczytowa czynią wzniesienie rozpoznawalnym w terenie. U południowego podnóża wzniesienia rozpościera się miejscowość Hejtmánkovice. Po północnej stronie wzniesienia wzdłuż rzeki Ścinawka prowadzi szlak kolejowy oraz droga lokalna Broumov - Meziměstí.
Wzniesienie zaliczane jest do Korony Sudetów Czeskich.
Turystyka.
 czerwony - przebiegający przez Broumov i Meziměstí.

</doc>
<doc id="3667754" url="https://pl.wikipedia.org/wiki?curid=3667754" title="Franciszek Knapp">
Franciszek Knapp

Franciszek Knapp ps. „Ernest”, „W-40”, „Otto Zoller”, „Ż-11” (ur. 25 marca 1898 w Szczebrzeszynie, zm. 15 listopada 1984 w Szczecinie) – podporucznik żandarmerii Wojska Polskiego.
Życiorys.
Franciszek Knapp urodził się 25 marca 1898 roku w Szczebrzeszynie. Uczęszczał do gimnazjum w Hrubieszowie. W maju 1915 roku został wcielony do Marynarki Wojennej Imperium Rosyjskiego. Później został przeniesiony do kawalerii Armii Imperium Rosyjskiego. W sierpniu 1916 roku, w czasie walk na Wołyniu, dostał się austriackiej niewoli. Dwa miesiące później uciekł z obozu w Rawie Ruskiej i został członkiem Polskiej Organizacji Wojskowej w Hrubieszowie. Następnie walczył w lotnym oddziale bojowym porucznika Tadeusza Puszczyńskiego. W listopadzie 1918 roku wziął udział w rozbrajaniu żołnierzy c. i k. armii stacjonujących w Uściługu.
W lutym 1919 roku wstąpił do 1 pułku szwoleżerów. W lipcu 1919 roku rozpoczął służbę w żandarmerii. Początkowo służył w Ekspozyturze Żandarmerii Polowej Frontu Wołyńskiego, a następnie w żandarmerii polowej 5 Brygady Jazdy, 13 Dywizji Piechoty, 3 Armii, 1 Dywizji Piechoty Legionów, 7 Dywizji Piechoty, Samodzielnej Brygady Kozaków Dońskich i 1 Dywizji Jazdy. W 1921 roku wziął udział w III powstaniu śląskim.
W 1922 roku ukończył dziesięciomiesięczny kurs dla podoficerów żandarmerii w Centralnej Szkole Żandarmerii w Grudziądzu i został przeniesiony do plutonu żandarmerii Kołomyja. W marcu 1925 roku został przeniesiony do 1 dywizjonu żandarmerii w Warszawie i przydzielony do posterunku żandarmerii w Sulejówku, który ochraniał willę „Milusin”, w której mieszkał marszałek Polski Józef Piłsudski z rodziną. W 1926 roku, po przewrocie majowym, został przydzielony do ochrony Belwederu, w którym mieszkał ówczesny Minister Spraw Wojskowych i Generalny Inspektor Sił Zbrojnych, marszałek Polski Józef Piłsudski. W 1931 roku został przeniesiony do Korpusu Ochrony Pogranicza i przydzielony na stanowisko płatnika kompanii sztabowej dowództwa KOP w Warszawie. Następnie został przeniesiony do dywizjonu żandarmerii KOP, w którym pełnił służbę w plutonie żandarmerii KOP „Tarnopol”, a później w plutonie żandarmerii „Sarny”. W kampanii wrześniowej 1939 roku walczył w składzie plutonu pieszego żandarmerii nr 49 należącego do 38 Dywizji Piechoty. Został ranny w czasie walk pod Lwowem. 
W lutym 1940 roku wstąpił do konspiracyjnej organizacji Muszkieterzy, w której zajmował się kontrwywiadem. Od stycznia 1943 roku był kierownikiem komórki ewakuacyjno-obserwacyjnej w Referacie 998 Oddziału II Informacyjno-Wywiadowczego Komendy Głównej Armii Krajowej. 1 lipca 1943 roku dowodził grupą żołnierzy, która wykonała brawurową akcję opróżnienia skrytek w mieszkaniu komendanta głównego Armii Krajowej, generała brygady Stefana Roweckiego przy ulicy Spiskiej 14 m. 10.
Zagrożony aresztowaniem w październiku tego roku wyjechał do Lublina. W grudniu powrócił do Warszawy i objął poprzednio zajmowane stanowisko służbowe. W lipcu 1944 roku został aresztowany i osadzony na Pawiaku. Nie został rozpoznany, jako członek ruchu oporu. Po dziesięciu dniach został wywieziony do obozu koncentracyjnego Groß-Rosen. Następnie został przeniesiony do filii obozu w Brzegu, a później do obozu koncentracyjnego Mittelbau-Dora, w którym przebywał do kwietnia 1945 roku. 
W lipcu 1945 roku wrócił do kraju i zamieszkał w Szczecinie. Był współorganizatorem i dyrektorem Przedsiębiorstwa Spedycji Międzynarodowej „C. Hartwig” w Szczecinie. 6 kwietnia 1949 roku został aresztowany przez funkcjonariuszy Urzędu Bezpieczeństwa. Po trwającym 28 miesięcy śledztwie został skazany na karę 6 lat pozbawienia wolności. W 1955 roku został zwolniony z więzienia, a 4 grudnia 1956 roku zrehabilitowany. Zmarł 15 listopada 1984 roku w Szczecinie. Pochowany na Cmentarzu Centralnym.
Franciszek Knapp był żonaty z Aleksandrą, z którą miał dwie córki:

</doc>
<doc id="3667755" url="https://pl.wikipedia.org/wiki?curid=3667755" title="Festiwal Muzyki Celtyckiej ZAMEK">
Festiwal Muzyki Celtyckiej ZAMEK



</doc>
<doc id="3667756" url="https://pl.wikipedia.org/wiki?curid=3667756" title="Fabio Duarte">
Fabio Duarte

Fabio Andrés Duarte Arevalo (ur. 11 czerwca 1986 w Facatativá) – kolumbijski kolarz szosowy, zawodnik kolumbijskiej grupy kolarskiej EPM–UNE–Área Metropolitana.

</doc>
<doc id="3667758" url="https://pl.wikipedia.org/wiki?curid=3667758" title="Logika Hoare'a">
Logika Hoare'a



</doc>
<doc id="3667760" url="https://pl.wikipedia.org/wiki?curid=3667760" title="Algorytm Hoare'a">
Algorytm Hoare'a



</doc>
<doc id="3667762" url="https://pl.wikipedia.org/wiki?curid=3667762" title="Marek Malarski">
Marek Malarski

Marek Józef Malarski (ur. 19 marca 1949 w Warszawie, zm. 15 marca 2016 tamże) – polski naukowiec, prof. dr. hab. inż. zajmujący się zagadnieniami związanymi z inżynierią ruchu lotniczego.
Wykształcenie.
W 1967 ukończył liceum im. Jana Zamoyskiego w Warszawie. W latach 1967–1972 studiował na Wydziale Elektroniki Politechniki Warszawskiej. Następnie rozpoczął studnia doktoranckie na tym wydziale zakończone w 1978 rozprawą doktorską pt. „Operacyjne kierowanie ruchem lotniczym w rejonie kontrolowanym lotniska” wykonaną pod kierunkiem prof. Anatola Gosiewskiego.
Praca zawodowa.
W 1975 rozpoczął pracę dydaktyczną w Instytucie Transportu (od 1992 Wydziale Transportu) Politechniki Warszawskiej, w Zakładzie Systemów Zabezpieczenia i Sterowania Ruchem. W latach 1978–1981 był wicedyrektorem Instytutu ds. Nauki. W 1996 przeszedł do nowo powołanego Zakładu Sterowania Ruchem Lotniczym (od 2006 Zakład Inżynierii Transportu Lotniczego), w którym w latach 2003–2012 był kierownikiem. W 2002 na podstawie dorobku i rozprawy habilitacyjnej pt. „Modelowanie procesów ruchu lotniczego dla kontroli i planowania lotów” uzyskał stopień doktora habilitowanego. W 2005 objął stanowisko profesora nadzwyczajnego PW. W 2009 uzyskał tytuł naukowy profesora. Zmarł 15 marca 2016. Został pochowany 21 marca 2016 na cmentarzu Bródnowskim w grobie rodzinnym (kw. 36A-V-32).

</doc>
<doc id="3667766" url="https://pl.wikipedia.org/wiki?curid=3667766" title="Marek Józef Malarski">
Marek Józef Malarski



</doc>
<doc id="3667768" url="https://pl.wikipedia.org/wiki?curid=3667768" title="Patricia Carli">
Patricia Carli

Patricia Carli, właśc. Rosetta Ardito (ur. 12 marca 1938 w Tarencie, Włochy) – włosko-belgijska piosenkarka i kompozytorka, zwyciężczyni Festiwalu Piosenki Włoskiej w San Remo w 1964 roku z piosenką „Non ho l’età”, wykonaną w parze z Gigliolą Cinquetti.
Życiorys.
Rosetta Ardito jest córką włoskich emigrantów, mieszkającą w Belgii, ale pracującą jako autorka, aktorka i piosenkarka głównie we Francji. Jesienią 1963 roku wydała swoją debiutancką EP-kę „Demain Tu Te Maries”. Była autorką tekstów i kompozytorką wszystkich 4 znajdujących się na niej piosenek. W 1964 roku wygrała w parze z Gigliolą Cinquetti Festiwal Piosenki Włoskiej w San Remo wykonując piosenkę „Non ho l’età”. Na tym samym festiwalu wykonała jeszcze jedną piosenkę, „Così felice” (w parze z Giorgio Gaberem). Ówczesny Festiwal był pierwszym otwartym dla cudzoziemców, a zwycięstwo było dla Patricii Carli całkowitym zaskoczeniem; dowiedziała się o nim już po wyjściu z sali koncertowej Casinò delle Feste.

</doc>
<doc id="3667776" url="https://pl.wikipedia.org/wiki?curid=3667776" title="Narborough Road (Leicester)">
Narborough Road (Leicester)

Narborough Road – jedna z głównych ulic w Leicesterze w Wielkiej Brytanii o długości 3 km. Ulica położona w południowej części miasta w dzielnicy Westcotes. Ciągnie się z części północnej od skrzyżowania ulic Tudor Road, King Richard Road, St. Augustine Road do Braunstone Line na południu.
Ulica znana przede wszystkim z różnorodności etnicznej oraz handlu, gdzie znajdują się sklepy, z produktami spożywczymi i przemysłowymi pochodzące z Wielkiej Brytanii, Polski, Litwy, Łotwy, Czech, Bułgarii, Rumunii, Afganistanu, Tanzanii, Zimbabwe, Turcji, Zambii, Ugandy, Somalii, Kenii, Turcji, Jamajki, Sri Lanki, Indii, Iranu, Iraku, Kurdystanu, Tajlandii, Malawi, Kanady, Chin.
Komunikacja.
Ulica Narborough Road jest dobrze skomunikowana z centrum miasta, dzielnicami miasta oraz z przyległymi miejscowościami.
W latach 1874-1949 ulicą kursowały linie tramwajowe.

</doc>
<doc id="3667781" url="https://pl.wikipedia.org/wiki?curid=3667781" title="Mistrzostwa Europy w skeletonie">
Mistrzostwa Europy w skeletonie

Mistrzostwa Europy w skeletonie są rozgrywane corocznie od 1981 roku. Początkowo w zawodach startowali jedynie mężczyźni. Kobiety dołączyły do rywalizacji w 2003 roku, gdy przywrócono rozgrywanie mistrzostw po kilkunastoletniej przerwie (w latach 1989-2002).

</doc>
<doc id="3667788" url="https://pl.wikipedia.org/wiki?curid=3667788" title="Walter Pedraza">
Walter Pedraza

Walter Fernando Pedraza Morales (ur. 27 listopada 1981 w Soacha) – kolumbijski kolarz szosowy, zawodnik kolumbijskiej grupy kolarskiej GW-Shimano.

</doc>
<doc id="3667798" url="https://pl.wikipedia.org/wiki?curid=3667798" title="Warszawa Targowa">
Warszawa Targowa

Warszawa Targowa – wąskotorowa stacja w Warszawie zlikwidowana w 1974 roku.
Została wybudowana w 1949 roku przez Polskie Koleje Państwowe. Od 1949 była stacją początkową Mareckiej Kolei Dojazdowej. Znajdowała się w dzielnicy Praga-Północ, u zbiegu al. „Solidarności” i ul. Targowej. Stacja sąsiadowała z normalnotorową stacją Warszawa Wileńska.

</doc>
<doc id="3667799" url="https://pl.wikipedia.org/wiki?curid=3667799" title="Ken'ichi Uemura">
Ken'ichi Uemura



</doc>
<doc id="3667802" url="https://pl.wikipedia.org/wiki?curid=3667802" title="H.O.T.">
H.O.T.

H.O.T. () – południowokoreański zespół działający w latach 1996–2001. Grupa wykonywała szeroko pojętą muzykę pop.
H.O.T. sprzedali ponad 6,4 miliona płyt w Korei Południowej podczas swojej kariery. Odnosili także sukcesy komercyjne w Chinach i Japonii, a także byli jednymi z pierwszych gwiazd koreańskiej fali w Azji.

</doc>
<doc id="3667815" url="https://pl.wikipedia.org/wiki?curid=3667815" title="Piotr Moczydłowski">
Piotr Moczydłowski

Piotr Moczydłowski (ur. 14 września 1982 r. w Szczytnie) – polski karateka stylu Kyokushin, jedyny polski zawodnik, który zdobył 2 medale na mistrzostwach świata.
Jest wicemistrzem świata z Tokio 2013, brązowym medalistą Mistrzostw Świata z Tokio 2009, czterokrotnym Mistrzem Europy, pięciokrotnym Mistrzem Polski. Ma stopień mistrzowski 4 Dan, jest instruktorem karate Kyokushin. Zdobył wiele medali oraz prestiżowych nagród sportowych, w tym m.in. „Jurand” oraz Sportowiec XV-lecia Powiatu Szczecińskiego.
Założył Masters Dojo Warszawska Akademia Sztuk Walki Piotr Moczydłowski, profesjonalny obóz przygotowawczy dla zawodników Entry Camp oraz onekyokushin.pl.

</doc>
<doc id="3667823" url="https://pl.wikipedia.org/wiki?curid=3667823" title="Jumpin' Jack Flash (film)">
Jumpin' Jack Flash (film)



</doc>
<doc id="3667831" url="https://pl.wikipedia.org/wiki?curid=3667831" title="Shin Seung-hun">
Shin Seung-hun

Shin Seung-hun (hangul: 신승훈, hancha: 申昇勳, ur. 21 marca 1966 w Korei Południowej) – południowokoreański piosenkarz popowy.

</doc>
<doc id="3667832" url="https://pl.wikipedia.org/wiki?curid=3667832" title="Jumpin' Jack Flash">
Jumpin' Jack Flash



</doc>
<doc id="3667834" url="https://pl.wikipedia.org/wiki?curid=3667834" title="Siatkówka na Letnich Igrzyskach Paraolimpijskich 2000">
Siatkówka na Letnich Igrzyskach Paraolimpijskich 2000



</doc>
<doc id="3667835" url="https://pl.wikipedia.org/wiki?curid=3667835" title="EPDM (guma)">
EPDM (guma)



</doc>
<doc id="3667838" url="https://pl.wikipedia.org/wiki?curid=3667838" title="Cécile Tormay">
Cécile Tormay

Cécile Tormay (ur. 8 października 1875 w Budapeszcie, zm. 2 kwietnia 1937 w Mátraháza) – węgierska pisarka i nowelistka.
Życiorys.
Debiutowała w 1911 powieścią "Ludzie między kamieniami" (węg. "Emberek a kövek között"), tłumaczoną od razu na kilka języków obcych. W 1914 napisała sagę "Stary dom" ("A régi ház") ukazującą asymilację na Węgrzech niemieckiej, mieszczańskiej rodziny, która tam osiadła. W latach 1921-1922 napisała powieść w formie dziennika, zatytułowaną "Księga tułaczy" ("Bujdosó könyv"), która przyniosła jej duży sukces czytelniczy. Powieść ta traktuje o komunistycznej Węgierskiej Republice Rad z 1919 i opisuje jej genezę i przebieg w niezwykle krytyczny sposób. Była założycielką i redaktorem naczelnym prawicowego pisma "Napkelet", które ukazywało się w latach 1923-1940. Pełniła też rolę przewodniczącej Narodowego Związku Kobiet Węgierskich. W 1934 rozpoczęła pisanie trylogii z czasu najazdów tatarskich, zatytułowanej "Pradawny wysłannik" ("Az ősi küldött"). Dzieła tego nie dokończyła – napisała tylko dwa pierwsze tomy.
Wydawała również tomy opowiadań, np. "Woskowe figury" ("Viaszfigurák", 1918), czy "Zegar stanął" ("Megállt az óra", 1924).

</doc>
<doc id="3667839" url="https://pl.wikipedia.org/wiki?curid=3667839" title="Pavol Zajac">
Pavol Zajac

Pavol Zajac (ur. 7 lutego 1967 we Vranovie nad Topľou) – słowacki polityk i inżynier, poseł do Rady Narodowej.
Życiorys.
W 1985 ukończył szkołę średnią w rodzinnej miejscowości, a w 1990 studia z zakresu budownictwa na Uniwersytecie Technicznym w Koszycach. Na początku lat 90. pracował w przedsiębiorstwie chemicznym, później prowadził własną działalność gospodarczą w branży budowlanej. Zaangażował się w działalność polityczną w ramach Ruchu Chrześcijańsko-Demokratycznego. Od 1998 był radnym miejskim, a od 2004 przewodniczącym KDH we Vranovie nad Topľou. W 2011 stanął na czele partii w kraju preszowskim.
W wyborach w 2012 uzyskał mandat posła do Rady Narodowej. W 2016, gdy KDH nie przekroczył wyborczego progu i znalazł się poza parlamentem, przejął czasowo od Jána Figeľa kierownictwo tej partii. Gdy w tym samym roku na czele ugrupowania stanął Alojz Hlina, Pavol Zajac został wiceprzewodniczącym partii. Ponownie czasowo kierował ruchem przez kilka miesięcy w 2020, gdy Alojz Hlina ustąpił po kolejnej wyborczej porażce partii.

</doc>
<doc id="3667848" url="https://pl.wikipedia.org/wiki?curid=3667848" title="Przystań AZS w Toruniu">
Przystań AZS w Toruniu

Przystań AZS w Toruniu – przystań – marina na Wiśle w prawobrzeżnym Toruniu.
Przystań AZS uznana została przez Polski Związek Towarzystw Wioślarskich za obiekt strategiczny dla rozwoju wioślarstwa w Polsce i ważny ośrodek szkolenia centralnego i wojewódzkiego w tej dyscyplinie.
Lokalizacja.
Przystań AZS zlokalizowana jest w zachodniej części Bulwaru Filadelfijskiego (dojazd od ulicy ks. Jerzego Popiełuszki).
Charakterystyka.
Przystań AZS służy sekcji wioślarskiej Akademickiego Klubu Sportowego UMK Toruń, uczniom Szkoły Mistrzostwa Sportowego oraz toruńskim miłośnikom żeglarstwa.
Przystań - marina.
Pierwsza przystań dla AZS powstała w 1946 roku przy ulicy Przybyszewskiego. W latach 1958-1960 wybudowano nową, w obecnej lokalizacji. Do czasu przebudowy, która miała miejsce w latach 2012 – 2014, przystań nie przechodziła żadnych poważnych remontów.
Przebudowa przystani była częścią większego projektu pn. „Rewitalizacja Bulwaru Filadelfijskiego wraz z nabrzeżem Wisły na odcinku od mostu drogowego do przystani AZS w Toruniu”, który został sfinansowany ze środków Unii Europejskiej oraz z budżetu miasta. W ramach remontu wykonano:
Ponadto wyremontowano 160 metrów umocnień brzegowych.
Uroczyste otwarcie przystani, w ramach którego odbył się piknik „Twarzą do Wisły”, miał miejsce 30 maja 2014 roku przy udziale prezydenta Torunia i marszałka województwa, a nazajutrz, 31 maja, wyruszyły stamtąd tradycyjne regaty Związku Miast Nadwiślańskich.
Wiosną 2017 roku przeprowadzono oczyszczanie z mułu basenu portowego.
Zaplecze treningowo-szkoleniowe.
W skład przystani AZS wchodzi również zaplecze treningowe - Przystań Toruń, którego otwarcie nastąpiło 16 grudnia 2016 roku. W nowym kompleksie wielofunkcyjnym znajdują się:
Szkoła.
W Toruniu istnieje od 1997 roku Szkoła Mistrzostwa Sportowego, która stwarza ofertę dla uzdolnionej młodzieży z całego regionu, trenują w niej m.in. wioślarze.

</doc>
<doc id="3667854" url="https://pl.wikipedia.org/wiki?curid=3667854" title="Trzeci poziom ligowych rozgrywek piłkarskich w Polsce (1975/1976)">
Trzeci poziom ligowych rozgrywek piłkarskich w Polsce (1975/1976)

Trzeci poziom ligowych rozgrywek piłkarskich (1975/1976) – 24. edycja rozgrywek trzeciego poziomu ligowego piłki nożnej mężczyzn w Polsce. Rozgrywki toczyły się w 23 grupach wojewódzkich (w 6 województwach: katowickim, krakowskim, opolskim, poznańskim, warszawskim oraz wrocławskim istniały po dwie grupy) i występowało w nich łącznie 326 drużyn. 
Po zakończeniu sezonu mistrzowie każdej grupy oraz Stilon Gorzów Wielkopolski (wicemistrz grupy zielonogórskiej) grali w barażu o 6 miejsc premiowanych awansem do II ligi, zaś najsłabsze drużyny z każdej grupy spadały do klasy wojewódzkiej (IV poziom ligowy). 
Od następnego sezonu zostanie utworzona nowa III liga centralna (która będzie się nazywała klasa międzywojewódzka), a awansują do niej minimum po 3. najlepsze drużyny z każdej z 23 grup wojewódzkich, ale bez drużyn rezerwowych (według regulaminu rozgrywek w sezonie 1976/77 drużyny rezerwowe zostały przez 1. rok pozbawione prawa gry w III lidze).
Klasy Wojewódzkie.
Katowice-grupa II.
Tabela końcowa.
1975/76 Liga Okręgowa Katowice grupa II
Eliminacje do II ligi.
Grupa IV.
Tabela końcowa.
 * Stal Brzeg została zdyskwalifikowana przez PZPN (w czasie eliminacji o awans do II ligi w drużynie występował nieuprawniony zawodnik), do II ligi awansuje Unia Tarnów.
Grupa V.
Tabela końcowa.
 * Zagłębie Konin, Stilon Gorzów Wielkopolski i RKS Błonie zostają karnie zdegradowane do klasy wojewódzkiej (IV ligi) za korupcję (za udział w tzw. „aferze konińskiej”), do II ligi awansuje Concordia Piotrków Trybunalski.
Grupa VI.
Wyniki.
     = Awans do II ligi
     = Spadek do klasy wojewódzkiej (IV ligi).

</doc>
<doc id="3667855" url="https://pl.wikipedia.org/wiki?curid=3667855" title="AEgir (planeta)">
AEgir (planeta)



</doc>
<doc id="3667856" url="https://pl.wikipedia.org/wiki?curid=3667856" title="G.o.d.">
G.o.d.

g.o.d. (kor. 지오디 "ji-oh-dee") – południowokoreański zespół popowy aktywny w przemyśle od 1999 roku. Jego nazwa to akronim od pierwszych liter Groove Over Dose.

</doc>
