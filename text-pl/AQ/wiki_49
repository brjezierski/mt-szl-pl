<doc id="3667859" url="https://pl.wikipedia.org/wiki?curid=3667859" title="Ferrari F310">
Ferrari F310

Ferrari F310 – samochód Formuły 1 zaprojektowany przez Johna Barnarda i używany przez zespół Ferrari. Model ten brał udział w sezonach 1996-1997, a jego kierowcami byli Michael Schumacher, który był dotychczasowym kierowcą Benettona i Eddie Irvine, dotychczas reprezentant Jordana. Prezentacja modelu odbyła się 15 lutego 1996 w Maranello, natomiast jego ewolucja – F310B została zaprezentowana 7 stycznia 1997.
F310 brał udział w całym sezonie 1996, natomiast jego ewolucja oznaczona F310B używana była w następnym sezonie. Model na początku był szybki, ale również i zawodny, czego przykładem było osiem nieukończonych wyścigów z rzędu przez Irvine'a, w następnym roku przy pomocy Rory'ego Byrne'a i Rossa Brawna wyeliminowano problemy z niezawodnością, dzięki temu kierowcy częściej stawali na podium. Michael Schumacher walczył do końca o tytuł mistrzowski z Jakiem Villeneuve'em, który zakończył się dyskwalifikacją Niemca z klasyfikacji kierowców, po kolizji z Kanadyjczykiem podczas finałowej rundy sezonu.
W sumie oba modele zdobyły razem 22. miejsca na podium, siedem pierwszych pól startowych, osiem wygranych, pięć najszybszych okrążeń i łączną sumę 172 punktów. W obu sezonach włoski zespół sięgnął po tytuł wicemistrzowski, ustępując jedynie zespołowi Williams. To też zaczęło powodować, że zespół powoli wracał na szczyt stawki. Następcą modelu jest Ferrari F300.
Tło.
Od momentu zdobycia tytułu mistrza świata przez Jody'ego Schecktera w 1979, żaden z kierowców włoskiej stajni nie mógł wywalczyć tytułu mistrzowskiego, jedynie w sezonach 1982-1983 Ferrari zdobywało tytuł wśród konstruktorów. Najbliżej zdobycia tytułu mistrzowskiego przez kierowcę Ferrari mieli Didier Pironi (w 1982) i Alain Prost (w 1990). Pironi przekreślił szansę na wygranie mistrzostw poprzez wypadek w czasie Grand Prix Niemiec 1982 i w klasyfikacji kierowców przegrał o pięć punktów z Keke Rosbergiem, natomiast Prost w wyniku kolizji spowodowanej przez Ayrtona Sennę podczas Grand Prix Japonii 1990 i w ostatecznym rozrachunku stracił do kierowcy McLarena siedem punktów.
W sezonach 1991-1993 reprezentanci Ferrari nie mogli odnieść pojedynczego zwycięstwa, kilkukrotnie znajdując się na podium wyścigów. Przez ostatnie dwa sezony włoska stajnia wygrała dwa wyścigi – Grand Prix Niemiec 1994 i Grand Prix Kanady 1995. W 1991 roku prezydentem Ferrari zostaje Luca Cordero di Montezemolo – to on doprowadził do ponownego zaangażowania Johna Barnarda do Ferrari w sierpniu 1992 a także zatrudnienia Michaela Schumachera we wrześniu 1995.
Podczas prezentacji modelu F310, główny akcjonariusz Fiata Gianni Agnelli powiedział, że jeśli Ferrari z Schumacherem nie będą wygrywać, to będzie wyłącznie ich wina.
Specyfikacja techniczna.
Odpowiedzialnymi za projekt F310 byli John Barnard i Willem Toet. Wiosną 1996 do zespołu projektowego dołączył także Gustav Brunner, który nadzorował pierwszy przegląd modelu. Model ten był ostatnim zaprojektowanym przez Barnarda i pierwszym samochodem Ferrari z dziesięciocylindrowym silnikiem. Nazwa samochodu wzięła się od silnika – trzylitrowy i dziesięć cylindrów (V10). Było to odwołanie do stosowania nazw samochodów Ferrari w sezonach 1966-1980 (312, 312B i 312T) i później już w 2006 (Ferrari 248 F1).
Modele F310 i F310B były napędzane dziesięciocylindrowymi silnikami Ferrari Tipo046 i Tipo046/2 mający pojemność 2998 cm³, będące dziełem Gillesa Simona. Była to najważniejsza zmiana w samochodach włoskiego zespołu, gdyż wcześniej korzystano z dwunastocylindrowych jednostek napędowych – zgodnie z regulaminem silniki nie mogły przekraczać 3000 cm³. Po przeprowadzeniu modyfikacji silniki te były w sezonach 1997-1998
stosowane przez zespół Sauber ukrywając je pod nazwą Petronas (jako Petronas SPE01 i SPE01D). Wymiary cylindrowe w Tipo046 odpowiadały wymiarom jednostki Tipo043 z sezonu 1994, gdy jeszcze stajnia korzystała z silników V12. Zaletami jednostki były optymalne zużycie paliwa, mniejsza masa całkowita oraz mniejsze zapotrzebowanie na chłodzenie silnika. Jednostka ta była drugą najmocniejszą jednostką napędową przy starcie – równie mocna była jednostka Renault RS8, która była wykorzystywana w samochodach Williamsa i Benettona.
Rozwój podwozia wykonywany był w studiu projektowym Ferrari Design and Development w Shalford, kierowanym przez Johna Barnarda. Miał on zostać przeniesiony do Maranello, jednak Brytyjczyk nie zgodził się na przenosiny do Włoch, w związku z czym Brytyjczyk zakończył współpracę z nimi po sezonie 1996, a na jego miejsce weszli Rory Byrne i Ross Brawn, który od 1991 pracował w zespole Benetton i miał swój udział przy sukcesach Niemca w sezonach 1994-1995.
Skrzynia biegów także została przeprojektowana. W sezonie 1996 model ten posiadał sześć biegów, natomiast na sezon 1997 – siedem. W związku z jej problemami podczas Grand Prix Australii w 1996, na wyścigi w Brazylii i Argentynie użyto skrzyni biegów z modelu 412T2, przez co trzeba było nieco przebudować samochód, aby umieścić starą skrzynię biegów. W efekcie samochód miał problemy z aerodynamiką.
Na początku sezonu Ferrari było jedynym zespołem w stawce posiadającym niski nos w swoim samochodzie. Od wyścigu o Grand Prix Kanady włoska stajnia używała już wysokiego nosa, który był bardziej wydajny aerodynamicznie. Takie rozwiązanie zastosował jako pierwszy zespół Tyrrell w modelu 019, używanym w sezonie 1990. Eddie Irvine przyznał w jednym z wywiadów, że nie miał miłych wspomnień z modelem F310 nazywając go "strasznym samochodem", "gniotem" i "prawie niezdolnym do jazdy". W podobnym tonie mówił też John Barnard stwierdzając, że samochód "nie był bardzo dobry".
Sponsorzy.
Największym sponsorem włoskiego zespołu była firma Philip Morris International reklamując markę Marlboro, która została sponsorem tytularnym zespołu w sezonie 1997. Jego logo znalazło się na tylnym skrzydle i po obu stronach na pokrywie silnika. Innymi sponsorami byli Asprey, Pioneer oraz Shell, który pojawił się na samochodzie zespołu po rozwiązaniu długoterminowej umowy z firmą Agip.
Kierowcy.
Dotychczasowi reprezentanci stajni – Jean Alesi i Gerhard Berger trafili do zespołu Benetton, gdzie poprzednio jeździł Michael Schumacher, który został nowym kierowcą Ferrari. Partnerem zespołowym Niemca został Eddie Irvine, dotychczas jeżdżący dla zespołu Jordan Grand Prix.
Michael Schumacher karierę wyścigową rozpoczął od kartingu – zdobył tam wiele kartingowych tytułów mistrzowskich Niemiec i Europy. W 1988 przeniósł się do samochodów jednomiejscowych rywalizując w Formule König oraz w Europejskiej i Niemieckiej Formule Ford. W europejskiej edycji w czterech wyścigach trzykrotnie stawał na podium, w tym raz odniósł zwycięstwo i raz zdobył pole position i w rezultacie zdobył tytuł wicemistrzowski, natomiast w niemieckiej siedmiokrotnie brał udział w wyścigach, pięciokrotnie znajdował się na podium w trzykrotnie na najwyższym jego stopniu co poskutkowało szóstym miejscem w klasyfikacji. Natomiast w Formule König w dziesięciu wyścigach aż dziewięciokrotnie zostawał zwycięzcą i dzięki temu zdobył tytuł mistrza tej serii. W latach 1989-1990 brał udział w Niemieckiej Formule 3 w zespole WTS Racing, z którymi brał udział gościnnie także w Europejskiej Formule 3 i Grand Prix Makau, których nie ukończył. W pierwszym sezonie startów w niemieckiej edycji tej serii dwukrotnie zdobył zarówno pole position jak i zwycięstwo i siedem razy znajdował się na podium – w sumie zdobył 163 punkty i zajął trzecie miejsce. W drugim roku było jeszcze lepiej – na jedenaście wyścigów zwyciężył on pięciokrotnie, sześć razy zdobywał pierwsze pole, czterokrotnie ustanawiał najszybsze okrążenie i siedmiokrotnie meldował się na podium – to spowodowało, że zdobył mistrzostwo w Niemieckiej F3 mając 148 punktów wygrywając po drodze Grand Prix Makau. W tym samym roku brał udział w trzech wyścigach Mistrzostw Świata Samochodów Sportowych jako kierowca Saubera wygrywając rundę w Meksyku jednocześnie ustanawiając tam najszybsze okrążenie – 21 punktów zebranych przez niego dało mu piąte miejsce. Startował także jako kierowca AMG Motorenbau GmbH w serii DTM podczas wyścigu na torze Hockenheimring, którego nie ukończył.
Pierwszy kontakt Niemca z Formułą 1 miał miejsce w sierpniu 1991 – niemiecki kierowca trafił do zespołu Jordan w miejsce Bertranda Gachota, który trafił do aresztu wskutek wyroku za napad na taksówkarza w Londynie w grudniu 1990. Niemiecki kierowca mógł zadebiutować w irlandzkim zespole dzięki Mercedesowi, z którym był związany kontraktem a niemiecki producent zapłacił Eddiemu Jordanowi kwotę 150 000 dolarów. W kwalifikacjach do Grand Prix Belgii zajął siódme miejsce, co było najlepszym wynikiem Jordana w kwalifikacjach w całym sezonie – Niemiec jednak zakończył swój wyścig na pierwszym okrążeniu z powodu awarii sprzęgła. Po tym wyścigu przeniósł się do Benettona zastępując Roberto Moreno na pięć ostatnich wyścigów. Pierwsze punkty zdobył podczas Grand Prix Włoch zajmując piątą lokatę. W całym sezonie zebrał cztery punkty i zajął czternaste miejsce. W kolejnym sezonie było jeszcze lepiej – pierwsze podium kierowca osiągnął podczas rundy w Meksyku, gdzie stanął na trzecim stopniu podium a pierwsze jego zwycięstwo zdobył w Belgii, gdzie rok wcześniej zadebiutował. W sumie czterokrotnie był trzeci i trzykrotnie drugi – w rezultacie 53 punkty dały Niemcowi trzecie miejsce, za duetem Williamsa – Nigelem Mansellem i Riccardo Patrese. Sezon 1993 był odrobinę gorszy – mimo że wygrał wyścig w Portugalii, cztery razy zajmował drugie miejsce i trzykrotnie był trzeci to jednak siedmiokrotnie nie mógł ukończyć wyścigu – w klasyfikacji był czwarty z sumą 52 punktów.
Dwa ostatnie sezony niemieckiego kierowcy były najlepsze w jego karierze – na początku sezonu 1994 z siedmiu rozegranych rund sześć wygrał, natomiast w Hiszpanii przegrał jedynie z Damonem Hillem. Podczas Grand Prix Wielkiej Brytanii Niemiec wyprzedził na okrążeniu formującym Brytyjczyka i za to otrzymał karę – po tym jak Schumacher zignorował ją pokazana została czarna flaga oznaczająca dyskwalifikację. Za wydarzenia na torze Silverstone został ukarany zawieszeniem na dwa wyścigi – w Niemczech i na Węgrzech, jednak Benetton złożył apelację i FIA wydała zgodę na start w tych rundach, zabraniając jednocześnie startu we Włoszech i w Portugalii, gdzie zastąpił go JJ Lehto. W Belgii doszło do kolejnego skandalu z udziałem Schumachera – Niemiec wygrał wyścig jednak później został zdyskwalifikowany w wyniku badania technicznego, w którym stwierdzono, że deska pod podwoziem na nieregulaminową grubość. Do końca sezonu wygrał jeszcze Grand Prix Europy i do samego końca musiał walczyć z Hillem o tytuł. Ostatecznie po kolizji z kierowcą Williamsa reprezentant Benettona przewagą jednego punktu (92:91) zdobył tytuł mistrzowski zostając jednocześnie drugim najmłodszym mistrzem świata w historii Formuły 1. Ostatni rok przyniósł zmiany – zmieniono dostawcę jednostek z Forda na Renault a nowym partnerem zespołowym niemieckiego kierowcy został Johnny Herbert. Dziewięciokrotnie stanął na najwyższym stopniu podium, raz był drugi i raz trzeci. 102 punkty zdobyte przez Schumachera pozwoliły na obronę tytułu mistrzowskiego, w dodatku Benetton zdobył tytuł wśród konstruktorów.
Eddie Irvine swoją karierę rozpoczął w wieku siedemnastu lat startując w Brytyjskiej Formule Ford – w 1987 właśnie w tej serii zdobył pierwszy swój tytuł mistrzowski razem z zespołem Van Diemen. Rok później przeniósł się do Brytyjskiej Formuły 3 reprezentując ekipę West Surrey Racing. Tam zdobył 53 punkty i zajął piąte miejsce. W sezonach 1989-1990 jeździł w Formule 3000 będąc kierowcą Pacific i Eddie Jordan Racing. W pierwszym sezonie w przedsionku Formuły 1 zajął dziewiąte miejsce z 11 punktami i jednym trzecim miejscem wywalczonym na torze Autodromo di Pergusa. W następnym roku spisał się nieco lepiej – trzy miejsca na podium, w tym zwycięstwo na Hockenheimring i łączna suma 27 punktów dała mu ostatecznie trzecią lokatę, przegrywając z Érikiem Comasem i Erikiem van de Poele. W latach 1988-1990 Brytyjczyk brał także udział w wyścigu o Grand Prix Makau, gdzie najlepiej powiodło mu się w jego trzecim starcie zdobywając trzecie miejsce. W 1991 przeniósł się do Japonii, gdzie do 1993 startował w serii All-Japan F3000 jako kierowca zespołu Cerumo. Ogółem wygrał trzy wyścigi, a najlepszym osiągnięciem Irvine'a było zdobycie tytułu wicemistrzowskiego w ostatnim sezonie startów w japońskiej serii.
Pierwszy kontakt Eddiego Irvine'a z Formułą 1 miał miejsce pod koniec sezonu 1993. Brytyjczyk wówczas zastąpił Emanuele Naspettiego na dwa ostatnie wyścigi – Grand Prix Japonii i Grand Prix Australii. Od razu w debiucie zdobył pierwszy i jak się potem okazało jedyny punkt w całym sezonie w rezultacie zajmując dwudzieste miejsce w klasyfikacji kierowców. Rok później było odrobinę lepiej – w szesnastu wyścigach zdobył sześć punktów i w generalce sklasyfikowany został na szenastej pozycji. Najlepszy występ w sezonie zanotował podczas Grand Prix Europy zajmując czwarte miejsce. Mimo to spisywał się gorzej od Rubensa Barrichello, który w klasyfikacji zajął szóste miejsce z 19 punktami i jednym miejscem na podium. W ostatnim sezonie Irvine jeździł już coraz lepiej – w Kanadzie zdobył swoje pierwsze podium przegrywając jedynie z Alesim i Barrichello. W klasyfikacji zajął dwunaste miejsce z dziesięcioma punktami, o jeden mniej niż Brazylijczyk.
Kierowcami testowymi włoskiej stajni byli Nicola Larini (w 1996) i Gianni Morbidelli (w 1997). Larini swoją karierę rozpoczął w 1983 roku, natomiast swój pierwszy sukces odniósł w 1986 zwyciężając we Włoskiej Formule 3 z zespołem Coloni z którym zadebiutował w Formule 1 podczas Grand Prix Włoch 1987 do którego się nie zakwalifikował. Kwalifikacje przebrnął natomiast w Hiszpanii, ale rundy nie ukończył. W sezonach Formuła 1 Sezon 1988-1989 reprezentował ekipę Osella nie zdobywając ani jednego punktu – najlepszym jego miejscem było dziewiąte podczas Grand Prix Monako 1988. Na sezon 1990 przeniósł się do zespołu Ligier jednak i tam też nie mógł zdobyć punktów natomiast w Hiszpanii i Australii był bliski zdobyczy punktowej zajmując siódme miejsce. Po sezonie odszedł z francuskiej stajni i do sezonu 1991 przystępował jako kierowca nowo powstałego zespołu Modena. Larini zakwalifikował się jedynie do pięciu wyścigów a swój najlepszy rezultat w sezonie zanotował podczas rundy w Stanach Zjednoczonych osiągając siódmą lokatę. Po serii niepowodzeń na kolejny sezon został kierowcą testowym w Ferrari zastępując Gianniego Morbidelliego, który reprezentował inny włoski zespół – Minardi.
W 1992 roku również zaczął karierę w wyścigach samochodów turystycznych – jego pierwszą serią było Campionato Italiano Superturismo reprezentując barwy fabrycznego zespołu Alfa Corse. Od razu w debiutanckim sezonie wywalczył tytuł mistrzowski z liczbą 284 punktów – w dwudziestu wyścigach Larini dziewięciokrotnie stawał na najwyższym stopniu podium. Włoch także wziął udział w dwóch ostatnich wyścigach sezonu jako zastępca Ivana Capelliego, zwolnionego po Grand Prix Portugalii. Kierowca również nie zdobył ani jednego punktu a najlepszy swój występ wówczas zanotował w Australii zajmując jedenaste miejsce. W 1993 przeniósł się do DTM, w dalszym ciągu reprezentując ekipę Alfy. Tak jak i we Włoszech, tak i w Niemczech również w pierwszym roku startów zwyciężył w klasyfikacji z łączną sumą 261 punktów wygrywając aż 11 z 22 wyścigów. Rok później kontynuował starty w niemieckiej serii i wygrał cztery wyścigi – 150 punktów dało mu ostatecznie trzecie miejsce. Również i w 1994 zastąpił kontuzjowanego Jeana Alesiego podczas Grand Prix Pacyfiku i Grand Prix San Marino osiągając w tej ostatniej rundzie drugie miejsce, przegrywając tylko z Michaelem Schumacherem. W klasyfikacji zajął czternaste miejsce z sześcioma punktami na koncie. Sezon 1995 był trzecim sezonem dla DTM i jednocześnie pierwszym dla serii ITC – w pierwszej serii nie odniósł pojedynczego zwycięstwa, natomiast dwukrotnie zajął drugie miejsce i trzykrotnie był trzeci. Zajął w klasyfikacji generalnej szóste miejsce z liczbą 61 punktów, natomiast nieco lepiej spisał się w ITC, gdzie wygrał drugi wyścig w Helsinkach, ponadto raz stawał na drugim i trzecim stopniu co poskutkowało piątą pozycją mając na koncie 59 punktów. Na sezon 1997 trafił do zespołu Sauber.
Gianni Morbidelli wrócił do włoskiej stajni w 1997 roku po sześciu latach. Pierwszym poważnym sukcesem włoskiego kierowcy było zdobycie w 1989 tytułu mistrzowskiego we Włoskiej Formule 3, w której startował od 1987. Również i w tym samym roku wziął udział w serii Campionato Italiano Superturismo gdzie wygrał dwa wyścigi i zajął czwarte miejsce. W następnym roku zadebiutował w Formule 1 reprezentując zespół BMS Scuderia Italia. W USA nie zakwalifikował się, natomiast w Brazylii uplasował się na czternastym miejscu – po tym wyścigu w ekipie zastąpił go Emanuele Pirro. Włoski kierowca zaczął po tym starty w zespole Forti w Formule 3000 – tam Włoch odniósł pierwsze zwycięstwo i zdobył pierwsze pole position dla zespołu. Ostatecznie został sklasyfikowany na piątej pozycji z 20 punktami na koncie. Do najważniejszej serii wyścigowej powrócił za sprawą Minardi, który zaangażował go na dwa ostatnie wyścigi sezonu zastępując Paolo Barillę. Tych wyścigów nie ukończył i Gianni Morbidelli zakończył sezon w F1 z zerowym dorobkiem punktowym. W sezonie 1991 w dalszym ciągu był kierowcą ekipy Giancarlo Minardiego – w piętnastu wyścigach nie uzyskał ani jednego punktu, a najbliżej był w Meksyku, gdzie był siódmy. W ostatniej rundzie sezonu zastąpił on Alaina Prosta w Ferrari – podczas tej rundy udało mu się zdobyć pierwsze punkty zajmując szóste miejsce, jednak ze względu na zakończenie wyścigu po czternastu okrążeniach do klasyfikacji zdobył tylko pół punktu i zajął 24. miejsce. Sezon 1992 spędził po raz kolejny w stajni z Faenzy – kolejny raz nie mógł zdobyć punktów i na następny rok zastąpiono go Fabrizio Barbazzą. Kierowca wrócił do Campionato Italiano Superturismo wygrywając dwa wyścigi i z liczbą 58 punktów był dziewiąty. Gianni Morbidelli po roku powrócił do F1, gdzie w sezonach 1994-1995 reprezentował zespół Footwork. W 26 wyścigach zdobył osiem punktów – najlepszym jego występem było Grand Prix Australii 1995, gdzie po raz pierwszy stanął na podium zajmując trzecie miejsce przegrywając jedynie z Damonem Hillem i Olivierem Panisem. Również w 1995 startował dla BMW Italia we włoskiej serii samochodów turystycznych, gdzie w dwudziestu rundach dwukrotnie zdobył pierwsze pole startowe i dwa razy odniósł zwycięstwo. W rezultacie 149 punktów dało mu piątą pozycję. Współpracę z nimi kontynuował rok później – tym razem startował w ośmiu wyścigach zdobywając razem 50 punktów i w klasyfikacji zajął on ósme miejsce.
F310 i F310B w wyścigach.
1996.
Sezon 1996 rozpoczął się wyścigiem o Grand Prix Australii. Runda ta została przeniesiona z toru Adelaide Street Circuit na Albert Park Circuit, również przesunięta z końca na początek sezonu. W kwalifikacjach najlepszy był Jacques Villeneuve z Williamsa mający czas 1:32.371 będąc lepszy o 0.138s. od Hilla. Najlepszym z kierowców Ferrari był Eddie Irvine, który miał wynik 1:32.889 i zajął trzecią pozycję. O oczko niżej był Michael Schumacher, który uzyskał czas 1:33.125. W wyścigu lepszy okazał się Damon Hill, który wyprzedził Kanadyjczyka pod koniec wyścigu. Podium zaś uzupełnił Irvine, tracąc ponad minutę do swojego rodaka. Schumacher zaś nie ukończył wyścigu poprzez problemy z hamulcami.
Trzy tygodnie później odbyła się runda w Brazylii. Pole position wywalczył Hill z czasem 1:18.111, wyprzedzając Barrichello i Villeneuve'a. Michael Schumacher z wynikiem 1:19.474 zajął czwartą lokatę, Eddie Irvine był dziesiąty a jego czas wynosił 1:19.951. Tę eliminację wygrał ponownie Brytyjczyk, który wyprzedził o prawie 18 sekund Jeana Alesiego – obydwaj także przejechali pełny dystans. Niemiec i Brytyjczyk mający okrążenie straty zajęli odpowiednio trzecie i siódme miejsce.
5 kwietnia, tydzień po Grand Prix Brazylii odbył się trzeci wyścig sezonu, Grand Prix Argentyny. Po brazylijskiej rundzie z zespołu odszedł George Ryton, który przeniósł się do ekipy Forti. W kwalifikacjach ponownie najlepszy okazał się Damon Hill, który miał przewagę 0.252 sekund nad Schumacherem. Irvine z wynikiem 1:32.058 znalazł się na dziesiątej pozycji. Rundę zdominowali kierowcy Williamsa – wygrał Brytyjczyk przed Kanadyjczykiem a podium uzupełnił Alesi. Eddie Irvine zajął piąte miejsce ze stratą ponad minuty do Hilla, natomiast Michael Schumacher swój wyścig zakończył na 46. okrążeniu z powodu uszkodzonego skrzydła.
W czasie, kiedy zespół był na torze Autódromo Oscar Alfredo Gálvez, Nicola Larini testował silnik na torze Mugello, a po zakończeniu wyścigu rozpoczęto prace nad udoskonaleniem skrzyni biegów. By sprawdzić efekt prac, Ferrari zorganizowało test na Monzy z udziałem Niemca i Brytyjczyka, który wykazał, że skrzynia biegów w dalszym ciągu sprawia kłopoty. Zespół zastanawiał się czy w dalszym ciągu kontynuować pracę ze starą skrzynią biegów czy skorzystać z nowej. Podczas gdy Ferrari rozwiązywało problemy z niezawodnością skrzyni zespoły Williams i McLaren udały się na testy na tor Jerez a Tyrrell, Footwork i Jordan na Silverstone.
28 kwietnia odbyła się czwarta runda – Grand Prix Europy. Pierwsze pole startowe bez zaskoczenia zdobył liderujący w klasyfikacji Damon Hill przed Villeneuve'm i Michaelem Schumacherem, który miał czas 1:20.149, o 1.208 sekund gorzej od Brytyjczyka. Eddie Irvine z czasem 1:20.931 zajął siódme miejsce. Wyścig natomiast wygrał kanadyjski kierowca, o 0.762 sekund wyprzedzając Schumachera. Irvine natomiast w wyniku kolizji z Olivierem Panisem nie ukończył wyścigu.
Tydzień po eliminacji na Nürburgringu odbył się wyścig o Grand Prix San Marino. W kwalifikacjach najlepszy okazał się Michael Schumacher z wynikiem 1:26.890 wyprzedzając duet kierowców Williamsa. Eddie Irvine tym razem był szósty a jego czas wyniósł 1:28.205. Obaj kierowcy Ferrari ukończyli wyścig – Niemiec przegrał jedynie z Hillem o 16.460 sekund, a Brytyjczyk zajął czwarte miejsce mając ponad piętnaście sekund straty do trzeciego Gerharda Bergera z Benettona. Po wyścigu, zespoły pozostały w Imoli, ze względu na organizację testów w dniach 7-10 maja. Na testach zespół reprezentował tylko Michael Schumacher. W trzecim dniu testów uzyskał najlepszy wynik – 1:27.84. Niemiec przejechał w sumie 91 okrążeń – dużo mniej niż kierowcy Williamsa (250 okrążeń przejechanych łącznie przez Hilla, Villeneuve'a i Jean-Christophe Boulliona) czy McLaren (200 okrążeń wykonanych razem przez Prosta, Coultharda i Häkkinena)
19 maja odbyła się szósta eliminacja – Grand Prix Monako. Przed wyścigiem Ferrari nawiązało technologiczną współpracę z firmą General Electric, a jego logo pojawiło się na samochodach włoskiego zespołu. Pole position wywalczył Michael Schumacher z czasem 1:20.356 przed Damonem Hillem i Jeanem Alesi. Drugi z kierowców Ferrari, Eddie Irvine był siódmy a jego wynik wyniósł 1:21.542. Schumacher na skutek wypadku wycofał się po pierwszym okrążeniu, natomiast Eddie Irvine został sklasyfikowany na siódmej pozycji kończąc wyścig po 68 okrążeniach na skutek kolizji z Miką Salo i Miką Häkkinenem.
Dwa tygodnie później miał miejsce kolejny wyścig – Grand Prix Hiszpanii. W kwalifikacjach pierwsze dwa miejsca zajęli reprezentanci Williamsa – pole position wywalczył Hill, a tuż za nim znalazł się Villeneuve ze stratą 0,434 sekund. Schumacher w sesji kwalifikacyjnej zajął trzecie miejsce z wynikiem 1:21.587, Irvine zaś był szósty z czasem 1:22.333. Wyścig zakończył się zwycięstwem Michaela Schumachera, który wyprzedził o 45,302 sek. Jeana Alesiego i o 48,388 sekund Jacquesa Villeneuve'a. Eddie Irvine wskutek wpadnięcia w poślizg zakończył start na pierwszym okrążeniu. Po wyścigu zarówno niemiecki jak i brytyjski kierowca przenieśli się na Imolę, gdzie testowali samochód z wysokim nosem, który do tej pory był testowany w tunelu aerodynamicznym.
19 czerwca rozegrano ósmy wyścig sezonu, Grand Prix Kanady. Zespół przywiózł model F310 z wysokim nosem. W sesji kwalifikacyjnej tak jak w Hiszpanii, z pierwszego rzędu startowali kierowcy ekipy Franka Williamsa – ponownie pierwsze pole startowe zdobył Hill. Michael Schumacher uplasował się na trzeciej pozycji z wynikiem 1:21.198, natomiast Eddie Irvine zajął piątą pozycję,przegrywając z Niemcem o 0,459 sekund. Obydwaj nie ukończyli wyścigu – Brytyjczyk miał kłopoty z zawieszeniem, natomiast Niemiec miał problemy z półosią napędową.
Po dwóch tygodniach, Formuła 1 powróciła do Europy, tym razem na Grand Prix Francji. W kwalifikacjach najlepszy okazał się Schumacher, wyprzedzając Hilla o 0,069 sekund. Irvine nie wykonał pomiarowego okrążenia i startował z końca stawki. Podobnie jak w Kanadzie, kierowcy Ferrari przedwcześnie zakończyli wyścig – Schumacherowi na początku wyścigu zawiódł silnik, a Irvine'owi skrzynia biegów
Po wyścigu na torze Magny-Cours, kierowcy udali się na tor Monza, by znów zająć się problemami z niezawodnością. Podczas testów Schumacherowi jednostka napędowa nie wytrzymała – po tym fakcie włoska prasa zaczęła wywierać presję na zespół. Jean Todt powiedział, że jest gotów zrezygnować z funkcji szefa, jeśli zostanie o to poproszony. Schumacher bronił Francuza, uznając go za jednego z najlepszych ludzi w Ferrari, zaznaczając także, że są konkurencyjni, ale muszą również pracować na niezawodność. Dodał także, że jego celem jest wygrać kilka wyścigów by później myśleć o zdobyciu tytułu mistrzowskiego w 1997.
14 lipca odbyła się dziesiąta runda sezonu, Grand Prix Wielkiej Brytanii na torze Silverstone. W kwalifikacjach Schumacher przegrał tylko z Damonem Hillem i Jacquesem Villeneuve'm wykręcając czas 1:27.707. Wynik Irvine'a był o prawie dwie sekundy gorszy od Niemca i został sklasyfikowany na dziesiątej pozycji. Tak jak we Francji, obydwaj kierowcy dość szybko zakończyli swój udział – Niemiec na trzecim okrążeniu miał problemy z hydrauliką natomiast Brytyjczyk dwa okrążenia później mając problemy z dyferencjałem.
Po wyścigu na Silverstone, Luca di Montezemolo powiedział włoskim dziennikarzom, że Ferrari Design and Development w Shalford będzie stopniowo zamykane, a projekty i rozwój samochodów zostanie przeniesiony do Maranello. John Barnard przyznał, że słyszał pogłoski związane z tym planem, jednak nie został o tym oficjalnie poinformowany przez Ferrari. Zamknięcie biura w Wielkiej Brytanii i przeniesienie wszystkich rzeczy do Włoch oznaczałby koniec współpracy Barnarda z włoskim zespołem, ponieważ Brytyjczyk nie był chętny pracować za granicą, a biuro zostało stworzone pod jego naciskiem. Poza tym stajnia po raz kolejny musiała radzić sobie z presją dziennikarzy – po nieudanych startach kierowców Ferrari, włoska prasa wciąż nawoływała do dymisji Jeana Todta. 21 lipca 1996, podczas prezentacji drogowego samochodu Ferrari 550 na torze Nürburgring, Luca di Montezemolo stanął w obronie Francuza nie uginając się pod krytyką. W tym czasie kierowcy chcąc dobrze przygotować się do Grand Prix Niemiec udali się na testy odbywające się na torze Monza.
28 lipca odbył się wyścig o Grand Prix Niemiec na torze Hockenheimring. Michael Schumacher w sesji kwalifikacyjnej uzyskał czas 1:44.477 i zajął trzecie miejsce, za Hillem i Bergerem. Eddie Irvine natomiast wykręcił wynik 1:45.389 i był ósmy. Tym razem było nieco lepiej – niemiecki kierowca zajął czwarte miejsce ze stratą 41,517 sekund do zwycięzcy, natomiast Brytyjczykowi na 34. okrążeniu odmówił posłuszeństwa silnik
Dwa tygodnie później odbył się wyścig o Grand Prix Węgier na torze Hungaroring. Niemiec wygrał sesję kwalifikacyjną z wynikiem 1:17,129, a Irvine zajął czwartą lokatę z czasem 1:18.617. W wyścigu nie było już tak dobrze – na 70. okrążeniu Niemiec miał awarię przepustnicy, jednak ze względu na przejechanie 90% dystansu wyścigu został sklasyfikowany na dziewiątej pozycji. Brytyjczyk musiał zakończyć tę rundę na 31. okrążeniu z powodu awarii skrzyni biegów
25 sierpnia odbył się trzynasty wyścig sezonu, Grand Prix Belgii. W kwalifikacjach Michael Schumacher uplasował się na trzeciej pozycji z czasem 1:51.778, przegrywając z duetem Williamsa, Jacquesem Villeneuve'em i Damonem Hillem. Eddie Irvine zajął dziewiątą pozycję, mając prawie o trzy sekundy gorszy czas od Kanadyjczyka. Wyścig zakończył się zwycięstwem Schumachera, który wyprzedził Villeneuve'a i Häkkinena. Irvine, podobnie jak na Węgrzech z powodu awarii skrzyni biegów musiał przedwcześnie zakończyć tę eliminację
Dwa tygodnie po wyścigu w Belgii rozegrano wyścig o Grand Prix Włoch. W sesji kwalifikacyjnej ponownie najlepsi okazali się kierowcy Williamsa. Pole position zdobył Hill, wyprzedzając swojego kolegę zespołowego o 0,317 sekund. Niemiec uzyskał trzeci wynik – 1:24,781, natomiast Brytyjczyk z czasem 1:25,226 był siódmy. Podobnie jak na torze Spa, niemiecki kierowca wygrał wyścig, mając za sobą Jeana Alesiego i Mikę Häkkinena. Na 23. okrążeniu Brytyjczyk z powodu wypadku musiał zakończyć swój wyścig
22 września odbył się przedostatni wyścig sezonu 1996, Grand Prix Portugalii. Michael Schumacher uzyskał 1:21,236 i był czwarty, natomiast Eddie Irvine z wynikiem 1:21,362 był szósty. Po raz pierwszy od Grand Prix San Marino obydwaj kierowcy włoskiej stajni zdobyli punkty – Schumacher znalazł się na najniższym stopniu podium, za Kanadyjczykiem i Brytyjczykiem. Irvine ze stratą prawie półtorej minuty do zwycięzcy uplasował się na piątej pozycji
13 października odbył się ostatni wyścig w sezonie, Grand Prix Japonii. Michael Schumacher z wynikiem 1:40,071 uplasował się ponownie na trzeciej pozycji, a Irvine z czasem 1:41.005 był siódmy. Do mety dotarł tylko Schumacher zajmując drugie miejsce za Damonem Hillem. Irvine nie ukończył eliminacji na torze Suzuka ze względu na kolizję z Gerhardem Bergerem na 39. okrążeniu
Włoska stajnia zakończyła sezon 1996 na drugiej pozycji z liczbą 70 punktów, o 105 punktów mniej od Williamsa. W klasyfikacji kierowców, Michael Schumacher zajął trzecie miejsce z 59 punktami, natomiast Eddie Irvine został sklasyfikowany na dziesiątej pozycji z 11 punktami.
1997.
Przed rozpoczęciem sezonu 1997 zaszło parę zmian. Pod koniec 1996 roku, Nicola Larini podpisał kontrakt z zespołem Sauber, w ramach współpracy Ferrari ze szwajcarską stajnią. Pracę we włoskiej stajni rozpoczął Ross Brawn, który został dyrektorem technicznym. Przyjęto też wówczas fakt, że Brawn został zatrudniony w Ferrari, ponieważ chciał go Michael Schumacher. Oczekiwano wówczas, że Barnard zakończy współpracę z Ferrari po wygaśnięciu jego umowy, a Brawn zatrudni nowych projektantów do pracy w biurze w Maranello, kierowanym przez Aldo Costę. Z takiego obrotu spraw nie był zadowolony Gustav Brunner, który pracował dla Ferrari od stycznia 1994. Sauber chciał zatrudnić Brunnera na stanowisko dyrektora technicznego, jednak miał ważny kontrakt z Ferrari do 1997. Wcześniej jednak musiał walczyć z Tomem Walkinshawem, który podał go do sądu. Właściciel Arrowsa twierdził, że Brawn miał z nim podpisaną umowę w 1995, gwarantującą pracę w TWR, po odejściu z zespołu Benetton. Brytyjczyk przytoczył także sprawę Franka Williamsa, który musiał zablokować przejście Neweya do McLarena, w związku z jego wieloletnią umową z ekipą.
7 stycznia 1997 został zaprezentowany model F310B. Luca di Montezemolo miał nadzieje, że Ferrari wygra więcej wyścigów niż w zeszłym roku, by już w sezonie 1998 walczyć o tytuł mistrzowski. Schumacher natomiast powiedział, że Williams jest w dalszym ciągu zespołem do pokonania, wyrażając nadzieje, że będą bliżej brytyjskiej ekipy. Dzień później, w deszczowych warunkach przeprowadzono pierwszy test nowego samochodu na torze Fiorano, a samochodem kierował Michael Schumacher. Niemiec wykręcił wówczas czas 0:59,0. Kolejnego dnia z powodu opadów śniegu odwołano kolejne testy. Nieco później ekipa Ferrari potwierdziła, że Gianni Morbidelli będzie pełnił funkcję kierowcy testowego zespołu w sezonie 1997. W lutym tego samego roku zatrudniono także Rory'ego Byrne'a, który został też odpowiedzialnym za projekt samochodu na sezon 1998.
Pierwszym wyścigiem sezonu 1997 był wyścig o Grand Prix Australii. Schumacher z czasem 1:31,472 zajął trzecie miejsce, Irvine był piąty – jego wynik wynosił 1:31.881. Wyścig na torze Albert Park zakończył się zwycięstwem Davida Coultharda z McLarena, natomiast tuż za nim został sklasyfikowany Michael Schumacher, ze stratą 20,046 sekund do Brytyjczyka. Irvine zakończył start na pierwszym okrążeniu z powodu wypadku.
Po wyścigu, zespoły Ferrari i Minardi testowały przez trzy dnina torze Autodromo Nazionale di Monza. Najlepszym czasem popisał się Michael Schumacher, który uzyskał czas 1:24,13. Niemiec jeździł wówczas z nową jednostką napędową przygotowaną przez zespół. Eddie Irvine natomiast testował opony, używając piętnastu rodzajów opon z czterech mieszanek.
30 marca odbył się wyścig o Grand Prix Brazylii. Tak jak w Australii, pierwsze pole przypadło Villeneuve'owi, a na drugiej pozycji sklasyfikowano Schumachera ze stratą 0,590 sekund, natomiast Eddie Irvine zajął dopiero czternaste miejsce, ze stratą ponad półtorej sekundy do kierowcy Williamsa. Niemiec dojechał do mety na piątej pozycji, natomiast na 70. okrążeniu doszło do wycieku oleju w samochodzie Brytyjczyka, jednak Irvine został sklasyfikowany na czternastym miejscu.
Po eliminacji na torze Autódromo José Carlos Pace pojawiły się doniesienia, jakoby Mika Salo ma zastąpić Eddiego Irvine'a w zespole na sezon 1998. Pierwsze kontakty zespołu z Finem były datowane na jesień 1995, jednak Ken Tyrrell zablokował przejście fińskiego kierowcy. Ponowna próba miała miejsce rok później, ale tym razem Salo uzgodnił warunki z zespołem Tyrrell. Przed wyścigiem w Argentynie, w dniach 1-3 kwietnia ekipa testowała swój model na torze Mugello Circuit. Z zespołem testowali Michael Schumacher i Gianni Morbidelli – Włoch pokonując 35 okrążeń, a przez kolejne dwa dni samochód należał do Niemca, który ustanowił nowy rekord okrążenia toru z czasem 1:25,25
13 kwietnia odbył się trzeci wyścig sezonu, Grand Prix Argentyny na torze Autódromo Oscar Alfredo Gálvez. Po raz trzeci w kwalifikacjach zwyciężył Jacques Villeneuve z czasem 1:24,473. Niemiec osiągnął wynik 1:25,773 i był piąty, natomiast Brytyjczyk z czasem 1:26,327 był siódmy. W wyścigu tym razem powiodło się Irvine'owi, który przegrał jedynie z Villeneuve'em o 0,979 sekund, natomiast Schumacher na pierwszym okrążeniu miał kolizję z Rubensem Barrichello z ekipy Stewart Grand Prix, tym samym nie kończąc wyścigu.
Po wyścigu w Argentynie, Ferrari postanowiła sprzedać studio projektowi Johnowi Barnardowi, który z kolei był łączony z przejściem do zespołu Arrows. Grand Prix San Marino odbyło się dwa tygodnie po eliminacji na torze Autódromo Oscar Alfredo Gálvez. Michael Schumacher zajął trzecie miejsce z czasem 1:23,955, natomiast Eddie Irvine był dziewiąty mając czas 1:24,861, o prawie dwie sekundy gorszy od Villeneuve'a. Obaj kierowcy włoskiej stajni ukończyli wyścig – Niemiec i Brytyjczyk zajęli odpowiednio drugie i trzecie miejsce przegrywając tylko z Frentzenem. Po wyścigu, di Montezemolo skrytykował firmę Goodyear nazywając ich "śpiącym gigantem", w kwestii walki oponiarskiej z firmą Bridgestone, która dostarczała opony czterem zespołom. Włoch powiedział, że na oponach japońskiej firmy mogliby być lepsi na okrążeniu o sekundę, stwierdzając później, że nie zamierza zmienić dostawcy, gdyż są związani długoletnim kontraktem z Goodyearem.
11 maja odbył się wyścig o Grand Prix Monako. W kwalifikacjach, Schumacher przegrał pole position z Heinzem-Haraldem Frentzenem z Williamsa o 0,019 sekund, natomiast Irvine z czasem 1:19.723 był dopiero piętnasty. Runda okazała się pomyślna dla zespołu – Schumacher wygrał wyścig, natomiast Irvine zajął trzecią pozycję. Po wyścigu, Michael Schumacher został nowym liderem klasyfikacji kierowców, wyprzedzając Jacquesa Villeneuve'a o cztery punkty.
Przed wyścigiem w Barcelonie, Sauber rozwiązał kontrakt z Nicolą Larini, a jego kokpit zajął Gianni Morbidelli. 25 maja odbył się wyścig na torze Circuit de Catalunya. Najlepszym w kwalifikacjach był Jacques Villeneuve osiągając najlepszy czas 1:16.525. Niewiele gorzej spisywali się kierowcy Ferrari – Schumacher z czasem 1:18.313 był siódmy, Irvine z wynikiem 1:18.873 był jedenasty. Obaj ukończyli wyścig – Niemiec zajął czwarte miejsce tracąc ponad pięć sekund do trzeciego Jeana Alesiego, natomiast Brytyjczyk zajął dwunastą lokatę, ze stratą jednego okrążenia do Villeneuve'a. Niemiec stracił prowadzenie na rzecz kanadyjskiego kierowcy.
15 czerwca odbył się wyścig o Grand Prix Kanady. Pole position zdobył Michael Schumacher z czasem 1:18.095, minimalnie pokonując Villeneuve'a i Rubensa Barrichello. Drugi z kierowców włoskiej stajni, Eddie Irvine zajął dwunastą pozycję ze stratą 1,408 sekund do Niemca. Wyścig po raz drugi w sezonie wygrał Michael Schumacher wyprzedzając Alesiego i Fisichellę, a Irvine zakończył wyścig na samym początku uczestnicząc w kolizji. Niemiec odzyskał pozycję lidera klasyfikacji kierowców.
Dwa tygodnie odbył się ósmy wyścig sezonu, Grand Prix Francji na torze Circuit de Nevers Magny-Cours. Zwycięzcą kwalifikacji został Michael Schumacher przed Heinzem-Haraldem Frentzenem i Ralfem Schumacherem. Eddie Irvine zajął piąte miejsce ze stratą 0,312 sekund do swojego kolegi zespołowego. Drugi raz w sezonie kierowcy Ferrari stanęli na podium – Schumacher odniósł trzecie zwycięstwo, a Irvine po raz drugi znalazł się na trzecim miejscu, ustępując Frentzenowi.
13 lipca odbył się wyścig o Grand Prix Wielkiej Brytanii na torze Silverstone Circuit. Schumacher zajął czwartą pozycję z wynikiem 1:21.977, natomiast Irvine był siódmy z wynikiem 1:22.342. Obaj kierowcy Ferrari nie ukończyli rundy – niemiecki kierowca na 38. okrążeniu miał problem z łożyskiem koła, natomiast brytyjskiemu kierowcy dolegały problemy z półosią napędową.
Dwa tygodnie po wyścigu na Silverstone, kierowcy przenieśli się na tor Hockenheimring, gdzie rozegrano wyścig o Grand Prix Niemiec. W kwalifikacjach, Schumacher zajął czwartą pozycję ze stratą 0,308 sekund do Gerharda Bergera z Benettona, natomiast Eddie Irvine stracił 1,336 sekund do Austriaka i został sklasyfikowany na dziesiątej pozycji. Wyścig ukończył Schumacher, który przegrał z Bergerem o 17,524 sekund, natomiast wskutek kolizji z Frentzenem na pierwszym okrążeniu, z rywalizacji odpadł Irvine.
10 sierpnia odbyła się jedenasta runda sezonu, Grand Prix Węgier na torze Hungaroring. Pole position wywalczył Michael Schumacher z wynikiem 1:14,672. Eddie Irvine zajął piątą lokatę, będąc wolniejszy o 0,752 sekund od Niemca. Na starcie niemiecki kierowca został wyprzedzony przez Damona Hilla. Cały wyścig Schumacher zakończył na czwartej pozycji, natomiast Irvine wskutek kolizji z Shinji Nakano z Prosta zakończył rundę na 76. okrążeniu, ale ze względu na przejazd ponad 90% dystansu wyścigu zajął dziewiąte miejsce.
Dwa tygodnie później rozegrano dwunasty wyścig sezonu – Grand Prix Belgii na torze Circuit de Spa-Francorchamps. Pierwsze pole startowe wywalczył Jacques Villeneuve z wynikiem 1:49,450. Michael Schumacher miał gorszy czas od Kanadyjczyka o 0,843 sekund i zajął trzecie miejsce, a Eddie Irvine był dopiero siedemnasty z wynikiem 1:52,793, o 3,343 sekund gorszy od Villeneuve'a. Belgijską rundę wygrał Niemiec, który wyprzedził Fisichellę i Frentzena. Brytyjczyk był dziesiąty ze stratą jednego okrążenia do kolegi zespołowego.
7 września odbył się wyścig o Grand Prix Włoch na torze Autodromo Nazionale di Monza. Zwycięzcą kwalifikacji został Jean Alesi, który wykręcił czas 1:22.990. Niemiec i Brytyjczyk w sesji kwalifikacyjnej uplasowali się odpowiednio na dziewiątym i dziesiątym miejscu mając straty ponad pół sekundy do Francuza. Wyścig wygrał David Coulthard przed Jeanem Alesim i Heinzem-Haraldem Frentzenem. Schumacher i Irvine ukończyli wyścig odpowiednio na szóstej i ósmej pozycji.
Dwa tygodnie później kierowcy przenieśli się do Austrii, gdzie na obiekcie A1-Ring zorganizowano wyścig o Grand Prix Austrii. Kwalifikacje wygrał Villeneuve z wynikiem 1:10.304. Tym razem Irvine po raz pierwszy (i jedyny) w sezonie okazał się lepszy od Schumachera – Brytyjczyk był lepszy od Niemca o zaledwie 0,005 sekund. W wyścigu, Michael Schumacher ukończył wyścig na szóstej pozycji, ze stratą 33,411 sekund do Villeneuve'a, natomiast Irvine zakończył wyścig na 39. okrążeniu – Brytyjczyk odpadł z rywalizacji przez kolizję z Alesim.
28 września odbył się piętnasty wyścig sezonu, Grand Prix Luksemburga na torze Nürburgring w Niemczech. W sesji kwalifikacyjnej, Schumacher z czasem 1:17.385 zajął piątą pozycję, ze stratą 0,783 sekund do Miki Häkkinena z McLarena, natomiast Irvine z wynikiem 1:17.855 był czternasty. Przez wypadek i problemy z zawieszeniem Niemiec na drugim okrążeniu zakończył swój wyścig, Brytyjczyk dwadzieścia okrążeń później wycofał się poprzez awarię silnika. Rundę wygrał Villeneuve, co spowodowało, że ponownie Kanadyjczyk został liderem klasyfikacji kierowców.
Po wyścigu na niemieckim torze, kierowcy przenieśli się na tor Suzuka International Racing Course, gdzie odbył się wyścig o Grand Prix Japonii. Pole position zdobył Jacques Villeneuve z czasem 1:36.071, wyprzedzając Michaela Schumachera i Eddiego Irvine'a o prawie pół sekundy. Wyścig wygrał Schumacher, drugi był Frentzen, a na trzeciej pozycji ukończył Irvine. Ponownie doszło do zamiany pozycji kierowców w klasyfikacji, gdzie Niemiec po wyścigu miał przewagę jednego punktu.
Po wyścigu zespół Ferrari poinformował o zatrudnieniu Tada Czapskiego, związanego do tej pory z Benettonem. Brytyjski inżynier trafił na pierwsze strony gazet w 1994, kiedy Benetton został oskarżony o używanie systemu launch control. Ponadto też Brytyjczyk posiadał szczegółową wiedzę na temat silnika Renault, które mogły być przydatne dla Ferrari. Nick Wirth, który piastował funkcję projektanta w Benettonie określił tę decyzję jako "najlepszą rzecz, która mogła się zdarzyć".
26 października odbyła się ostatnia runda sezonu – Grand Prix Europy. Kwalifikacje wygrał Jacques Villeneuve z czasem 1:21.072. Taki sam czas zanotowali Michael Schumacher i Heinz-Harald Frentzen, którzy ustawili się odpowiednio na drugim i trzecim polu. Eddie Irvine był siódmy z wynikiem 1:21.610. Na 47. okrążeniu doszło do kolizji między Niemcem a Kanadyjczykiem – Schumacher zakończył wyścig, natomiast Villeneuve kontynuował jazdę i dojechał do mety na trzeciej pozycji, za duetem kierowców McLarena, Miką Häkkinenem i Davidem Coulthardem. Irvine wyścig zakończył na piątej pozycji ze stratą 3,789 sekund do fińskiego kierowcy
W całym sezonie, Ferrari zdobyło 102 punkty i ponownie zajęło drugie miejsce za Williamsem. W klasyfikacji kierowców, Michael Schumacher zajął drugą pozycję z liczbą 78 punktów, natomiast Eddie Irvine został sklasyfikowany na ósmej pozycji z 24 punktami. 11 listopada 1997, Fédération Internationale de l’Automobile postanowiła wykluczyć Schumachera z klasyfikacji kierowców, w następstwie wydarzeń na torze w Jerez, a punkty zdobyte w całym sezonie przez Niemca będą wliczone zespołowi do klasyfikacji konstruktorów. Dzięki temu, Irvine awansował w klasyfikacji kierowców o jedną pozycję.

</doc>
<doc id="3667860" url="https://pl.wikipedia.org/wiki?curid=3667860" title="Sikorsky HSS-1 Seabat">
Sikorsky HSS-1 Seabat



</doc>
<doc id="3667862" url="https://pl.wikipedia.org/wiki?curid=3667862" title="Koronkowa Jean">
Koronkowa Jean

Koronkowa Jean (ang. "Pearlin Jean") – fikcyjna postać kobieca, duch znany ze szkockich legend.
Była to młoda kobieta z głową i ramionami zalanymi krwią, która miała się ukazywać na dworze Allanbank w Erdom, w pobliżu Berwick-upon-Tweed. Stanowiła widmo młodej kobiety francuskiego pochodzenia, którą porzucił kochanek - sir Robert Stuart z Allanbanku (1643–1707). Ten, nie zważając na jej miłosne błagania, ruszył nagle swoją karetą i przejechał zrozpaczoną Jean. Osoby, które deklarowały, że widziały ducha Jean, nie miały wątpliwości, że chodzi właśnie o nią, gdyż ubrana była tak, jak Jean zwykle, za życia. Dotyczyło to zwłaszcza wykwintnych koronek, jakie lubiła nosić. Niektóre z podań mówią o tym, że duch ukazuje się jedynie szeleszcząc tymi koronkami, bez materializowania swojej postaci.

</doc>
<doc id="3667863" url="https://pl.wikipedia.org/wiki?curid=3667863" title="Lista modelek współpracujących z Victoria’s Secret">
Lista modelek współpracujących z Victoria’s Secret

Lista byłych i obecnych aniołków Victoria’s Secret oraz modelek, które współpracowały z marką od 1995 roku.

</doc>
<doc id="3667867" url="https://pl.wikipedia.org/wiki?curid=3667867" title="Derkacznik kubański">
Derkacznik kubański

Derkacznik kubański, modroderkaczyk, kureczka krótkoskrzydła ("Mustelirallus cerverai") – gatunek średniej wielkości ptaka z rodziny chruścieli (Rallidae). Występuje endemicznie na jednym mokradle na Kubie. Krytycznie zagrożony wyginięciem.
Taksonomia.
Po raz pierwszy gatunek opisali Thomas Barbour i James Lee Peters, umieszczając go od razu w osobnym rodzaju "Cyanolimnas". Opis ukazał się na łamach "Proceedings of the New England Zoological Club". Holotyp pochodził z Santo Tomás na półwyspie Zapata. Był to dorosły samiec odłowiony 8 marca 1927. Modroderkaczyk jest gatunkiem monotypowym.
Morfologia.
Długość ciała wynosi blisko 29 cm. Derkacznik kubański jest niemal nielotny. Skrzydła bardzo krótkie, podobnie jak i ogon. Jest to ciemno ubarwiony chruściel, bez paskowania lub kropkowania, jedynie z delikatnymi paskami w niższej części brzucha i na nogawicach. W upierzeniu dymorfizm płciowy nie występuje. Wierzch ciała oliwkowobrązowy. Broda i gardło białe, poza tym cały spód ciała ołowiany. Tęczówka czerwona, dziób żółty z czerwoną nasadą, nogi pomarańczowe. Według Ridgwaya młodociana samica jest bardziej matowa niż dorosła.
Wymiary szczegółowe podane w milimetrach:
Zasięg występowania.
Endemit mokradła Zapata w centralno-zachodniej części Kuby. BirdLife International szacuje zasięg na 1300 km². Ptaki widziane były na bagnach w 1931 i nie były odnotowywane aż do lat 70. XX wieku. Niegdyś był to gatunek bardziej rozprzestrzeniony; szczątki kopalne odnaleziono na Kubie w jaskiniach w Hawanie, Pinar del Río, Sancti Spíritus oraz na wyspie Isla de la Juventud.
Ekologia i zachowanie.
Środowiskiem życia derkaczników kubańskich są zalane obszary trawiaste z roślinnością o wysokości do 2 m, zawierające w sobie bagna porośnięte gęsto splątanymi drzewami i krzewami. W środowisku życia tych ptaków występują m.in. "Cladium jamaicensis" (przeważa we florze), "Myrica cerifera", "Salix longipes" i "Typha angustifolia". Nie jest znany głos gatunku. Uprzednio opisywane głosy okazały się należeć do wodniczaka pstrego ("Pardirallus maculatus"). Brak również informacji o pożywieniu. Możliwe, że modroderkaczyki żywią się wodnymi bezkręgowcami i ropuchami.
Lęgi.
Samca w kondycji lęgowej odnaleziono w styczniu. Możliwe, że sezon lęgowy trwa od listopada do stycznia; osobniki młode widziane były w listopadzie i styczniu. Wczesnym wrześniem 1982 odnaleziono jedno gniazdo, około 60 cm nad poziomem wody, w kępie traw. Zawierało 3 czysto białe jaja. Nie ma jednak całkowitej pewności, że było to gniazdo modroderkaczyka. Poza tym brak danych.
Status zagrożenia.
IUCN uznaje modroderkaczyka za gatunek krytycznie zagrożony (CR, "Critically Endangered") od 2010 (stan na 2021). Wcześniej nadano mu taki status w 1994 i 1996, za to w latach 2000–2008 uchodził za zagrożonego (EN, "Endangered"). Liczebność populacji szacuje się na 50–249 dorosłych osobników. Ptaki te zamieszkują stosunkowo niewielki obszar obejmujący jedynie jedno mokradło. Prawdopodobnie największym zagrożeniem jest wypalanie łąk w porze suchej. Niegdyś intensywnie wycinano trawy celem przetworzenia ich na strzechy. Od 2000 populacja ma gwałtownie spadać; wprowadzono wtedy na wyspę tawady ("Clarias gariepinus"), ryby obce dla Kuby. Możliwe, że polują one na pisklęta. Inne drapieżniki na wyspie to mangusty i szczury, które również mogą zjadać te chruściele.

</doc>
<doc id="3667870" url="https://pl.wikipedia.org/wiki?curid=3667870" title="Tadeusz Szaciło">
Tadeusz Szaciło



</doc>
<doc id="3667871" url="https://pl.wikipedia.org/wiki?curid=3667871" title="Yulimar Rojas">
Yulimar Rojas

Yulimar Andrea Rojas Rodríguez (ur. 21 października 1995 w Puerto la Cruz) – wenezuelska lekkoatletka specjalizująca się w skoku wzwyż, skoku w dal i trójskoku. Aktualna rekordzistka świata w trójskoku kobiet. 
Kariera sportowa.
Na arenie międzynarodowej zadebiutowała w 2011, zdobywając złoty medal w skoku wzwyż podczas mistrzostw Ameryki Południowej juniorów. W 2012 stanęła na najniższym stopniu podium południowoamerykańskich mistrzostw do lat 23. Srebrna medalistka mistrzostw panamerykańskich juniorów oraz igrzysk boliwaryjskich z 2013. Rok później triumfowała w konkursie skoku wzwyż podczas igrzysk Ameryki Południowej, a na kontynentalnym czempionacie młodzieżowców sięgnęła po złoto w skoku w dal i trójskoku. Mistrzyni Ameryki Południowej w trójskoku (2015). W tym samym roku startowała na igrzyskach panamerykańskich w Toronto oraz zdobyła srebrny medal światowych igrzysk wojskowych (w trójskoku). Na początku 2016 została w Portland halową mistrzynią świata w trójskoku. W 2016 w Rio de Janeiro wywalczyła tytuł wicemistrzyni olimpijskiej w tej konkurencji. Rok później została w Londynie mistrzynią świata w trójskoku. W 2021 w Tokio została mistrzynią olimpijską, w ostatnim skoku poprawiając dotychczasowy rekord świata. Na Halowych Mistrzostwach Świata 2022 osiągając 15,74 metrów pobiła dotychczasowy rekord świata w trójskoku kobiet. W tym samym roku w Eugene zdobyła swój trzeci z kolei tytuł mistrzyni świata.
Wielokrotna złota medalistka mistrzostw Wenezueli.
Życie prywatne.
Jest lesbijką oraz aktywnie wspiera prawa osób LGBT. Podziękowała zmarłemu prezydentowi Wenezueli Hugo Chávezowi za promowanie zdrowego stylu życia w kraju, co pozwoliło biednym obywatelom, takim jak ona, uprawiać sport.

</doc>
<doc id="3667875" url="https://pl.wikipedia.org/wiki?curid=3667875" title="Yolimar Rojas">
Yolimar Rojas



</doc>
<doc id="3667882" url="https://pl.wikipedia.org/wiki?curid=3667882" title="Andrei Gag">
Andrei Gag

Andrei Marius Gag (ur. 27 kwietnia 1991 w Chișineu-Criș) – rumuński lekkoatleta specjalizujący się w pchnięciu kulą.
W przeszłości uprawiał także rzut dyskiem. W 2010 zdobył w tej konkurencji srebrny medal mistrzostw świata juniorów w Moncton.
Startując w pchnięciu kulą, nie przebrnął przez eliminacje mistrzostw Europy na stadionie (2014) i w hali (2015). W 2015 sięgnął także po srebrny medal uniwersjady oraz startował na światowym czempionacie w Pekinie. W 2016 zdobył srebrny medal halowych mistrzostw świata w Portland.
Złoty medalista mistrzostw Rumunii oraz reprezentant kraju na drużynowych mistrzostwach Europy i pucharze Europy w rzutach. Zdobywał medale mistrzostw krajów bałkańskich.
Rekordy życiowe: stadion – 21,06 (17 lipca 2016, Kluż-Napoka) były rekord Rumunii; hala – 20,89 (18 marca 2016, Portland).

</doc>
<doc id="3667888" url="https://pl.wikipedia.org/wiki?curid=3667888" title="Józef Mikulski">
Józef Mikulski

Józef Stanisław Mikulski (ur. 11 marca 1907 w Krakowie, zm. 3 grudnia 1990 w Toruniu) – polski hydrobiolog, ekolog i paleolimnolog specjalizujący się w wioślarkach (Cladocera) i jętkach (Ephemeroptera). Jeden z pionierów polskiej paleolimnologii i jeden z najwybitniejszych polskich ekologów.
Aktywność naukowa.
Syn Antoniego i Otylii z Heskich. Jego ojciec był początkowo nauczycielem, a po uzyskaniu doktoratu, dyrektorem Seminariów Nauczycielskich w Białej Małopolskiej i w Krakowie. Szkołę powszechną ukończył w Białej i tam w 1917 r. rozpoczął naukę w Gimnazjum Realnym im. T. Kościuszki. Po przeniesieniu się do rodziców do Krakowa kontynuował naukę w Państwowym Gimnazjum im. H. Sienkiewicza, gdzie w 1925 r. otrzymał świadectwo dojrzałości. W tym samym roku zapisał się na Wydział Filozoficzny Uniwersytetu Jagiellońskiego i podjął studia biologiczne, kierując swe zainteresowania w stronę nauk zoologicznych. Już w 1927 r., a zatem w bardzo wczesnym okresie studiów, staje się pracownikiem Katedry Zoologii UJ, kierowanej przez prof. Michała Siedleckiego. W 1930 r. uzyskał stopień doktora filozofii z zakresu zoologii, a w 1932 r., wierny rodzinnym tradycjom, kwalifikacje nauczyciela szkół średnich. W latach 1930 i 1932 podejmuje wyjazdy do Francji i Włoch, studiując biologię morza w Stacji Morskiej w Roscoff i Instytucie Oceanograficznym w Messynie oraz czynnie uczestnicząc w Międzynarodowym Kongresie Zoologicznym w Padwie. W latach 1934-1935, jako stypendysta Fundacji Kościuszkowskiej i Polskiej Fundacji Kulturalnej, odbył staż naukowy w zakresie ekologii zwierząt na Uniwersytecie Illinois w USA, pod kierunkiem prof. Victora E. Shelforda. Owocem studiów w Ameryce była m.in. jedna z pierwszych polskich książek poświęconych ekologii - "Z zagadnień ekologii zwierząt", wydana przez Książnicę Lwowską w 1938 r. W tym również roku dr Józef Stanisław Mikulski habilitował się i uzyskał stanowisko docenta UJ. Posiadał już dorobek naukowy obejmujący ponad 30 specjalistycznych prac dotyczących ekologii różnych grup zwierząt: płazów, jętek, sieciarek. Prace te dotyczyły także badań mórz i oceanów, obszarów arktycznych oraz problemów ochrony przyrody, jak też były to tłumaczenia poszukiwanych podręczników.
Błyskotliwą karierę; naukową i dydaktyczną młodego docenta UJ brutalnie przerwała osławiona "Sonderaktion Krakau". Wraz z plejadą wybitnych uczonych trafia do Wrocławia, następnie do obozów Sachsenhausen i Dachau. Po zwolnieniu i ciężkiej chorobie, jeszcze w 1941 r. podejmuje pracę w Stacji Ochrony Roślin. W latach 1943-1944 włączył się w tajne nauczanie na konspiracyjnym Wydziale Rolnym i Farmaceutycznym UJ. W 1946 r. zorganizował Katedrę Zoologii, wykładał na Wydziale Rolnym i tworzy Pracownię Zoologiczno-Entomologiczną UJ.
W 1947 r. przeniósł się do Torunia, aby zasiliċ kadrowo tworzący się Uniwersytet Mikołaja Kopernika. Zostaje mianowany profesorem nadzwyczajnym i obejmuje kierownictwo pierwszej w Europie Katedry Ochrony Przyrody i Ekologii na organizowanym przez siebie Wydziale Matematyczno-Przyrodniczym. Nazwa katedry odzwierciedla podstawową ideę naukową Profesora: łączenie teorii ekologicznych z praktyką ochrony przyrody. Tej idei pozostał wierny do końca swoich dni. Służył jej jako naukowiec, nauczyciel akademicki, organizator i działacz społeczny. W każdej dziedzinie swej działalności Profesor posiada godne naśladowania, pionierskie osiągnięcia. Jego dorobek naukowy obejmuje ponad 80 oryginalnych rozpraw, artykułów i podręczników. Z Jego inicjatywy i pod Jego kierownictwem podjęto pierwsze w północnej Polsce zespołowe, kompleksowe badania hydrobiologiczne. To u Mikulskiego uczyli się tej trudnej sztuki profesorowie uczelni Gdańska, Olsztyna, Szczecina, Torunia i Warszawy. Wykłady i seminaria z zakresu ekologii, zoogeografii, hydrobiologii i biologii morza, cieszące się zawsze olbrzymim wzięciem u studentów, prowadził Profesor w oparciu o wyniki własnych badań, posługując się napisanymi przez siebie podręcznikami, skryptami i kluczami do oznaczania fauny. Jego nieprzeciętna erudycja i wszechstronność zjednywały rzesze chętnych słuchaczy, których zarażał swoją pasją poznawania tajników przyrody. Wypromował niemal stu magistrów i kilkudziesięciu doktorów. Kilkunastu z nich uzyskało najwyższe tytuły naukowe.
Profesor był członkiem wielu krajowych i zagranicznych organizacji naukowych. W Polskim Towarzystwie Hydrobiologicznym przez kilka kadencji pełnił funkcję prezesa Zarządu Głównego, był Członkiem Honorowym i Honorowym Prezesem. Uczestniczył w niemal wszystkich powojennych kongresach SIL-u, reprezentując jednocześnie Polskę we władzach tego międzynarodowego stowarzyszenia. Był członkiem Państwowej Rady Ochrony Przyrody i działał w LOP, uzyskując w 1973 r. członkostwo honorowe. Był także członkiem Komitetu Ekologicznego oraz Hydrobiologicznego PAN, członkiem Rad Naukowych Instytutu Rybactwa Śródlądowego, Instytutu Biologii Doświadczalnej im. M. Nenckiego, Instytutu Ochrony Roślin, Instytutu Ekologii PAN, a także Zakładu Biologii Wód PAN. W 1961 r. uzyskał tytuł profesora zwyczajnego. W 1962 r. jako stypendysta Fundacji Rockefellera zapoznał się z instytucjami naukowymi USA. W 1965 r. był jednym z głównych organizatorów Międzynarodowego Kongresu Limnologów (SIL) w Polsce.
Dwukrotnie pełnił funkcję, dziekana Wydziału Biologii i Nauk o Ziemi, a w latach 1965-1972 - funkcję prorektora UMK. Z jego inicjatywy i w wyniku Jego wysiłków organizacyjnych powstała w 1959 r. Stacja Limnologiczna UMK w Iławie, przez którą przewinęły się setki studentów, szkolących się na zorganizowanych przez Profesora kursach limnologii w ramach tzw. kursopraktyk.
Za swą działalność był wyróżniany wysokimi odznaczeniami, m.in. Krzyżem Oficerskim i Kawalerskim Orderu Odrodzenia Polski, Medalem Komisji Edukacji Narodowej, Złotą Honorową Odznaką LOP. Był laureatem Nagrody I stopnia Ministra Szkolnictwa Wyższego.

</doc>
<doc id="3667891" url="https://pl.wikipedia.org/wiki?curid=3667891" title="Principe de Asturias (R11)">
Principe de Asturias (R11)



</doc>
<doc id="3667902" url="https://pl.wikipedia.org/wiki?curid=3667902" title="Hans-Dieter Wesa">
Hans-Dieter Wesa

Hans-Dieter Wesa (ur. 10 stycznia 1943 w Schlewen; zm. 23 sierpnia 1962 w Berlinie) – funkcjonariusz Transportpolizei i ofiara śmiertelna Muru Berlińskiego, zastrzelona podczas próby ucieczki do Berlina Zachodniego. 
Życiorys.
Hans-Dieter Wesa dorastał z czwórką rodzeństwa w Trebitz. Po ukończeniu szkoły kształcił się zawodowo w Deutsche Reichsbahn w Halle (Saale), kończąc szkolenie w 1960 r. Następnie zgłosił się ochotniczo do służby w szeregach Transportpolizei, która oddelegowała go do służby w Berlinie Wschodnim. Podczas jej przebiegu nie przejawiał jakichkolwiek chęci czy zamiarów opuszczenia kraju. W lipcu 1962 r. w związku z udaremnieniem próby ucieczki awansowano go w nagrodę do stopnia oberwachtmeistra (odpowiednik starszego sierżanta). 
23 sierpnia 1962 wraz z 18-letnim Adolfem B. pełnił służbę wartowniczą na leżącym na granicy pomiędzy sektorami tzw. „dworcu-widmo” Bornholmer Straße. W trakcie tejże wypowiadał się na temat swojej żyjącej w Niemczech Zachodnich siostry. W pewnym momencie pod bliżej nieokreślonym pozorem opuścił posterunek i wspiął się na umocnienia. Znajdując się już po stronie Berlina Zachodniego został zauważony przez Adolfa B., który niezwłocznie oddał do uciekającego sześć strzałów. Trafiony w udo Wesa upadł na ziemię, po czym postrzelony został przez współtowarzysza kolejną salwą. Trafiony tym razem z krótkiej odległości w twarz i górną część ciała, ranny Wesa zmarł na miejscu. 
Śmierć Wesy mająca miejsce krótko po śmiertelnym postrzeleniu Petera Fechtera rozpętała w Berlinie Zachodnim kolejną falę protestów. Jeszcze tego samego dnia miejsce śmierci odwiedzili Willy Brandt i Klaus Schütz. Zachodnioberlińska policja wszczęła śledztwo przeciwko nieznanemu jeszcze wówczas funkcjonariuszowi Transportpolizei, z powodu podziału miasta pozostało ono jednak bezowocne aż do momentu zjednoczenia Niemiec. W związku z próbą ukrycia się, w listopadzie 1993 r. oskarżony osadzony został w areszcie śledczym. Oskarżenie wniesiono w czerwcu 1994 r., postępowanie umorzono jednak we wrześniu tego samego roku w związku z samobójstwem sprawcy.

</doc>
<doc id="3667903" url="https://pl.wikipedia.org/wiki?curid=3667903" title="Charles Brown">
Charles Brown



</doc>
<doc id="3667905" url="https://pl.wikipedia.org/wiki?curid=3667905" title="Andotanager kapturowy">
Andotanager kapturowy

Andotanager kapturowy, tanagra górska ("Buthraupis montana") – gatunek średniej wielkości ptaka z rodziny tanagrowatych (Thraupidae), występujący w górskich regionach Ameryki Południowej. Nie jest zagrożony wyginięciem.
Występowanie.
Występuje głównie we wschodnich, wilgotniejszych partiach Andów od północnych krańców pasma w Wenezueli i Kolumbii, poprzez pasma Ekwadoru i Peru po Boliwię.
Zamieszkuje wilgotne górskie lasy i brzegi lasów, także zarośla, odrastający las i przecinki w sąsiedztwie linii wyższych drzew. Przeważnie spotykany na wysokości 1900–3500 m n.p.m., w Wenezueli 1800–3000 m, w dolinie rzeki Marañón nie wyżej niż 2900 m. Generalnie gatunek osiadły. Rzadko spotykane osobniki na niższych wysokościach (najniżej na 1100 m n.p.m.) prawdopodobnie były zabłąkane.
Charakterystyka gatunku.
Największy z górskich tanagrowatych o charakterystycznych, czerwonych oczach. Pióra na głowie czarne, podobnie dziób, który jest krótki i wąski. Od głowy odchodzi nieregularna czarna linia, tworząca „kołnierzyk” nieraz prawie niewidoczny. Kark mlecznoniebieski, grzbiet niebieski, przechodzący na skrzydłach w granatowy i czarny z niebieskim połyskiem. Podobnie ciemne z niebieskim odcieniem pióra ogona. Pierś i brzuch koloru intensywnie żółtego aż do nasady ogona. Plama żółci przecięta jest na nogach niebieską linią, tworzącą „niby-spodnie”. Same nogi czarniawe. Brak wyraźnego dymorfizmu płciowego w upierzeniu. Młode osobniki są bardziej matowe. Podgatunek nominatywny jest najmniejszy, w upierzeniu pozostałe podgatunki różnią się głównie kształtem czarnego „kołnierzyka” i odcieniem piór grzbietowych, które mogą być ciemniejsze, bardziej matowe lub bliższe fioletu. 
Stawonogi, jagody i mniejsze owoce, także nasiona traw. Najczęściej poszukuje pokarmu w środkowej i górnej części lasu, choć okazjonalnie zapuszcza się niżej. Żeruje w małych grupach (3 do 10 osobników), czasem większych. Czasami tworzy luźne grupy z osobnikami innych gatunków.
Słabo poznane.
Systematyka.
Opisany po raz pierwszy w 1837 roku przez Alcide’a d’Orbigny’ego i Frédérica de Lafresnaye jako "Aglaia montana" na podstawie okazu z Boliwii. Później zaliczony do rodzaju "Buthraupis" (Cabanis, 1850), do którego przypisywano jeszcze trzy inne gatunki. W najnowszych opracowaniach rodzaj "Buthraupis" w dotychczasowej formie został uznany za polifiletyczny i po rewizji uważany jest za takson monotypowy.
Nazwa rodzajowa: "bou-" – wielki, "bous" – wół; "thraupis" – nieznany mały ptak, być może jakiś rodzaj zięby. W ornitologii "thraupis" oznacza ptaka z rodziny tanagrowatych.
Epitet gatunkowy: łacińskie "montanus" – z gór, górski-, alpinista, "mons", "montis" – góra
Wyróżniono sześć podgatunków andotanagera kapturowego:
Podgatunek "venezuelana" niekiedy traktowany jako synonim podgatunku "gigas".
Status i zagrożenia.
Przez IUCN sklasyfikowany jako gatunek najmniejszej troski ("Least concern" – LC) ze względu na duży zasięg występowania i spore zagęszczenie populacji w sprzyjających biotopach. Globalna liczebność gatunku nie jest znana, ale jest szacowana na znaczną, nie ma też doniesień o gwałtownym spadku populacji. Wycinka lasów prowadzi do geograficznej fragmentacji poszczególnych populacji, jednak występują one na licznych obszarach chronionych, gdzie ich środowisko nie jest zagrożone.

</doc>
<doc id="3667909" url="https://pl.wikipedia.org/wiki?curid=3667909" title="Buthraupis montana">
Buthraupis montana



</doc>
<doc id="3667910" url="https://pl.wikipedia.org/wiki?curid=3667910" title="Kościół Matki Bożej Szkaplerznej i klasztor Karmelitów w Białyniczach">
Kościół Matki Bożej Szkaplerznej i klasztor Karmelitów w Białyniczach

Kościół Matki Bożej Szkaplerznej i klasztor Karmelitów w Białyniczach – nieistniejący kościół i klasztor Karmelitów w Białyniczach na Białorusi. W 1876 roku władze rosyjskie zamknęły kościół i klasztor i przekazały prawosławnym. W latach 60. XX w. kościół wysadzono w powietrze, a w latach 70. klasztor.
Było to sanktuarium maryjne, w ołtarzu głównym kościoła znajdował się obraz Matki Bożej Białynickiej, uważany za cudowny przez chrześcijan różnych kościołów. Był to jeden z najbogatszych klasztorów w Wielkim Księstwie Litewskim. Ze względu na liczne pielgrzymki Białynicze nazywano „białoruską Częstochową”. Według niektórych źródeł kościół miał wezwanie Ofiarowania Najświętszej Maryi Panny lub Zaśnięcia Bogurodzicy.
Historia.
Kościół i klasztor w Białyniczach ufundował (1624-1628) kanclerz i hetman wielki litewski Lew Sapieha. W dokumencie fundacyjnym zobowiązał się do wybudowania drewnianego kościoła i klasztoru, któremu miała patronować Maryja Panna i św. Leon, opiekun fundatora. Miało to być podziękowanie za zwycięstwo nad wojskami rosyjskimi w 1618 roku. W 1624 roku fundację zalegalizował Zygmunt III Waza. Sapieha uposażył klasztor wioskami: Cerkowiszcze, Cichcin, Perona i Uholszczyzna. Kazimierz Leon Sapieha, urządził w klasztorze drukarnię i hojnie uposażył konwent: monstrancją, srebrnymi kielichami oraz wieloma innymi paramentami. Sprawił również „szczerozłotą sukienkę” dla najważniejszego w świątyni obrazu.
W czasie wojny z Rosją w latach 1654-67 obraz został ewakuowany przez Sapiehę do jego twierdzy w Lachowiczach.
W 1737 roku reaktywowano nowicjat i studia ﬁlozoﬁi, zaś w 1742 roku, po pożarze drewnianych budowli, rozpoczęła się budowa murowanego kościoła. Roboty prowadzono pod nadzorem przeora Kazimierza Radzińskiego (Radzyńskiego), który rządził konwentem przez 25 lat (1730–1755). Dopiero w 1761 roku obraz powrócił do Białynicz, do nowo zbudowanego murowanego kościoła. Koronacji obrazu dokonał 20 września 1761 roku biskup smoleński Jerzy Hylzen. Do kresowych Białynicz przybywały tysiące pielgrzymów litewskich, białoruskich, ukraińskich, polskich i innych. W 1772 roku Białynicze znalazły się w zaborze rosyjskim. W ramach represji po powstaniu listopadowym w 1832 roku Karmelitów usunięto, a kościół przekazano duchowieństwu diecezjalnemu. W 1859 roku w sanktuarium miał miejsce pożar. Na początku lat 60. XIX w. kościół został rozbudowany. Po powstaniu styczniowym władze rosyjskie 12 kwietnia 1876 roku zamknęły białynicki kościół i przekazały prawosławnemu klasztorowi św. Mikołaja. Ten dzień prawosławni świętują jako swoje wspomnienie Matki Bożej Białynickiej. W 1924 roku bolszewicy zamknęli cerkiew i urządzili w niej muzeum ateizmu. Rozebrali wieże i kopułę świątyni. W latach 60. XX w. wysadzili w powietrze kościół, a w latach 70. klasztor.
W 1996 roku na jego miejscu zbudowano cerkiew prawosławną, w której czczona jest Matka Boża Białynicka. W 1993 roku odrodziła się parafia katolicka, która obecnie posiada niewielką kaplicę. Wskazano miejsce pod kościół w centrum miejscowości i wybrano architekta z Mińska, który zaprojektuje świątynię w stylu neogotyckim.
Architektura.
W kompleks zabudowań wchodził kościół, budynek klasztoru w kształcie litery T, ogrodzenie z bramą wjazdową, dzwonnica, wieża zegarowa.

</doc>
<doc id="3667911" url="https://pl.wikipedia.org/wiki?curid=3667911" title="Charles John Brown">
Charles John Brown



</doc>
<doc id="3667914" url="https://pl.wikipedia.org/wiki?curid=3667914" title="Unizibira">
Unizibira

Unizibira (łac. "Dioecesis Unizibirensis") – diecezja historyczna w Cesarstwie rzymskim w prowincji Byzacena, współcześnie w Tunezji. Obecnie katolickie biskupstwo tytularne.

</doc>
<doc id="3667919" url="https://pl.wikipedia.org/wiki?curid=3667919" title="Manas (rzeka)">
Manas (rzeka)



</doc>
<doc id="3667920" url="https://pl.wikipedia.org/wiki?curid=3667920" title="Joanna Freszel">
Joanna Freszel

Joanna Freszel (ur. 14 marca 1983 w Warszawie) – polska śpiewaczka operowa, sopran.
Życiorys.
Joanna Freszel pierwsze kroki w swojej karierze wokalnej zaczęła jako chórzystka Alla Polacca w Teatrze Wielkim-Operze Narodowej w Warszawie. Jako dziecko występowała w operach „Manru”, „Cyganeria”, „Tosca”, „Śpiewnik Domowy”, „Turandot”, „Werther” wykonując zarówno partie grupowe i solowe.
Jest absolwentką Wydziału Wokalnego Uniwersytetu Muzycznego Fryderyka Chopina w Warszawie w klasie Jadwigi Rappé z 2012 oraz Studium Pieśni w tejże uczelni z 2013 (w tym samym roku otrzymała Medal „Magna cum Laude” dla najlepszego absolwenta UMFC). Ukończyła również w 2006 studia magisterskie na kierunku ochrona środowiska w Szkole Głównej Gospodarstwa Wiejskiego w Warszawie. 
Jest laureatką między innymi nagrody specjalnej w Konkursie im. Mieczysława Karłowicza w Krakowie (2006), II nagrody w Konkursie im. Franciszki Platówny we Wrocławiu (2008), nagrody specjalnej i I miejsca w Konkursie Haliny Słonickiej w Suwałkach (2008), II nagrody w Konkursie Wokalnym im. Haliny Halskiej-Fijałkowskiej we Wrocławiu (2009), III nagrody i nagrody specjalnej w Konkursie im. Karola Szymanowskiego w Łodzi (2009), I nagrody 2. edycji Letniej Akademii Śpiewu w Sopocie (2010) oraz I nagrody i trzech nagród specjalnych w Konkursie im. Józefy, Edwarda, Jana Reszków w Częstochowie (2011). Była również laureatką nagrody specjalnej w Międzynarodowym Konkursie „Belvedere” im. Hansa Gabora w Wiedniu (2011). 
W 2016 jej płyta "Real Life Song" została nominowana do nagród polskiego przemysłu fonograficznego Fryderyk w kategoriach Album Roku Muzyka Współczesna oraz Najwybitniejsze Nagranie Muzyki Polskiej.
W 2017 została laureatką Paszportu „Polityki” w kategorii muzyka poważna.

</doc>
<doc id="3667921" url="https://pl.wikipedia.org/wiki?curid=3667921" title="Kula Kangri">
Kula Kangri



</doc>
<doc id="3667922" url="https://pl.wikipedia.org/wiki?curid=3667922" title="Piotr Nerlewski">
Piotr Nerlewski

Piotr Nerlewski (ur. 27 stycznia 1989 w Warszawie) – polski aktor teatralny i filmowy.
Życiorys.
W 2016 ukończył Państwową Wyższą Szkołę Teatralną im. Ludwika Solskiego w Krakowie.
Zadebiutował na ekranie w 2012, grając Fabiana w serialu telewizji Polsat "Pierwsza miłość". Zagrał jedną z głównych ról w filmie "Jack Strong" z 2014. W latach 2015–2017 i 2019 wcielał się w postać Franka w serialu TVP2 "M jak miłość".
W latach 2015–2017 był aktorem Teatru Polskiego we Wrocławiu.

</doc>
<doc id="3667924" url="https://pl.wikipedia.org/wiki?curid=3667924" title="Kamienica Lejba Osnosa w Warszawie">
Kamienica Lejba Osnosa w Warszawie

Kamienica Lejba Osnosa – kamienica znajdująca się przy ul. Twardej 28 przy rondzie ONZ w dzielnicy Wola w Warszawie.
Historia.
Kamienica powstała w 1911. Wraz z sąsiednią kamienicą przy ul. Ciepłej 3 w czasie II wojny światowej w latach 1940–1942 znajdowała się w getcie warszawskim. 
Jest reliktem dawnego przebiegu ul. Twardej, podzielonej po wojnie przez al. Juliana Marchlewskiego (obecnie al. Jana Pawła II) i rondo ONZ na dwa odcinki. W 2009 mieszkańcy budynku zostali wysiedleni. 
Wewnątrz kamienicy zachowały się pozostałości bogatego wystroju architektonicznego. W 2019 została ona wpisana do rejestru zabytków.

</doc>
<doc id="3667925" url="https://pl.wikipedia.org/wiki?curid=3667925" title="Kamienica przy ul. Twardej 28 w Warszawie">
Kamienica przy ul. Twardej 28 w Warszawie



</doc>
<doc id="3667926" url="https://pl.wikipedia.org/wiki?curid=3667926" title="Kamienica Lejba Osmosa">
Kamienica Lejba Osmosa



</doc>
<doc id="3667927" url="https://pl.wikipedia.org/wiki?curid=3667927" title="Kamienica Sieraczka w Warszawie">
Kamienica Sieraczka w Warszawie



</doc>
<doc id="3667930" url="https://pl.wikipedia.org/wiki?curid=3667930" title="Crème Chantilly">
Crème Chantilly



</doc>
<doc id="3667937" url="https://pl.wikipedia.org/wiki?curid=3667937" title="Esna (rzeka)">
Esna (rzeka)

Esna (est. "Esna jõgi") – rzeka w środkowej Estonii. Źródła znajdują się na północ od wsi Esna, gmina Kareda. Wpada do rzeki Parnawa w mieście Paide. Ma długość 23,3 km i powierzchnię dorzecza 175,7 km².

</doc>
<doc id="3667938" url="https://pl.wikipedia.org/wiki?curid=3667938" title="Terminal przeładunkowy Medyka">
Terminal przeładunkowy Medyka

Railport Medyka – kolejowy terminal przeładunkowy zlokalizowany w miejscowości Medyka w województwie podkarpackim na granicy polsko-ukraińskiej. 
W terminalu przeładowywane są towary z wagonów kolejowych na samochody i odwrotnie. Znajduje się tam magazyn towarów i agencja celna. Powierzchnia terminala to 13 ha. Przez jego teren przebiegają zarówno tory szerokie o rozstawie szyn 1520 mm stosowane na Ukrainie czy w Rosji oraz tory normalne o rozstawie szyn 1435 mm stosowane w Polsce i Europie Zachodniej.

</doc>
<doc id="3667941" url="https://pl.wikipedia.org/wiki?curid=3667941" title="Władysław Henryk Szmeling">
Władysław Henryk Szmeling

Władysław Henryk Szmeling (Schmeling) herbu własnego (zm. przed marcem 1676) – koniuszy wielki koronny w latach 1668-1676, podkoniuszy koronny w latach 1661-1668, chorąży nadworny koronny w latach 1658-1661, chorąży wendeński w latach 1652-1657, dworzanin królewski, starosta wiłkomierski, sekretarz poselstwa w Moskwie w 1667 roku.
Poseł na sejm 1658 roku, sejm 1659 roku, poseł sejmiku wiłkomierskiego na sejm 1664/1665 roku.
W 1674 roku był elektorem Jana III Sobieskiego z ziemi warszawskiej.

</doc>
<doc id="3667961" url="https://pl.wikipedia.org/wiki?curid=3667961" title="Przebendowscy">
Przebendowscy



</doc>
<doc id="3667974" url="https://pl.wikipedia.org/wiki?curid=3667974" title="Restrukturyzator">
Restrukturyzator



</doc>
<doc id="3667975" url="https://pl.wikipedia.org/wiki?curid=3667975" title="Spadochronowe Mistrzostwa Śląska 2011">
Spadochronowe Mistrzostwa Śląska 2011

Spadochronowe Mistrzostwa Śląska 2011 – odbyły się 29 maja 2011 roku na lotnisku Gliwice-Trynek. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Mistrzostwami sprawował VII Oddział Związku Polskich Spadochroniarzy w Katowicach. Do dyspozycji skoczków był samolot An-2P "SP-AOI". Skoki wykonywano z wysokości 1000 m i opóźnieniem 0–5 sekund. Podczas mistrzostw Jan Isielenis wykonał swój 1 000 skok ze spadochronem. Spadochronowym Mistrzom Śląska 2011 nagrody wręczał i składał gratulacje Prezes VII Oddziału ZPS w Katowicach Marian Brytan.
Rozegrane kategorie.
Mistrzostwa rozegrano w trzech kategoriach celności lądowania:
Wyniki.
W Mistrzostwach brało udział 26 zawodników .

</doc>
<doc id="3667976" url="https://pl.wikipedia.org/wiki?curid=3667976" title="Amfiteatr w Pompejach">
Amfiteatr w Pompejach

Amfiteatr w Pompejach – starożytny rzymski amfiteatr, znajdujący się w Pompejach. Jest najstarszą zachowaną budowlą tego typu.
Budowa amfiteatru, zlokalizowanego w południowo-wschodniej części miasta, została zainicjowana przez konsulów po założeniu w Pompejach w 80 roku p.n.e. kolonii sullańskiej. Wzniesiona na planie owalu o wymiarach 135 × 104 m budowla przeznaczona była na zawody sportowe, walki gladiatorów i walki ze zwierzętami. Arena i pierwsze rzędy widowni znajdowały się poniżej poziomu gruntu. "Cavea" liczyła 35 rzędów siedzeń, wokół najwyższego sektora biegła ponadto odkryta galeria z osobnymi wejściami, przeznaczona dla kobiet. Na zewnątrz tarasu pierwszego piętra wystawały z fasady konsole z otworami na drągi, na których w razie potrzeby rozpinano "velarium". Łącznie na widowni mogło zmieścić się jednorazowo do 20 tysięcy widzów.
Do historii przeszły wspomniane przez Tacyta w "Rocznikach" igrzyska z 59 roku, w trakcie których doszło do kłótni pompejańczyków z kibicami z pobliskiej Nucerii, które przerodziły się w krwawe zamieszki. Śledztwo w sprawie rozruchów zostało powierzone przez cesarza Nerona senatowi i skutkowało ukaraniem miasta 10-letnim zakazem organizowania igrzysk.
W październiku 1971 roku w amfiteatrze odbył się koncert brytyjskiej grupy Pink Floyd, zarejestrowany i wydany pod tytułem "". Po 45 latach David Gilmour ponownie wystąpił w Pompejach w lipcu 2016 roku.

</doc>
<doc id="3667977" url="https://pl.wikipedia.org/wiki?curid=3667977" title="Byzantiaka">
Byzantiaka

Byzantiaka – greckie czasopismo bizantynologiczne o charakterze międzynarodowym. Ukazuje się od 1981 roku w Salonikach. 

</doc>
<doc id="3667978" url="https://pl.wikipedia.org/wiki?curid=3667978" title="Jan Wiktor (1878–1944)">
Jan Wiktor (1878–1944)

Jan Duklan Wiktor h. Brochwicz (ur. 5 listopada 1878, zm. 13 lutego 1944 w Zarszynie) – polski właściciel ziemski, działacz gospodarczy i społeczny.
Życiorys.
Urodził się w 5 listopada 1878 jako syn Kazimierza (1844/1845–1903) i Lucyny z domu Górskiej h. Szeliga (1858–1898) oraz wnuk Jana Wiktora h. Brochwicz (1812–1877) i Adeli z domu Czermińskiej h. Cholewa (1822–1904). Miał braci Stanisława (ur. 1880), Władysława (ur. 1882).
W roku szkolnym 1891/1892 w charakterze prywatysty był uczniem trzeciej klasy w C. K. Gimnazjum w Sanoku. 
Po rodzicach odziedziczył rodzinne majątki; w 1905 posiadał Wróblik Szlachecki, Ladzin (173,5 ha) oraz Zarszyn Miasteczko i Przedmieście (na początku XX wieku posiadał tam 847,3 ha wraz z dwoma współwłaścicielami, w 1911 posiadał 243 ha), Długie (w 1911 posiadał tam 144 ha), Posada Zarszyńska (w 1911 posiadał tam 512 ha). Według stanu z początku 1906 rodzina Wiktorów posiadała 6 obszarów dworskich na obszarze powiatu sanockiego. W swoich majątkach prowadził hodowlę koni i bydła czystej rasy siementalskiej (Zarszyn) oraz prowadził gorzelnię (Długie). W marcu 1913 stanął na czele powołanej wówczas spółki dla zakupienia i sprzedaży nierogacizny, bydła i cieląt.
Był detaksatorem wydziału okręgowego w Sanoku Galicyjskiego Towarzystwa Kredytowego Ziemskiego z siedzibą we Lwowie. Od 1912 członek i działacz Galicyjskiego Towarzystwa Gospodarskiego, przewodniczącym oddziału sanockiego (1912–1917), członek jego Komitetu (28 czerwca 1913 – 20 czerwca 1914). Należał do oddziału sanockiego Galicyjskiego Towarzystwa Łowieckiego. W 1912 został członkiem Rady c. k. powiatu sanockiego, wybrany z grupy większych posiadłości, pełnił funkcję zastępcy członka wydziału. 
Należał do Sodalicji Mariańskiej.
W 1917 został odznaczony austro-węgierskim Krzyżem Wojennym za Zasługi Cywilne II Klasy.
Jego pierwszą żoną była Helena ks. Puzyna herbu Oginiec (1880–1920), a ich dziećmi byli Helena Łucja (1911–1960, po mężu Głażewska, do końca życia zamieszkiwała w Afryce Południowej), Wanda Maria (1915–1992, właścicielka majątku w Bystrem, 15 stycznia 1940 osadzona przez Niemców w więzieniu Sanoku, skąd 9 marca 1940 została wywieziona do Krakowa, żona dalekiego krewnego, Adama Wiktora). Drugą żoną została Zofia hr. Dzieduszycka herbu Sas (1890–1959, córka Augusta Piusa Dzieduszyckiego), z którą miał córkę Lucynę (1922–1990, po mężu Bojanowska).
Został pochowany w grobowcu rodzinnym na cmentarzu w Zarszynie.

</doc>
<doc id="3667989" url="https://pl.wikipedia.org/wiki?curid=3667989" title="Matthias Brugger">
Matthias Brugger



</doc>
<doc id="3667996" url="https://pl.wikipedia.org/wiki?curid=3667996" title="Prandi (rzeka)">
Prandi (rzeka)

Prandi (est. "Prandi jõgi") – rzeka w środkowej Estonii. Źródła znajdują się na zachód od wsi Prandi, gmina Koigi. Rzeka wypływa z jeziora Prandi, znajdującego się na terenie rezerwatu przyrody Prandi looduskaitseala. Wpada do rzeki Parnawa w miejscowości Särevere. Ma długość 24,8 km i powierzchnię dorzecza 281,2 km².

</doc>
<doc id="3667998" url="https://pl.wikipedia.org/wiki?curid=3667998" title="Puchar Polski w hokeju na lodzie (1970/1971)">
Puchar Polski w hokeju na lodzie (1970/1971)



</doc>
<doc id="3668000" url="https://pl.wikipedia.org/wiki?curid=3668000" title="Szyfr Ramsaya">
Szyfr Ramsaya

Szyfr Ramsaya – szyfr opracowany przez radzieckich kryptologów w pierwszej połowie lat 30 XX wieku. W latach 1935-41 był używany przez radziecką siatkę szpiegowską w Japonii kierowaną przez Richarda Sorge. "Ramsay" był to kryptonim Sorgego, czasem używany do określenia całej siatki. W różnych nieco zmienionych wariantach szyfr ten był stosowany przez radzieckich szpiegów do początku lat 50.
Szyfrowanie.
Wszystkie depesze siatki Sorgego były pisane w języku angielskim. Jako przykład użyjemy zdania: Wikipedia. The free encyclopedia.
Tekst był szyfrowany dwuetapowo – najpierw przy użyciu stałego dwuczęściowego klucza literowego, a następnie jednorazowego, niepowtarzalnego dla każdej depeszy, klucza numerycznego. 
Szyfrowanie. Etap I.
Klucz literowy składał się z dwóch części – słowa subway (wybranego przez samego Sorge) i zdania A sin to err (ang. "Grzechem jest błądzić"; zdanie to zawiera litery występujące najczęściej w języku angielskim). Najpierw należy stworzyć alfabet szyfrowy. W tym celu pisano słowo SUBWAY, a pod nim w kolejnych wierszach tabeli pozostałe litery alfabetu. Na końcu dodawano kropkę "." i znak "/ " (był on nazywany "znakiem zmiany" i służył do oznaczania fragmentów tekstu zawierających cyfry).
Teraz w kolumnach powstałej tabeli należy (zaczynając od lewej) odnaleźć i kolejno oznaczyć liczbami od 0 do 7 litery zdania-klucza A S I N T O E R (ostatnie "R" opuszczano). Kolejność liter w zdaniu-kluczu nie ma tu znaczenia, liczy się kolejność ich pojawiania się w kolumnach tabeli.
Przy użyciu takiej tabeli tworzono rozbudowany wariant szachownicy Polibiusza – tzw. "szachownicę z rozgałęzieniem". Pod pierwszym wierszem zawierającym cyfry 0–9 wpisywano litery zdania-klucza według kolejności nadanych im liczb. Komórki pod cyframi 8 i 9 pozostają puste. Cyfry te będą współrzędnymi dwóch pozostałych wierszy, do których wpisywano pozostałe litery i znaki z tabeli, odczytując je kolumnami od lewej.
Posługując się powstałą tabelą szyfrujemy tekst-przykład przypisując kolejnym literom cyfry – współrzędne tych liter w tabeli:
Jak widać, współrzędne większości liter i znaków są dwucyfrowe (wiersz+kolumna) ale dla liter ze zdania-klucza są to pojedyncze cyfry. Ponieważ te litery występują w języku angielskim z największą częstotliwością, pozwala to na znaczne skrócenie zaszyfrowanej depeszy. Stwarza to też dodatkowe utrudnienie dla kryptoanalityka. Po zakończeniu szyfrowania cyfry depeszy były grupowane po 5 i dalej przetwarzane w postaci takich grup. W ten sposób podział na jedno- i dwucyfrowe współrzędne był ukrywany.
Tekst zaszyfrowany wygląda teraz tak:
"91188 18538 31590 69839 24333 78097 80932 85383 15905" – cyfra 5 została dodana, żeby wypełnić ostatnią grupę (mogły to być jakiekolwiek cyfry i dodawno ich tyle, ile brakowało do pełnej liczby 5 cyfr).
Cyfry szyfrowano w następujący sposób: wstawiano znak zmiany "/ ", następnie wpisywano cyfry (każdą dwukrotnie) i zamykano ten ciąg cyfr znowu znakiem zmiany. Np. liczba 2437 byłaby zaszyfrowana jako /22443377/.
Szyfrowanie. Etap II.
Tak zaszyfrowany tekst jest już dość trudny do odczytania, ale żeby zabezpieczyć go przed profesjonalnymi kryptoanalitykami przeprowadzano jeszcze jedno szyfrowanie, tym razem z użyciem jednorazowego klucza numerycznego. Jako źródła tego klucza siatka Ramsay używała ""Rocznika statystycznego Rzeszy Niemieckiej" ("Statistischen Jahrbuch für das Deutsches Reich"") z 1935 roku. Wybierano stronę, wiersz i kolumnę z tabeli i wypisywano wierszami potrzebną liczbę cyfr – identyczną, jak liczba cyfr w tekście zaszyfrowanym (spisywanie zaczynano od ostatniej cyfry z liczby znajdującej się w wybranej komórce). Dla każdej depeszy wybierano inne współrzędne miejsca, od którego wypisywano cyfry. W ten sposób klucz numeryczny był niepowtarzalny. Jako dodatkowe skomplikowanie szyfru przyjęto zasadę, że siatka Sorgego wypisywała kod numeryczny z pierwszej części rocznika, wydrukowanej na białych kartkach (zawierała dane o gospodarce Niemiec), a centrala w Moskwie szyfrując depesze do siatki – z drugiej części, wydrukowanej na zielonych kartkach (dane międzynarodowe).
Klucz numeryczny zapisywano pod wstępnie zaszyfrowanym tekstem i przeprowadzano tzw. dodawanie bez przeniesienia tj. opuszczano część dziesiętną wyniku zapisując tylko liczbę jedności. Dodawano pojedyncze pary cyfr, a nie całe grupy jako liczby.
Pozostawało jeszcze umieszczenie w depeszy współrzędnych, według których odbiorca mógł znaleźć klucz numeryczny. Z numeru strony opuszczano liczbę setek, a dla wiersza przeznaczano dwie cyfry. Klucz mógł się znajdować np. na stronie 23, 123 lub 223. Odbiorca musiał znaleźć właściwą stronę metodą prób i błędów. Ułatwiał to fakt, że wszystkie depesze siatki Ramsay zaczynały się od formuły DAL (Dal było skrótem od "Dalnyj Wostok" – Daleki Wschód). Wystarczyło wypisać pięć cyfr klucza (DAL = 83593) i sprawdzić efekt rozszyfrowania pierwszej grupy depeszy. Dla kryptoanalityków było to kolejne utrudnienie, a dla szyfrującego zwiększało zakres możliwych do uzyskania kluczy numerycznych.
Załóżmy, że wybrano stronę 123 i 7 wiersz w 6 kolumnie. Współrzędne utworzą więc grupę "23076". Wysyłanie jej w takiej, jawnej postaci uznano za niebezpieczne. Wykonywano więc jeszcze jedno dodawanie bez przeniesienia – grupy opisującej współrzędne klucza, czwartej grupy szyfru licząc od początku i trzeciej od końca:
Powstałą grupę umieszczano na początku depeszy i całość nadawano przez radio do Moskwy (za pośrednictwem radiostacji położonej w okolicach Władywostoku).
93806 26713 69831 55422 79849 92424 80193 01091 26144 81042
Deszyfrowanie.
Przy rozszyfrowywaniu stosuje się odejmowanie bez przeniesienia: jeżeli odjemna jest mniejsza od odjemnika – zwiększa się ją o 10.
Odbiorca depeszy najpierw oddzielał od niej pierwszą grupę, zawierającą współrzędne klucza numerycznego. Teraz poprzez odejmowanie bez przeniesienia tej grupy, trzeciej grupy od końca i czwartej od początku ustalał te współrzędne. Opisaną powyżej metodą prób i błędów sprawdzał, na której stronie Rocznika Statystycznego znajduje się początek klucza numerycznego, wypisywał całość klucza i (znowu odejmowaniem bez przeniesienia) przekształcał zaszyfrowaną depeszę w ciąg cyfr, który był już podstawą do odczytania tekstu jawnego przy pomocy szachownicy.
Szachownicę odbiorca tworzył powtarzając etap I szyfrowania – potrzebne klucze były stałe i znane obu stronom.
Odporność na złamanie.
Szyfr Ramsaya był połączeniem szyfru homofonicznego i szyfru z kluczem jednorazowym, co czyniło go bardzo odpornym na złamanie. Japońscy kryptoanalitycy nie zdołali odczytać żadnej z bardzo wielu przechwyconych depesz siatki Sorgego. Udało się to dopiero w 1941 roku, kiedy po rozbiciu siatki aresztowany razem z Sorgem szyfrant-radiotelegrafista – Max Clausen – wyjawił im algorytm szyfru.

</doc>
<doc id="3668001" url="https://pl.wikipedia.org/wiki?curid=3668001" title="Jean Darrouzès">
Jean Darrouzès

Michel Jean Abel Darrouzès (ur. 3 kwietnia 1912, zm. 12 czerwca 1990) – francuski asumpcjonista, historyk, bizantynolog. 
Życiorys.
W młodości wstąpił do zakonu asumpcjonistów. Pracował w Institut français d'études byzantines w Bukareszcie, aż do czasu likwidacji placówki przez władze komunistyczne w 1947. Institut français d'études byzantines od 1947 miał swoją siedzibę w Paryżu. Jean Darrouzès był nadal związany z tą placówką. W latach 1953-1957 był pracownikiem ateńskiej filii tego instytutu. Autor wielu prac z zakresu historii cesarstwa bizantyńskiego. 

</doc>
<doc id="3668003" url="https://pl.wikipedia.org/wiki?curid=3668003" title="Dom Wycieczkowy PTTK &quot;Harcówka&quot;">
Dom Wycieczkowy PTTK &quot;Harcówka&quot;



</doc>
<doc id="3668004" url="https://pl.wikipedia.org/wiki?curid=3668004" title="Coleen Rowley">
Coleen Rowley

Coleen Rowley (ur. 20 grudnia 1954) – amerykańska sygnalistka ("whistleblower"), była kandydatka do Kongresu Stanów Zjednoczonych z ramienia Minnesota Democratic-Farmer-Labor Party i była agentka FBI. Wyróżniona „Sam Adams Award” i tytułem Człowieka Roku tygodnika „Time” w 2002 roku.
Kariera.
Rowley jest doktorem prawa, ukończyła „The College of Law” z University of Iowa. Absolwentka filologii francuskiej na Wartburg College.
FBI.
Podczas swojej służby w FBI od 1984 roku jako agent specjalny ochraniała obiekty za granicą, takie jak ambasada Stanów Zjednoczonych w Paryżu, jak i w samych Stanach. Od 1990 roku była głównym doradcą prawnym w Minneapolis. Po atakach terrorystycznych z 11 września 2001 roku pisała listy do ówczesnego dyrektora FBI Roberta Muellera, w których potępiła wykroczenia swoich kolegów w śledztwach dotyczących ludzi podejrzanych o terroryzm.
Zeznawała przed Senatem Stanów Zjednoczonych i komisją śledczą w sprawie ataków z 11 września. W efekcie tych zeznań miała miejsce, z inicjatywy senatora Chucka Grassleya, znaczna restrukturyzacja FBI.
W 2004 roku zakończyła karierę w FBI po 24 latach służby.
Polityka.
W 2006 kandydowała do Izby Reprezentantów Stanów Zjednoczonych, ale została pokonana przez Republikanina Johna Kline.

</doc>
<doc id="3668005" url="https://pl.wikipedia.org/wiki?curid=3668005" title="Ferdynand Schaitter">
Ferdynand Schaitter

Ferdynand Schaitter (ur. 30 stycznia 1830, zm. 30 stycznia 1915) – kupiec, działacz społeczny.
Urodził się w 1830. Był jednym z inicjatorów powstania Towarzystwa Zaliczkowego dla Miasta Rzeszowa i Powiatu Rzeszowskiego i został jego dyrektorem. W składzie dwóch radnych z Ludwikiem Holzerem zasiadł w zarządzie cmentarza rzeszowskiego w latach 1895-1906. Był członkiem rzeszowskiego gniazda Polskiego Towarzystwa Gimnastyczne „Sokół”
Wraz z żoną Elwirą był właścicielem budynku przy ówczesnej ulicy Sandomierskiej, zwanego potocznie "Szajtrówką" od ich nazwiska.
Zmarł 30 stycznia 1915. Został pochowany na Cmentarzu Pobitno w Rzeszowie.

</doc>
<doc id="3668006" url="https://pl.wikipedia.org/wiki?curid=3668006" title="Edina Dobi">
Edina Dobi

Edina Dobi (ur. 22 października 1987 w Egerze) – węgierska siatkarka, grająca na pozycji środkowej. Od sezonu 2017/2018 występuje w drużynie Linamar Békéscsabai RSE.
Sukcesy klubowe.
Mistrzostwo Belgii:
Mistrzostwo Azerbejdżanu:
MEVZA:
Mistrzostwo Węgier:
Sukcesy reprezentacyjne.
Liga Europejska:

</doc>
<doc id="3668010" url="https://pl.wikipedia.org/wiki?curid=3668010" title="Candlesby">
Candlesby

Candlesby – wieś w Anglii, w Lincolnshire. Leży 48.2 km od miasta Lincoln i 186.3 km od Londynu. W 1961 roku civil parish liczyła 144 mieszkańców. Candlesby jest wspomniana w Domesday Book (1086) jako "Calnodesbi".

</doc>
<doc id="3668011" url="https://pl.wikipedia.org/wiki?curid=3668011" title="Jan Jędrzejowicz (rotmistrz)">
Jan Jędrzejowicz (rotmistrz)

Jan Jędrzejowicz (ur. 23 stycznia 1879, zm. 22 sierpnia 1942) – rotmistrz Wojska Polskiego.
Życiorys.
Urodził się 23 stycznia 1879 w rodzinie Adama i Gabrieli z Mierów.
W lutym 1904 w podporucznika został przeniesiony z Pułku Huzarów Nr 8 do Galicyjskiego Pułku Ułanów Nr 3, który wówczas stacjonował w Wiedniu. W szeregach tego oddziału walczył na frontach I wojny światowej.
W 1922 posiadał przydział w rezerwie do 8 Pułku Strzelców Konnych, a od następnego roku do 8 Pułk Ułanów. 8 stycznia 1924 został zatwierdzony w stopniu rotmistrza ze starszeństwem z 1 czerwca 1919 i 51. lokatą w korpusie oficerów rezerwy jazdy.

</doc>
<doc id="3668012" url="https://pl.wikipedia.org/wiki?curid=3668012" title="Strubby">
Strubby

Strubby – wieś w Anglii, w Lincolnshire. Leży 49.3 km od miasta Lincoln i 201.3 km od Londynu. Strubby jest wspomniana w Domesday Book (1086) jako "Strobi".

</doc>
<doc id="3668014" url="https://pl.wikipedia.org/wiki?curid=3668014" title="Stragglethorpe">
Stragglethorpe

Stragglethorpe – wieś w Anglii, w Lincolnshire, w dystrykcie North Kesteven, w civil parish Brant Broughton and Stragglethorpe. Leży 19.9 km od miasta Lincoln i 175.9 km od Londynu. W 1921 roku civil parish liczyła 86 mieszkańców.

</doc>
<doc id="3668015" url="https://pl.wikipedia.org/wiki?curid=3668015" title="Kościół Niepokalanego Poczęcia Najświętszej Maryi Panny w Skotnikach">
Kościół Niepokalanego Poczęcia Najświętszej Maryi Panny w Skotnikach

Kościół Niepokalanego Poczęcia Najświętszej Maryi Panny w Skotnikach – drewniany rzymskokatolicki kościół parafialny, należący do dekanatu przedborskiego diecezji radomskiej.
Świątynia została wybudowana w 1528, przebudowana w XVIII wieku, a odrestaurowana w 1997.
Jest to budowla drewniana, jednonawowa, posiadająca konstrukcję zrębową. Kościół jest orientowany i reprezentuje styl późnogotycki. Składa się z mniejszego prezbiterium od nawy, zamkniętego trójbocznie. Z boku są umieszczone: zakrystia i kaplica. Od frontu nawy znajduje się kruchta. Dach świątyni pokryty jest gontem i jest ozdobiony wieżyczką na sygnaturkę. Jest ona zwieńczona hełmem z latarnią. Wnętrze nakryte jest płaskim stropem z fasetą i pozornym sklepieniem kolebkowym z zaskrzynieniami opartym na słupach. Belka tęczowa jest ozdobnie wygięta. Ołtarz główny oraz dwa boczne reprezentują styl rokokowo – klasycystyczny i zostały wykonane w końcu XVIII wieku. W kaplicy znajduje się ołtarz zbudowany pod koniec XVIII wieku. Ambona reprezentuje styl rokoko i pochodzi z końca XVIII wieku. Chrzcielnica została wykonana z piaskowca pod koniec XVI wieku. Kropielnica została wykonana z piaskowca i posiada datę „1626”..

</doc>
<doc id="3668016" url="https://pl.wikipedia.org/wiki?curid=3668016" title="PMKS Nike Węgrów">
PMKS Nike Węgrów



</doc>
<doc id="3668018" url="https://pl.wikipedia.org/wiki?curid=3668018" title="Miningsby">
Miningsby

Miningsby – przysiółek w Anglii, w Lincolnshire. Leży 35.7 km od miasta Lincoln i 182.9 km od Londynu. W 1961 roku civil parish liczyła 55 mieszkańców. Miningsby jest wspomniana w Domesday Book (1086) jako "Melingesbi".

</doc>
<doc id="3668019" url="https://pl.wikipedia.org/wiki?curid=3668019" title="Rajdek - mała wyścigówka">
Rajdek - mała wyścigówka



</doc>
<doc id="3668021" url="https://pl.wikipedia.org/wiki?curid=3668021" title="Aleksandr Starotorżski">
Aleksandr Starotorżski

Aleksandr Pawłowicz Starotorżski (Szłykow) (ros. Александр Павлович Староторжский (Шлыков), ur. 26 sierpnia 1895 we wsi Dienisowo w guberni kostromskiej, zm. 25 maja 1950 w Briańsku) – radziecki działacz partyjny i państwowy.
Życiorys.
Początkowo był wolnym słuchaczem wieczorowych kursów politechnicznych Towarzystwa Uniwersytetów Ludowych w Piotrogrodzie, od maja 1916 do grudnia 1917 służył w rosyjskiej armii, w 1917 wstąpił do SDPRR(b). Od marca 1918 do marca 1919 był członkiem Prezydium i sekretarzem Komitetu Wykonawczego Kostromskiej Rady Gminnej, od marca 1919 do lutego 1921 służył w Armii Czerwonej, od kwietnia do sierpnia 1920 kierował wydziałem powiatowego komisariatu wojennego w Konstantinogradzie (obecnie Krasnohrad). Od lutego 1921 był sekretarzem odpowiedzialnym powiatowego komitetu RKP(b) w guberni permskiej, potem do czerwca 1922 przewodniczącym komitetu wykonawczego rady powiatowej w guberni permskiej, od czerwca 1922 do stycznia 1923 przewodniczącym rejonowego oddziału gubernialnego związku stowarzyszeń spożywców w Kostromie, a od stycznia 1923 do maja 1925 kierownikiem rejonowego związku spółdzielni spożywczych w guberni kostromskiej. Od maja 1925 do marca 1928 pełnił funkcję przewodniczącego Zarządu Kostromskiej Gubernialnej Spółki Akcyjnej "Gubtorg", od marca 1928 do kwietnia 1929 dyrektora kostromskiego gubernialnego trustu przemysłu lokalnego, od kwietnia do października 1929 przewodniczącego okręgowej komisji planowania w Kostromie, a od października 19329 do maja 1931 dyrektorem sowchozu lnianego w Iwanowskim Obwodzie Przemysłowym.
Od maja 1931 do marca 1932 był starszym inspektorem i kierownikiem Wydziału Mechanizacji i Elektryfikacji Wszechzwiązkowego Trustu Lniano-Konopnego, od października 1931 do marca 1932 słuchaczem kursów przy Wszechzwiązkowym Naukowo-Badawczym Instytucie Sowchozowym, od marca 1933 do maja 1935 aspirantem w tym instytucie i jednocześnie od października 1933 do kwietnia 1935 p.o. docenta katedry 1 Moskiewskiej Wyższej Szkoły Komunistycznej im. Kaganowicza, a od kwietnia 1935 do listopada 1937 kierownikiem sektora planowania sowchozów Wszechzwiązkowego Naukowo-Badawczego Instytutu Sowchozowego. W styczniu 1937 otrzymał tytuł docenta, od listopada 1937 do kwietnia 1938 był dyrektorem Saratowskiego Instytutu Rolniczego, od 13 kwietnia 1938 do stycznia 1940 p.o. przewodniczącego, a od 9 stycznia 1940 do 24 listopada 1944 przewodniczącym Komitetu Wykonawczego Kalinińskiej Rady Obwodowej. Od listopada 1944 do października 1946 był zastępcą przewodniczącego Rady Komisarzy Ludowych RFSRR, a od października 1946 do końca życia przewodniczącym Komitetu Wykonawczego Briańskiej Rady Obwodowej. Został odznaczony Orderem Lenina (1 kwietnia 1943) i Orderem Wojny Ojczyźnianej I klasy (1 lutego 1945).

</doc>
<doc id="3668022" url="https://pl.wikipedia.org/wiki?curid=3668022" title="Last in Line">
Last in Line

Last in Line – amerykański zespół wykonujący muzykę z pogranicza hard rocka i heavy metalu. Powstał w 2012 roku w Los Angeles z inicjatywy byłych członków formacji Dio, początkowo jako tzw. tribute band. W skład zespołu weszli perkusista Vinny Appice, mający w dorobku współpracę m.in. z grupą Black Sabbath, gitarzysta Vivian Campbell, pozostający także członkiem formacji Def Leppard, basista Jimmy Bain, w latach 70. związany z grupą Rainbow, keyboardzista Claude Schnell oraz wokalista Andrew Freeman, który jako jedyny, z racji funkcji nie był członkiem grupy Dio. Jeszcze w 2015 roku Schnell opuścił zespół.
24 stycznia 2016 roku na chorobę nowotworową zmarł basista grupy Jimmy Bain. W jego miejsce jako muzyka koncertowego zespół zaangażował Erika Brittinghama znanego z występów w grupie Cinderella. 19 lutego, także 2016 roku nakładem wytwórni muzycznej Frontiers Records ukazał się debiutancki album formacji zatytułowany "Heavy Crown". Produkcja dotarła do 188. miejsca listy Billboard 200 w Stanach Zjednoczonych sprzedając się w nakładzie, niewiele, ponad 4 tys. egzemplarzy w przeciągu tygodnia od dnia premiery. Wydawnictwo trafiło także na listy przebojów w Szwajcarii, Niemczech i Japonii. Dwa miesiące później grupa zaprosiła do współpracy basistę Phila Soussana, znanego m.in. z występów w zespołach Ozzy'ego Osbourne'a i Billy'ego Idola.

</doc>
<doc id="3668024" url="https://pl.wikipedia.org/wiki?curid=3668024" title="Ruckland">
Ruckland

Ruckland – wieś w Anglii, w Lincolnshire, w dystrykcie East Lindsey, w civil parish Maidenwell. Leży 36.7 km od miasta Lincoln i 196.9 km od Londynu. W 1931 roku civil parish liczyła 21 mieszkańców. Ruckland jest wspomniana w Domesday Book (1086) jako "Rocheland".

</doc>
<doc id="3668025" url="https://pl.wikipedia.org/wiki?curid=3668025" title="Patron medialny">
Patron medialny



</doc>
<doc id="3668028" url="https://pl.wikipedia.org/wiki?curid=3668028" title="Pussy′s Dead">
Pussy′s Dead

Pussy′s Dead – trzeci album grupy Autolux, wydany w 2016 roku. Singlami promującym album były „Soft Scene” i „Change My Head”. Do tych utworów oraz do utworu „Brainwasher” powstały filmy video. Album ukazał się nakładem 30th Century Records jako CD i 180-gramowy winyl. Tydzień przed premierą został udostępniony w całości do odsłuchu dla użytkowników Apple Music.

</doc>
<doc id="3668030" url="https://pl.wikipedia.org/wiki?curid=3668030" title="Thorpe Tilney">
Thorpe Tilney

Thorpe Tilney – przysiółek w Anglii, w Lincolnshire, w dystrykcie North Kesteven, w civil parish Timberland. Leży 19.8 km od miasta Lincoln i 177.3 km od Londynu. W 1921 roku civil parish liczyła 126 mieszkańców.

</doc>
<doc id="3668043" url="https://pl.wikipedia.org/wiki?curid=3668043" title="Aleksandr Simonow">
Aleksandr Simonow

Aleksandr Wasiljewicz Simonow (ros. Александр Васильевич Симонов, ur. 4 grudnia 1903 w miejscowości Kacza w guberni orenburskiej, zm. 2 sierpnia 1967 w Kalininie) – radziecki działacz państwowy i partyjny.
Życiorys.
Od grudnia 1921 do września 1923 pracował w Czece/GPU Baszkirskiej ASRR, od września 1923 do czerwca 1925 był słuchaczem szkoły budownictwa radzieckiego i partyjnego w Ufie, a od czerwca 1925 do listopada 1927 zastępcą kierownika i kierownikiem kantonowego oddziału polityczno-oświatowego. Od 1925 należał do WKP(b), od listopada 1927 do sierpnia 1930 był wykładowcą i dyrektorem szkoły-dziesięciolatki w Baszkirskiej ASRR, od listopada 1930 do sierpnia 1932 sekretarzem odpowiedzialnym rejonowego komitetu WKP(b) w Baszkirskiej ASRR, a od sierpnia 1932 do sierpnia 1937 I sekretarzem rejonowego komitetu WKP(b) w Baszkirskiej ASRR. Od kwietnia 1938 do marca 1940 był zastępcą przewodniczącego Rady Komisarzy Ludowych Baszkirskiej ASRR, od marca 1940 do lipca 1942 III sekretarzem Baszkirskiego Komitetu Obwodowego WKP(b), od lipca do października 1942 organizatorem odpowiedzialnym Zarządu Kadr KC WKP(b), od października 1942 do grudnia 1944 II sekretarzem Komitetu Obwodowego WKP(b) w Kalininie (Twerze). Od 27 listopada 1944 do 27 grudnia 1948 zajmował stanowisko przewodniczącego Komitetu Wykonawczego Kalinińskiej Rady Obwodowej, od grudnia 1948 do marca 1949 pracował w KC WKP(b), od marca 1949 do lutego 1952 był przewodniczącym Komitetu Wykonawczego Kałuskiej Rady Obwodowej, a od czerwca 1952 do kwietnia 1953 przewodniczącym Rady ds. Kołchozów przy Radzie Komisarzy Ludowych ZSRR na obwód kostromski. Od grudnia 1947 do grudnia 1948 był słuchaczem Wyższej Szkoły Partyjnej przy KC WKP(b), od kwietnia 1953 do lutego 1954 kierował Wydziałem Rolnym Komitetu Obwodowego KPZR w Kostromie, od lutego 1954 do sierpnia 1956 był zastępcą przewodniczącego Komitetu Wykonawczego Kostromskiej Rady Obwodowej, a od września 1956 do października 1960 szefem Obwodowego Zarządu Transportu Samochodowego i Dróg Szosowych w Kalininie, następnie przeszedł na emeryturę. Został odznaczony Orderem Wojny Ojczyźnianej I klasy (1 lutego 1945).

</doc>
<doc id="3668044" url="https://pl.wikipedia.org/wiki?curid=3668044" title="Ketsby">
Ketsby

Ketsby – przysiółek w Anglii, w Lincolnshire. Leży 40,2 km od miasta Lincoln i 195,5 km od Londynu. W latach 1870–1872 osada liczyła 60 mieszkańców. Ketsby jest wspomniana w Domesday Book (1086) jako "Chetelesbi".

</doc>
<doc id="3668048" url="https://pl.wikipedia.org/wiki?curid=3668048" title="Enrico Zanetti">
Enrico Zanetti

Enrico Zanetti (ur. 12 sierpnia 1973 w Wenecji) – włoski doradca podatkowy i polityk, lider partii Wybór Obywatelski, wiceminister w rządzie Mattea Renziego.
Życiorys.
W 1992 ukończył szkołę średnią w Udine, a w 1998 studia ekonomiczne na Università degli Studi di Trieste. Uzyskał uprawnienia doradcy podatkowego, podejmując pracę w tym zawodzie. Został wspólnikiem i członkiem zarządu działającego w branży doradczej przedsiębiorstwa Eutekne. Działał w organizacjach zawodowych, m.in. w latach 2011–2013 był wiceprzewodniczącym związku młodych doradców podatkowych (Unione Giovani Dottori Commercialisti). Prowadził także działalność dydaktyczną na Uniwersytecie Ca’ Foscari w Wenecji.
Zaangażował się w działalność polityczną, będąc w 2010 współzałożycielem regionalnego ugrupowania Verso Nord. W 2012 dołączył do think tanku Italia Futura. W wyborach w 2013 z ramienia koalicji Z Montim dla Włoch uzyskał mandat posła do Izby Deputowanych XVII kadencji. W lutym 2014 został podsekretarzem stanu w resorcie gospodarki i finansów w gabinecie, na czele którego stanął Matteo Renzi. W styczniu 2016 podniesiony do rangi wiceministra (funkcję tę pełnił do grudnia 2016). W międzyczasie (w lutym 2015) wybrany na nowego sekretarza ugrupowania Wybór Obywatelski; ugrupowaniem tym kierował do 2017.

</doc>
<doc id="3668049" url="https://pl.wikipedia.org/wiki?curid=3668049" title="Fiodor Dadonow">
Fiodor Dadonow

Fiodor Nikiticz Dadonow (ros. Фёдор Никитич Дадонов, ur. 1905, zm. ?) – radziecki działacz partyjny i państwowy.
Życiorys.
Od 1926 należał do WKP(b), w latach 1943-1949 był II sekretarzem Komitetu Obwodowego WKP(b) w Czelabińsku, a w latach 1949-1950 sekretarzem Czuwaskiego Komitetu Obwodowego WKP(b). W 1950 był instruktorem Wydziału Organów Partyjnych, Związkowych i Komsomolskich KC WKP(b), między 1950 a 1951 II sekretarzem Komitetu Obwodowego WKP(b) w Briańsku, później (1951-1960) przewodniczącym Komitetu Wykonawczego Briańskiej Rady Obwodowej. Następnie pracował w Państwowej Komisji Planowania Rady Ministrów RFSRR jako kierownik Wydziału ds. Rad Gospodarki Narodowej Północnego Kaukazu. W latach 1963-1965 był szefem Głównego Zarządu Zaopatrzenia i Zbytu Produkcji Budowy Maszyn przy Sownarchozie RFSRR.

</doc>
<doc id="3668050" url="https://pl.wikipedia.org/wiki?curid=3668050" title="Scremby">
Scremby

Scremby – wieś w Anglii, w Lincolnshire. Leży 47.4 km od miasta Lincoln i 187 km od Londynu. W 1961 roku civil parish liczyła 85 mieszkańców. Scremby jest wspomniana w Domesday Book (1086) jako "Screnbi".

</doc>
<doc id="3668051" url="https://pl.wikipedia.org/wiki?curid=3668051" title="Indie na Letnich Igrzyskach Paraolimpijskich 1988">
Indie na Letnich Igrzyskach Paraolimpijskich 1988

Indie na Letnich Igrzyskach Paraolimpijskich 1988 w Seulu reprezentowało 3 zawodników. Był to czwarty start reprezentacji Indii na Letnich igrzyskach paraolimpijskich.

</doc>
<doc id="3668054" url="https://pl.wikipedia.org/wiki?curid=3668054" title="Lusby">
Lusby

Lusby – wieś w Anglii, w Lincolnshire. Leży 36.2 km od miasta Lincoln i 185.9 km od Londynu. W 1961 roku civil parish liczyła 68 mieszkańców. Lusby jest wspomniana w Domesday Book (1086) jako "Luzebi".

</doc>
<doc id="3668055" url="https://pl.wikipedia.org/wiki?curid=3668055" title="Antoni Kamiński">
Antoni Kamiński



</doc>
<doc id="3668056" url="https://pl.wikipedia.org/wiki?curid=3668056" title="Iwan Diczew">
Iwan Diczew

Iwan Dmitrijewicz Diczew (ros. Иван Дмитриевич Дичев, ur. 1897 w guberni riazańskiej, zm. 28 grudnia 1937) – radziecki działacz państwowy i partyjny.
Życiorys.
W październiku 1918 został członkiem RKP(b), w 1919 przewodniczącym rejonowego komitetu RKP(b) w guberni riazańskiej, w lutym 1921 sekretarzem odpowiedzialnym Komitetu Powiatowego RKP(b) w Riazaniu. Od 1921 do kwietnia 1922 był przewodniczącym Komitetu Wykonawczego Ranienburskiego Komitetu Powiatowego RKP(b), od 18 kwietnia do lipca 1922 przewodniczącym Komitetu Wykonawczego Riazańskiej Rady Gubernialnej, od listopada 1922 kierownikiem gubernialnego oddziału gospodarki narodowej w Riazaniu, w latach 1927-1928 przewodniczącym Komitetu Wykonawczego Briańskiej Rady Gubernialnej. Następnie do października 1937 kierował obwodowym oddziałem finansowym w Czelabińsku. Podczas wielkiej czystki 7 października 1937 został aresztowany, a następnie rozstrzelany.

</doc>
<doc id="3668057" url="https://pl.wikipedia.org/wiki?curid=3668057" title="W ciemno">
W ciemno

W ciemno (tytuł oryg. "Out in the Dark", tytuł hebr. "עלטה") – izraelsko-amerykański film fabularny z 2012 roku, napisany przez Michaela Mayera i Yaela Shafrira oraz wyreżyserowany przez Mayera. Opowiada historię romansu palestyńskiego studenta i prawnika z Tel Awiwu. Tłem dla przedstawionych wydarzeń jest konflikt izraelsko-palestyński. W rolach głównych wystąpili w filmie Nicholas Jacob i Michael Aloni. Światowa premiera projektu odbyła się 7 września 2012 w trakcie 37. Międzynarodowego Festiwalu Filmowego w Toronto. Po emisji na dziesięciu światowych festiwalach, obraz wydano w kinach izraelskich 28 lutego 2013. W Polsce film trafił do dystrybucji kinowej 11 października 2013, a 24 kwietnia 2014 został zaprezentowany widzom Międzynarodowego Festiwalu Filmowego "Żydowskie Motywy". Krytycy pozytywnie ocenili film. "W ciemno" wyróżniony został siedemnastoma nagrodami filmowymi.
Opis fabuły.
W telawiwskim klubie dla gejów Nimer poznaje przystojnego Roya. Pierwszy z mężczyzn jest studentem psychologii z Palestyny, drugi − renomowanym prawnikiem z Izraela. Mimo barier, spowodowanych konfliktem międzypaństwowym, Nimer i Roy angażują się w związek emocjonalny.

</doc>
<doc id="3668059" url="https://pl.wikipedia.org/wiki?curid=3668059" title="Hareby">
Hareby

Hareby – wieś w Anglii, w Lincolnshire. Leży 36.5 km od miasta Lincoln i 183.9 km od Londynu. W 1961 roku civil parish liczyła 30 mieszkańców. Hareby jest wspomniana w Domesday Book (1086) jako "Harebi".

</doc>
<doc id="3668061" url="https://pl.wikipedia.org/wiki?curid=3668061" title="Spadochronowe Mistrzostwa Śląska 2009">
Spadochronowe Mistrzostwa Śląska 2009

Spadochronowe Mistrzostwa Śląska 2009 – odbyły się 30 maja 2009 roku na lotnisku Gliwice-Trynek. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Mistrzostwami sprawował VII Oddział Związku Polskich Spadochroniarzy w Katowicach. Do dyspozycji skoczków był samolot An-2P "SP-AOI". Skoki wykonywano z wysokości 1000 m i opóźnieniem 0–5 sekund. Spadochronowym Mistrzom Śląska 2009 nagrody wręczał i składał gratulacje Prezes VII Oddziału ZPS w Katowicach Marian Brytan.
Rozegrane kategorie.
Mistrzostwa rozegrano w trzech kategoriach celności lądowania:
Wyniki.
W Mistrzostwach brało udział 25 zawodników .

</doc>
<doc id="3668064" url="https://pl.wikipedia.org/wiki?curid=3668064" title="Antoni Kamiński (pułkownik)">
Antoni Kamiński (pułkownik)

Antoni Kamiński (ur. 18 stycznia 1885 w Brzeżanach, zm. 1942 w Kosowie Poleskim) – pułkownik dyplomowany piechoty Wojska Polskiego.
Życiorys.
Urodził się 18 stycznia 1885 w Brzeżanach. Był synem Michała i Pauliny z Perczyńskich. W 1904 został absolwentem Seminarium Nauczycielskiego w Tarnopolu. Podjął pracę nauczyciela. Był członkiem Polskiego Towarzystwa Gimnastycznego „Sokół” i „Zarzewia”. Od 1912 działał jako delegat Polskiego Skarbu Wojskowego. Był inspektorem z ramienia Towarzystwa Szkoły Ludowej. Współpracował z „Gazetą Polską” w Czerniowcach.
Po wybuchu I wojny światowej był organizatorem trzech kompanii ochotniczych, które przystąpiły do Legionów Polskich. Służył w Legionach od 16 września 1914, biorąc udział w kampanii karpackiej. Został awansowany do stopnia podporucznika piechoty 4 grudnia 1914. Służył w szeregach 2 pułku piechoty w składzie II Brygady, następnie 4 pułku piechoty w składzie III Brygady, w którym był dowódcą 9 kompanii w III batalionie. Awansowany do stopnia porucznika piechoty 1 września 1915, następnie kapitana od 1 listopada 1916. Po kryzysie przysięgowym służył w Polskim Korpusie Posiłkowym, przydzielony do Dowództwa Uzupełnień w Bolechowie. Po bitwie pod Rarańczą z połowy lutego 1918 był internowany przez Austriaków w obozie w Huszt, potem w (), na Zakarpaciu. Następnie został wcielony do armii austriackiej i skierowany na front włoski.
U kresu wojny wziął udział w obronie Lwowa w trakcie wojny polsko-ukraińskiej, będąc komendantem Odcinka III („Szkoła Konarskiego”) i komendantem placu. Po odzyskaniu przez Polskę niepodległości został przyjęty do Wojska Polskiego. Od 1919 do 1920 pełnił funkcję dowódcy etapów Armii „Wschód” na froncie ukraińskim podczas wojny polsko-bolszewickiej. W połowie 1920 roku pełnił obowiązki na stanowisku kwatermistrza 4 Armii.
3 maja 1922 roku został zweryfikowany w stopniu podpułkownika ze starszeństwem z dniem 1 czerwca 1919 roku i 146. lokatą w korpusie oficerów piechoty, a jego oddziałem macierzystym był 15 pułk piechoty. Do jesieni 1923 roku pełnił obowiązki dowódcy 15 pułku piechoty. Z dniem 15 września 1923 roku został przeniesiony do Rezerwy Oficerów Sztabowych Dowództwa Okręgu Korpusu Nr I. 2 listopada 1923 roku został przydzielony do Wyższej Szkoły Wojennej w Warszawie, w charakterze słuchacza III Kursu Doszkolenia. Z dniem 15 października 1924 roku, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Dowództwa Okręgu Korpusu Nr VI we Lwowie na stanowisko szefa sztabu. Pełniąc służbę sztabową pozostawał oficerem nadetatowym 15 pp. 1 grudnia 1924 roku awansował do stopnia pułkownika ze starszeństwem z dniem 15 sierpnia 1924 roku i 21. lokatą w korpusie oficerów piechoty. 14 września 1926 roku został przeniesiony do dyspozycji szefa Sztabu Generalnego z równoczesnym pozostawieniem we Lwowie. W 1928 roku pozostawał w dyspozycji dowódcy OK VI. Z dniem 30 czerwca 1929 roku został przeniesiony w stan spoczynku.
Został osadnikiem wojskowym w Kosowie Poleskim (osadnikiem był tam także jego brat Karol, chorąży WP). W 1932 został wylosowany sędzią sądu przysięgłych we Lwowie.
Podczas II wojny światowej w trakcie okupacji niemieckiej w 1942 został aresztowany przez Niemców i razem z żoną poniósł śmierć w egzekucji w Kosowie Poleskim.
W małżeństwie z poślubioną w 1912 roku we Lwowie Zofią Heleną Krogulską (1889–1942), nauczycielką i działaczką niepodległościową, miał pięcioro dzieci: Kazimierza (1912–1939), Marię Irenę (1914–1992) zamężną Vitali, Jerzego (1916–1992), Magdalenę (1920–1944) i Stanisława Antoniego (1920–1944).

</doc>
<doc id="3668067" url="https://pl.wikipedia.org/wiki?curid=3668067" title="Skidbrooke">
Skidbrooke

Skidbrooke – wieś w Anglii, w Lincolnshire. Leży 51.5 km od miasta Lincoln i 211.2 km od Londynu. W latach 1870–1872 osada liczyła 361 mieszkańców. Skidbrooke jest wspomniana w Domesday Book (1086) jako "Sc(h)itebroc".

</doc>
<doc id="3668071" url="https://pl.wikipedia.org/wiki?curid=3668071" title="Ángel Trinidad de Haro">
Ángel Trinidad de Haro

Ángel Trinidad de Haro (ur. 27 marca 1993 w Marbelli) – hiszpański siatkarz, grający na pozycji rozgrywającego, reprezentant Hiszpanii. 
Sukcesy klubowe.
Liga hiszpańska:
Puchar Belgii:
Liga belgijska:
Puchar Francji:
Liga francuska:
Liga polska: 
Superpuchar Niemiec: 
Puchar Niemiec:
Sukcesy reprezentacyjne.
Mistrzostwa Świata Kadetów:
Mistrzostwa Europy Juniorów:
Igrzyska Śródziemnomorskie:

</doc>
<doc id="3668072" url="https://pl.wikipedia.org/wiki?curid=3668072" title="Boris Berian">
Boris Berian

Boris Berian (ur. 19 grudnia 1992) – amerykański lekkoatleta specjalizujący się w biegach średniodystansowych.
W 2016 zdobył złoty medal w biegu na 800 metrów podczas halowych mistrzostw świata w Portland. Ósmy zawodnik igrzysk olimpijskich w Rio de Janeiro (2016).
Złoty medalista mistrzostw Stanów Zjednoczonych.

</doc>
<doc id="3668076" url="https://pl.wikipedia.org/wiki?curid=3668076" title="Gieorgij Kowalenko">
Gieorgij Kowalenko

Gieorgij Jefriemowicz Kowalenko (ros. Георгий Ефремович Коваленко, ur. 1909 w chutorze Biełaja Bieriowka w guberni orłowskiej, zm. 1992 w Groznym) – radziecki działacz partyjny i państwowy.
Życiorys.
Początkowo był instruktorem-brygadzistą KC Związku Zawodowego Robotników Przemysłu Leśnego i Obróbki Drewna ZSRR, w latach 1931-1934 służył w Armii Czerwonej, od 1932 należał do WKP(b). W latach 1934-1940 był kolejno szefem wydziału specjalnego trustu "Briańskles", szefem zmechanizowanego punktu leśnego w obwodzie zachodnim i dyrektorem lespromchozu w obwodzie orłowskim. Od 1940 był kolejno I sekretarzem Żukowskiego Komitetu Rejonowego WKP(b) w obwodzie orłowskim, I sekretarzem Komitetu Miejskiego WKP(b) w Orle, I sekretarzem Komitetu Miejskiego WKP(b) w Jelcu i zastępcą przewodniczącego Komitetu Wykonawczego Jeleckiej Rady Rejonowej. Do 1944 był zastępcą przewodniczącego Komitetu Wykonawczego Orłowskiej Rady Obwodowej, od lipca 1944 do października 1946 przewodniczącym Komitetu Wykonawczego Briańskiej Rady Obwodowej, od 1949 do stycznia 1957 przewodniczącym Komitetu Wykonawczego Groznieńskiej Rady Obwodowej, w latach 1957-1960 przewodniczącym Komitetu Wykonawczego Włodzimierskiej Rady Obwodowej. Później pracował w Czeczeńsko-Inguskim Sownarchozie jako szef Zarządu Przemysłu Spożywczego, był zastępcą szefa zjednoczenia "Grozwino" i zarządcą Czeczeńsko-Inguskiego Trustu Przemysłu Koncernowego, w 1968 przeszedł na emeryturę. Został odznaczony Orderem Czerwonego Sztandaru Pracy i dwoma Orderami Wojny Ojczyźnianej I klasy.

</doc>
<doc id="3668081" url="https://pl.wikipedia.org/wiki?curid=3668081" title="Zadnia Pańszczycka Czuba">
Zadnia Pańszczycka Czuba

Zadnia Pańszczycka Czuba (, , ) – wznosząca się na wysokość około 2150 m skalista czuba w północnej grani Skrajnego Granatu oddzielającej dolinę Pańszczycę od Doliny Czarnej Gąsienicowej. Jest to jedna z dwóch Pańszczyckich Czub. Znajduje się pomiędzy Pańszczycką Przełączką Wyżnią (ok. 2145 m) a Pańszczycką Przełączką Pośrednią (ok. 2130 m). Na wschodnią stronę opada żebrem o wysokości kilkudziesięciu metrów w widły dwóch żlebów opadających z Wyżniej i Niżniej Pańszczyckiej Przełączki. Żleby te, połączone niżej w jedno koryto kończą się w piarżysku Zadnich Usypów w górnej części doliny Pańszczycy. Obramowana dwoma żlebami ściana zachodnia jest trzykrotnie wyższa i opada do piarżyska Kotła Czarnego Stawu. Jest bardziej stroma, krucha i silnie pokryta trawnikami.
Pierwsze znane przejście turystyczne – granią z Pańszczyckiej Przełęczy, przez wierzchołki Pańszczyckich Czub – Walenty Gadowski i Franciszek Zbyszycki w sierpniu 1903 r.
Nie prowadzi przez nią żaden szlak turystyczny, jest to jednak rejon dopuszczony do wspinaczki skalnej (ale tylko od strony Doliny Gąsienicowej). Drogi wspinaczkowe:
Przez W.H. Paryskiego Pańszczyckie Czuby były traktowane jako część Skrajnego Granatu, z dalsza bowiem zlewają się z jego masywem.

</doc>
<doc id="3668083" url="https://pl.wikipedia.org/wiki?curid=3668083" title="Antoine Gakeme">
Antoine Gakeme

Antoine Gakeme (ur. 24 grudnia 1991 w Musongati) – burundyjski lekkoatleta specjalizujący się w biegu na 800 metrów.
Ósmy zawodnik mistrzostw Afryki juniorów w Bambous (2009). W 2013 osiągnął półfinał mistrzostw świata, a rok później był siódmy na mistrzostwach Afryki w Marrakeszu. W 2015 ponownie wystartował na mistrzostwach świata, docierając do półfinałów biegu na 800 metrów. Na początku 2016 został halowym wicemistrzem świata.
Rekordy życiowe: bieg na 800 metrów (stadion) – 1:44,09 (11 lipca 2015, Madryt); bieg na 800 metrów (hala) – 1:46,65 (19 marca 2016, Portland).

</doc>
<doc id="3668087" url="https://pl.wikipedia.org/wiki?curid=3668087" title="Hagnaby">
Hagnaby

Hagnaby – wieś w Anglii w hrabstwie Lincolnshire. Leży 38,4 km od miasta Lincoln i 181,6 km od Londynu. W 1961 roku civil parish liczyła 18 mieszkańców. Hagnaby jest wspomniana w Domesday Book (1086) jako "Hagenebi".

</doc>
<doc id="3668088" url="https://pl.wikipedia.org/wiki?curid=3668088" title="Anatolij Dodor">
Anatolij Dodor

Anatolij Prokofjewicz Dodor (ros. Анатолий Прокофьевич Додор, ur. 10 maja 1939 w Noworosyjsku, zm. 7 października 2011 w Niżnym Tagile) – radziecki tokarz, Bohater Pracy Socjalistycznej (1971).
Życiorys.
Od 1955 pracował jako tokarz w warsztacie uralskiej fabryki wagonów należącej do Ministerstwa Przemysłu Obronnego ZSRR w Niżnym Tagile. Wyróżniał się w pracy, wydatnie przyczyniając się do wykonania z nadwyżką kolejnych planów pięcioletnich przez fabrykę. W 1966 został członkiem KPZR, 9 kwietnia 1971 i 5 marca 1976 na XXIV i XXV Zjazdach został wybrany członkiem Centralnej Komisji Rewizyjnej KPZR. Był również członkiem Obwodowego i Miejskiego Komitetu KPZR i członkiem KC Związku Zawodowego. Napisał książkę "Moja raboczaja czest'". 16 września 1980 otrzymał honorowe obywatelstwo Niżnego Tagiłu. Zginął potrącony przez samochód.
Odznaczenia.
I medale.

</doc>
<doc id="3668090" url="https://pl.wikipedia.org/wiki?curid=3668090" title="Work">
Work



</doc>
<doc id="3668092" url="https://pl.wikipedia.org/wiki?curid=3668092" title="Gerhardtyt">
Gerhardtyt

Gerhardtyt – minerał z gromady azotanów. Nazwany na cześć francuskiego chemika Charlesa Frederica Gerhardta.
Charakterystyka.
Gerhardtyt jest przeźroczystym minerałem o szmaragdowozielonej barwie. Krystalizuje w układzie rombowym w formie grubych tabliczek. Ma szklisty połysk. Jego gęstość wynosi 3,4 g/cm³. Jest miękki – 2 w skali Mohsa.
Występowanie.
Powstaje w wyniku utleniania się minerałów zawierających miedź. Występuje w Australii, Chile, Demokratycznej Republice Konga, Francji, Hiszpanii, Kazachstanie, Maroko, Niemczech, na Ukrainie, Węgrzech, we Włoszech i w Stanach Zjednoczonych.

</doc>
<doc id="3668094" url="https://pl.wikipedia.org/wiki?curid=3668094" title="Sojuz MS-04">
Sojuz MS-04

Sojuz MS-04 – misja statku Sojuz do Międzynarodowej Stacji Kosmicznej, która dostarczyła jej 51. i 52. stałą załogę. Start nastąpił 20 kwietnia 2017 r., a lądowanie 3 września 2017 r.
Załoga.
Początkowo załogę misji mieli stanowić Rosjanie Aleksandr Misurkin (dowódca) i Nikołaj Tichonow oraz Amerykanin Mark Vande Hei. Z kolei do załogi rezerwowej mianowani zostali: Aleksandr Skworcow, Iwan Wagner i Scott Tingle. Jednak 13 września 2016 roku Roskosmos podjął decyzję o reorganizacji lotów załogowych na ISS. Począwszy od tej misji składy załóg statków Sojuz zostały zmniejszone do dwóch astronautów w celu usprawnienia funkcjonowania rosyjskiej części stacji. Zmiana ma obowiązywać do uruchomienia modułu Nauka, co ma nastąpić pod koniec 2017 roku. Do tego czasu zmniejszona zostanie także liczba lotów statku transportowego Progress z 4 do 3 w ciągu roku. Takie ograniczenie w lotach zaopatrzeniowych na ISS zmniejszyło z kolei zdolność do utrzymania na stacji kosmicznej 6-osobowej załogi.
Wraz ze zmniejszeniem załogi dokonano również zmian w jej składzie.
Podstawowa.
Początkowo zostali mianowani jako członkowie podstawowej załogi Sojuza MS-05.
Rezerwowa.
Początkowo zostali mianowani jako członkowie rezerwowej załogi Sojuza MS-05, a po reorganizacji stali się członkami podstawowej załogi tejże misji.

</doc>
<doc id="3668095" url="https://pl.wikipedia.org/wiki?curid=3668095" title="Florian Węglowski">
Florian Węglowski

Florian Walenty Węglowski (ur. 13 lub 14 lutego 1888 w Rzeszowie, zm. 24 stycznia 1915 pod Rafajłową) – porucznik piechoty Legionów Polskich.
Życiorys.
Urodził się 13 lub 14 lutego 1888 w Rzeszowie jako syn Piotra Węglowskiego i Marianny z Krogulskich. Został absolwentem gimnazjum (seminarium nauczycielskie) w Rzeszowie oraz Akademii Handlowej w Krakowie. Ponadto odbywał studia ekonomii politycznej na uniwersytetach w Harmurgu w Londynie. Był zatrudniony w Banku Przemysłowym we Lwowie, Związku Ekonomicznym Kółek Rolniczych we Lwowie jako sekretarz, później w Towarzystwie Akcyjnym Eksploatacji Soli Potasowych „Kali” na stanowisku kierownika księgowości. eksploatującym sole potasowe. Był członkiem Polskiego Towarzystwa Gimnastycznego „Sokół”.
Po wybuchu I wojny światowej wraz z rzeszowskimi ochotnikami wstąpił do Legionów Polskich. Służył w 16 kompanii IV batalionu 2 pułku piechoty w składzie II Brygady, sprawując funkcję dowódcy plutonu. Został mianowany chorążym piechoty 29 września 1914, od końca tego miesiąca brał udział w kampanii karpackiej. Awansowany do stopnia podporucznika piechoty 22 listopada 1914, po czym został dowódcą 16 kompanii. Został awansowany do stopnia porucznika piechoty. Dowodząc oparciem szturmu odniósł rany w bitwie pod Rafajłową nocą 23/24 stycznia 1915, wskutek czego zmarł. Według relacji kpt. Antoniego Kamińskiego śmierć nastąpiła tuż po odniesieniu ran w czasie po północy 24 stycznia 1915; taką datę wskazał także oficjalny nekrolog z 1916 i relacja z pogrzebu; według innego źródła nie zmarł jednak podczas samej bitwy, lecz jeden lub dwa dni później na skutek odniesionych ran, zaś Muzeum Józefa Piłsudskiego w Sulejówku wskazało datę zgonu 25 stycznia 1915.
W 1916 szczątki Floriana Węglowskiego zostały ekshumowane, przewiezione do rodzinnego Rzeszowa i 30 stycznia 1916 pochowane na miejscowym cmentarzu.
Uchwałą Rady Miasta Rzeszowa na uroczystym posiedzeniu 23 lipca 1936 uczczono pamięć dziesięciorga ludzi Legionów Polskich, w tym Floriana Węglowskiego, nazywając nazwiskiem każdego z nich ulicę w mieście.

</doc>
<doc id="3668096" url="https://pl.wikipedia.org/wiki?curid=3668096" title="Skrajna Pańszczycka Czuba">
Skrajna Pańszczycka Czuba

Skrajna Pańszczycka Czuba (, , ) – skalista czuba w północnej grani Skrajnego Granatu oddzielającej Pańszczycę od Doliny Czarnej Gąsienicowej. Jest to jedna z dwóch Pańszczyckich Czub. Ma wysokość około 2140 m i znajduje się pomiędzy Pańszczycką Przełączką Pośrednią (ok. 2130 m) a Pańszczycką Przełęczą (2115 m). Jest dobrze rozróżnialna od zachodniej strony, opada tutaj żebrem o wysokości 170 m w widły dwóch żlebków z przełęczy. Połączone poniżej żebra żlebki jednym korytem uchodzą do wielkiego piarżyska Kotła Czarnego Stawu Gąsienicowego. Od wschodniej strony jest nierozróżnialna, jej wierzchołek zlewa się bowiem z masywem Skrajnego Granatu. W północno-wschodniej ścianie Skrajnej Pańszczyckiej Czuby znajduje się długie pęknięcie z czterema nyżami. Jest to Pańszczycki Komin z Dziurami. Ściana ta opada do piarżyska obramowanego grzędą i ścianą Wierchu pod Fajki.
Pierwsze znane przejście turystyczne – granią z Pańszczyckiej Przełęczy, przez wierzchołki Pańszczyckich Czub – Walenty Gadowski i Franciszek Zbyszycki w sierpniu 1903 r.
Nie prowadzi przez nią żaden szlak turystyczny, ale można na niej uprawiać wspinaczkę skalną (ale tylko od strony Doliny Gąsienicowej). Drogi wspinaczkowe dla taterników:
Jest jedną z dwóch Pańszczyckich Czub. Przez W.H. Paryskiego były one traktowane jako część Skrajnego Granatu, z dalsza bowiem zlewają się z jego masywem. W ujęciu Władysława Cywińskiego Granaty kończą się na Wyżniej Pańszczyckiej Przełączce, Pańszczyckie Czuby zatem nie należą już do Granatów.

</doc>
<doc id="3668097" url="https://pl.wikipedia.org/wiki?curid=3668097" title="Snežana Vukmirović">
Snežana Vukmirović



</doc>
<doc id="3668098" url="https://pl.wikipedia.org/wiki?curid=3668098" title="Jan Englisch">
Jan Englisch

Jan Englisch (ur. 12 lutego 1861 w Krakowie, zm. 13 kwietnia 1929 tamże) – polski działacz socjalistyczny, senator I i II kadencji II RP.
Życiorys.
Jako uczeń szkoły drukarskiej zetknął się z ideami socjalizmu, pomagał wówczas Marii Jankowskiej-Mendelsonowej kontaktować się z aresztowanym mężem. Działał w Stowarzyszeniu Drukarzy "Ognisko". W 1891 był delegatem na zjazd socjaldemokracji w Wiedniu. W 1892 był organizatorem zjazdu i współzałożycielem Galicyjskiej Partii Socjalno-Demokratycznej we Lwowie. Był redaktorem i wydawcą pisma Naprzód, na pierwszych obchodach pierwszomajowych w Krakowie w 1892 przemawiał w obronie wolności prasy. Zawodowo i zarobkowo pracował jako zecer w drukarni Nowej Reformy. Dla kolejarzy redagował "Kurier Kolejarzy", w 1897 został prezesem krakowskiej organizacji drukarzy. W latach 1897–1910 był sekretarzem krakowskiej Kasy Chorych, przez kolejne 10 lat do 1920 był jej dyrektorem. Tuż przed I wojną światową został wydelegowany przez PPSD do TKSSN pracował w jej wydziale finansowym. Od 1919 wybrany w skład Rady Miejskiej w Krakowie. Od listopada 1922 był senatorem I kadencji Senatu II RP reprezentując Polską Partie Socjalistyczną. Senator II kadencji wybrany w 1928 roku z województwa krakowskiego z listy PPS. Pracował w komisji ustawodawstwa społecznego. Żonaty z Marią Popowicz, ojciec inżyniera i pułkownika WP Jerzego Englischa. Pochowany na Cmentarzu Rakowickim (pas 26, płn.).

</doc>
<doc id="3668099" url="https://pl.wikipedia.org/wiki?curid=3668099" title="Kristin Gierisch">
Kristin Gierisch

Kristin Gierisch (ur. 20 sierpnia 1990 w Zwickau) – niemiecka lekkoatletka specjalizująca się w trójskoku.
Szósta zawodniczka mistrzostw świata juniorów młodszych w Ostrawie (2007). W 2009 zajęła piąte miejsce na juniorskich mistrzostwach Europy w Nowym Sadzie. Bez powodzenia startowała w 2012 na halowym czempionacie globu. Dziewiąta zawodniczka mistrzostw Europy w Zurychu (2014). W 2015 była czwarta na halowym czempionacie Europy oraz zajęła 8. miejsce na mistrzostwach świata w Pekinie. Na początku 2016 zdobyła srebro halowych mistrzostw świata w Portland. W tym samym roku była ósma na mistrzostwach Europy oraz zajęła 11. miejsce w finałowym konkursie igrzysk olimpijskich w Rio de Janeiro, natomiast w 2017 została halową mistrzynią Starego Kontynentu w Belgradzie. Zdobyła srebrny medal na mistrzostwach Europy w 2018 w Berlinie.
Złota medalistka mistrzostw Niemiec oraz reprezentantka kraju na drużynowych mistrzostwach Europy i w meczach międzypaństwowych.
Rekordy życiowe: stadion – 14,61 (2 czerwca 2019, Garbsen); hala – 14,59 (10 lutego 2019, Chemnitz). Oba rezultaty są aktualnymi rekordami Niemiec.

</doc>
<doc id="3668101" url="https://pl.wikipedia.org/wiki?curid=3668101" title="Kämszat Dönenbajewa">
Kämszat Dönenbajewa

Kämszat Bajgazykyzy Dönenbajewa (kaz. Кәмшат Байғазықызы Дөненбаева; ros. Камшат Байгазиновна Доненбаева, ur. 15 września 1943 we wsi Leninskoje w obwodzie kustanajskim, zm. 9 listopada 2017 w Kustanaj) – radziecka i kazachska traktorzystka, Bohater Pracy Socjalistycznej (1975).
Życiorys.
Od 1957 pracowała przy elewatorze, w 1961 ukończyła kursy mechanizatorskie i została traktorzystką w nowo powstałym sowchozie "Charkowski", na którym w 1962 zaorała 1018 hektarów zamiast planowanych 720. Zaocznie ukończyła technikum rolnicze w Kustanaju, w 1972 zajęła pierwsze miejsce w obwodowym konkursie kobiet-mechanizatorów, a w republikańskim konkursie – trzecie miejsce, a na wszechzwiązkowym konkursie w Ziernogradzie w obwodzie rostowskim w 1973 – nagrodzone miejsce. W 1973 została członkiem KPZR, w latach 1980–1985 była zastępcą przewodniczącego Rady Narodowości Rady Najwyższej ZSRR. W latach 1990–1993 pracowała jako inżynier ds. techniki bezpieczeństwa, od 1993 kierowała gospodarstwem rolnym. Była deputowaną do Rady Najwyższej ZSRR od IX do XI kadencji (1974–1989) i członkiem Centralnej Komisji Rewizyjnej KPZR od 23 lutego 1981 do 25 lutego 1986.
Odznaczenia.
I medale.

</doc>
<doc id="3668103" url="https://pl.wikipedia.org/wiki?curid=3668103" title="Martin by Horncastle">
Martin by Horncastle

Martin lub Martin by Horncastle – wieś w Anglii, w Lincolnshire, w dystrykcie East Lindsey, w civil parish Roughton. Leży 27.2 km od miasta Lincoln i 185.9 km od Londynu. W 1931 roku civil parish liczyła 41 mieszkańców. Martin jest wspomniana w Domesday Book (1086) jako "Martune".

</doc>
<doc id="3668105" url="https://pl.wikipedia.org/wiki?curid=3668105" title="Świrscy">
Świrscy



</doc>
<doc id="3668108" url="https://pl.wikipedia.org/wiki?curid=3668108" title="Matthias U Shwe">
Matthias U Shwe

Matthias U Shwe (ur. 1 grudnia 1943 w Kamai, zm. 12 sierpnia 2021) – mjanmański (birmański) duchowny katolicki, arcybiskup Taunggyi od 1998 do 2015.
Życiorys.
Święcenia kapłańskie otrzymał 12 kwietnia 1969.
Episkopat.
20 grudnia 1979 papież Jan Paweł II mianował go biskupem pomocniczym Taunggyi. Sakry biskupiej udzielił mu 13 grudnia 1980 ówczesny biskup Taunggyi - John Baptist Gobbato. W dniu 18 grudnia 1989 roku został mianowany biskupem Taunggyi. W dniu 17 stycznia 1998 roku uzyskał godność arcybiskupa Taunggyi. W dniu 12 kwietnia 2015 roku zrezygnował z tego stanowiska, ze względu na wiek.

</doc>
<doc id="3668109" url="https://pl.wikipedia.org/wiki?curid=3668109" title="Croxby">
Croxby

Croxby – wieś w Anglii, w Lincolnshire, w dystrykcie West Lindsey, w civil parish Thoresway. Leży 34.8 km od miasta Lincoln i 217.4 km od Londynu. W 1931 roku civil parish liczyła 77 mieszkańców. Croxby jest wspomniana w Domesday Book (1086) jako "Cro(c)sbi".

</doc>
<doc id="3668110" url="https://pl.wikipedia.org/wiki?curid=3668110" title="HESH">
HESH



</doc>
<doc id="3668111" url="https://pl.wikipedia.org/wiki?curid=3668111" title="Tothill">
Tothill

Tothill – przysiółek w Anglii, w Lincolnshire. Leży 45.1 km od miasta Lincoln i 200.1 km od Londynu. W 1961 roku civil parish liczyła 39 mieszkańców. Tothill jest wspomniana w Domesday Book (1086) jako "Totele".

</doc>
<doc id="3668113" url="https://pl.wikipedia.org/wiki?curid=3668113" title="Pańszczycka Przełączka Pośrednia">
Pańszczycka Przełączka Pośrednia

Pańszczycka Przełączka Pośrednia (, , ) – położona na wysokości około 2130 m płytko wcięta przełęcz w północnej grani Skrajnego Granatu w polskich Tatrach Wysokich. Grań ta oddziela dolinę Pańszczycę (po wschodniej stronie) od Doliny Czarnej Gąsienicowej (po zachodniej stronie). Przełęcz jest skalista, szeroka i znajduje się na wysokości około 2130 m między Skrajną Pańszczycką Czubą (ok. 2140 m) a Zadnią Pańszczycką Czubą (ok. 2150 m). Z zachodnich stoków przełączki opada wielka depresja, niżej rozgałęziająca się na dwa żlebki uchodzące do wielkiego żlebu kończącego się w piarżysku Kotła Czarnego Stawu Gąsienicowego. W kierunku północno-wschodnim do Pańszczycy opada szeroka depresja, w dole podcięta 40-metrowym progiem.
Pierwsze znane przejście turystyczne – granią z Pańszczyckiej Przełęczy, przez wierzchołki Pańszczyckich Czub – Walenty Gadowski i Franciszek Zbyszycki w sierpniu 1903 r.
Przez W.H. Paryskiego Pańszczyckie Czuby były traktowane jako część Skrajnego Granatu, z dalsza bowiem zlewają się z jego masywem.
Nie prowadzi przez nią żaden szlak turystyczny, dla taterników jest to rejon dopuszczony do wspinaczki skalnej (ale tylko od strony Doliny Gąsienicowej). Drogi wspinaczkowe:

</doc>
<doc id="3668115" url="https://pl.wikipedia.org/wiki?curid=3668115" title="Helena Grabschrift-Taffet">
Helena Grabschrift-Taffet

Helena Grabschrift-Taffet (ur. 1909 w Tuchowie, zm. 1943-1945) – polska malarka i graficzka pochodzenia żydowskiego. 
Działalność artystyczna.
Nauki malarstwa pobierała na Akademii Sztuk Pięknych w Krakowie w latach 1929-1938 pod okiem Władysława Jarockiego, Wojciecha Weissa i Władysława Komockiego. Swoją pierwszą wystawę miała w marcu 1939 roku, w lokalu Żydowskiego Towarzystwa Teatralnego. 
W 1938 roku została przyjęta w skład zarządu Zrzeszenia Żydowskich Artystów Malarzy i Rzeźbiarzy. W ramach swojej aktywności przygotowała dla członków Zrzeszenia dwie wystawy: w lutym i w maju 1939 roku. 
Podczas II wojny światowej przebywała na terenach Związku Radzieckiego. Wraz z armią generała Andersa dotarła do Iranu. W 1943 roku, w Teheranie, wzięła udział w wystawie prac Zawodowego Związku Polskich Artystów Plastyków.
Charakterystyka stylu.
Tematem jej prac były pejzaże letnie i zimowe, krajobrazy tatrzańskie oraz portrety, akty i martwa natura. Tworzyła w technice akwaforty malując głównie miejskie zaułki, dachy, przedmieścia. Jej akty charakteryzowały się bryłowatością ciała ludzkiego. Jej prace doceniane były za wartości kolorystyczne; wysoko cenione były jej grafiki.

</doc>
<doc id="3668119" url="https://pl.wikipedia.org/wiki?curid=3668119" title="Kościół św. Kazimierza w Powiewiórce">
Kościół św. Kazimierza w Powiewiórce

Kościół św. Kazimierza w Powiewiórce – katolicki kościół w Powiewiórce ("Pavovere"), (Litwa).
Historia.
Ufundowany przez Gertrudę i Leona Soroków, którzy byli właścicielami pobliskiego majątku Sorokopol. Drewniany kościół postawiono w 1750 roku, w 1851 dokonano jego przebudowy.
Architektura.
Klasycystyczny budynek, zbudowany na planie prostokąta ma dwie zakrystie. Do wejścia prowadzi ganek z czterema kolumnami, na który wchodzi się po kamiennych schodach.
Czworoboczna, drewniana dzwonnica znajdująca się obok kościoła ma dwie kondygnacje. W dzwonnicy znajdują się 3 dzwony z końca XVIII wieku.
Wewnątrz kościoła, na chórze znajduje się tablica upamiętniająca chrzest Józefa Piłsudskiego, który odbył się w tym kościele 15 grudnia 1867.

</doc>
<doc id="3668121" url="https://pl.wikipedia.org/wiki?curid=3668121" title="Garszwinka">
Garszwinka

Garszwinka (lit. "Garšvinė") – wieś na Litwie, zamieszkana przez 4 osoby (2011), w rejonie ignalińskim, 9 km na wschód od Kozaczyzny. Przed II wojną światową w Polsce, w powiecie święciańskim województwa wileńskiego.

</doc>
<doc id="3668122" url="https://pl.wikipedia.org/wiki?curid=3668122" title="Garbšiai">
Garbšiai

Garbšiai – wieś na Litwie, zamieszkana przez 2 ludzi, w rejonie ignalińskim, 7 km na północ od Kozaczyzny.

</doc>
<doc id="3668123" url="https://pl.wikipedia.org/wiki?curid=3668123" title="Louis Chamniern Santisukniram">
Louis Chamniern Santisukniram

Louis Chamniern Santisukniram (ur. 30 października 1942 w Nonseng) – tajski duchowny katolicki, arcybiskup Thare i Nonseng w latach 2005–2020.
Życiorys.
Święcenia kapłańskie otrzymał 17 maja 1970 z rąk papieża Pawła VI.
Episkopat.
5 listopada 1998 papież Jan Paweł II mianował go biskupem Nakhon Sawan. Sakry biskupiej udzielił mu 23 stycznia 1999 ówczesny arcybiskup Bangkoku - Michael Michai Kitbunchu. 1 lipca 2005 roku został mianowany przez papieża Benedykta XVI arcybiskupem Thare i Nonseng. Urząd ten objął 20 sierpnia 2005 roku.
13 maja 2020 przeszedł na emeryturę. 

</doc>
<doc id="3668124" url="https://pl.wikipedia.org/wiki?curid=3668124" title="Giedziuny">
Giedziuny

Giedziuny (lit. "Gedžiūnai") – wieś na Litwie, w okręgu uciańskim, w rejonie ignalińskim, 7 km na wschód od Kozaczyzny. W 2011 roku liczyła 3 mieszkańców.
W II Rzeczypospolitej wieś należała do powiatu święciańskiego w województwie wileńskim.

</doc>
<doc id="3668129" url="https://pl.wikipedia.org/wiki?curid=3668129" title="Kamszat Donenbajewa">
Kamszat Donenbajewa



</doc>
<doc id="3668130" url="https://pl.wikipedia.org/wiki?curid=3668130" title="Snežana Bogosavljević Bošković">
Snežana Bogosavljević Bošković

Snežana Bogosavljević Bošković, cyr. Снежана Богосављевић Бошковић (ur. 26 stycznia 1964 w Ivanjicy) – serbska polityk, agronom i nauczyciel akademicki, profesor, parlamentarzystka, od 2014 do 2016 minister rolnictwa i środowiska.
Życiorys.
Absolwentka wydziału nauk rolniczych Uniwersytetu w Kragujevacu z siedzibą w Čačaku. Magisterium (1990) i doktorat (1994) uzyskiwała na wydziale rolniczym Uniwersytetu w Belgradzie. Od 1987 zawodowo związana z macierzystą uczelnią w Čačaku, specjalizując się w zagadnieniach dotyczących zootechniki. W 2006 objęła pełne stanowisko profesorskie, została także kierownikiem jednej z katedr. Jest autorką lub współautorką około 200 publikacji naukowych.
W 1990 wstąpiła do postkomunistycznej Socjalistycznej Partii Serbii, dołączyła do władz krajowych tego ugrupowania, a także objęła funkcję wiceprzewodniczącej lokalnych struktur SPS. W 2012 i 2014 uzyskiwała mandat posłanki do Zgromadzenia Narodowego. W kwietniu 2014 z rekomendacji socjalistów objęła urząd ministra rolnictwa i środowiska w rządzie Aleksandara Vučicia. W 2016 ponownie weszła w skład serbskiego parlamentu, w sierpniu tegoż roku zakończyła pełnienie funkcji rządowej.
Snežana Bogosavljević Bošković jest mężatką, ma jedno dziecko.

</doc>
<doc id="3668132" url="https://pl.wikipedia.org/wiki?curid=3668132" title="Erik Sowinski">
Erik Sowinski

Erik Sowinski (ur. 21 grudnia 1989) – amerykański lekkoatleta specjalizujący się w biegach średniodystansowych.
W 2015 zdobył złoto w sztafecie 4 × 800 metrów podczas IAAF World Relays oraz osiągnął półfinał 800 metrów na mistrzostwach świata w Pekinie. W 2016 stanął na najniższym stopniu podium podczas halowych mistrzostw świata w Portland. Rok później wywalczył drugi złoty medal IAAF World Relays.
Złoty medalista mistrzostw Stanów Zjednoczonych. Stawał na podium mistrzostw NCAA.

</doc>
<doc id="3668135" url="https://pl.wikipedia.org/wiki?curid=3668135" title="Puchar Wysp Owczych w piłce nożnej (2016)">
Puchar Wysp Owczych w piłce nożnej (2016)

Puchar Wysp Owczych w piłce nożnej mężczyzn 2016 (far. "Løgmanssteypið") – 62. edycja rozgrywek mających na celu wyłonienie zdobywcy Pucharu Wysp Owczych. Tytułu bronił klub Víkingur Gøta, a przejął go KÍ Klaksvík. Zwycięzca uzyskał prawo gry w kwalifikacjach Ligi Europy UEFA sezonu 2017/2018.
Uczestnicy.
W Pucharze Wysp Owczych wzięły udział drużyny ze wszystkich poziomów ligowych na archipelagu. Zespoły z 2. deild oraz 3. deild musiały wziąć udział w fazie wstępnej, podczas gdy pozostałe kluby zaczęły od rundy eliminacyjnej.

</doc>
<doc id="3668136" url="https://pl.wikipedia.org/wiki?curid=3668136" title="Młodzieżowe Mistrzostwa Polski w piłce nożnej plażowej 2015">
Młodzieżowe Mistrzostwa Polski w piłce nożnej plażowej 2015

Młodzieżowe Mistrzostwa Polski w piłce nożnej plażowej 2015 – turniej piłki nożnej plażowej, który odbył się w dniach 31 lipca-2 sierpnia 2015 roku na plaży w Ustce pod patronatem Polskiego Związku Piłki Nożnej, w którym wyłoniony został Mistrz Polski do lat 21.
Kwalifikacja zawodnika.
Wszyscy zawodnicy muszą być urodzeni po 1 stycznia 1994 roku.
Nagrody indywidualne.
Najlepszy zawodnik turnieju: Karol Kruk (Laktoza Łyszkowice)
Król strzelców: Dawid Kiełczyński (Hemako Sztutowo) - 6 bramek
Najlepszy bramkarz: Tomasz Świderski (Hemako Sztutowo)

</doc>
<doc id="3668141" url="https://pl.wikipedia.org/wiki?curid=3668141" title="Puchar Polski w hokeju na lodzie 1968/1969">
Puchar Polski w hokeju na lodzie 1968/1969

Puchar Polski w hokeju na lodzie mężczyzn 1968/1969 – 1. edycja rozgrywek o Puchar Polski, zorganizowana przez Polski Związek Hokeja na Lodzie i przeprowadzona na przełomie lat 1968 i 1969. Do rozgrywek obowiązkowo przystąpiły kluby z I ligi i dwóch grup II ligi – łącznie 23 kluby. Grać mogły również drużyny z lig niższych oraz amatorskie niezrzeszone w związku np. drużyny zakładowe lub szkolne. Zgłoszenie do gry przyjmowano do 24 grudnia 1968 roku, a 28 grudnia na spotkaniu z kierownikami drużyn zapisano 120 zespołów. W rozgrywkach zwyciężyła drużyna Naprzodu Janów.
Wyniki.
Finał.
W finale Pucharu Polski w sezonie 1968/1969 zmierzyły się dwie drużyny z Katowic: Naprzód i Baildon. Spotkanie rozegrano w Katowicach na lodowisku Jantor 28 grudnia 1969 roku, a zwyciężył Naprzód 6:4 i jako pierwszy zdobył to trofeum. Puchar z ramienia PZHL wręczył W. Sadowicz.

</doc>
<doc id="3668142" url="https://pl.wikipedia.org/wiki?curid=3668142" title="Stanisław Taper">
Stanisław Taper

Stanisław Taper (ur. 22 stycznia 1883, zm. 28 września 1945) – polski doktor medycy, major lekarz służby zdrowia Wojska Polskiego.
Życiorys.
Urodził się 22 stycznia 1883. Ukończył studia medyczne z tytułem doktora.
Był naczelnym lekarzem 17 pułku piechoty k.k. Landwehry w Rzeszowie.
Po odzyskaniu przez Polskę niepodległości w 1918 wstąpił do Wojska Polskiego. Został awansowany do stopnia majora rezerwy ze starszeństwem z dniem 1 czerwca 1919. W 1923, 1924 był przydzielony jako oficer rezerwowy do 8 batalionu sanitarnego w Toruniu. W styczniu 1939 był wiceburmistrzem Wejherowa.

</doc>
<doc id="3668145" url="https://pl.wikipedia.org/wiki?curid=3668145" title="Isabelle Le Callennec">
Isabelle Le Callennec

Isabelle Le Callennec (ur. 14 października 1966 w Nantes) – francuska polityk i ekonomistka, deputowana, wiceprzewodnicząca Republikanów.
Życiorys.
Absolwentka wyższej szkoły handlowej Sup de Co Amiens (1989), studiowała później w paryskiej szkole komunikacji i dziennikarstwa CELSA, wchodzącej w skład Université Paris Sorbonne. Początkowo pracowała w prywatnym przedsiębiorstwie audiowizualnym. Od 1993 była bliską współpracowniczką Pierre'a Méhaignerie, m.in. szefową jego gabinetu politycznego (jako ministra) i asystentką poselską.
W pierwszej połowie lat 90. dołączyła do Centrum Demokratów Społecznych, wchodzącego w skład Unii na rzecz Demokracji Francuskiej. W 2002 przeszła do Unii na rzecz Ruchu Ludowego. W 2008 po raz pierwszy objęła funkcje w samorządzie – została radną miejską w Vitré i radną departamentu Ille-et-Vilaine. W 2012 wystartowała w wyborach parlamentarnych z okręgu, z którego uprzednio przez wiele lat posłował Pierre Méhaignerie. Uzyskała w wyniku głosowania mandat deputowanej do Zgromadzenia Narodowego XIV kadencji.
W 2014 powołana na rzecznika prasowego UMP. W grudniu 2015 wybrana na wiceprzewodniczącą partii Republikanie, powstałej w wyniku przekształcenia jej dotychczasowego ugrupowania. Pełniła tę funkcję do 2017. W 2020 została nowym merem Vitré. Rok później uzyskała mandat radnej regionu Bretania (ubiegała się też bezskutecznie o prezydenturę regionu).

</doc>
<doc id="3668146" url="https://pl.wikipedia.org/wiki?curid=3668146" title="Herb powiatu krośnieńskiego (województwo podkarpackie)">
Herb powiatu krośnieńskiego (województwo podkarpackie)

Herb powiatu krośnieńskiego został przyjęty Uchwałą Nr XVII/163/2001 Rady Powiatu Krośnieńskiego z dnia 27 lutego 2001.
Wygląd.
"Na tarczy dwudzielnej w słup, w polu prawym dwudzielnym w pas: w polu górnym czerwonym połulew złoty i połuorzeł biały złączone grzbietami pod wspólną koroną złotą, w polu dolnym czerwonym lampa srebrna ze złotym okuciem i uchwytem oraz płomieniem czerwonym, w polu lewym błękitnym krzyż „kratowy" srebrny."

</doc>
<doc id="3668148" url="https://pl.wikipedia.org/wiki?curid=3668148" title="Flaga powiatu krośnieńskiego (województwo podkarpackie)">
Flaga powiatu krośnieńskiego (województwo podkarpackie)



</doc>
<doc id="3668152" url="https://pl.wikipedia.org/wiki?curid=3668152" title="Annick Girardin">
Annick Girardin

Annick Girardin (ur. 3 sierpnia 1964 w Saint-Malo) – francuska polityk pochodząca z Saint-Pierre i Miquelon, deputowana i minister.
Życiorys.
Urodziła się w rodzinie rybaka i gospodyni domowej. W wieku piętnastu lat urodziła córkę. Ukończyła szkołę kształcącą w zakresie zawodu animatora kulturalnego. Zaangażowała się w działalność polityczną w ramach regionalnych struktur Lewicowej Partii Radykalnej. W latach 2001–2002 była radną miejską w Saint-Pierre, od 2000 wybierana do rady terytorialnej Saint-Pierre i Miquelon.
W wyborach w 2007 została wybrana do Zgromadzenia Narodowego XIII kadencji. W 2012 z powodzeniem ubiegała się o reelekcję. Mandat posłanki utrzymała także w wyborach uzupełniających w trakcie kadencji (przeprowadzonych w związku z dymisją jej zastępcy poselskiego). W kwietniu 2014 dołączyła do pierwszego rządu Manuela Vallsa jako sekretarz stanu ds. rozwoju i Frankofonii. Utrzymała to stanowisko w powołanym w sierpniu tegoż roku drugim gabinecie dotychczasowego premiera. W lutym 2016 awansowała na stanowisko ministra ds. służb publicznych, zastępując Marylise Lebranchu. Pozostała na tej funkcji również w utworzonym w grudniu 2016 rządzie Bernarda Cazeneuve’a.
W maju 2017 została natomiast ministrem ds. terytoriów zamorskich w gabinecie Édouarda Philippe’a. W wyborach w tym samym roku ponownie zdobyła mandat poselski. W czerwcu 2017 utrzymała dotychczasowe stanowisko ministerialne w nowym rządzie. W lipcu 2020 powołana na ministra spraw morskich w gabinecie Jeana Castex. Urząd ten sprawowała do maja 2022.
Kontynuowała działalność w środowisku radykałów, po zjednoczeniu tego ruchu w 2017 została członkinią MRSL, który w 2021 powrócił do szyldu Partia Radykalna.

</doc>
<doc id="3668154" url="https://pl.wikipedia.org/wiki?curid=3668154" title="Mikulski">
Mikulski



</doc>
<doc id="3668160" url="https://pl.wikipedia.org/wiki?curid=3668160" title="Spadochronowe Mistrzostwa Śląska 2008">
Spadochronowe Mistrzostwa Śląska 2008

Spadochronowe Mistrzostwa Śląska 2008 – odbyły się 14–15 czerwca 2008 roku na lotnisku Gliwice-Trynek. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Mistrzostwami sprawował VII Oddział Związku Polskich Spadochroniarzy w Katowicach. Do dyspozycji skoczków był samolot An-2P "SP-AOI". Skoki wykonywano z wysokości 1000 m i opóźnieniem 0–5 sekund. Wykonano 108 skoków w tym 9 wylotów An-2. Spadochronowym Mistrzom Śląska 2008 nagrody wręczał i składał gratulacje Prezes VII Oddziału ZPS w Katowicach Marian Brytan.
Rozegrane kategorie.
Mistrzostwa rozegrano w trzech kategoriach celności lądowania:
Wyniki.
W Mistrzostwach brało udział 39 zawodników .

</doc>
<doc id="3668162" url="https://pl.wikipedia.org/wiki?curid=3668162" title="Joseph Kumuondala">
Joseph Kumuondala

Joseph Kumuondala Mbimba (ur. 1941 w Mokombe, zm. 6 marca 2016) – kongijski duchowny katolicki, biskup diecezjalny Bokungu-Ikela 1982–1991 i arcybiskup Mbandaka-Bikoro 1991–2016.
Życiorys.
Święcenia kapłańskie otrzymał 21 września 1969.
29 listopada 1980 papież Jan Paweł II mianował go biskupem pomocniczym Bokungu-Ikela ze stolicą tytularną "Simidicca". 7 czerwca 1981 z rąk arcybiskupa Frédérica Etsou-Nzabi-Bamungwabi przyjął sakrę biskupią. 18 marca 1982 objął obowiązki biskupa diecezjalnego w tej samej diecezji. 11 października 1991 powołany na arcybiskupa Mbandaka-Bikoro. Funkcję sprawował aż do swojej śmierci.
Zmarł 6 marca 2016.

</doc>
<doc id="3668163" url="https://pl.wikipedia.org/wiki?curid=3668163" title="Wisconsin Badgers">
Wisconsin Badgers

Wisconsin Badgers – nazwa drużyn sportowych University of Wisconsin w Madison, biorących udział w akademickich rozgrywkach w Big Ten Conference, organizowanych przez National Collegiate Athletic Association. 
Sekcje sportowe uczelni.
"W nawiasie podano liczbę tytułów mistrzowskich NCAA (stan na 1 lipca 2015)"

</doc>
<doc id="3668166" url="https://pl.wikipedia.org/wiki?curid=3668166" title="Tymalie">
Tymalie



</doc>
<doc id="3668172" url="https://pl.wikipedia.org/wiki?curid=3668172" title="Bipinnula">
Bipinnula

Bipinnula Comm. ex Juss. – rodzaj roślin z rodziny storczykowatych ("Orchidaceae"). Obejmuje 10 gatunków występujących w południowej Brazylii, w północno-wschodniej Argentynie, w Chile oraz Urugwaju. Rośliny występują od nizinnych terenów przybrzeżnych po niższe partie gór.
Wśród tego rodzaju można wydzielić dwie grupy: gatunki z jednym kwiatem, występujące od południowej Brazylii do wschodnią Argentynę, z największą koncentracją w Urugwaju, oraz gatunki z wieloma kwiatami w kwiatostanie, występujące wyłącznie w Chile. Najczęstszym miejscem występowania w Brazylii, Urugwaju oraz Argentynie są czasowo zalewane niziny oraz łąki w niższych partiach gór. Rośliny kwitną na wiosnę.
Systematyka.
Rodzaj sklasyfikowany do podrodziny storczykowych ("Orchidoideae") z rodziny storczykowatych ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3668177" url="https://pl.wikipedia.org/wiki?curid=3668177" title="Vincenzo Franco">
Vincenzo Franco

Vincenzo Franco (ur. 1 czerwca 1917 w Trani, zm. 4 marca 2016 tamże) – włoski duchowny katolicki, biskup diecezjalny Tursi-Lagonegro 1974-1981 i arcybiskup Otranto 1981-1993.
Życiorys.
Święcenia kapłańskie otrzymał 6 lipca 1947.
12 grudnia 1974 papież Paweł VI mianował go biskupem diecezjalnym Tursi-Lagonegro. 26 stycznia 1975 z rąk kardynała Sebastiana Baggio przyjął sakrę biskupią. 27 stycznia 1981 objął obowiązki arcybiskupa Otranto. 8 kwietnia 1993 ze względu na wiek złożył rezygnację z zajmowanej funkcji.
Zmarł 4 marca 2016.

</doc>
<doc id="3668178" url="https://pl.wikipedia.org/wiki?curid=3668178" title="Cherubinizm">
Cherubinizm



</doc>
<doc id="3668180" url="https://pl.wikipedia.org/wiki?curid=3668180" title="Aleksander Dąmbski">
Aleksander Dąmbski

Aleksander Dąmbski z Dąbia herbu Godziemba (ur. 24 czerwca 1868 w Rudnej, zm. 9 października 1932 w Wałyczu) – polski ziemianin, poseł na Sejm Krajowy Galicji X kadencji.
Poseł Sejmu Krajowego Galicji w latach 1913-1914, wybrany w I kurii, w okręgu przemyskim. Syn Józefa i Zofii z Trzecieskich.
Członek i działacz Galicyjskiego Towarzystwa Gospodarskiego, jego wiceprezes (10 czerwca 1909 – 20 czerwca 1914).
Od 1921 właściciel majątku ziemskiego w Wałyczu. Pochowany w Wąbrzeźnie.

</doc>
<doc id="3668185" url="https://pl.wikipedia.org/wiki?curid=3668185" title="1. deild Wysp Owczych (2016)">
1. deild Wysp Owczych (2016)

W roku 2016 odbyła się 73. edycja 1. deild Wysp Owczych – drugiej ligi piłki nożnej Wysp Owczych. W rozgrywkach wzięło udział 10 klubów z całego archipelagu. Drużyny z pierwszego i drugiego miejsca uzyskały prawo gry w Effodeildin - najwyższym poziomie ligowym na archipelagu, natomiast drużyny z dziewiątego i dziesiątego miejsca spadły do 2. deild.
Wyniki spotkań.
Regularne spotkania.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Dodatkowe spotkania.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="3668195" url="https://pl.wikipedia.org/wiki?curid=3668195" title="Gandhyzm">
Gandhyzm



</doc>
<doc id="3668201" url="https://pl.wikipedia.org/wiki?curid=3668201" title="Michał Gołkowski">
Michał Gołkowski

Michał Gołkowski (ur. 17 lutego 1981 w Sochaczewie)&lt;ref name="EF/MG"&gt;&lt;/ref&gt; – polski pisarz fantastyki, science-fiction i powieści historycznych. Autor felietonów oraz esejów. Z wykształcenia lingwista, pracuje m.in. jako tłumacz symultaniczny (konferencyjny kabinowy i telewizyjny) oraz literacki. Polski pisarz z tzw. „nowego pokolenia”.
Życiorys.
Pochodzi z wielopokoleniowej rodziny humanistów i filologów, syn Marka Gołkowskiego – konsula generalnego RP w Kalinigradzie oraz 1-go sekretarza ambasady RP na Białorusi, wykładowcy Polonicum UW oraz Studium Europy Wschodniej. Jest wnukiem Marii Gołkowskiej. W latach 1992–1994 mieszkał na Białorusi w ramach misji dyplomatycznej. Absolwent lingwistyki stosowanej Uniwersytetu Warszawskiego na specjalizacji tłumaczeń ustnych.
Zadebiutował w 2013 roku powieścią wydaną przez Fabrykę Słów pt. „Ołowiany Świt”, osadzoną w uniwersum literackim gry "S.T.A.L.K.E.R." luźno nawiązującej do prozy braci Strugackich oraz wydarzeń historycznych wokół katastrofy w Czarnobylu. W roku 2020 nawiązał współpracę z funduszem inwestycyjnym Gravier Venture Capital, którego dwie spółki zależne Sylen Studio SA oraz Nova-Tek S.A. prowadzą równocześnie prace nad grami wideo, fabularnymi i planszowymi osadzonymi w wykreowanych przez niego uniwersach. W spółkach tych Michał Gołkowski jest członkiem zarządu oraz prezesem rady nadzorczej, odpowiadając za copywritng oraz konsultacje fabularne.
Twórczość.
W swojej twórczości sięga po bardzo zróżnicowane gatunki literackie – powieść akcji, post-apo, kryminał, thriller psychologiczny, powieść grozy, science-fiction, powieść historyczna, paszkwil, romans szpiegowsko-historyczny, dystopia gospodarczo-polityczna. Elementami wyróżniającymi jego powieści są dynamiczna akcja, mocno zarysowana postać protagonisty oraz poruszanie bieżących problemów społecznych – kwestie polityczne i socjalne, ewolucja i upadek systemów społecznych, prawa LGBT, dylematy moralne oraz patriotyczne, relatywizm, mniejszości narodowe.
Sztandarowym zabiegiem Gołkowskiego jest łamanie konwencji literackiej i odwracanie utartych schematów fabularnych – na przykład w "Siedmioksiągu grzechu" główny bohater jest postacią negatywną, z sobie tylko zrozumiałych powodów pociągającą za sznurki intryg dworskich i politycznych; w "Stalowych szczurach" bohaterem zbiorowym są żołnierze walczący podczas Wielkiej Wojny po stronie Cesarstwa Niemieckiego, czyli po stronie uznawanej za „złą”; z kolei "Moskal" to historia wzlotu i upadku człowieka, pokazująca psychologiczny i moralny rozkład systemu moralności w obliczu niemalże nieograniczonej władzy nad innym człowiekiem.
Cykl "S.T.A.L.K.E.R.".
Osadzone w świecie gry wideo "S.T.A.L.K.E.R." powieści, koncentrujące się wokół opisanych w jej uniwersum wydarzeń po hipotetycznej Drugiej Katastrofie reaktora w Czarnobylu w 2006 roku. Wbrew częstym twierdzeniom seria "S.T.A.L.K.E.R." nie wyczerpuje znamion bycia gatunkiem post-apokaliptycznym i stanowi przykład stworzenia nowego toposu baśniowego opartego o motywy przewodnie kultury literackiej.
Michał Gołkowski na potrzeby wydania swojej pierwszej powieści przyczynił się do sprowadzenia serii literackiej "S.T.A.L.K.E.R". na grunt polski, tym samym stając się protoplastą całej serii "„Fabryczna Zona”" utworzonej i kontynuowanej przez Fabrykę Słów. Na podstawie "„Ołowianego świtu”" powstała też wydana przez Sudio JG w 2019 roku nowela graficzna "„Noc w zonie”".
Cykl „Stalowe szczury”.
Osadzony w świecie alternatywnej historii Pierwszej Wojny Światowej cykl powieści wojennych i szpiegowskich. Wizja Gołkowskiego koncentruje się wokół perspektywy rzadko pokazywanej w dziełach kultury popularnej, oscylując od losów kompanii szturmowych w okopach Frontu Zachodniego, przez zakulisowe działania konkurujących ze sobą wywiadów wielkich mocarstw w położonym na dalekich tyłach frontu, spokojnym Königsbergu (Królewiec, dzisiejszy Kaliningrad), aż do horroru powoli ześlizgujących się w obłęd żołnierzy pogrzebanych żywcem w podziemnym forcie zasypanym przez ostrzał artyleryjski. Wykorzystywane tematy funkcjonują w meta-kulturze popularnej (zasypani żołnierze w Forcie XIII San-Rideau, Bolestraszyce; wojna wywiadów w Königsbergu; niemiecki plan desantu ze sterowców na Londyn; odwrócony motyw polowania na skarb), jednak narracja Gołkowskiego nadaje im rangę pełnowymiarowych dzieł literackich.
Cykl o Ezekielu Siódmym – „Komornik”.
Prześmiewcza, obrazoburcza wizja nieudanej biblijnej Apokalipsy, czerpiąca inspiracje z wierszy Zbigniewa Herberta oraz poezji śpiewanej Kaczmarskiego, Gintrowskiego i Łapińskiego. Pod pretekstem powieści w pełnym tego słowa znaczeniu post-apokaliptycznej, Gołkowski porusza w trylogii "„Komornik”" kwestie reżimów totalitarnych, cenzury słowa, ślepego przywiązania do litery tradycji, symboli oraz roli religii i wiary w życiu człowieka.
Trylogia pełna jest odniesień do pop-kultury, żargonu mediów społecznościowych oraz kultury współczesnego Internetu, będąc jednocześnie ponurym memento o czasach Holocaustu w imię lepszego jutra. Książka odbiła się bardzo szerokim echem w przestrzeni popkulturowej, wywołując spore kontrowersje.
Od sierpnia 2020, prace nad grą wideo opartą na trylogii Gołkowskiego prowadzi zespół programistów Sylen Studio, na którego czego stoi Marcin Janiszewski.
Cykl o Zahredzie – „Siedmioksiąg grzechu”.
Rozłożona na szereg epok historycznych (pół-mitologiczna kultura wzorowana na Krecie minojskiej, Egipt predynastyczny, pogańskie pogranicze Słowian i Prusów, wikingowie przed złupieniem Lindisfarne, Cesarstwo Wschodniorzymskie w trakcie oblężenia Konstantynopola 719 r., Podbój Meksyku przez Cortesa) saga traktująca o losach Zahreda – nagrodzonego lub pokaranego przez bogów nieśmiertelnością bohatera, szukającego przez epoki sprawców coraz bardziej ciążącego mu życia wiecznego.
Cykl pokazuje stopniową, powolną ewolucję bohatera od niemalże pozbawionego ludzkich uczuć, cynicznego i wyrachowanego manipulatora w kierunku człowieka, w niekończącym się cyklu brutalnych śmierci i odrodzeń powoli odnajdującego nie tylko przyczynę, ale też cel i sens swego istnienia.
Cykl pokazuje rozpiętość zainteresowań Gołkowskiego jako historyka oraz antropologa kultury, pozwalając czytelnikowi przy okazji oglądania wydarzeń fabularnych (zaczynających się od tylko prawdopodobnych, przez wiarygodne do kronikarsko dokładnych i faktograficznych) zapoznać się z mniej znanymi w kulturze powszechnej wydarzeniami historycznymi.
Cykl o Saszce „Chudym” – „SybirPunk”.
Osadzona w dystopijnej przyszłości Europy Wschodniej trylogia bandycko-kryminalna, opisująca losy i perypetie Saszki „Chudego” Chudowca, zajmującego się handlem substancjami nielegalnymi w metropolii NeoSybirska.
Trylogia Gołkowskiego jest w istocie drobiazgową dekonstrukcją polityczną reżimu totalitarnego panującego w dzisiejszej Rosji oraz wnikliwą analizą przyczyn i stanu rozkładu jej starzejącego się, pozornie patriotycznego, a w rzeczy samej drapieżnie oportunistycznego społeczeństwa. Jednocześnie książka jest zapełnioną wartką akcją powieścią przygodową, gdzie istotne i ważkie obserwacje natury ogólnej są implikowane przez zaprzeczenie przemyśleń jej głównego bohatera, zaś trzymająca w napięciu warstwa fabularna stanowi doskonałe tło dla zarysowania najważniejszych linii natury moralistycznej.
Od listopada 2020 Gołkowski działa nad rozbudowaniem uniwersum SybirPunk w ramach założonej przez siebie spółki Nova-Tek, posiadającej prawa na opracowanie serii gier wideo, fabularnych oraz planszowych w świecie trylogii. Na trzeci kwartał 2021 planowana jest premiera gry fabularnej "„SibirPunk RPG”", prowadzone są też zaawansowane prace nad nowelą graficzną oraz figurkową grą taktyczną.
Powieści.
Thriller psychologiczny osadzony w czasach upadku PRL i ZSRR, traktujący o pojawieniu się ówczesnej dorobkiewiczowskiej klasy średniej oraz nieustająco prześladujących ją demonach przeszłości. Gołkowski prezentuje rozpięte na piętnaście lat czasu akcji książki studium przemian światopoglądowych, duchowych oraz moralnych głównego bohatera, który zaczyna jako kochający ojciec rodziny i sumienny pracownik zakładu produkcyjnego, zaś kończy jako szef jednej z podmoskiewskich struktur zorganizowanej przestępczości.
"„Moskal”" stosuje zabieg określony przez autora mianem „narracji osierocającej” – stopniową zmianę narracji od osobistej, przez faktograficzną aż do bezosobowej, co w założeniu potęguje poczucie alienacji i porzucenia czytelnika wraz z moralną degradacją protagonisty.
Do książki powstał też krótki trailer filmowy, w którym w rolę Artura Wiktorowicza (głównego bohatera "„Moskala”") wcielił się Eryk Lubos.
Życie prywatne.
Jest synem konsula generalnego RP w Kaliningradzie Marka Gołkowskiego (2008–2014) i wnukiem Marii Gołkowskiej, honorowej obywatelki miasta Sochaczew. Mieszka z żoną i córką w Sochaczewie.

</doc>
<doc id="3668203" url="https://pl.wikipedia.org/wiki?curid=3668203" title="Erythrogenys">
Erythrogenys

Erythrogenys – rodzaj ptaka z rodziny tymaliowatych (Timaliidae).
Występowanie.
Rodzaj obejmuje gatunki występujące w orientalnej Azji.
Morfologia.
Długość ciała 22–28 cm, masa ciała 47–79 g.
Systematyka.
Etymologia.
Epitet gatunkowy "Pomatorhinus erythrogenys" (greckie "eruthros" – czerwony; "genus", "genuos" – policzek).
Podział systematyczny.
Do rodzaju należą następujące gatunki:

</doc>
<doc id="3668204" url="https://pl.wikipedia.org/wiki?curid=3668204" title="Megapomatorhinus">
Megapomatorhinus



</doc>
<doc id="3668205" url="https://pl.wikipedia.org/wiki?curid=3668205" title="Oregon Convention Center">
Oregon Convention Center

 
Oregon Convention Center – obiekt wielofunkcyjny znajdujący się w Portland w stanie Oregon.
Otwarcie hali nastąpiło w 1990 roku, a jej rozbudowanie przypadło na rok 2003. Całkowita powierzchnia budynku wynosi 93 000 m².
Obiekt zlokalizowany po drugiej stronie rzeki Willamette, jest największym na północno-zachodnim Wybrzeżu. Nadaje się on również do organizowania imprez sportowych, czego przykładem są zorganizowane halowe mistrzostwa świata w lekkoatletyce w 2016 roku.

</doc>
<doc id="3668206" url="https://pl.wikipedia.org/wiki?curid=3668206" title="Piotr Doroszenko (ur. 1907)">
Piotr Doroszenko (ur. 1907)

Piotr Jemieljanowicz Doroszenko (ros. Пётр Емельянович Дорошенко, ur. 1907 w Obwodzie Wojska Dońskiego, zm. ?) – radziecki działacz partyjny i państwowy.
Życiorys.
W 1927 ukończył technikum agronomiczne w guberni woroneskiej i został głównym agronomem sowchozu, potem kierownikiem sekcji i dyrektorem technikum w Obwodzie Centralno-Czarnoziemskim i Kraju Północno-Kaukaskim, 1935 ukończył Azowsko-Czarnomorski Instytut Rolniczy. Od 1939 należał do WKP(b), od 1940 kierował obwodowym oddziałem rolniczym w Kirowohradzie, w latach 1942-1945 służył w Wojskach Wewnętrznych NKWD, potem był funkcjonariuszem partyjnym, później (1946-1949) kierował Wydziałem Rolnym Komitetu Obwodowego KP(b)U w Kirowohradzie. Od 1949 do marca 1950 był sekretarzem Komitetu Obwodowego KP(b)U w Kirowohradzie, od marca 1950 do maja 1954 kierownikiem Wydziału Rolnego KC KP(b)U/KPU, od 27 września 1952 do 23 marca 1954 zastępcą członka KC KP(b)U/KPU, a od maja 1954 do 22 sierpnia 1955 I sekretarzem Komitetu Obwodowego KPU w Winnicy. Od 26 marca 1954 do 17 stycznia 1956 wchodził w skład KC KPU, od sierpnia 1955 do sierpnia 1959 kierował Wydziałem Rolnym KC KPZR ds. republik związkowych, od 25 lutego 1956 do 17 października 1961 był członkiem Centralnej Komisji Rewizyjnej KPZR, a od 10 września 1959 do 10 stycznia 1963 I sekretarzem Komitetu Obwodowego KPU w Czernihowie. Od 19 lutego 1960 do 17 marca 1971 był członkiem KC KPU, od 14 stycznia 1963 do grudnia 1964 I sekretarzem Odeskiego Rolnego Komitetu Obwodowego KPU, od grudnia 1964 do kwietnia 1965 I sekretarzem Komitetu Obwodowego KPU w Kirowohradzie, a od kwietnia 1965 do stycznia 1971 ministrem gospodarki rolnej Ukraińskiej SRR, następnie przeszedł na emeryturę. Był deputowanym do Rady Najwyższej ZSRR VI kadencji. Został odznaczony Orderem Czerwonego Sztandaru Pracy.

</doc>
<doc id="3668210" url="https://pl.wikipedia.org/wiki?curid=3668210" title="Everton Luiz">
Everton Luiz

Everton Luiz, właśc. Everton Luiz Guimarães Bilher (ur. 24 maja 1988 w Porto Alegre) – brazylijski piłkarz występujący na pozycji pomocnika w serbski klubie Partizan.
Kariera klubowa.
Everton zaczął karierę w Ponte Preta. W lecie 2013 roku przeniósł się do Europy, w Lugano. W lecie 2014 roku przeniósł się do Sankt Gallen. Był jednym z najlepszych gracze w lidze. W zimie 2016 roku przeniósł się do 
Partizan.

</doc>
<doc id="3668217" url="https://pl.wikipedia.org/wiki?curid=3668217" title="Walerij Druzin">
Walerij Druzin

Walerij Pawłowicz Druzin (ros. Вале́рий Па́влович Дру́зин, ur. 8 listopada 1903 w Siestroriecku, zm. 28 grudnia 1980 w Moskwie) – radziecki literaturoznawca i działacz partyjny.
Życiorys.
Studiował na Wydziale Nauk Społecznych Irkuckiego Uniwersytetu Państwowego, 1923-1924 studiował na Leningradzkim Uniwersytecie Państwowym, 1925-1929 był aspirantem Instytutu Języka i Literatury przy Rosyjskim Stowarzyszeniu Naukowo-Badawczych Instytutów Nauk Społecznych, 1930-1932 pracował w Saratowskim Uniwersytecie Państwowym, następnie w Astrachaniu. Od 1933 kierował sekcją Leningradzkiego Instytutu Literatury, potem był wykładowcą katedry literatury Leningradzkiego Państwowego Instytutu Pedagogicznego im. Hercena, 1941-1946 pracował w armijnych gazetach "Wo Sławu Rodine" i "Na Straże Rodiny". Od 1944 należał do WKP(b). W latach 1946-1947 był redaktorem działu miesięcznika literackiego "Zwiezda" w Leningradzie, a 1947-1955 redaktorem naczelnym tego czasopisma. Od 14 października 1952 do 14 lutego 1956 był też członkiem Centralnej Komisji Rewizyjnej KPZR, a 1955-1959 zastępcą redaktora naczelnego "Literaturnoj Gaziety". Później był zastępcą przewodniczącego Zarządu Związku Pisarzy RFSRR, wykładowcą i kierownikiem katedry literatury radzieckiej Moskiewskiego Instytutu Literackiego.

</doc>
<doc id="3668222" url="https://pl.wikipedia.org/wiki?curid=3668222" title="Żleb Staniszewskiego">
Żleb Staniszewskiego

Żleb Staniszewskiego (niem. "Staniszewski-Schlucht", słow. "Staniszewského žľab", węg. "Staniszewski-folyosó") – wielki żleb w masywie Granatów w polskich Tatrach Wysokich. Opada z zachodnich ścian Zadniego Granatu (2240 m) do Kotła Czarnego Stawu Gąsienicowego. Ma wylot na wysokości około 1770 m w wielkim piarżysku. Wysokość żlebu wynosi więc 470 m. Tuż obok, po wschodniej stronie, ma wylot drugi wielki żleb Granatów – Żleb Drège’a.
Po raz pierwszy przeszedł tym żlebem w 1911 r. Adam Staniszewski, i od niego pochodzi nazwa żlebu. W przewodniku taternickim Witolda Henryka Paryskiego prowadzi nim droga wspinaczkowa nr 218 (III stopień w skali trudności UIAA, czas przejścia 2 h). Żleb jest bardzo stromy, miejscami ma charakter komina i znajduje się w nim kilka wysokich progów. Orograficznie lewe obramowanie dolnej części Żlebu Staniszewskiego tworzy Filar Staszla. Ma wysokość około 300 m i prowadzi nim również droga wspinaczkowa, w dwóch miejscach mająca V stopień trudności.
Zdecydowanie odradza się przejście Żlebem Staniszewskiego latem – jest bardzo niebezpieczne. Czasami przechodzą nim taternicy zimą, gdy jest zlodzony – im bardziej, tym lepiej.

</doc>
<doc id="3668223" url="https://pl.wikipedia.org/wiki?curid=3668223" title="Kościół św. Burkarda w Würzburgu">
Kościół św. Burkarda w Würzburgu



</doc>
<doc id="3668226" url="https://pl.wikipedia.org/wiki?curid=3668226" title="Quanera Hayes">
Quanera Hayes

Quanera Hayes (ur. 7 marca 1992) – amerykańska lekkoatletka specjalizująca się w biegach sprinterskich.
Podczas mistrzostw krajowych w 2015 roku w Eugene w biegu na 400 metrów dwukrotnie poprawiała rekord życiowy, schodząc do czasu poniżej 51 sekund, w swojej koronnej konkurencji zajmując 5. pozycję.
Na początku 2016 roku została w Portland brązową medalistką halowych mistrzostw świata w biegu na 400 metrów, a wraz z koleżankami z reprezentacji sięgnęła po złoto w sztafecie 4 × 400 metrów, czyniąc podobnie rok później na mistrzostwach świata w Londynie, zdobywając złoto w sztafecie 4 × 400 metrów, a także odpadła w półfinale biegu na 400 metrów.
Złota medalistka IAAF World Relays (2017) w biegu rozstawnym 4 × 400 metrów.
Złota medalistka mistrzostw Stanów Zjednoczonych.

</doc>
<doc id="3668238" url="https://pl.wikipedia.org/wiki?curid=3668238" title="Patrick Kanner">
Patrick Kanner

Patrick Kanner (ur. 29 kwietnia 1957 w Lille) – francuski polityk, prawnik i nauczyciel akademicki, długoletni zastępca mera Lille, od 2014 do 2017 minister.
Życiorys.
Ukończył studia z zakresu prawa publicznego na Université Lille II. Został nauczycielem akademickim (na stanowisku "maître de conférences") na Université Lille III, prowadząc wykłady z prawa publicznego.
W wieku 17 lat zaangażował się w działalność polityczną w ramach Partii Socjalistycznej. W latach 1989–2014 pełnił funkcję zastępcy mera Lille, w czasie gdy urzędem miejskim kierowali kolejno Pierre Mauroy i Martine Aubry. W latach 1993–2000 zajmował jednocześnie stanowisko wicedyrektora generalnego metropolii Lille. Od 1998 wybierany w skład rady generalnej Nord, do 2011 do 2014 był przewodniczącym rady tego departamentu.
W sierpniu 2014 wszedł w skład drugiego rządu Manuela Vallsa jako minister ds. miast, sportu i młodzieży. Pozostał na tej funkcji również w utworzonym w grudniu 2016 rządzie Bernarda Cazeneuve’a. Zakończył urzędowanie wraz z całym gabinetem w maju 2017. W tym samym roku został wybrany w skład francuskiego Senatu.

</doc>
<doc id="3668243" url="https://pl.wikipedia.org/wiki?curid=3668243" title="Zastava Ducato">
Zastava Ducato

Zastava Ducato – licencyjna odmiana samochodu dostawczego marki Fiat Ducato produkowana w latach 1981 - 1994. Do napędu używano silników benzynowych oraz wysokoprężnych takich, jakie były montowane w samochodzie Fiat Ducato. Moc przenoszona była poprzez 5-biegową manualną skrzynie biegów na koła przednie. Samochód produkowano w Val di Sangro we Włoszech. Był to samochód bliźniaczy pod względem technicznym do modeli Fiat Ducato, Peugeot J5, Citroën C25, Alfa Romeo AR6 oraz Talbot Express, który produkowany był dla Wielkiej Brytanii.

</doc>
<doc id="3668251" url="https://pl.wikipedia.org/wiki?curid=3668251" title="Iveta Putalová">
Iveta Putalová

Iveta Putalová (ur. 24 marca 1988 w Bratysławie) – słowacka lekkoatletka specjalizująca się w biegach sprinterskich.
W 2014 bez powodzenia startowała na mistrzostwach Europy w Zurychu. Czwarta zawodniczka biegu na 400 metrów podczas halowych mistrzostw Starego Kontynentu w Pradze (2015). Złota medalistka (w drużynie) igrzysk europejskich (2015) – indywidualnie triumfowała w biegu na 400 metrów z czasem 53,07 oraz weszła w skład zwycięskich sztafet 4 x 100 i 4 x 400 metrów. W tym samym roku zajęła 5. miejsce podczas uniwersjady w Gwangju. W 2016 była szósta na halowych mistrzostwach świata w Portland. Na półfinale zawodniczka zakończyła udział podczas rozgrywanych w Amsterdamie mistrzostw Europy, a także rok później na halowych mistrzostwach Europy w Belgradzie.
Wielokrotna mistrzyni i rekordzistka Słowacji, reprezentantka kraju na drużynowym czempionacie Europy.
Rekordy życiowe.
4 czerwca 2016 Putalová biegła na trzeciej zmianie słowackiej sztafety 4 × 100 metrów, która czasem 44,65 ustaliła aktualny rekord kraju na tym dystansie.
9 lipca 2016 Putalová biegła na ostatniej zmianie słowackiej sztafety 4 × 400 metrów, która czasem 3:31,66 ustaliła aktualny rekord kraju na tym dystansie.

</doc>
<doc id="3668255" url="https://pl.wikipedia.org/wiki?curid=3668255" title="Superpuchar Wysp Owczych w piłce nożnej (2016)">
Superpuchar Wysp Owczych w piłce nożnej (2016)

27 lutego 2016 rozegrano mecz dziesiątej edycji Superpucharu Wysp Owczych. Było to spotkanie mistrza kraju z roku 2015, B36 Tórshavn, oraz zdobywcy Pucharu Wysp Owczych 2015, Víkingur Gøta. Trzeci raz z rzędu puchar przypadł graczom z Norðragøta.

</doc>
<doc id="3668257" url="https://pl.wikipedia.org/wiki?curid=3668257" title="Iveta Putalova">
Iveta Putalova



</doc>
<doc id="3668263" url="https://pl.wikipedia.org/wiki?curid=3668263" title="Czarny kot (czasopismo)">
Czarny kot (czasopismo)



</doc>
<doc id="3668273" url="https://pl.wikipedia.org/wiki?curid=3668273" title="Myriam El Khomri">
Myriam El Khomri

Myriam El Khomri (ur. 18 lutego 1978 w Rabacie) – francuska działaczka samorządowa i polityk, zastępca mera Paryża, od 2015 do 2017 minister pracy, zatrudnienia i dialogu społecznego.
Życiorys.
Urodziła się w rodzinie Marokańczyka i pochodzącej z Bretanii Francuzki, pracującej w Maroku jako nauczycielka. W wieku 9 lat wyjechała wraz z matką i rodzeństwem do Francji.
Studiowała prawo publiczne na Université Bordeaux 4, następnie na Université Paris 1 Panthéon-Sorbonne, gdzie w 2001 uzyskała dyplom DESS. Od 2001 pracowała w administracji mera 18. dzielnicy Paryża Daniela Vaillanta, zajmując się sprawami bezpieczeństwa i przeciwdziałania uzależnieniom. W 2002 wstąpiła do Partii Socjalistycznej, w 2012 została członkinią biura krajowego, a w 2014 sekretariatu krajowego partii. Wybierana od 2008 na radną miejską Paryża, w latach 2008–2014 zajmowała stanowisko zastępcy mera francuskiej stolicy, najpierw w okresie rządów Bertranda Delanoë, następnie u Anne Hidalgo.
W sierpniu 2014 weszła w skład drugiego rządu Manuela Vallsa jako sekretarz stanu ds. regionów miejskich. We wrześniu 2015 zastąpiła François Rebsamena na stanowisku ministra pracy, zatrudnienia i dialogu społecznego. Pozostała na tej funkcji również w utworzonym w grudniu 2016 rządzie Bernarda Cazeneuve’a. Zakończyła urzędowanie wraz z całym gabinetem w maju 2017.

</doc>
<doc id="3668276" url="https://pl.wikipedia.org/wiki?curid=3668276" title="Kościół św. Judy Tadeusza w Sierpowie">
Kościół św. Judy Tadeusza w Sierpowie

Kościół św. Judy Tadeusza – katolicki kościół filialny, zlokalizowany w Sierpowie, w gminie Czarne. Należy do parafii Chrystusa Króla Wszechświata w Krzemieniewie.
Historia.
Protestancki kościół z muru pruskiego (wypełnienia otynkowane) powstał w 1668 dla miejscowych protestantów, z fundacji lokalnej szlachty, m.in. rodu Bornów. Po II wojnie światowej przejęty przez katolików, poświęcony 21 września 1947, a w 1960 wpisany do rejestru zabytków. Wyremontowany w latach 1992-1993.
Architektura.
Świątynia salowa, bez wyodrębnionego prezbiterium. Wieża od frontu nadbudowana nad nawę, nakryta hełmem iglicowym (ośmiobocznym). Dach kryty gontem. Wyposażenie wnętrza powojenne.

</doc>
<doc id="3668277" url="https://pl.wikipedia.org/wiki?curid=3668277" title="1. deild kvinnur (2016)">
1. deild kvinnur (2016)

W roku 2016 odbyła się 32. edycja 1. deild kvinnur – pierwszej ligi piłki nożnej kobiet na Wyspach Owczych. W rozgrywkach wzięło udział 6 klubów z całego archipelagu. Tytuł mistrzowski obroniła drużyna KÍ Klaksvík, po raz siedemnasty w swej historii.
Wyniki spotkań.
Regularne spotkania.
 
 
 
 
 
 
 
 
 
 
 
 
 
 
 
 
 
 
Dodatkowe spotkania.
 
 
 
 
 
 
 
 
 
 
 
 
 
 
 
 
 
 
Najlepsi strzelcy.
"Stan na 9 października 2016."

</doc>
<doc id="3668278" url="https://pl.wikipedia.org/wiki?curid=3668278" title="Jan Cygenberg Zaleski">
Jan Cygenberg Zaleski

Jan Cygenberg Zaleski herbu Chomąto (zm. w 1679 roku) – kuchmistrz wielki koronny w latach 1653-1679, miecznik pruski w latach 1651-1653, starosta suraski w 1652 roku, starosta żurawiński i mszczonowski.
Poseł na sejm konwokacyjny 1668 roku z województwa chełmińskiego. Był członkiem konfederacji generalnej zawiązanej 5 listopada 1668 roku na tym sejmie. Poseł na sejm nadzwyczajny 1670 roku z województwa chełmińskiego. W 1674 roku był elektorem Jana III Sobieskiego z ziemi warszawskiej. Poseł sejmiku kowalewskiego na sejm koronacyjny 1676 roku, sejm 1677 roku, sejm 1678/1679 roku.

</doc>
<doc id="3668287" url="https://pl.wikipedia.org/wiki?curid=3668287" title="Bo Erik Emthén">
Bo Erik Emthén

Bo Erik Emthén (ur. 27 lutego 1946) – szwedzki urzędnik konsularny i dyplomata.
Pracownik szwedzkiej służby zagranicznej, w której pełnił funkcję m.in. "attaché" handlowego w Bagdadzie (1982-1984), konsula generalnego w Gdańsku (1999) i Hamburgu (2003-2007), ambasadora w Luandzie (2009-2012) i dyrektora Departamentu Europy Wschodniej i Azji Centralnej Ministerstwa Spraw Zagranicznych.

</doc>
<doc id="3668288" url="https://pl.wikipedia.org/wiki?curid=3668288" title="Puchar Wysp Owczych w piłce nożnej kobiet (2016)">
Puchar Wysp Owczych w piłce nożnej kobiet (2016)

Puchar Wysp Owczych w piłce nożnej kobeit 2016 – 27. edycja rozgrywek mających na celu wyłonienie zdobywcy Pucharu Wysp Owczych. Tytułu broni klub .

</doc>
<doc id="3668291" url="https://pl.wikipedia.org/wiki?curid=3668291" title="Andrzej Basiński">
Andrzej Basiński

Andrzej Henryk Basiński (ur. 1952 w Gdańsku) – polski lekarz anestezjolog, profesor nauk medycznych, prorektor Gdańskiego Uniwersytetu Medycznego w kadencji 2012–2016.
Życiorys.
W 1979 ukończył studia ma Wydziale Lekarskim Akademii Medycznej w Gdańsku. Na tej samej uczelni uzyskiwał stopnie naukowe doktora (w 1989 na podstawie pracy pt. "Wpływ naloksonu na zmiany hemodynamiczne w doświadczalnym wstrząsie krwotocznym") oraz doktora habilitowanego (w 2000 w oparciu o rozprawę zatytułowaną "Skuteczność neuroitycznej blokady trzewnej jako metody leczenia bólu i jej wpływ na jakość życia u chorych z przewlekłym zapaleniem trzustki"). 4 sierpnia 2011 otrzymał tytuł profesora nauk medycznych. Specjalizował się w zakresie anestezjologii i reanimacji oraz intensywnej terapii (w 1982 i 1986). Odbywał staże zawodowe m.in. w ośrodkach w Danii, Holandii i Wielkiej Brytanii.
W 1979 zatrudniony na oddziale anestezjologii klinicznej Państwowego Szpitala Klinicznego nr 3 w Gdańsku, która to jednostka w 1982 weszła w skład struktury organizacyjnej Zakładu Anestezjologii Akademii Medycznej w Gdańsku, przekształconej później w Gdańsku Uniwersytet Medyczny. Od 1984 do 2000 był kierownikiem oddziału anestezjologii w PSK nr 3. W latach 2001–2004 pełnił funkcję kierownika Zakładu Medycyny Ratunkowej i Katastrof, następnie objął stanowisko kierownika Katedry i Kliniki Medycyny Ratunkowej. Również w 2004 został ordynatorem klinicznego oddziału ratunkowego. W latach 2009–2010 był wicedyrektorem Uniwersyteckiego Centrum Klinicznego w Gdańsku.
Od 2008 do 2012 pełnił funkcję prodziekana Wydziału Nauki o Zdrowiu, następnie został prorektorem ds. klinicznych (funkcję tę pełnił w latach 2012–2016). Był też profesorem w Powiślańskiej Szkole Wyższej w Kwidzynie. Powołany na wiceprezesa Polskiego Towarzystwa Badania Bólu.
Odznaczenia.
Odznaczony Srebrnym (2002) i Złotym (2013) Krzyżem Zasługi.

</doc>
<doc id="3668292" url="https://pl.wikipedia.org/wiki?curid=3668292" title="Sekretarze stanu Stanów Zjednoczonych">
Sekretarze stanu Stanów Zjednoczonych

Sekretarz stanu Stanów Zjednoczonych () – członek rządu federalnego Stanów Zjednoczonych zarządzający Departamentem Stanu Stanów Zjednoczonych. Jego stanowisko jest powszechnie uważane za amerykański odpowiednik ministra spraw zagranicznych.
Statystyki.
Sześciu byłych sekretarzy stanu zostało później prezydentami Stanów Zjednoczonych. Byli to: Thomas Jefferson, James Madison, James Monroe, John Quincy Adams, Martin Van Buren i James Buchanan. Sześciu innych bezskutecznie kandydowało na prezydenta przed lub po objęciu urzędu sekretarza stanu. Byli to: Henry Clay, William H. Seward, James Blaine, William Bryan, John Kerry i Hillary Clinton.
Najdłużej urzędującym sekretarzem stanu był Cordell Hull, który urzędował w sumie dni.
Żyjący byli sekretarze stanu.
Obecnie żyje siedmioro byłych sekretarzy stanu USA. Najstarszym jest Henry Kissinger (urodzony w 1923 roku). 23 marca 2022 miała miejsce ostatnia śmierć byłej sekretarz stanu Madeleine Albright.

</doc>
<doc id="3668294" url="https://pl.wikipedia.org/wiki?curid=3668294" title="Dawid Dragunski">
Dawid Dragunski

Dawid Abramowicz Dragunski (ros. Дави́д Абра́мович Драгу́нский; ur. w Swiatsku w rejonie nowozybkowskim, zm. 12 października 1992 w Moskwie) – radziecki dowódca wojskowy i polityk, generał pułkownik wojsk pancernych, dwukrotny Bohater Związku Radzieckiego (1944 i 1945).
Życiorys.
Urodzony w rodzinie żydowskiego krawca-chałupnika. Skończył szkołę w Nowozybkowie, pracował w Moskwie m.in. jako kopacz i ślusarz, w 1931 został skierowany do wsi Achmatowo w obwodzie kalinińskim (twerskim) dla przeprowadzania kolektywizacji, był przewodniczącym rady wiejskiej i instruktorem rejonowego komitetu partii komunistycznej. Od 1931 należał do Partii.
Od lutego 1933 służył w Armii Czerwonej, w 1936 skończył szkołę wojskową w Saratowie i został dowódcą plutonu czołgów 32 samodzielnego batalionu czołgów w 32 Dywizji Strzeleckiej . W 1938 jako dowódca kompanii czołgów brał udział w bitwie nad jeziorem Chasan, w styczniu 1939 został słuchaczem Akademii Wojskowej im. Frunzego.
W czerwcu 1941 odbywał praktyki w składzie 2 Dywizji w Osowcu, gdzie zastał go atak Niemiec na ZSRR. W lipcu 1941 wrócił do Moskwy i został skierowany na Front Zachodni jako dowódca batalionu czołgów w 242 Dywizji Strzeleckiej, we wrześniu 1941 brał udział w bitwie pod Smoleńskiem i został szefem wydziału operacyjnego sztabu 242 Dywizji Strzeleckiej. Od listopada 1941 do kwietnia 1942 był słuchaczem Wyższej Akademii Wojskowej im. Woroszyłowa po czym został oddany do dyspozycji marszałka Budionnego, od czerwca 1942 był zastępcą szefa Zarządu Operacyjnego Kierunku Północno-Kaukaskiego, a od lipca 1942 szefem Wydziału Wywiadowczego Sztabu Zarządu Pancernego Czarnomorskiej Grupy Wojsk Frontu Zakaukaskiego.
W październiku 1942 został szefem wywiadu 3 Korpusu Zmechanizowanego w składzie Frontu Kalinińskiego, w listopadzie 1942 szefem sztabu 1 Brygady Zmechanizowanej tego korpusu, na tym stanowisku latem 1943 brał udział w bitwie pod Kurskiem, 11 sierpnia 1943 został ranny. Od 21 października 1943 w stopniu podpułkownika był dowódcą 55 Gwardyjskiej Brygady Pancernej w składzie 7 Gwardyjskiego Korpusu Pancernego, 3 Gwardyjskiej Armii Pancernej i 1 Frontu Ukraińskiego, 6 listopada 1943 brał udział w zajmowaniu Kijowa i Prawobrzeżnej Ukrainy, 9 grudnia 1943 został ciężko ranny i przez następne pół roku przebywał na leczeniu. Po powrocie na front w lipcu 1944 uczestniczył w wyzwalaniu Gródka Jagiellońskiego i Lwowa i w operacji lwowsko-sandomierskiej, następnie w walkach nad Wisłą. W 1945 brał udział w bitwie o Berlin i walkach o Pragę, 24 czerwca 1945 uczestniczył w Paradzie Zwycięstwa na Placu Czerwonym.
W 1949 ukończył Wyższą Akademię Wojskową im. Woroszyłowa. W latach 1950-1957 dowodził kolejno 5 Gwardyjską Dywizją Pancerną i 75 Gwardyjską Dywizją Zmechanizowaną na Zabajkalu, był I zastępcą dowódcy armii i dowódcą 7 Gwardyjskiej Armii, później (1960-1965) I zastępcą dowódcy wojsk Zakaukaskiego Okręgu Wojskowego. W latach 1969–85 był szefem wyższych oficerskich kursów „Wystrieł”, od października 1985 do listopada 1987 wojskowym konsultantem Grupy Generalnych Inspektorów Ministerstwa Obrony ZSRR. Od 9 kwietnia 1971 do 23 lutego 1986 był członkiem Centralnej Komisji Rewizyjnej KPZR, a od 1983 do rozwiązania przewodniczącym Antysyjonistycznego Komitetu Społeczności Radzieckiej. W 1975 otrzymał honorowe obywatelstwo Nowozybkowa.
Został pochowany na Cmentarzu Nowodziewiczym. Jego imieniem nazwano ulicę w Sołniecznogorsku.
Odznaczenia.
I inne.

</doc>
<doc id="3668295" url="https://pl.wikipedia.org/wiki?curid=3668295" title="Ordre de Bataille Wojska Polskiego II RP w okresie pokoju">
Ordre de Bataille Wojska Polskiego II RP w okresie pokoju



</doc>
<doc id="3668302" url="https://pl.wikipedia.org/wiki?curid=3668302" title="Hertfordshire Way">
Hertfordshire Way

Hertfordshire Way – ogólny szlak turystyczny w Hertfordshire, Anglia. Długość całkowita wynosi 312 km (194 mil), a szlak jest w pełni oznakowany w kierunku odwrotnym do wskazówek zegara. Jedna z sekcji ma dwa dodatkowe odcinki pozwalające skrócić trasę do 271 kilometrów (169 mil).
Trasa formalnie jest podzielona na 16 części, z których większość jest dostępna za pomocą transportu publicznego.
Połączenia z innymi szlakami.
Następujące trasy turystyczne krzyżują się lub częściowo pokrywają z Hertfordshire Way:

</doc>
<doc id="3668305" url="https://pl.wikipedia.org/wiki?curid=3668305" title="Gebre Meskel">
Gebre Meskel



</doc>
<doc id="3668306" url="https://pl.wikipedia.org/wiki?curid=3668306" title="Basiński">
Basiński



</doc>
<doc id="3668312" url="https://pl.wikipedia.org/wiki?curid=3668312" title="Biedronka wielkokropka">
Biedronka wielkokropka

Biedronka wielkokropka ("Coccinella magnifica") – gatunek chrząszcza z rodziny biedronkowatych.
Chrząszcz o krótkim, owalnym, silnie wypukłym ciele długości od 6 do 8 mm. Połysk ciała jest matowy i niewyraźny. Głowę ma czarną z parą żółtych plam przy oczach. Pokrywy typowo ubarwione są podobnie do biedronki siedmiokropki – mają czerwone tło i siedem czarnych plam, jednak środkowa i tylna para owych plam ma większe rozmiary niż u siedmiokropki. Często obecne są jeszcze plamy barkowe, a niektóre z plam mogą się ze sobą wąsko łączyć. Śródpiersie jest na przedzie niewcięte, a jego wyrostek ma parę niedochodzących do przedniej krawędzi żeberek. Epimeryty śródpiersia i zapiersia są ubarwione biało. Odnóża są w całości czarne.
Owad występujący na terenie prawie całej Europy. W Polsce notowany rzadko, choć prawdopodobnie występuje powszechnie. Występuje zarówno na obszarach nizinnych, niskich partiach górskich i w dolinach. Aktywnie poluje na mszyce prawdopodobnie korzystając z mechanizmów obrony chemicznej. Często występuje w pobliżu siedlisk mrówek z gatunku "Formica rufa". Porę zimową spędza w ściółce.

</doc>
<doc id="3668318" url="https://pl.wikipedia.org/wiki?curid=3668318" title="Jan Kazimierz Toedwen">
Jan Kazimierz Toedwen

Jan Kazimierz Toedwen (Tedwin) herbu własnego (zm. w 1703 roku) – podkomorzy dorpacki w latach 1660-1698, ciwun birżyniański w 1666 roku, podpułkownik, starosta rajgrodzki w 1669 roku, dworzanin pokojowy Jego Królewskiej Mości w 1669 roku, pułkownik w 1669 roku.
Był elektorem Michała Korybuta Wiśniowieckiego z ziemi bielskiej w 1669 roku, podpisał jego "pacta conventa". Jako poseł na sejm konwokacyjny 1674 roku z ziemi warszawskiej był członkiem konfederacji generalnej zawiązanej 15 stycznia 1674 roku na tym sejmie. W 1674 roku był elektorem Jana III Sobieskiego z ziemi warszawskiej.
Bibliografia.
 

</doc>
<doc id="3668326" url="https://pl.wikipedia.org/wiki?curid=3668326" title="Kura czeska">
Kura czeska

Kura czeska – rasa kury domowej pochodząca z Czech.
Rys historyczny.
Czeskie rasy kur pochodzą od starych tradycyjnych gatunków, o których informacje można odnaleźć w Czechach stulecia wstecz. Pierwsza wzmianka pochodzi z 1205 roku, kiedy stado czeskich kur zostało podarowane królowi duńskiemu – Waldemarowi II Zwycięskiemu, jako prezent z okazji ślubu z księżniczką czeską Małgorzatą Dagmarą. Kury tych ras w przeszłości były hodowane w większej różnorodności kolorystycznej, najczęściej w kombinacji koloru złotego oraz barw dzikich. Czeskie rasy kur wywodzą się z lokalnych ras hodowanych na terytorium Czech do połowy XIX wieku. Od połowy XIX wieku te autochtoniczne rasy kurze były krzyżowane z rasami importowanymi spoza granic Czech, a czystej rasy czeskie kury były zagrożone wymarciem.
Odmiany barwne.
Spotykane jest różnorodne ubarwienie:
Opis rasy.
Koguty ważą 2,3–2,8 kg, zaś kury 2–2,5 kg. 
Nieśność.
W ciągu roku kura składa 120–160 jaj o masie 59 g i kremowej skorupie.

</doc>
<doc id="3668334" url="https://pl.wikipedia.org/wiki?curid=3668334" title="Óscar Blanco Martínez">
Óscar Blanco Martínez

Óscar Hernán Blanco Martínez OMD (ur. 26 września 1964 w Puerto Domínguez) – chilijski duchowny katolicki, biskup Punta Arenas od 2022.
Życiorys.
Prezbiterat.
Święcenia kapłańskie przyjął 13 kwietnia 1997 w zgromadzeniu kleryków regularnych Matki Bożej. Pracował głównie jako duszpasterz parafialny oraz jako kapelan jednej z klinik w Santiago. W latach 2013–2014 kierował zakonnym nowicjatem w Santiago.
Episkopat.
19 marca 2016 papież Franciszek mianował go biskupem ordynariuszem San Juan Bautista de Calama. Sakry udzielił mu 19 maja 2016 biskup Alejandro Goic Karmelic.
13 lipca 2022 został mianowany ordynariuszem diecezji Punta Arenas.

</doc>
<doc id="3668335" url="https://pl.wikipedia.org/wiki?curid=3668335" title="Óscar Hernán Blanco Martínez">
Óscar Hernán Blanco Martínez



</doc>
<doc id="3668346" url="https://pl.wikipedia.org/wiki?curid=3668346" title="Ján Richter">
Ján Richter

Ján Richter (ur. 5 października 1956 w Zlatych Moravcach) – słowacki działacz partyjny, parlamentarzysta, od 2012 do 2020 minister pracy.
Życiorys.
Ukończył Strojnícky inštitút, a późniejszych latach prawo na Uniwersytecie Mateja Bela w Bańskiej Bystrzycy. W latach 1974–1987 pracował jako technik w przedsiębiorstwie Calex w rodzinnej miejscowości. Następnie do 1991 był etatowym działaczem Komunistycznej Partii Słowacji. Później do 1998 zatrudniony w sektorze prywatnym. Od 1998 do 2004 był sekretarzem postkomunistycznej Partii Demokratycznej Lewicy w Bratysławie, a w 2005 objął stanowisko sekretarza ds. politycznych w strukturach partii SMER.
W 2006, 2010, 2012, 2016 i 2020 wybierany na posła do Rady Narodowej. Gdy w kwietniu 2012 Robert Fico formował swój drugi gabinet, nominował Jána Richtera na stanowisko ministra pracy, spraw społecznych i rodziny. Stanowisko to utrzymał również w powołanym w marcu 2016 trzecim rządzie tegoż premiera oraz w utworzonym w marcu 2018 gabinecie Petera Pellegriniego. Zakończył urzędowanie w marcu 2020.

</doc>
<doc id="3668350" url="https://pl.wikipedia.org/wiki?curid=3668350" title="Krążowniki typu Kaiser Franz Joseph I">
Krążowniki typu Kaiser Franz Joseph I

Krążowniki typu Kaiser Franz Joseph I – typ trzech krążowników pancernopodłogowych, zbudowanych przez Austro-Węgry pod koniec XIX wieku. Należały do niego dwa okręty: SMS „Kaiser Franz Joseph I” i SMS „Kaiserin Elisabeth”.
Konstrukcja.
Krążowniki typu "Kaiser Franz Joseph I" miały 103,7 m długości, 14,75 m szerokości, 5,7 m zanurzenia, a ich wyporność wynosiła 3967 ton. Okręty były wyposażone w dwuwałowe maszyny parowe VTE o mocy 8450 KM (6300 kW), które pozwalały im osiągać prędkość maksymalną 19 węzłów (35 km/h). Główne uzbrojenie okrętów składało się z dwóch dział kal. 240 mm w dwóch pojedynczych wieżach artyleryjskich i sześciu pojedynczych dział kal. 150 mm.
Budowa.
Stępkę pod pierwszy okręt z typu, „Kaiser Franz Joseph I”, położono w 1888 roku w stoczni Stabilimento Tecnico Triestino w Trieście. Krążownik został zwodowany 18 maja 1889 roku i wprowadzony do służby 2 lipca 1890 roku. Stępkę pod „Kaiserin Elisabeth” położono również w 1888 roku w Arsenale Morskim w Puli. Okręt został zwodowany 25 września 1890 roku i wprowadzony do służby 24 stycznia 1892 roku.

</doc>
<doc id="3668352" url="https://pl.wikipedia.org/wiki?curid=3668352" title="Batalion saperów Lądowej Obrony Wybrzeża">
Batalion saperów Lądowej Obrony Wybrzeża

Batalion saperów Lądowej Obrony Wybrzeża (bsap LOW) – improwizowany pododdział saperów Wojska Polskiego.
Historia batalionu.
Batalion saperów nie występował w organizacji pokojowej Wojska Polskiego. Nie był też jednostką mobilizowaną zgodnie z planem mobilizacyjnym „W”. Został zaimprowizowany 27 sierpnia 1939 roku z kilku samodzielnych pododdziałów saperów znajdujących się składzie Lądowej Obrony Wybrzeża.
W skład batalionu saperów weszły następujące pododdziały saperów:
Dowódcą batalionu został major Rudolf Fryszowski, dowódca grupy fortyfikacyjnej nr 83.
W nocy z 8 na 9 sierpnia 1939 roku rezerwowe kompanie saperów nr 126 i 127 przybyły do Gdyni. O świcie 9 sierpnia 1939 roku kompania nr 126 pomaszerowała do Dębogórza, a kompania nr 127 do Starego Obłuża.
Batalion wykonywał fortyfikacje polowe na terenie Kępy Oksywskiej, a następnie walczył w jej obronie. 19 września 1939 roku, po kapitulacji Lądowej Obrony Wybrzeża, żołnierze batalionu dostali się do niemieckiej niewoli.

</doc>
<doc id="3668357" url="https://pl.wikipedia.org/wiki?curid=3668357" title="Societas Internationalis Limnologiae">
Societas Internationalis Limnologiae

Societas Internationalis Limnologiae – międzynarodowe towarzystwo limnologiczne znane obecnie jako "International Society of Limnology", a wcześniej znane też jako "Societas Internationalis Limnologiae" oraz początkowo pod nazwą "International Association of Theoretical and Applied Limnology", jest towarzystwem hydrobiologicznym, skupiającym naukowców z całego świata, zajmujących się różnorodnymi aspektami biologicznymi, chemicznymi, fizycznymi wód śródlądowych. Stowarzyszenie zostało założone przez Augusta Thienemanna i Einara Naumanna w 1922 roku. W 2008 roku liczyło około 2800 członków. Członkami SIL mogą być również, jako członkowie zbiorowi, inne organizacje. Taki status ma m.in. Polskie Towarzystwo Hydrobiologiczne. Członkowie spotykają się co 3 lata na międzynarodowych kongresach. 

</doc>
<doc id="3668360" url="https://pl.wikipedia.org/wiki?curid=3668360" title="Ronde van Drenthe (kobiecy) 2016">
Ronde van Drenthe (kobiecy) 2016

10. edycja kobiecego wyścigu kolarskiego Ronde van Drenthe, która odbyła się 12 marca 2016 roku w prowincji Drenthe w Holandii. Trasa wyścigu liczyła 138,3 kilometrów, zaczynając i kończąc się w mieście Hoogeveen. Zwyciężczynią została Holenderka Chantal Blaak, wyprzedzając Australijkę Gracie Elvin oraz Niemkę Trixi Worrack.
Ronde Van Drenthe był drugim w sezonie wyścigiem cyklu UCI Women’s World Tour, będącym serią najbardziej prestiżowych zawodów kobiecego kolarstwa. Poza wyścigiem kobiecym tego samego dnia zorganizowano również wyścig mężczyzn.

</doc>
<doc id="3668369" url="https://pl.wikipedia.org/wiki?curid=3668369" title="Audrey Azoulay">
Audrey Azoulay

Audrey Azoulay (ur. 4 sierpnia 1972 w La Celle-Saint-Cloud) – francuska urzędniczka państwowa pochodzenia marokańskiego, od 2016 do 2017 minister kultury i komunikacji, od 2017 dyrektor generalny UNESCO
Życiorys.
Urodziła się w rodzinie marokańskich Żydów pochodzących z As-Suwajry. Jej ojciec André Azoulay był doradcą króla Maroka Hasana II, następnie został doradcą jego następcy Muhammada VI.
Audrey Azoulay ukończyła zarządzanie na Université Paris-Dauphine, uzyskała dyplom MBA na Lancaster University. Kształciła się następnie w Instytucie Nauk Politycznych w Paryżu oraz w École nationale d’administration. Od 2000 zatrudniona w administracji państwowej, m.in. w sądownictwie finansowym. Od 2006 pracowała w państwowym instytucie kinematograficznym (Centre national du cinéma et de l'image animée), była dyrektorem ds. prawnych i finansowych oraz zastępcą dyrektora generalnego tej instytucji.
We wrześniu 2014 została powołana na doradcę prezydenta François Hollande’a do sprawy kultury i komunikacji. W lutym 2016 dołączyła do rządu Manuela Vallsa jako minister kultury i komunikacji. Pozostała na tej funkcji również w utworzonym w grudniu 2016 rządzie Bernarda Cazeneuve’a, kończąc urzędowanie wraz z całym gabinetem w maju 2017.
13 października 2017 została wybrana na dyrektora generalnego UNESCO. W głosowaniu otrzymała 30 na 58 głosów oddanych przez członków Rady Wykonawczej UNESCO, dzięki czemu pokonała swojego konkurenta z Kataru. 10 listopada 2017 jej kandydaturę zatwierdziła Konferencja Generalna UNESCO. W 2021 wybrano ją na kolejną kadencję.

</doc>
<doc id="3668371" url="https://pl.wikipedia.org/wiki?curid=3668371" title="Rewizja (prawo procesowe)">
Rewizja (prawo procesowe)

Rewizja (oryg. niem. "Revision") – środek zaskarżenia orzeczenia wykształcony w prawie II Rzeszy niemieckiej. Nazwę tę odnosi się także do instytucji polskiego prawa procesowego.
Na gruncie ogólnoniemieckiej ustawy procesowej z 21 stycznia 1877 ("Zivilprozessordnung"), która regulowała proces trójinstancyjny, rewizja była zwyczajnym środkiem odwoławczym. Miała zapewniać ochronę interesów skarżącego. Polegała na przeanalizowaniu zaskarżonego orzeczenia pod kątem zgodności z prawem (kontrola legalności orzeczenia) oraz okolicznościami sprawy (kontrola zasadności orzeczenia). Na jej podstawie sąd odwoławczy mógł zmienić zaskarżone orzeczenie lub wydać nowe (orzeczenie reformatoryjne, "iudicum rescissorium").
Model rewizji konkurował z francuskim modelem kasacji. Rewizję wprowadzono w prawie szwajcarskim (w kantonach niemieckojęzycznych), austriackim, węgierskim czechosłowackim i jugosłowiańskim. W polskim postępowaniu karnym rewizję wprowadzono w drodze noweli do Kodeksu postępowania karnego z 27 kwietnia 1949; był to element wprowadzenia procesu dwuinstancyjnego. Od 1950 do 1996 instytucję rewizji znało także polskie postępowanie cywilne. Osobną instytucją była rewizja nadzwyczajna.

</doc>
<doc id="3668373" url="https://pl.wikipedia.org/wiki?curid=3668373" title="Radio Pjongjang">
Radio Pjongjang



</doc>
<doc id="3668374" url="https://pl.wikipedia.org/wiki?curid=3668374" title="Wojciech Popiołek">
Wojciech Popiołek

Wojciech Popiołek (ur. 1951) – polski prawnik, profesor nauk prawnych, radca prawny, specjalista prawa cywilnego i prawa prywatnego międzynarodowego, profesor zwyczajny Uniwersytetu Śląskiego w Katowicach.
Życiorys.
Jest synem Kazimierza Popiołka i wnukiem Franciszka Popiołka. W 1972 ukończył studia na Wydziale Prawa i Administracji Uniwersytetu Śląskiego w Katowicach, gdzie w 1977 na podstawie napisanej pod kierunkiem Maksymiliana Pazdana rozprawy pt. "Umowa wydawnicza w prawie prywatnym międzynarodowym" uzyskał stopień naukowy doktora nauk prawnych. Następnie, do 1980 przebywał na stażu naukowym we Francji. W 1990 na tym samym Wydziale na podstawie dorobku naukowego i rozprawy pt. "Wykonanie zobowiązania umownego a prawo miejsca wykonania. Zagadnienia kolizyjnoprawne" uzyskał stopień doktora habilitowanego nauk prawnych w zakresie prawa, specjalność: prawo międzynarodowe publiczne. Tytuł naukowy profesora nauk prawnych otrzymał 10 lipca 2010. Od 2014 r. zatrudniony na stanowisku profesora zwyczajnego.
Jest profesorem nadzwyczajnym na Wydziale Prawa i Administracji UŚl i kierownikiem Katedry Prawa Cywilnego i Prawa Prywatnego Międzynarodowego na tym Wydziale. Pełni funkcję członka Komitetu Nauk Prawnych PAN. Został także członkiem Centralnej Komisji do Spraw Stopni i Tytułów. W 2016 został ponownie wybrany w skład tego gremium na kadencję 2017–2020.
Pod jego kierunkiem stopień naukowy doktora uzyskał w 1999 Wojciech Klyta.
W 1998 został radcą prawnym. Prowadzi działalność jako radca prawny w kancelarii prawnej „ADP Popiołek, Adwokaci i Doradcy” z siedzibą w Katowicach.
W 2017 został przewodniczącym Społecznej Komisji Kodyfikacyjnej.
Uhonorowano go w 2017 publikacją pt. "Rozprawy z prawa prywatnego. Księga jubileuszowa dedykowana Profesorowi Wojciechowi Popiołkowi", red. Ewa Rott-Pietrzyk, Monika Jagielska, Maciej Szpunar, Wolters Kluwer, Warszawa 2017 .

</doc>
<doc id="3668396" url="https://pl.wikipedia.org/wiki?curid=3668396" title="Wanda Szczepuła">
Wanda Szczepuła

Wanda Szczepuła, wł. Stanisława Wanda Szczepuła (ur. 17 lipca 1916 w Wolfsbergu, zm. 10 kwietnia 2014 w Gdańsku) – polska mikrobiolog, profesor doktor habilitowana Politechniki Gdańskiej. 
Życiorys.
Dzieciństwo spędziła w Tarnopolu, w 1937 rozpoczęła studia na Wydziale Rolno-Lasowym Politechniki Lwowskiej w Dublanach. Naukę przerwał wybuch II wojny światowej, podczas której jej ojciec zginął w łagrze koło Uchty. Po wkroczeniu Armii Czerwonej kontynuowała je na stworzonym przez Rosjan Instytucie Politechnicznym. Po zajęciu Lwowa przez hitlerowców w 1941 znalazła się w Krakowie, gdzie po 1945 kontynuowała studia na Uniwersytecie Jagiellońskim. Po uzyskaniu tytułu inżyniera rolnictwa i magistra nauk rolniczych pracowała w cukrowni „Janikowo”, a następnie razem z mężem Janem (1914–1990) przeniosła się do Gdańska, gdzie związała się zawodowo z tamtejszą Politechniką. Została asystentką w kierowanej przez prof. Ernesta Syma Katedrze Środków Żywności, równolegle w latach 1948–1950 pracowała na stanowisku kierownika laboratorium badawczego w Spółdzielni Jajczarsko-Drobiarskiej w Gdyni. W 1951 w warszawskiej Szkole Głównej Gospodarstwa Wiejskiego uzyskała tytuł doktora nauk chemicznych, od 1956 była adiunktem a następnie docentem w Katedrze Botaniki. W 1957 w Wyższej Szkole Rolniczej we Wrocławiu przedstawiła rozprawę habilitacyjną, otrzymała wówczas roczne stypendium Ministerstwa Szkolnictwa Wyższego, które umożliwiło jej odbycie stażu w Instytucie Naukowym Niskich Temperatur w Cambridge. W 1965 Katedrę Botaniki przekształcono w Katedrę Mikrobiologii Technicznej, którą Wanda Szczepuła kierowała do 1969, kiedy to uzyskała stanowisko docenta w nowo powstałym Zakładzie Utrwalania Żywności i Mikrobiologii Technicznej. W ramach pracy pedagogicznej prowadziła wykłady na Wydziale Chemicznym i Mechanicznym m.in. z chłodnictwa. W 1972 jako pierwsza kobieta w historii uczelni uzyskała tytuł profesora nauk chemicznych w dziedzinie bakteriologii, w zakresie technologii i mikrobiologii żywności. W 1974 jako ekspert reprezentujący ONZ/FAO wyjechała na 22 miesiące do Mongolii, po powrocie została profesorem nadzwyczajnym Politechniki Gdańskiej, gdzie pracowała do przejścia na emeryturę w 1976. 
Spoczywa na cmentarzu komunalnym w Sopocie (kwatera A1-1-7).
W kwietniu 2021 została patronką gdańskiego tramwaju Pesa Jazz Duo o numerze bocznym 1072.
Badania naukowe.
Prowadzone przez nią badania doprowadziły do uzyskania przez uczelnię sześciu patentów, natomiast światowy rozgłos przyniosło prof. Wandzie Szczepule opracowanie nowatorskiej metody pasteryzacji masy jajowej. Współpracując z przemysłem spożywczym opracowała standardy mikrobiologiczne i chemiczne, na podstawie których powstała technologia produkcji lodów "Calypso".

</doc>
<doc id="3668397" url="https://pl.wikipedia.org/wiki?curid=3668397" title="Aleja drzew Sadki - Samostrzel">
Aleja drzew Sadki - Samostrzel

Aleja drzew – pomnik przyrody, zabytkowa aleja drzew mieszanych, pomiędzy wsiami Sadki i Samostrzel w gminie Sadki (powiat nakielski). Posiada numer 1389/1991.
Na aleją składają się:
Drzewa rosną przy drodze powiatowej relacji Sadki - Samostrzel i drodze gminnej w Sadkach, stanowiącej ulicę Kasztanową. Pomnik przyrody ustanowiono rozporządzeniem wojewody nr 11/91 z dnia 1 lipca 1991. Cały kompleks stanowi atrakcję turystyczną, będąc popularnym miejscem spacerów mieszkańców okolicy. Trasa przebiega w pobliżu wejścia do parku samostrzelskiego (pałacowego).

</doc>
<doc id="3668402" url="https://pl.wikipedia.org/wiki?curid=3668402" title="Nepalotymal">
Nepalotymal

Nepalotymal, tymal nepalski ("Acanthoptila nipalensis") – gatunek średniej wielkości ptaka z rodziny pekińczyków (Leiothrichidae). Występuje endemicznie w Nepalu. Nie jest zagrożony wyginięciem.
Taksonomia.
Po raz pierwszy gatunek opisał Brian Houghton Hodgson. Opis ukazał się w 1836 na łamach "Asiatic researches"; autor nie wspomniał, z jakiej dokładnie części Nepalu pochodził holotyp. Zaznaczył, że w upierzeniu brak dymorfizmu płciowego, musiał więc przebadać więcej niż jednego osobnika. Nadał nowemu gatunkowi nazwę "Timalia nipalensis". W 1855 Edward Blyth zaproponował wydzielenie nepalotymala do osobnego rodzaju "Acanthoptila" i taka też systematyka była uznawana przez niektórych autorów, np. A. O. Hume’a, T. C. Jerdona i R. B. Sharpe. Z drugiej strony niektórzy autorzy włączali go do rodzaju "Turdoides" i to ujęcie systematyczne stosowane jest nadal, np. przez Międzynarodowy Komitet Ornitologiczny. Do rodzaju "Turdoides" włączył nepalotymala Jean Théodore Delacour w 1946, bez udzielenia szerszego komentarza. Nepalotymal wyróżnia się ostro zakończonymi stosinami piór na piersi i głosem. Niektóre cechy – jak np. kształt nozdrzy, dzioba, wygląd pokryw podskrzydłowych i budowa nogi – są podobne do opisywanych u przedstawicieli "Garrulax". Według Ripleya nepalotymal ma cechy pośrednie między ptakami z rodzaju "Garrulax" a "Turdoides". Gatunek monotypowy.
Morfologia.
Długość ciała wynosi 22–26 cm, masa ciała 58–64 g. Długość środkowego palca (z pazurem) około 24 mm. Wymiary szczegółowe w milimetrach:
U dorosłych występują dwa typy upierzenia (patrz: polimorfizm) różniące się kolorystyką gardła i brody – mogą być one białawe lub ciemne (według E. W. Oatesa upierzenie zmienia się zależnie od pory roku). U dorosłego wierzch ciała szarobrązowy, pokrywy uszne białawe; można dostrzec krótką, białawą brew. Pióra na wierzchu głowy i czole wyróżniają się sztywnymi stosinami (u młodocianych nie jest to wyraźna cecha), dzięki którym nepalotymal otrzymał angielską nazwę "Spiny Babbler" (dosł. "kolczasta tymalia"). Pierś kremowopłowa, pokryta paskami. Ogon stopniowany. Boki i pokrywy podogonowe oliwkowe. Kolor tęczówki różnie podawany: jako niebieski lub szarobrązowy.
Zasięg występowania.
Endemit Nepalu. Zależnie od pory roku wędruje na określone wysokości: od 900 do 1900 m n.p.m. zimą i od 1400 do 2100 m n.p.m. latem.
Ekologia i zachowanie.
Tymale nepalskie bywały stwierdzane na wysokości od 800 do 2200 m n.p.m. Zasiedlają gęste zadrzewienia wtórne. Żywią się głównie owadami. W jednym z badań na 2295 fragmentów pokarmu (zjedzonych przez 316 osobników) 86% stanowiły bezkręgowce, pozostałe 14% owoce i nasiona. Z bezkręgowców zjadają m.in. owady, ślimaki i dżdżownicowate. Żerują na ziemi. Nepalotymal potrafi naśladować głosy innych ptaków. Podczas snu umieszcza głowę między nasadami skrzydeł i stroszy się na kształt kuli; możliwe, że ma to odstraszać drapieżniki. Płochliwy. Może przebywać pojedynczo lub w niewielkich grupach 3–10 osobników, również z sierpodziobami rudolicymi ("Erythrogenys erythrogenys").
Lęgi.
Okres lęgowy trwa od kwietnia do czerwca. Gniazdo umieszczone jest w krzewie lub kępie traw. Gniazdo ma kształt kubeczka, zbudowane jest z trawy, liści i włókien roślinnych. Jedno zmierzone gniazdo miało średnicę około 12,5 cm i wysokość blisko 5 cm. W zniesieniu 3 lub 4 jaja o skorupce barwy jasnoniebieskiej; ich wymiary to około 28 na 16,5 mm.
Status i zagrożenia.
IUCN uznaje tymala nepalskiego za gatunek najmniejszej troski (LC, "Least Concern") nieprzerwanie od 1988 (stan w 2020). BirdLife International ocenia trend populacji jako stabilny ze względu na brak widocznych zagrożeń. Był opisany jako "dość pospolity" już w 1889; obecnie (2016) lokalnie pospolity w swoim poszatkowanym zasięgu. Występuje na Endemic Bird Area 129 Central Himalayas.

</doc>
<doc id="3668405" url="https://pl.wikipedia.org/wiki?curid=3668405" title="İzmir Atatürk Stadyumu">
İzmir Atatürk Stadyumu



</doc>
<doc id="3668410" url="https://pl.wikipedia.org/wiki?curid=3668410" title="BJK İnönü Stadı">
BJK İnönü Stadı



</doc>
<doc id="3668411" url="https://pl.wikipedia.org/wiki?curid=3668411" title="Kamila Magálová">
Kamila Magálová

Kamila Magálová (nazwisko panieńskie: Slovákova) (ur. 16 listopada 1950) – słowacka aktorka, córka słowackiego dyrygenta Ladislava Slováka

</doc>
<doc id="3668412" url="https://pl.wikipedia.org/wiki?curid=3668412" title="First Underground Nuclear Kitchen">
First Underground Nuclear Kitchen

First Underground Nuclear Kitchen – dwunasty album studyjny brytyjskiego muzyka Glenna Hughesa. Wydawnictwo ukazało się 11 maja 2008 roku nakładem wytwórni muzycznej Frontiers Records. W nagraniach Hughesa wsparli m.in.: jego wieloletni współpracownik - gitarzysta JJ Marsh oraz znany z występów w zespole Red Hot Chili Peppers perkusista Chad Smith. Materiał był promowany teledyskiem do utworu "Love Communion".
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="3668418" url="https://pl.wikipedia.org/wiki?curid=3668418" title="Alkazar (stadion)">
Alkazar (stadion)



</doc>
<doc id="3668420" url="https://pl.wikipedia.org/wiki?curid=3668420" title="Stadion Andonisa Papadopulosa">
Stadion Andonisa Papadopulosa



</doc>
<doc id="3668423" url="https://pl.wikipedia.org/wiki?curid=3668423" title="Stadion Branko Čavlović-Čavlek">
Stadion Branko Čavlović-Čavlek



</doc>
<doc id="3668425" url="https://pl.wikipedia.org/wiki?curid=3668425" title="Szaleni wikingowie">
Szaleni wikingowie

Szaleni wikingowie (ang. "Loggerheads") – serial animowany produkcji irlandzko-niemieckiej, utworzony przez Magma Films. Serial stanowi kombinację toposu o wikingach z czarnym humorem, stawiając w groteskowym ujęciu stereotypy i motywy nordyckie, które przenikły do kultury masowej. Został wyemitowany zaledwie jeden sezon "Szalonych wikingów". W Niemczech serial wyemitowano w 1997 na stacji ProSieben, natomiast w Wielkiej Brytanii w 1998 roku. W Polsce premiera miała miejsce w 2000 roku na nieistniejącym dziś kanale MiniMax.
Spis odcinków.
Tytuły podane w oryginale:

</doc>
<doc id="3668426" url="https://pl.wikipedia.org/wiki?curid=3668426" title="Stadion Aldo Drosina">
Stadion Aldo Drosina



</doc>
<doc id="3668429" url="https://pl.wikipedia.org/wiki?curid=3668429" title="Kaftanzoglio Stadio">
Kaftanzoglio Stadio



</doc>
<doc id="3668432" url="https://pl.wikipedia.org/wiki?curid=3668432" title="Afula Illit Stadium">
Afula Illit Stadium



</doc>
<doc id="3668433" url="https://pl.wikipedia.org/wiki?curid=3668433" title="Mohammad Kazem Szari’atmadari">
Mohammad Kazem Szari’atmadari

Mohammad Kazem Szari’atmadari (ur. 1905 w Tebrizie, zm. 3 kwietnia 1986) – irański duchowny szyicki, ajatollah. Jeden z trzech najważniejszych ideologów okresu rewolucji islamskiej w Iranie, obok Ruhollaha Chomejniego i Mahmuda Taleghaniego. Przeciwnik koncepcji rządów uczonego prawnika, zwolennik oparcia systemu politycznego Iranu na konstytucji z 1906. Z powodu sprzeciwu wobec poglądów głoszonych przez Chomejniego w 1982 oskarżony o organizowanie zamachu stanu i osadzony w areszcie domowym, gdzie przebywał do końca życia. 
Życiorys.
Wczesna działalność.
Pochodził z irańskiego Azerbejdżanu. Uczył się w seminariach duchownych w Ghom i An-Nadżafie, następnie nauczał w seminariach w Tebrizie i w Ghom. Odegrał znaczącą rolę podczas protestów przeciwko monarchii w latach 1962-1963. 
Rewolucja islamska.
Jego poglądy polityczne były umiarkowane. W styczniu 1978 Szari’atmadari nie poparł protestów studentów seminarium w Ghom przeciwko artykułowi atakującemu Ruhollaha Chomejniego, a gdy - po tym, gdy podczas tłumienia manifestacji padły ofiary śmiertelne - protesty przybrały na sile i rozlały się na kolejne miasta Iranu, wzywał do umiarkowania, by uniknąć dalszych ofiar. Apelował, by w 40. dzień po wydarzeniach w Ghom pozostać w domach lub uczcić pamięć ofiar modlitwą w meczetach. Odmienne stanowisko zajęli wówczas radykalni duchowni na czele z Chomejnim i Mohammadem Behesztim, którzy wezwali do dalszych protestów antyrządowych. W styczniu 1979 ajatollah poparł rząd Szapura Bachtijara, uznając, że mógł on realnie wdrożyć zapowiadane reformy liberalizujące kraj. Większość demonstrantów popierała jednak Chomejniego i żądała abdykacji szacha, do czego też ostatecznie doszło. Bardziej umiarkowani ajatollahowie, chociaż przed rewolucją również bardzo popularni, podczas gwałtownych zmian tracili znaczenie.
Był przeciwnikiem przedstawionej przez Chomejniego koncepcji rządów uczonego islamskiego prawnika ("welajat-e faghih"). Przekonywał również, że w referendum, które miało rozstrzygnąć o przyszłym ustroju Iranu, wyborcy powinni mieć możliwość dokładnego określenia przyszłego systemu władzy. Sam opowiadał się za konstytucją z 1906, z okresu rewolucji konstytucyjnej. Uważał, że Iran mógłby pozostać monarchią, jeśli, w myśl tejże konstytucji, rada pięciu uczonych prawników szyickich miałaby prawo weta względem wszystkich ustaw. Bezpośrednio po rewolucji bezskutecznie protestował przeciwko procesom i natychmiastowym egzekucjom osób związanych z obalonym reżimem. 
Sprawa ustroju republiki islamskiej. Osadzenie w areszcie domowym.
Protesty Szari’atmadariego przeciwko uchwalonej konstytucji i powierzeniu najwyższej władzy w kraju ajatollahowi zyskały pewien oddźwięk społeczny, zwłaszcza w Tebrizie, gdzie idee rewolucji konstytucyjnej był szczególnie silne, i w całym irańskim Azerbejdżanie. Przez pewien czas wydawało się, że Szari’atmadari będzie poważnym rywalem Chomejniego w walce o władzę. Skupiali się wokół niego działacze o różnych poglądach: liberałowie, umiarkowani i część konserwatystów, popierali go handlarze z bazarów, niezadowoleni z recesji, jak również zwolennicy autonomii irańskiego Azerbejdżanu. Na jego autorytet powoływała się Muzułmańska Ludowa Partia Republikańska, on jednak nie udzielił jej poparcia wprost. W Tebrizie miały miejsce masowe demonstracje poparcia dla niego. Sam jednak wycofał się z rywalizacji, nie chcąc, by doprowadziła ona do kolejnych aktów przemocy. Podobnie jak zwolennicy byłego premiera Mehdiego Bazargana oraz liderzy socjalistycznej partii Tude został zmuszony do wystąpienia w telewizji i odwołania głoszonych wcześniej poglądów.
W 1982 Szari'atmadari został oskarżony o udział w organizacji zamachu stanu. Zarzucono mu również, że jego poparcie dla rewolucji nie było bezwarunkowe; w rzeczywistości był to odwet za opór ajatollaha wobec nowej konstytucji Iranu. Był przesłuchiwany osobiście przez kierującego jednym z irańskich trybunałów rewolucyjnych Mohammada Rejszachriego. Szari'atmadari został osadzony w areszcie domowym, a następnie, wbrew tradycji, pozbawiony tytułu wielkiego ajatollaha (mardża-je taghlid).
Poglądy.
Szari'atmadari nie wyłożył swoich poglądów politycznych w jednej pracy, mogą być one rekonstruowane na podstawie udzielanych przez niego wywiadów. Są to koncepcje oparte na tradycyjnym nauczaniu szyickim. Ajatollah twierdził, że rząd muzułmański może być monarchią, jednak rządy dynastii Pahlawich nie zasługiwały na trwanie, gdyż szach podporządkował się Zachodowi i popełnił zbyt wiele aktów niesprawiedliwości. Podkreślał, że kryterium działania politycznego dla szyitów powinien być wyłącznie islam, słowa i czyny proroka Mahometa, nie inspiracje socjalistyczne. Argumentował, że działania Mahometa w niektórych sytuacjach mogą być interpretowane jako rewolucyjne, w innych zaś - jako reformatorskie. W ocenie Szari'atmadariego wielu przywódców rewolucji islamskiej uznało rewolucję i nową konstytucję za cel swoich działań, podczas gdy były to wyłącznie środki.

</doc>
<doc id="3668435" url="https://pl.wikipedia.org/wiki?curid=3668435" title="Herma Schurinek">
Herma Schurinek

Herma Schurinek (ur. 15 lipca 1902, zm. ?) – austriacka lekkoatletka, sprinterka i skoczkini w dal.
Siedmiokrotna mistrzyni Austrii (bieg na 100 metrów – 1925, 1927, 1929 i 1930; bieg na 200 metrów – 1929; skok w dal – 1926 i 1927).
Reprezentantka kraju w meczach międzypaństwowych (zwycięstwa indywidualne i drużynowe).
Rekordzistka Austrii na 100 metrów (do 12,8 w 1927 i 1930), w skoku w dal (5,25 w 1926) i sztafecie 4 × 100 metrów (50,4 w 1928).

</doc>
<doc id="3668436" url="https://pl.wikipedia.org/wiki?curid=3668436" title="Huang Changzhou">
Huang Changzhou

Huang Changzhou (; ur. 20 sierpnia 1994) – chiński lekkoatleta, skoczek w dal.
W 2016 był piąty na halowych mistrzostwach Azji oraz zdobył brązowy medal podczas halowego czempionatu globu w Portland. Jedenasty zawodnik igrzysk olimpijskich w Rio de Janeiro (2016). Rok później sięgnął po złoto mistrzostw Azji. W tym samym roku nie awansował do finału światowego czempionatu w Londynie.
Złoty medalista mistrzostw Chin.
Rekordy życiowe: stadion – 8,33 (15 września 2020, Shaoxing); hala – 8,21 (20 marca 2016, Portland oraz 20 lutego 2019, Nankin).

</doc>
<doc id="3668438" url="https://pl.wikipedia.org/wiki?curid=3668438" title="Changzhou Huang">
Changzhou Huang



</doc>
<doc id="3668440" url="https://pl.wikipedia.org/wiki?curid=3668440" title="Gigli">
Gigli



</doc>
<doc id="3668442" url="https://pl.wikipedia.org/wiki?curid=3668442" title="Kazimierz Małysiak">
Kazimierz Małysiak

Kazimierz Małysiak (ur. 11 kwietnia 1936 w Katowicach, zm. 13 marca 2016) – polski zawodnik i trener hokeja, ojciec Andrzeja Małysiaka.
Życiorys.
Jako zawodnik grał na pozycji napastnika-prawoskrzydłowego. W latach 1953–1956 był zawodnikiem AZS Katowice z którym zdobył brązowy medal Akademickich Mistrzostw Świata w 1956. W latach 1957–1969 reprezentował barwy Górnika Katowice, a następnie GKS-u Katowice. W tym okresie pięciokrotnie świętował zdobycie Mistrzostwa Polski w latach: 1958, 1960, 1962, 1965 i 1968 oraz pięciokrotnie tytuł Wicemistrza Polski w latach: 1957, 1959, 1961, 1967, 1969. Był królem strzelców polskiej ligi w sezonie 1958/1959.
W latach 1958-1961 dwadzieścia trzy razy reprezentował Polskę w barwach kadry narodowej. Był uczestnikiem trzech turniejów o Mistrzostwo Świata w latach 1958, 1959, 1961. Był również trenerem w klubie GKS Katowice.
W 1968 otrzymał tytuł „Zasłużony Mistrz Sportu”.

</doc>
<doc id="3668445" url="https://pl.wikipedia.org/wiki?curid=3668445" title="Hermine Kraus">
Hermine Kraus

Hermine "Mina" Kraus (ur. w 1890) – austriacka lekkoatletka, sprinterka.
Pierwsza rekordzistka Austrii w biegach na 100 (15,0 w 1913) i 200 (31,8 w 1913) metrów.

</doc>
<doc id="3668446" url="https://pl.wikipedia.org/wiki?curid=3668446" title="Obraz Matki Boskiej Białynickiej">
Obraz Matki Boskiej Białynickiej

Obraz Matki Boskiej Białynickiej – wizerunek przedstawiający Maryję z Dzieciątkiem w typie Hodegetrii (praw. "Ikony"), nieznanego autorstwa otoczony szczególnym kultem religijnym wśród wiernych Kościoła rzymskokatolickiego oraz Cerkwi prawosławnej i uważany za cudowny. Znajdował się w głównym ołtarzu kościoła Matki Bożej Szkaplerznej w Białyniczach. Obraz uważany przez prawosławnych za oryginalny zaginął podczas II wojny światowej.
Historia obrazu.
Pochodzenie obrazu.
Istnieją dwa różne podania o pochodzeniu obrazu, prawosławne i katolickie. Prawosławne podanie ma dwie wersje. Jedna z nich mówi, że po zajęciu Kijowa przez wojska tatarskie Batu-chana w 1240 roku, kilku mnichów uciekło do lasu zabierając ze sobą ikonę w stylu bizantyjskim. Swoją długą drogę zakończyli na wzgórzu nad rzeką Druć, gdzie założyli cerkiew św. Proroka Eliasza i męski monaster. Podczas pierwszej nocy w tym miejscu ikona zaczęła emanować niezwykłym światłem. Cudowna poświata była widoczna w ciągu kolejnych nocy. Na pamiątkę tego cudu miejsce to nazwano „Białymi nocami” czy też „Białyniczami”. Później obraz został skradziony przez Karmelitów.
Druga wersja mówi, iż uciekający mnisi umieścili obraz w monasterze Kuteińskim na przedmieściach Orszy. Później został skradziony z bramy monasteru przez Karmelitów lub przekazany im w 1635 roku za pośrednictwem fundatora monasteru i klasztoru kanclerza wielkiego litewskiego Lwa Sapiehy.
Obie wersje katolickiego podania mówią o cudownym pojawieniu się obrazu w klasztorze Karmelitów. Zakonnicy długo poszukiwali malarza mogącego namalować oblicze Matki Bożej, aż w 1634 roku tajemniczy wędrowny malarz – anioł, ofiarował im namalowany na okiennicy obraz. Postać Maryi z Dzieciątkiem Jezus miała niedokończoną szatę, o wykończenie której miała zadbać, zdaniem autora, sama Matka Boża. Druga wersja mówi, że obraz namalował podczas śpiewania przez zakonników litanii do Matki Bożej i ukończył go przed jej zakończeniem.
Historia.
Po 1635 roku marszałek wielki litewski Krzysztof Zawisza ozdobił obraz kosztowną sukienką, a podkanclerz Kazimierz Lew Sapieha, syn fundatora klasztoru, przyozdobił ołtarz klejnotami oraz urządził w klasztorze drukarnię.
W obliczu rabunku, zbrodni i pożogi jaką niosły wojska moskiewskie na kresach Rzeczypospolitej podczas wojny polsko-rosyjskiej, jesienią 1655 roku obraz Maryi przeniesiono do Lachowicz w województwie nowogródzkim. Należąca do Pawła Sapiehy, hetmana litewskiego, twierdza broniła się w tym samym czasie co Częstochowa przed Szwedami. Pomimo trzymiesięcznego oblężenia (1660) i znacznych posiłków pod wodzą Iwana Chowańskiego, twierdza nie została zdobyta. Krótko po tym Chowański został rozbity przez wojska Stefana Czarnieckiego i Pawła Sapiehy. W powszechnej opinii odparcie nieprzyjaciół nie byłoby możliwe bez wstawiennictwa Matki Bożej. W pamięci współczesnych cudowna obrona twierdzy w Lachowiczach była równie znana jak obrona Jasnej Góry.
Po zwycięstwie Czarniecki z Sapiehą triumfalnie wchodzili do Lachowicz i wraz z tłumami chóralnie odśpiewali Te Deum Laudamus przed obrazem z Białynicz, a był to dzień Nawiedzenia Najświętszej Maryi Panny (31 maja).
Wizerunek z Białynicz pozostał w bezpiecznych Lachowiczach ponad wiek. Dzięki zabiegom Karmelitów i poparciu księżnej Teofili z Jabłonowskich Sapieżyny, uroczyście powrócił w 1760 roku do Białynicz, do nowego kościoła.
Po zbadaniu cudów dokonanych za przyczyną Matki Bożej Białynickiej przez specjalną komisję przysłaną przez biskupa wileńskiego Jana Zienkowicza, papież Benedykt XIV 13 kwietnia 1756 roku wydał bullę z zezwoleniem na koronację obrazu. Złote korony wykonano ze składek zbieranych w całej Rzeczypospolitej, a zwłaszcza od wielmożów litewskich Michała Radziwiłła i Jerzego Ogińskiego. Uroczystej koronacji obrazu dokonał biskup Smoleńska Jerzy Mikołaj Hylzen 20 września 1761 roku (inne źródła: 29 września).
W 1832 roku klasztor karmelicki został skasowany przez gubernatora mohylewskiego Michaiła Murawjowa i od tego czasu władze carskie prowadziły wśród ludności kraju nieustanną propagandę w celu wmówienia, że kościół powinien zostać wraz z cudownym obrazem przekazany Cerkwi prawosławnej. Ataki propagandowe władzy na świątynię będącą ostoją polskości i wiary na tych terenach, nasiliły się po rekoronacji obrazu 6 czerwca 1856 roku. 12/24 kwietnia 1876 roku, pod pretekstem rewizji w poszukiwaniu jakoby ukrytej broni, przedstawiciele władz carskich wkroczyli do kościoła i rankiem, gdy wierni przybyli na Mszę świętą, zastali odprawianą przy przenośnym, wojskowym ołtarzu liturgię prawosławną. Kościół został zamieniony na trzecią cerkiew w Białyniczach. Katolicy uważają, że ostatni proboszcz ks. Lucjan Godlewski ukrył obraz, a w kościele zostawił kopię. Jak pisze ks. Tadeusz Krahel panuje pogląd, że oryginał znajduje się w klasztorze Karmelitów trzewiczkowych w Woli Gułowskiej.
Pod koniec XIX w. cudowny obraz nawiedzało do 10 tysięcy pielgrzymów rocznie.
W 1924 roku bolszewicy zamknęli cerkiew i urządzili w niej muzeum ateizmu. Obraz znajdujący się w cerkwi był przechowywany w Muzeum Obwodowym w Mohylewie razem z krzyżem Eufrozyny Połockiej. Oba zaginęły podczas ewakuacji muzeum przed Niemcami w 1941 roku. W latach 60. XX wieku kościół i klasztor wysadzono w powietrze. W 1996 roku na jego miejscu zbudowano cerkiew prawosławną, w której czczona jest Matka Boża Białynicka. W 1993 roku odrodziła się parafia katolicka, a w 1995 roku zakupiono drewniany dom na tymczasową kaplicę. Wskazano miejsce pod kościół w centrum miejscowości i wybrano architekta z Mińska, który zaprojektuje świątynię w stylu neogotyckim. W 2011 roku z okazji 250-lecia koronacji Matki Boskiej Białynickiej odprawiono Mszę Świętą, której przewodniczył abp Tadeusz Kondrusiewicz, metropolita mińsko-mohylewski.
Wierni modlą się przed wizerunkami Matki Boskiej Białynickiej, prosząc o uzdrowienie chorób i pocieszenie w smutku.
Wizerunek Matki Boskiej Białynickiej znajduje się w herbie Białynicz.
Kopie Obrazu Matki Boskiej Białynickiej.
Z opisów kościelnych wynika, że obraz był malowany na desce. Najbardziej prawdopodobnymi kopiami białynickiego obrazu są dwie wykonane w drugiej połowie XVII wieku:
Kopie obrazu znajdują się również:

</doc>
<doc id="3668448" url="https://pl.wikipedia.org/wiki?curid=3668448" title="Adele Bierbrauer">
Adele Bierbrauer

Adele Bierbrauer (ur. 30 października 1900) – austriacka lekkoatletka, sprinterka.
Mistrzyni kraju w biegach na 100 (1920) i 400 (1918) metrów.
Rekordzistka Austrii w biegach na 100 (14,4 w 1917) i 400 (1:10,0 w 1917, 1:10,0 w 1918 oraz 1:07,6 w 1921) metrów.

</doc>
<doc id="3668449" url="https://pl.wikipedia.org/wiki?curid=3668449" title="Interleukina 26">
Interleukina 26

Interleukina 26, IL-26 – homolog interleukiny 10, wytwarzany przez limfocyty T, zakażone przez jeden z wirusów opryszczki. 
Rola tej interleukiny w odpowiedzi immunologicznej jest nieznana. 

</doc>
<doc id="3668450" url="https://pl.wikipedia.org/wiki?curid=3668450" title="Koncentracja (fizyka)">
Koncentracja (fizyka)



</doc>
<doc id="3668451" url="https://pl.wikipedia.org/wiki?curid=3668451" title="Interleukina 32">
Interleukina 32

Interleukina 32, IL-32 – cytokina, której wytwarzanie jest stymulowane przez interleukinę 18. Jest wytwarzana przez komórki nabłonkowe, limfocyty T i komórki NK. 
IL 32 działa na makrofagi, indukując w ten sposób powstawanie dużych ilości prozapalnych cytokin i chemokin, m.in.: TNF, interleukiny 1, interleukiny 6. 
W celu generacji fragmentu o silniejszych właściwościach, proteinaza 3, która powstaje w ziarnach neutrofilów, może ją przycinać. 

</doc>
<doc id="3668453" url="https://pl.wikipedia.org/wiki?curid=3668453" title="Interleukina 33">
Interleukina 33

Interleukina 33, IL-33 – należy do grupy interleukiny 1.
Zwiększa ona wytwarzanie cytokin przez limfocyty Th2. Receptor interleukiny 33 jest jednym z charakterystycznych markerów populacji tych limfocytów.
Znajduje się na powierzchni komórek tucznych. Modyfikowana indukuje objawy astmy oraz innych chorób alergicznych.

</doc>
<doc id="3668459" url="https://pl.wikipedia.org/wiki?curid=3668459" title="Interleukina 29">
Interleukina 29

Interleukina 29, IL-29 – wraz z interleukiną 28 należy do grupy interferonów typu lambda.
Wykazuje właściwości podobne do wspomnianej cytokiny oraz do grupy tych interferonów. 

</doc>
<doc id="3668460" url="https://pl.wikipedia.org/wiki?curid=3668460" title="Interleukina 30">
Interleukina 30

Interleukina 30, IL-30 – podjednostka p28 interleukiny 27. Jest to cząsteczka długołańcuchowa z 4 helisami. Istnieje w niej łańcuch nazwany łańcuchem Epsteina-Barr. Jest strukturalnie podobna do interleukiny 6.

</doc>
<doc id="3668461" url="https://pl.wikipedia.org/wiki?curid=3668461" title="Częstotliwość Debye'a">
Częstotliwość Debye'a



</doc>
<doc id="3668462" url="https://pl.wikipedia.org/wiki?curid=3668462" title="Puchar Włoch w piłce nożnej (2009/2010)">
Puchar Włoch w piłce nożnej (2009/2010)

Puchar Włoch 2009/2010 – 63. edycja rozgrywek piłkarskiego Pucharu Włoch.

</doc>
<doc id="3668463" url="https://pl.wikipedia.org/wiki?curid=3668463" title="Aleksander Kunicki">
Aleksander Kunicki

Aleksander Kunicki, ps. „Karaś”, „Francuz”, „Rayski”, „Marian” (ur. 26 lutego 1898 w Demni Wyżnej, zm. 6 czerwca 1986 w Bielsku-Białej) – kapitan WP, uczestnik I wojny światowej, wojny polsko-bolszewickiej oraz III powstania śląskiego, a w czasie II wojny światowej działacz Związku Walki Zbrojnej i Armii Krajowej.
Życiorys.
Syn Ferdynanda oraz Pauliny z domu Dać. W maju 1916 został wcielony do 41 pp armii austro-węgierskiej. W połowie 1918 wzięty do niewoli przez Włochów i umieszczony w obozie jenieckim w Weronie. Tam zachorował i trafił do szpitala, z którego zgłosił się do formowanej przez gen. Józefa Hallera – Armii Polskiej we Francji. 6 czerwca 1919 wraz z 3 psp przybył do Polski. Jednostkę zakwaterowano w rejonie Płocka. Uczestniczył w wojnie polsko-bolszewickiej. Po jej zakończeniu pozostał w wojsku. Wziął udział w III powstaniu śląskim.
Na początku 1933 odszedł ze służby w 3. psp, w którym pełnił funkcję kierownika kancelarii dowództwa pułku w stopniu starszego sierżanta. 1 marca 1933 został przydzielony do bielskiej ekspozytury Samodzielnego Referatu Informacyjnego DOK V, której zadaniem było rozpoznawanie i zwalczanie niemieckiego szpiegostwa i dywersji na terenie Śląska Cieszyńskiego oraz powiatów Biała i Żywiec. Przez szereg lat pełnił funkcję kierownika tej placówki kontrwywiadowczej, przeciwstawiając się działalności niemieckiego wywiadu, który przez tereny Czechosłowacji intensywnie penetrował obszary RP. W 1938, po zajęciu Zaolzia przez oddziały WP, w Cieszynie Zachodnim utworzono polską placówkę kontrwywiadowczą o szerszym zasięgu działania, która przejęła agendy zlikwidowanej placówki w Bielsku. W nowo utworzonej placówce cieszyńskiej objął referat kontrwywiadowczy i funkcję tę pełnił do wybuchu wojny. Działał w kontrwywiadzie przy zwalczaniu związanych z senatorem RP Rudolfem Wiesnerem oraz Partią Młodoniemiecką w Polsce ("Jungdeutsche Partei") niemieckich agentów i dywersantów na terenie Bielska i Śląska Cieszyńskiego.
We wrześniu 1939 został ewakuowany wraz z innymi pracownikami Samodzielnego Referatu Informacyjnego DOK V, z którymi po agresji ZSRR na Polskę przekroczył granicę rumuńską w Kutach. Nosił wtedy ubranie cywilne i jako zwykły uciekinier został zarejestrowany w obozie przejściowym w Bacău. W polskiej ambasadzie w Bukareszcie otrzymał paszport na wyjazd do Francji. Ruszył do Belgradu, a stamtąd pojechał do Grecji. 23 października 1939 dopłynął do Marsylii. Następnie przez Paryż dotarł do polskiego obozu w Coëtquidan. Tam otrzymał przydział do formowanego właśnie 1 pp. Przydzielono go do placówki kontrwywiadu. W grudniu został przeniesiony do sztabu gen. Sikorskiego w Paryżu. Po zameldowaniu się w sztabie otrzymał przydział do tajnego referatu mającego za zadanie utrzymywanie łączności z krajem.
Po upadku Francji w czerwcu 1940, powrócił do kraju i od stycznia 1943 piastował stanowisko szefa wywiadu oddziału Organizacji Specjalnych Akcji Bojowych („Osa”-„Kosa 30”). Po rozbiciu oddziału został włączony do oddziału dywersji bojowej Kedywu Komendy Głównej Armii Krajowej „Agat”. Brał udział między innymi w rozpracowaniu dowódcy SS i Policji na dystrykt warszawski Generalnego Gubernatorstwa Franza Kutschery (Akcja Kutschera). Po kapitulacji powstania warszawskiego, w którym nie brał udziału, został osadzony w obozie przejściowym w Pruszkowie, skąd udało mu się uciec.
W marcu 1945 podjął pracę w Zarządzie Miejskim w Bielsku. W czerwcu został aresztowany przez funkcjonariuszy Urzędu Bezpieczeństwa pod zarzutem współpracy z gestapo w okresie okupacji. Został skazany na karę śmierci. Trafił do więzienia, gdzie oczekiwał na wykonanie wyroku. W wyniku interwencji żony i wstawiennictwu płk. Mazurkiewicza, który wystosował list do Bolesława Bieruta, został oczyszczony z zarzutów. 27 kwietnia 1946 przed Wojskowym Sądem Rejonowym odbyła się jego rozprawa rewizyjna. W 1959 z powodu pogorszenia stanu zdrowia przeszedł na rentę inwalidzką. W kwietniu 1967 ukończył spisywanie swoich wspomnień wojennych, które wydał rok później.
Żonaty, miał dwójkę dzieci.
Zmarł 6 czerwca 1986 i został pochowany na cmentarzu w Kozach.

</doc>
<doc id="3668465" url="https://pl.wikipedia.org/wiki?curid=3668465" title="Złoty chłopiec (nagroda)">
Złoty chłopiec (nagroda)



</doc>
<doc id="3668466" url="https://pl.wikipedia.org/wiki?curid=3668466" title="Ferenc Kontra (pisarz)">
Ferenc Kontra (pisarz)

Ferenc Kontra (ur. 18 czerwca 1958 w Dražu) – węgierski pisarz i dziennikarz. 
Biografia.
Urodził się w Dražu w Jugosławii (obecnie Chorwacja), tam też spędził dzieciństwo. W 1977 roku ukończył szkołę średnią (" Lajos-Nagy-Gymnasium") w Peczu. Studiował filologię węgierską i angielską na Uniwersytecie w Segedynie po studiach, w 1983 roku wrócił do Chorwacji, do Osijeka, gdzie pracował w tygodniku "Magyar Képes Ujság". W 1987 roku przeprowadził się do Nowego Sadu (obecnie Serbia), tam współpracował z czasopismem "Új Symposion". Od 1991 roku pracował w "Magyar Szó", węgierskojęzycznym dzienniku przeznaczonym dla węgierskiej mniejszości w Wojwodinie, początkowo jako autor artykułów, potem jako redaktor rubryki kulturalnej. 

</doc>
<doc id="3668467" url="https://pl.wikipedia.org/wiki?curid=3668467" title="Gabriel Zaklika Wolski">
Gabriel Zaklika Wolski

Gabriel Zaklika Wolski herbu Jelita – stolnik kamieniecki w latach 1673-1683, stolnik łukowski w 1670 roku, skarbnik kamieniecki w latach 1669-1672, pułkownik Jego Królewskiej Mości w 1674 roku.
Poseł na sejm konwokacyjny 1668 roku z ziemi halickiej. Był członkiem konfederacji generalnej zawiązanej 15 stycznia 1674 roku na sejmie konwokacyjnym. Poseł na sejm koronacyjny 1676 roku.
W 1674 roku był elektorem Jana III Sobieskiego z województwa ruskiego.
Bibliografia.
 

</doc>
<doc id="3668471" url="https://pl.wikipedia.org/wiki?curid=3668471" title="Blake i Murphy">
Blake i Murphy

Blake i Murphy – nieistniejący tag team w profesjonalnym wrestlingu występujący w federacji WWE w rozwojowym brandzie NXT. Jego członkami byli Wesley Blake i Buddy Murphy, zaś menedżerowała ich Alexa Bliss. Obaj są byłymi posiadaczami pasów NXT Tag Team Championship.
Historia.
W sierpniu 2014, Wesley Blake porzucił swój dotychczasowy wizerunek kowboja i utworzył tag-team z Buddym Murphym. 14 sierpnia zostali pokonani przez The Lucha Dragons (Kalisto i Sin Carę) w pierwszej rundzie turnieju o miana pretendenckie do WWE Tag Team Championship. Przez resztę 2014 roku przegrywali walki z Lucha Dragons i The Vaudevillains. W październiku zaczęto nazywać ich "Team Thick", jednak niedługo później zrezygnowano z tej nazwy. W październiku wzięli też udział w Battle Royalu mającym wyłonić pretendentów do tytułów mistrzowskich tag-team, jednak zostali wyeliminowani z walki przez The Ascension.
21 stycznia 2015 odnotowali pierwszą wygraną – pokonali The Vaudevillains. Tydzień później, 28 stycznia, pokonali The Lucha Dragons i stali się nowymi posiadaczami WWE Tag Team Championship.
W lutym pseudonimy ringowe członków tag-teamu skrócono do samych ich nazwisk. Na pokonali Lucha Dragons w walce rewanżowej, po czym rozpoczęli rywalizację z Enzo Amorem i Colinem Cassadym. 
13 maja 2015 Blake i Murphy przeszli heel turn – ich interwencja w walce Carmelli z Alexą Bliss doprowadziła do przegranej Carmelli. Na gali , podczas walki Blake’a i Murphy’ego z Amorem i Cassadym, Alexa Bliss zaatakowała Carmellę i Amore'a. Na , Blake i Murphy utracili NXT Tag Team Championship na rzecz The Vaudevillains. Następnie przegrali walkę rewanżową, jak również kilka starć z American Alpha, The Hype Bros oraz Enzo i Cassem. 18 maja, po przegranym pojedynku z Shinsuke Nakamurą i Austinem Ariesem, Blake i Alexa Bliss opuścili Murphy’ego, rozwiązując drużynę. 1 czerwca na odcinku "NXT", Murphy powrócił do pseudonimu ringowego "Buddy Murphy" i przegrał z Tyem Dillingerem. Dwa tygodnie później na "NXT", Blake i Murphy odnowili współpracę, lecz przez nieporozumienie w ringu zostali pokonani przez TM-61. 6 lipca na tygodniówce "NXT" mieli zawalczyć z The Hype Bros, lecz do ringu wszedł powracający Rhyno i miał zamiar ich zaatakować, lecz Murphy opuścił Blake samemu przy zagrożeniu. Jako część podzielenia WWE na brandy, Alexa Bliss została przeniesiona do rosteru "SmackDown" oficjalnie rozwiązując drużynę.

</doc>
<doc id="3668474" url="https://pl.wikipedia.org/wiki?curid=3668474" title="Ulsan Munsu Football Stadium">
Ulsan Munsu Football Stadium



</doc>
<doc id="3668476" url="https://pl.wikipedia.org/wiki?curid=3668476" title="Nissan Stadium">
Nissan Stadium



</doc>
<doc id="3668478" url="https://pl.wikipedia.org/wiki?curid=3668478" title="Wing Stadium">
Wing Stadium



</doc>
<doc id="3668480" url="https://pl.wikipedia.org/wiki?curid=3668480" title="Roman Lenkiewicz Pozhorski">
Roman Lenkiewicz Pozhorski

Roman Lenkiewicz Pozhorski (Ipohorski) herbu Pobóg – podkomorzy mozyrski w 1682 roku, podczaszy mozyrski w 1676 roku, podczaszy trembowelski w latach 1671-1674.
Poseł sejmiku kijowskiego na sejm 1683 roku.
W 1674 roku był elektorem Jana III Sobieskiego z województwa ruskiego.

</doc>
<doc id="3668483" url="https://pl.wikipedia.org/wiki?curid=3668483" title="26. ceremonia wręczenia nagród Goya">
26. ceremonia wręczenia nagród Goya

26. ceremonia wręczenia hiszpańskich nagród filmowych Goya za rok 2011, odbyła się 19 lutego 2012 roku w Palacio Municipal de Congresos w Madrycie. Nominacje do nagród zostały ogłoszone 10 stycznia 2012 roku.
Nominacje ogłoszono w 28 kategoriach, nagrodę honorową otrzymała reżyser i scenarzystka Josefina Molina.

</doc>
<doc id="3668484" url="https://pl.wikipedia.org/wiki?curid=3668484" title="Daejon World Cup Stadium">
Daejon World Cup Stadium



</doc>
<doc id="3668485" url="https://pl.wikipedia.org/wiki?curid=3668485" title="Jan Maciej Struś Gołocki">
Jan Maciej Struś Gołocki

Jan Maciej Struś Gołocki (Gołecki) herbu Kościesza (zm. 1679) – podsędek lwowski w latach 1667-1679, podczaszy płocki w 1659 roku, starosta janowski w 1667 roku, sędzia kapturowy ziemi lwowskiej w 1668 roku, sędzia kapturowy ziemi lwowskiej w 1673 roku.
Stanął w 3 konie na pospolitym ruszeniu ziemian lwowskich i powiatu żydaczowskiego 29 sierpnia 1672 roku pod Lublinem. W 1674 roku był elektorem Jana III Sobieskiego z województwa ruskiego. Poseł na sejm 1677 roku.

</doc>
<doc id="3668487" url="https://pl.wikipedia.org/wiki?curid=3668487" title="Spadochronowe Mistrzostwa Śląska 2007">
Spadochronowe Mistrzostwa Śląska 2007

Spadochronowe Mistrzostwa Śląska 2007 – odbyły się 26–27 czerwca 2007 roku na lotnisku Gliwice-Trynek. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Mistrzostwami sprawował VII Oddział Związku Polskich Spadochroniarzy w Katowicach. Do dyspozycji skoczków był samolot An-2P "SP-AOI". Skoki wykonywano z wysokości 1000 m i opóźnieniem 0–5 sekund. Spadochronowym Mistrzom Śląska 2007 nagrody wręczał i składał gratulacje Leszek Wlazło Prezes Zarządu Aeroklubu Gliwickiego i Marian Brytan Prezes VII Oddziału ZPS w Katowicach.
Rozegrane kategorie.
Mistrzostwa rozegrano w trzech kategoriach celności lądowania:
Wyniki.
W Mistrzostwach brało udział 36 zawodników .

</doc>
<doc id="3668488" url="https://pl.wikipedia.org/wiki?curid=3668488" title="Brytyjska ekspedycja na Mount Everest (1953)">
Brytyjska ekspedycja na Mount Everest (1953)

Brytyjska ekspedycja na Mount Everest z 1953 roku była dziewiątą próbą zdobycia najwyższego szczytu na Ziemi i pierwszą, która zakończyła się powodzeniem. 29 maja 1953 roku Nowozelandczyk Edmund Hillary oraz pochodzący z Nepalu Tenzing Norgay zdobyli wierzchołek Mount Everestu. Wyprawa została zorganizowana i sfinansowana przez Komitet Himalajski. Na jej czele stanął pułkownik John Hunt.
Przygotowania.
Na początku lat 50. XX wieku rozgorzała międzynarodowa rywalizacja o zdobycie Mount Everestu. W latach 1922–1952 wielokrotnie próbowano osiągnąć ten cel. Większość spośród kilkunastu ekspedycji zorganizowali Brytyjczycy. W roku 1952 pierwszą wyprawę na Mount Everest zorganizowali Szwajcarzy. Jej uczestnicy dotarli do wysokości niemalże 8600 m n.p.m. Francuscy badacze otrzymali od rządu Nepalu pozwolenie na wspinaczkę w roku 1954, zaś Szwajcarzy planowali organizację kolejnej ekspedycji na rok 1955. Brytyjczycy dysponowali już wówczas pozwoleniem na wspinaczkę w roku 1953, lecz z uwagi na projekty francuskie i szwajcarskie ich szansa na zorganizowanie kolejnej wyprawy przed rokiem 1956 była minimalna. Dlatego też istotne dla brytyjskich badaczy było osiągnięcie szczytu już w 1953 roku.
Organizację ekspedycji powierzono Komitetowi Himalajskiemu powstałemu z inicjatywy stowarzyszenia Alpine Club oraz Królewskiego Towarzystwa Geograficznego. Według początkowych oczekiwań wyprawą miał dowodzić Eric Shipton, który w 1951 roku poprowadził udaną ekspedycję rozpoznawczą na Mount Everest, zaś w roku 1952 podjął nieudaną próbę zdobycia szczytu Czo Oju. Komitet wybrał jednak Johna Hunta, pułkownika British Army, sprawującego wówczas służbę przy Naczelnym Dowództwie Sojuszniczych Sił Europy (SHAPE od ang. "Supreme Headquarters Allied Powers Europe"). Wybór ten umotywowano zdolnościami przywódczymi i umiejętnością wspinaczki wysokogórskiej mającego 43 lata wojskowego. Dużą część uczestników projektowanej wyprawy stanowili towarzysze Shiptona ze wspinaczki na Czo Oju. Himalaiści ci źle przyjęli wiadomość o powołaniu Hunta. Z otwartą krytyką wystąpił wówczas między innymi Charles Evans, zastępca Hunta. Przeciwny temu wyborowi był również Edmund Hillary.
Członkowie ekspedycji pochodzący z Wielkiej Brytanii wyruszyli z portu Tilbury na statku "S. S. Stratheden" i 12 lutego 1953 roku dotarli do Bombaju. Przyczyną wyboru transportu morskiego zamiast lotniczego były - zgodnie ze słowami Hunta - nie tylko mniejsze koszty, lecz także dążenie do nawiązania ściślejszych relacji pomiędzy członkami zespołu podczas długiej podróży morskiej. Z Bombaju członkowie ekspedycji wyruszyli w kierunku Katmandu, stolicy Nepalu. Nowozelandczycy, George Lowe i Edmund Hillary, do Katmandu dotarli bezpośrednio z Nowej Zelandii. Lowe podróżował statkiem, zaś Hillary wybrał transport lotniczy.
W Katmandu członkowie ekspedycji zostali przyjęci przez brytyjskiego ambasadora, Christophera Summerhayesa. Na początku marca do miasta przybyło dwudziestu wybranych przez Komitet Himalajski Szerpów dowodzonych przez Tenzinga Norgaya, który już wcześniej pięciokrotnie uczestniczył w misjach mających na celu zdobycie Mount Everestu. Pierwsza grupa badaczy wraz z ok. 150 tragarzami wyruszyła w kierunku najwyższego szczytu świata 10 marca. Druga grupa wraz z 200 tragarzami podążyła za nimi dzień później. Pomiędzy 26 a 27 marca wszyscy uczestnicy dotarli do Tengboche, gdzie do 17 kwietnia trwała aklimatyzacja.
Przebieg wspinaczki.
Pierwsza grupa uczestników wyprawy dotarła 12 kwietnia do Bazy Everest, położonej na wysokości 5364 m n.p.m. Przez kilka kolejnych dni zabezpieczano prowadzącą do bazy trasę przez lodospad Khumbu. Następnie Szerpowie przetransportowali do bazy sprzęt i wyposażenie.
Podczas wspinaczki tworzono kolejne obozy. Obóz drugi został założony 15 kwietnia przez Hillary’ego, Banda i Lowe’a na wysokości ok. 5900 m n.p.m. 22 kwietnia utworzono obóz trzeci na wysokości ok. 6150 m n.p.m., zaś 1 maja Hunt, Bourdillon i Evans założyli nieco wyżej obóz czwarty. Obozy drugi, trzeci i czwarty, umożliwiły badaczom przeprowadzenie 2 maja wstępnego rozpoznania dalszej trasy, wiodącej przez Przełęcz Południową. 3 maja na wysokości ok. 6700 m n.p.m. założono obóz piąty. 4 maja Bourdillon i Evans wspomagani przez Warda i Wylie’a osiągnęli obóz szósty na wysokości 7000 m n.p.m. 17 maja Wilfird Noyce i Lowe założyli obóz siódmy na wysokości ok. 7300 m n.p.m. 21 maja Noyce i Szerpa Annullu osiągnęli Przełęcz Południową położoną na wysokości 7906 m n.p.m. Wówczas końcową wspinaczkę na wierzchołek Mount Everestu rozpoczęli wybrani do tego celu przez Hunta Bourdillon i Evans. Używając butli tlenowych dotarli oni 26 maja do wysokości 8750 m n.p.m. Z powodu zmęczenia i awarii sprzętu zostali jednak zmuszeni do rozpoczęcia drogi powrotnej. Hunt wyznaczył dwie inne osoby – Edmunda Hillary’ego i Tenzinga Norgaya – do podjęcia drugiej próby zdobycia Mount Everestu. 27 maja himalaiści wyruszyli z bazy na Przełęczy Południowej, by już 29 maja o godzinie 11:30 osiągnąć wierzchołek góry. Przed rozpoczęciem drogi powrotnej Hillary i Norgay wykonali kilka fotografii oraz zakopali w śniegu krzyż i cukierki.
Powrót i następstwa.
30 maja przebywający w Bazie Głównej James Morris, korespondent dziennika "The Times", otrzymał informację o zdobyciu Mount Everestu, po czym wysłał przy pomocy kuriera zakodowaną wiadomość do Namcze Bazar, skąd przesłano ją jako telegram do brytyjskiej ambasady w Katmandu. Wiadomość dotarła do Londynu rankiem 2 czerwca, w dzień koronacji królowej Elżbiety II.
Po powrocie do Katmandu w połowie czerwca, członkowie ekspedycji dowiedzieli się, że za swoje osiągnięcia Edmund Hillary został odznaczony Orderem Imperium Brytyjskiego, zaś Hunt Odznaką Rycerza Kawalera. 22 czerwca rząd Nepalu spotkał się z uczestnikami wyprawy. Tenzing otrzymał wówczas od królowej kraju nagrodę w wysokości 10 tysięcy rupii, odpowiadających 500 funtom szterlingom według ówczesnego kursu walut. Hunt i Hillary otrzymali noże kukri, a pozostali członkowie ekspedycji - bogato zdobione szkatuły. Tego samego dnia rząd Indii ogłosił utworzenie Złotego Medalu, odznaczenia wzorowanego na brytyjskim Medalu Jerzego, którego pierwszymi laureatami zostali Hillary, Tenzing oraz Hunt. 1 lipca królowa Elżbieta II w porozumieniu z rządami Wielkiej Brytanii, Indii i Nepalu, odznaczyła Norgaya Medalem Jerzego. Po powrocie do Londynu, w lipcu 1953 roku, Hunt otrzymał natomiast tytuł szlachecki.
Amerykańskie National Geographic Society przyznało uczestnikom wyprawy Medal Hubbarda. Członkowie ekspedycji otrzymali także Geograficzny Medal Culluma, przyznawany przez Amerykańskie Towarzystwo Geograficzne, Złoty Medal Królewskiego Towarzystwa Geograficznego, Medal Lwarence'a przyznawany przez stowarzyszenie Royal Central Asian Society, a także tytuły honoris causa na uniwersytetach w Aberdeen, Durham i Londynie.
Członkowie ekspedycji.
Uczestnicy wyprawy zostali wybrani ze względu na umiejętności i doświadczenie w wysokogórskich wspinaczkach, jak i inne zdolności, mogące przydać się podczas trwania podróży. Początkowo 15 członkom ekspedycji towarzyszyło też ok. 20 przewodników i 362 tragarzy.

</doc>
<doc id="3668489" url="https://pl.wikipedia.org/wiki?curid=3668489" title="Ludwig Johannes Christian Hoff">
Ludwig Johannes Christian Hoff

Ludwig Johannes Christian Hoff (ur. 29 grudnia 1795 w Laage, zm. 24 kwietnia 1854 w Krakowie) – pastor ewangelicko–augsburski. 
Życiorys.
W latach 1819-1821 studiował w Missionsschule w Berlinie oraz Seminarium Stansted w Londynie. Na ziemie polskie został skierowany przez Londyńskie Towarzystwo Szerzenia Chrześcijaństwa wśród Żydów. Prowadził działalność misyjną i duszpasterską początkowo w Memelu, Königsbergu, a od 10 kwietnia 1822 w Warszawie. Ordynowany 24 stycznia 1824 w Warszawie. Organizował parafie i prowadził działalność duszpasterską w Piotrkowie Trybunalskim (1824 – 1827), Radomiu (1827 – 1829), Lublinie (1829 – 1841), i Krakowie (1841 – 1854).
W Krakowie planował zorganizować kolonię dla prozelitów. Założył i prowadził cegielnię wyrabiającą kafle wysokiej jakości. Śmierć nie pozwoliła mu na dalszą realizację zamierzeń.
Dzieci z pierwszego małżeństwa z Augustą Gertrudą Sieg:
Dzieci z drugiego małżeństwa z Fryderyka Schück:

</doc>
<doc id="3668491" url="https://pl.wikipedia.org/wiki?curid=3668491" title="Kazimierz Lipczyński">
Kazimierz Lipczyński

Kazimierz Lipczyński herbu Korwin (zm. 1690) – łowczy przemyski w latach 1673-1685, rotmistrz Jego Królewskiej Mości, rotmistrz wojska powiatowego ziemi przemyskiej w 1671 roku.
Poseł na sejm konwokacyjny 1668 roku, sejm elekcyjny 1674 roku i sejm zwyczajny 1677 roku z ziemi przemyskiej, poseł na sejm koronacyjny 1676 roku z ziemi sanockiej. Sędzia skarbowy ziemi przemyskiej w 1661 roku, rotmistrz pospolitego ruszenia ziemi przemyskiej w 1663 roku i 1667 roku, marszałek sejmiku w 1668 roku i 1673 roku, sędzia kapturowy ziemi przemyskiej w 1668 roku.
W 1674 roku był elektorem Jana III Sobieskiego z województwa ruskiego. Poseł sejmiku wiszeńskiego województwa ruskiego z ziemi przemyskiej na sejm 1677 roku.

</doc>
<doc id="3668494" url="https://pl.wikipedia.org/wiki?curid=3668494" title="Nebria schawalleri">
Nebria schawalleri

Nebria (Epinebriola) schawalleri – gatunek chrząszcza z rodziny biegaczowatych i podrodziny Nebriinae.
Gatunek ten został opisany w 1998 roku przez Wiktora G. Szilenkowa na podstawie pojedynczej samicy odłowionej w 1988 roku. Pierwszego opisu samca dokonali w 2007 roku Charles Huber i Joachim Schmidt.
Chrząszcz smolistoczarny z rudobrązowymi odnóżami i czułkami. Holotypowa samica o ciele długości 12,5 mm. Dość duża i szeroka głowa z 6 szczecinkami na przedniej, wyraźnie wystającej krawędzi wargi górnej i, wskutek V-kształtnego wcięcia, ostro dwuwierzchołkowym zębem środkowym bródki. Palczaste wyrostki na języczku mają po dwie szczecinki wierzchołkowe. Poprzeczny rządek 11 szczecinek zdobi podbródek. Prawie sercowate przedplecze ma krótkie i ostre kąty podstawowe, szeroko zaokrąglone kąty wierzchołkowe oraz dwufalistą tylną krawędź z małymi wcięciami tuż obok kątów podstawowych. Dyskowa część przedplecza z ledwo widocznym, promienistym pomarszczeniem. Dołki przypodstawowe głębokie i wąskie. Prawie jajowate, wydłużone i zwężone przynasadowo, silnie wypukłe pokrywy mają płytkie rzędy ze śladową punktacją oraz 4 do 6 bardzo małych szczecinek na trzecich międzyrzędach. Tylne skrzydła szczątkowe. Samica ma smukły i długi wierzchołkowy gonokoksyt z trzema szczecinkami bocznymi na krawędzi wewnętrznej. Samiec ma szeroką nasadę edeagusa z trójkątnymi płatkami przynasadowymi po obu stronach. Krótki i szeroko zaokrąglony wierzchołek edeagusa jest u niego nieco odgięty w lewo, ale nie dobrzusznie.
Gatunek znany wyłącznie z Nepalu, z kilku lokalizacji położonych na wysokościach 3500–4800 m n.p.m. w dystrykcie Taplejung.

</doc>
<doc id="3668504" url="https://pl.wikipedia.org/wiki?curid=3668504" title="Franciszek Dzierżek">
Franciszek Dzierżek

Franciszek Dzierżek herbu Nieczuja (zm. w 1686 roku) – łowczy żydaczowski w latach 1672-1674.
W 1674 roku był elektorem Jana III Sobieskiego z województwa ruskiego.

</doc>
<doc id="3668531" url="https://pl.wikipedia.org/wiki?curid=3668531" title="Teodor Bogdan Hoff">
Teodor Bogdan Hoff

Teodor Bogdan Hoff (ur. 25 stycznia 1830, zm. ok. 1908) – syn Ludwika Hoffa pastora ewangelicko-augsburskiego i Augusty Gertrudy Sieg.
Życiorys.
Ukończył farmację na Uniwersytecie Jagiellońskim. Tytuł mgr farmacji uzyskał w 1863 roku. W latach 1863–1867 był asystentem na wydziale chemii Uniwersytetu Jagiellońskiego. W latach 1867–1870 prowadził aptekę „Pod Koroną” w Rynku w Krakowie oraz wytwórnię win musujących. Jego wyroby apteczne zdobyły medale na wystawie I Zjazdu Lekarzy i Przyrodników w Krakowie (1868) a wina w Wiedniu (1872) i Marburgu (1876)
Nauczyciel chemii.
W latach 1873–1878 pracował w Instytucie Technicznym i Wyższej Szkole Realnej w Krakowie, w latach l878–1890 w Wyższej Szkole Realnej Gimnazjum i Szkole przemysłowej w Jarosławiu. W 1878 roku został mianowany profesorem szkoły średniej. Przeszedł na emeryturę w 1890 roku.
Członek wielu Towarzystw m.in. Towarzystwa Naukowego Krakowskiego, Akademii Umiejętności, Towarzystwa Historii Naturalnej w Paryżu. Współorganizator I Zjazdu Lekarzy i Przyrodników Polskich w 1868 roku w Krakowie, organizator i dyrektor Wystawy towarzyszącej zjazdowi.
Poza pracą zawodową zajmował się różnymi dziedzinami.

</doc>
<doc id="3668567" url="https://pl.wikipedia.org/wiki?curid=3668567" title="Fiodor Dubkowiecki">
Fiodor Dubkowiecki

Fiodor Iwanowicz Dubkowiecki (ros. Фёдор Иванович Дубковецкий, ukr. Фе́дір Іва́нович Дубкове́цький, ur. 2 maja 1894 w Zarożanach, zm. 6 marca 1960 w Talnem) – przewodniczący kołchozu, dwukrotny Bohater Pracy Socjalistycznej (1951 i 1958).
Życiorys.
Pracował na roli i w cukrowni, brał udział w I wojnie światowej. W 1917 wstąpił do Czerwonej Gwardii i uczestniczył w wojnie domowej w Rosji. Do 1922 służył w Armii Czerwonej, po demobilizacji przybył do obwodu czerkaskiego i 7 listopada 1922 założył komunę rolniczą "Wulik i Bdżoła" - pierwsze w powiecie humańskim kolektywne gospodarstwo rolne, i został jego przewodniczącym. Później kołchoz ten został przemianowany na "Zdobutok Żowtnia" i brał udział we Wszechzwiązkowej Wystawie Rolniczej i został nagrodzony dyplomem, a szereg pracowników, w tym Dubkowiecki, odznaczeni medalami. W latach 1941-1944 powiat humański był zajmowany przez Niemców, po powrocie na ten teren władzy ZSRR Dubkowiecki na nowo objął przewodnictwo kołchozu, które sprawował do końca życia. Od 1926 należał do WKP(b), od 25 lutego 1956 do śmierci był członkiem Centralnej Komisji Rewizyjnej KPZR. Był również deputowanym do Rady Najwyższej ZSRR I, III i IV kadencji.
Odznaczenia.
I medale.

</doc>
<doc id="3668568" url="https://pl.wikipedia.org/wiki?curid=3668568" title="Jaskiniowiec (powieść)">
Jaskiniowiec (powieść)

Jaskiniowiec (norw. "Hulemannen") – powieść kryminalna norweskiego pisarza, wyróżnionego Nagrodą Rivertona, Jørna Liera Horsta, opublikowana w 2013. Pierwsze polskie wydanie ukazało się w 2015 nakładem wydawnictwa Smak Słowa.
Jest dziewiątą powieścią w cyklu ze śledczym Williamem Wistingiem z Larviku. Akcja dotyczy zgonu Viggo Hansena ze Stavern (61 lat), który mieszkał w sąsiedztwie Wistinga, przy tej samej ulicy – Wildenveys gate. Znaleziono go martwego w fotelu, przed telewizorem, gdzie ciało przeleżało cztery miesiące (Hansen był zupełnie samotny, nie posiadał rodziny, ani przyjaciół). Nie stwierdzono, żeby zgon był wynikiem przestępstwa. Śmierć kompletnie zapomnianego człowieka wzbudza zainteresowanie córki Wistinga – Line, która jest dziennikarką z gazety "Verdens Gang". Jednocześnie na plantacji drzew iglastych znalezione zostają kolejne zwłoki, tym razem nieznanej osoby. Śledztwo w tej drugiej sprawie zatacza coraz szersze kręgi, gdyż okazuje się, że może mieć związki z amerykańskim seryjnym zabójcą, zbiegłym wiele lat wcześniej do Norwegii.

</doc>
<doc id="3668570" url="https://pl.wikipedia.org/wiki?curid=3668570" title="Aleksandr Kanarczik">
Aleksandr Kanarczik

Aleksandr Iwanowicz Kanarczik (ros. Александр Иванович Канарчик, ukr. Олекса́ндр Іва́нович Кана́рчик, ur. we wsi Prirogowka w rejonie wińkowieckim, zm. 22 lub 24 sierpnia 1944 k. Werenowa) – radziecki major, Bohater Związku Radzieckiego (1944).
Życiorys.
Urodzony w ukraińskiej rodzinie chłopskiej. Miał wykształcenie niepełne średnie, był brygadzistą oddziału traktorowego w lespromchozie, w latach 1926–1930 oraz od 1933 służył w Armii Czerwonej. W 1932 ukończył kursy kadry dowódczej, a w 1941 kursy doskonalenia kadry dowódczej, od czerwca 1941 brał udział w wojnie z Niemcami jako zastępca dowódcy, a od października 1941 dowódca 61 samodzielnego batalionu zmotoryzowanego. Walczył na Froncie Briańskim, Centralnym i na Frontach Białoruskich, uczestniczył w operacji mohylewskiej i białostocko-mińskiej, wyróżnił się podczas forsowania Dniepru k. wsi Dobrejka w rejonie szkłowskim, w jednej z walk został ranny. Według polskich źródeł w sierpniu 1944 dowodził 143 samodzielnym batalionem zmotoryzowanym Wojsk Wewnętrznych NKWD i brał udział w pacyfikacjach polskich wsi i zbrodniach na ludności cywilnej oraz w prześladowaniu żołnierzy AK na Grodzieńszczyźnie. Zginął wraz z siedmioma innymi żołnierzami radzieckimi w samochodzie ostrzelanym przez żołnierzy AK dowodzonych przez Jana Borysewicza "Krysię" w rejonie Werenowa.

</doc>
<doc id="3668576" url="https://pl.wikipedia.org/wiki?curid=3668576" title="Wolny Związek Zawodowy „Sierpień 80” - Konfederacja">
Wolny Związek Zawodowy „Sierpień 80” - Konfederacja



</doc>
<doc id="3668594" url="https://pl.wikipedia.org/wiki?curid=3668594" title="Mohammad Rejszachri">
Mohammad Rejszachri

Mohammad Rejszachri (ur. 29 października 1946 w Reju, zm. 21 marca 2022) – irański duchowny szyicki i polityk, w latach 1984-1989 minister wywiadu i bezpieczeństwa Iranu.
Życiorys.
Był szyickim duchownym, posiadał tytuł hodżdżatoeslama.
Po rewolucji islamskiej został wyznaczony na przewodniczącego trybunału rewolucyjnego, którego zadaniem miało być sądzenie osób wiernych obalonemu rządowi szacha Mohammada Rezy Pahlawiego i uznanych za organizatorów działalności kontrrewolucyjnej w wojsku. W czerwcu 1980 ogłosił wykrycie spisku antyrządowego zorganizowanego przez żołnierzy z bazy w Piranszahrze, powiązanej z trwającym powstaniem kurdyjskim. Również w 1980 kierował śledztwem w sprawie planu zamachu stanu opracowanego przez oficerów z bazy lotnictwa w Noże, którego celem miało być restytuowanie rządu Szapura Bachtijara, zabójstwo Ruhollaha Chomejniego i aresztowanie jego współpracowników. Organizatorzy niedoszłego zamachu stanu otrzymali wsparcie finansowe z Iraku.
Rejszachri prowadził śledztwo i doprowadził do egzekucji Mehdiego Haszemiego, w 1982 osobiście przesłuchiwał również oskarżonych o organizację kolejnego spisku przeciwko Chomejniemu Sadegha Ghotbzadego i ajatollaha Mohammada Kazema Szari'atmadariego; ostatni "spisek" został sfingowany na żądanie Chomejniego, który miał Szari'atmadariemu za złe jego sprzeciw wobec ustanowienia w porewolucyjnym Iranie rządów duchowieństwa szyickiego (rząd uczonego prawnika, welajat-e faghih, według koncepcji Chomejniego). 
Rejszachri związany był z lewym skrzydłem porewolucyjnej elity władzy. Od 1982 należał do stronnictwa tzw. nowej lewicy, która domagała się polityki gospodarczej ukierunkowanej na likwidowanie nierówności społecznych, równocześnie wzywając do całkowitego posłuszeństwa Najwyższemu Przywódcy i zwalczania dysydentów. W 1984 premier Mir Hosejn Musawi mianował go pierwszym ministrem wywiadu i bezpieczeństwa (WEWAK), które to ministerstwo w znacznej mierze Rejszachri tworzył od podstaw. W 1987 Rejszachri stanął na czele sądu specjalnego dla duchowieństwa, który sądził szyickich duchownych głoszących poglądy uznane za antyrządowe. Ministerstwem wywiadu i bezpieczeństwa kierował do 1989, gdy nowym prezydentem Iranu został Ali Akbar Haszemi Rafsandżani.
Rejszachri z czasem porzucił lewicowe poglądy gospodarcze; podczas gdy dawni działacze lewicy na czele z Musawim i Mohammadem Chatamim zaczęli tworzyć ruch reformatorski, Rejszachri w 1996 utworzył konserwatywne Stowarzyszenie Obrony Wartości Rewolucji Islamskiej. Nie odniosło ono jednak politycznego sukcesu i zostało rozwiązane dwa lata później. W 1997 Rejszachri wystartował w wyborach prezydenckich w Iranie, uzyskując śladowe poparcie; wybory w pierwszej turze wygrał Mohammad Chatami. 
Był przedstawicielem Najwyższego Przywódcy ds. hadżdżu. Jest twórcą i dziekanem instytutu teologicznego i kulturalnego Dar al-Hadis.
Autor wspomnień.

</doc>
<doc id="3668598" url="https://pl.wikipedia.org/wiki?curid=3668598" title="Obcy - decydujące starcie">
Obcy - decydujące starcie



</doc>
<doc id="3668604" url="https://pl.wikipedia.org/wiki?curid=3668604" title="Stadion Sapporo Dome">
Stadion Sapporo Dome



</doc>
<doc id="3668608" url="https://pl.wikipedia.org/wiki?curid=3668608" title="Mastotermes darwiniensis">
Mastotermes darwiniensis

Mastotermes darwiniensis – gatunek termita występujący jedynie w północnej Australii, chociaż 20 milionów lat temu przedstawiciele rodziny Mastotermitidae występowali powszechnie.
Budowa i fizjologia.
"Mastotermes darwiniensis" charakteryzuje się uproszczoną, typowo owadzią budową ciała. Posiada sześć członowanych odnóży, które składają się z pięciu segmentów (odróżnia go to od innych termitów, mających zwykle odnóża czterosegmentowe). Rozmiar termitów Darwina waha się od 10 mm wśród robotnic do 35 mm u osobników uskrzydlonych. Ich masa wynosi średnio około 40–50 mg. W zależności od kasty, do której należy dany osobnik, termity różnią się budową głowy – robotnice mają je widocznie mniejsze i z mniejszym gryzącym aparatem gębowym. Robotnice i wojownicy nie posiadają skrzydeł, które są u królowej równej długości.
"Mastotermes darwiniensis" odżywia się głównie drewnem żywych drzew, ale także martwymi, organicznymi odpadami (np. kośćmi) czy papierem (umożliwiają im to enzymy trawiące celulozę). Zakładają gniazda głównie pod ziemią i we wnętrzach drzew. W terenie niezabudowanym ich kolonie są stosunkowo niewielkie, natomiast w miejscach z dużą ilością zabudowań znacząco zwiększają swoją liczebność – nawet do ponad miliona robotnic w jednej.
System kastowy.
System kastowy "Mastotermes darwiniensis" składa się ze stosunkowo małych robotnic, większych wojowników oraz królowej i króla. Król i królowa opiekują się młodymi do czasu, gdy pojawi się wystarczająca liczba robotnic, by karmić całą kolonię. Królowa składa jaja w pakietach (gronach) po 24, a nie pojedynczo (jest to cecha występująca u spokrewnionych z termitami karaczanów). Wyjątkowa dla tego gatunku, jest możliwość przeobrażania robotnic w przedstawicieli innych kast (włącznie z wykształceniem skrzydeł).
Ekologia.
"Mastotermes darwiniensis" jest jedynym znanym gospodarzem "Mixotricha paradoxa" – protista żyjącego w jelicie i współtrawiącego drewno. "Mastotermes darwiniensis" jest także jedynym przykładem termita będącego symbiontem z przedstawicielami bakterii z rodzaju "Blattabacterium" (które są typowymi symbiontami karaluchów).
Znaczenie dla gospodarki.
"Mastotermes darwiniensis" jest największym szkodnikiem wśród australijskich termitów, powodującym wielkie straty – jego osobniki pożywiają się żywymi drzewami, plonami rosnącymi na polach, powodując straty dla rolnictwa. Ich ofiarą padają także fragmenty ludzkich budowli: drewniane fragmenty mostów, słupów transmisyjnych, domów, a także izolacja kabli elektrycznych.

</doc>
<doc id="3668609" url="https://pl.wikipedia.org/wiki?curid=3668609" title="Modlitwy za Bobby'ego">
Modlitwy za Bobby'ego



</doc>
<doc id="3668614" url="https://pl.wikipedia.org/wiki?curid=3668614" title="Spadochronowe Mistrzostwa Śląska 2006">
Spadochronowe Mistrzostwa Śląska 2006

Spadochronowe Mistrzostwa Śląska 2006 – odbyły się 9 września 2006 roku na lotnisku Gliwice-Trynek. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Mistrzostwami sprawował VII Oddział Związku Polskich Spadochroniarzy w Katowicach. Do dyspozycji skoczków był samolot An-2P "SP-AOI". Spadochronowym Mistrzom Śląska 2006 nagrody wręczał i składał gratulacje Krzysztof Piekarczyk Dyrektor Aeroklubu Gliwickiego i Marian Brytan Prezes VII Oddziału ZPS w Katowicach.
Rozegrane kategorie.
Mistrzostwa rozegrano w trzech kategoriach spadochronowych celności lądowania:
Wyniki.
W Mistrzostwach brało udział 12 zawodników .

</doc>
<doc id="3668615" url="https://pl.wikipedia.org/wiki?curid=3668615" title="Albrycht Sosnowski">
Albrycht Sosnowski

Albrycht (Olbrycht, Wojciech) Sosnowski herbu Nałęcz – miecznik chełmski w latach 1665-1685, miecznik bracławski.
Był elektorem Michała Korybuta Wiśniowieckiego z ziemi chełmskiej w 1669 roku. W 1674 roku był elektorem Jana III Sobieskiego z województwa ruskiego.

</doc>
<doc id="3668620" url="https://pl.wikipedia.org/wiki?curid=3668620" title="Bogusław Machaliński">
Bogusław Machaliński

Bogusław Machaliński (ur. 28 października 1965) – polski lekarz, profesor nauk medycznych, od 2016 rektor Pomorskiego Uniwersytetu Medycznego w Szczecinie. 
Życiorys.
W 1984 podjął studia medyczne na Pomorskiej Akademii Medycznej w Szczecinie. Obecnie jest profesorem zwyczajnym na Pomorskim Uniwersytecie Medycznym w Szczecinie. Jest kierownikiem Katedry Fizjopatologii i Zakładu Patologii Ogólnej. W 2000 habilitował się. 4 kwietnia 2005 uzyskał tytuł profesora nauk medycznych. W latach 2005-2012 pełnił funkcję dziekana Wydziału Lekarskiego. Od 17 marca 2016 jest rektorem Pomorskiego Uniwersytetu Medycznego w Szczecinie na kadencję 2016-2020.
Jest członkiem Polskiej Akademii Nauk, Wydziału II Nauk Biologicznych i Rolniczych, Komitetu Cytobiologii. W roku 2019 został wiceprzewodniczącym Rady Agencji Badań Medycznych.
Jest autorem lub współautorem ponad 220 publikacji. Bierze udział w pracach wielu międzynarodowych towarzystw i czasopism naukowych.
Jest żonaty - ma trzech synów.

</doc>
<doc id="3668626" url="https://pl.wikipedia.org/wiki?curid=3668626" title="Korean Central Television">
Korean Central Television



</doc>
<doc id="3668627" url="https://pl.wikipedia.org/wiki?curid=3668627" title="Nebria tangjelaensis">
Nebria tangjelaensis

Nebria (Epinebriola) tangjelaensis – gatunek chrząszcza z rodziny biegaczowatych i podrodziny Nebriinae.
Gatunek ten został opisany w 1998 roku przez Wiktora G. Szilenkowa na podstawie 7 okazów odłowionych w 1988 roku.
Chrząszcz o ciele długości od 8,9 do 9,2 mm, błyszczącym, ciemnosmolistym z rudobrązowymi czułkami i odnóżami. Głowa z prostym przednim brzegiem wargi górnej i tylko jedną parą szczecinek nadocznych. Głaszczki wargowe z trzema szczecinkami na członie przedostatnim. Palczaste wyrostki na języczku mają po dwie szczecinki wierzchołkowe. Poprzeczny rządek 10–12 szczecinek na podbródku jest pośrodku przerwany. Wypukłe, prawie sercowate przedplecze ma bardzo małe i ostre kąty podstawowe, szeroko zaokrąglone i słabo wystające kąty wierzchołkowe oraz dwufalistą tylną krawędź. Prawie jajowate, wydłużone i ledwo zwężone przynasadowo, umiarkowanie wypukłe pokrywy mają średnio wgłębione rzędy z wyraźnym punktowaniem na dysku, zanikające po bokach. Szczecin na dysku pokryw brak. Edeagus samca o silnie zakrzywionym płacie środkowym z krótkim, ostrym wierzchołkiem.
Gatunek znany wyłącznie z Nepalu, ze stepowego siedliska alpejskiego na wysokości 4400–4600 m n.p.m., pod przełęczą Tangje La, w dystrykcie Taplejung.

</doc>
<doc id="3668629" url="https://pl.wikipedia.org/wiki?curid=3668629" title="Stadion Asteras Tripolis">
Stadion Asteras Tripolis



</doc>
<doc id="3668635" url="https://pl.wikipedia.org/wiki?curid=3668635" title="Stadion Kleanthis Wikelidis">
Stadion Kleanthis Wikelidis



</doc>
<doc id="3668641" url="https://pl.wikipedia.org/wiki?curid=3668641" title="Nebria rasa">
Nebria rasa

Nebria (Epinebriola) rasa – gatunek chrząszcza z rodziny biegaczowatych i podrodziny Nebriinae.
Gatunek ten został opisany w 1936 roku przez Herberta Edwarda Andrewesa na podstawie pojedynczej samicy. Wiktor Szilenkow dokonał w 1998 roku jego redeskrypcji.
Chrząszcz o ciele długości od 11 do 11,9 mm, błyszczącym, smoliście czarnym z rudobrązowymi czułkami i ciemnosmolistymi odnóżami o ceglastych stopach i goleniach. Głowa z prostym lub nieco wystającym przednim brzegiem wargi górnej, wyposażonym w 6 szczecinek. Głaszczki wargowe z dwoma szczecinkami na członie przedostatnim. Bródka o środkowym zębie dwukrotnie krótszym niż boczne płatki i płytko na szczycie wciętym. Poprzeczny rządek 10-12 szczecinek na podbródku jest pośrodku przerwany. Palczaste wyrostki na języczku mają po dwie szczecinki wierzchołkowe. Wypukłe, prawie sercowate przedplecze ma bardzo małe i ostre kąty podstawowe, szeroko zaokrąglone i słabo wystające kąty wierzchołkowe oraz dwufalistą tylną krawędź. Prawie jajowate, wydłużone i ledwo zwężone przynasadowo, umiarkowanie wypukłe pokrywy mają bardziej zaokrąglone kąty przednie niż u "N. schawalleri", natomiast rzędy i międzyrzędy podobnie wykształcone jak u tego gatunku. Na trzecim międzyrzędzie znajduje się 4-5 szczecinek przystających do trzeciego rzędu, na piątym międzyrzędzie szczecinek jest 2 do 4, a na szóstym od 1 do 4 albo w ogóle ich na nim brak. Edeagus samca ma szeroką nasadę środkowego płata opatrzoną silnie wystającymi, trójkątnymi płatkami przynasadowymi. Wierzchołek edeagusa jest smukły i długi.
Gatunek znany z Sikkimu i Dardżylingu w Indiach, oraz Sankhuwasabha we wschodnim Nepalu.

</doc>
<doc id="3668645" url="https://pl.wikipedia.org/wiki?curid=3668645" title="Radzieckie naloty na Warszawę w czasie II wojny światowej">
Radzieckie naloty na Warszawę w czasie II wojny światowej



</doc>
<doc id="3668647" url="https://pl.wikipedia.org/wiki?curid=3668647" title="OPI Products">
OPI Products

OPI Products, w sprzedaży jako marka O·P·I, to amerykański producent lakieru do paznokci z siedzibą w North Hollywood, Kalifornia i jednostka zależna firmy Coty Inc.
Historia.
OPI, pierwotnie nazwana Odontorium Products Inc., była małą firmą produkującą artykuły stomatologiczne, kupioną przez George'a Schaeffera w 1981 r. Niedługo po przejęciu firmy, do Schaeffera dołączyła Suzi Weiss-Fischmann, wiceprezes wykonawczy i dyrektor artystyczny OPI. Współpraca Shaeffera i Weiss-Fischmann z R. Eric Montgomerym, biochemikiem, zaowocowała systemem akrylowym, który Schaeffer sprzedawała od drzwi do drzwi lokalnym studiom paznokci. Produkcja artykułów stomatologicznych została zamknięta; Schaeffer, Weiss-Fischmann i Montgomery skupili się wyłącznie na produktach do paznokci, zmieniając nazwę firmy na OPI Products Inc.
W 1989 roku, OPI rozszerzyła swoją ofertę w lakiery do paznokci, a później i w inne produkty. W 2003 roku, OPI stworzyła kolekcję "Legally Blonde 2, "która została również wykorzystana w filmie. Kolejne współprace, to między innymi: Ford Mustang, "Alicja w Krainie Czarów "(film z 2010r), i Dell (2009).
W 2003 roku OPI wylansowała  linię lakierów do paznokci dla psów o nazwie Pawlish, który otrzymał mieszane recenzje. W 2007 roku, po naciskach ze strony EPA i organizacji Campaign for Safe Cosmetics, OPI zmieniła formułę swoich lakierów, eliminując substancje chemiczne DBP (ftalan dibutylu), formaldehyd i toluen.
W 2010 roku, OPI została przejęta przez Coty Inc.
Schaeffer założyła Fundację Rodziny Schaeffer, aby pomagać organizacjom takim jak Leukemia Research Foundation (fundacja badań nad białaczką), Rock the Vote i Project Hope International. Po takich katastrofach jak zamachy z 11 września i Huragan Katrina, pracownicy OPI połączyli siły i zebrali 350 000 dolarów dla Amerykańskiego Czerwonego Krzyża. OPI stworzyła ekskluzywne odcienie lakierów dla Lung Cancer Foundation of America, the American Heart Association i Amerykańskiego Czerwonego Krzyża. Od 2006 roku, OPI wspiera organicję Susan G. Komen for the Cure ekskluzywną serią odcienia Pink of Hearts.
Marketing.
Osobistości.
OPI współpracowało z wieloma celebrytami w celu strategicznej sprzedaży produktów do specyficznej niszy. Kolekcje są nazywane za danym artystą i wyrażają jego pracę i osobowość. Justin Bieber, znany kanadyjski piosenkarz, był jednym z pierwszych, którzy wypuścili celebrycką kolekcję lakierów dla OPI. W 2010, jego kolekcja "One Less Lonely Girl", była podkolekcją drogeryjnej marki Nicole by OPI, sprzedawaną jedynie w sklepach Wal-mart. Kolekcja Justina Biebera została wyprzedana w 3000 Wal-martów w styczniu 2011 i została również wypuszczona w innych sklepach jak Target, Sears, i Ulta.
Gwiazda popu Katy Perry stworzyła własną kolekcję OPI, wypuszczoną w 2011 r. W kolekcji było 5 odcieni, nazwane za hitowymi singlami Katy, np. "Teenage Dream" i "Last Friday Night". W kolekcji znalazła się również nowość nazwana "Shatter", która była nowym lakierem, wyglądającym na popękany/strzaskany, jeśli był położony na zwykły lakier. "Shatter" stał się bardzo popularny. W dalszej części roku, inne marki lakierów jak Sally Hansen i China Glaze wypuściły własne "popękane" lakiery dla konsumentów lokalnych drogerii. Według  MTV Style, kolekcja Katy Perry była jedną z najlepszych celebryckich produktów w 2011 r.
Również w styczniu 2011 roku, Serena Williams, gwiazda tenisa, wydała własną kolekcję pod nazwą "Glam Slam". Daty wydania kolekcji zbiegły się w czasie z początkami czterech ważnych turniejów tenisa – Australia Open w styczniu, French Open w maju, Wimbledon w czerwcu i U.S. Open w sierpniu. W kolekcji "Glam Slam" znalazł się nawet popularny "popękany" lakier, który był też w kolekcji Katy Perry.
W październiku 2012 roku, ogłoszono, że popularna piosenkarka i aktorka Selena Gomez współpracowała z Nicole by O.P.I. by wypuścić nową kolekcję. Składające się z 14 różnych kolorów, Gomez, utworzyła odcienie, które łatwo komponują się zwłaszcza ze zbliżającym się akurat sezonem wiosennym. Gomez powiedziała, że kolory zostały tak wybrane, aby pasowały do jej klasycznego, prostego i eleganckiego stylu. Nazwa każdego koloru była związana z hitami gwiazdy takimi jak "Hit the Lights" lub "Love Song". Odcienie były w kolorach od jasno-żółtego do głębokiego, śliwkowego fioletu. Kolekcja była dostępna w sprzedaży w styczniu 2013 roku.
Wiosną 2013 OPI współpracowała z piosenkarką Mariah Carey. Z lśniącymi i błyszczącymi odcieniami, OPI wypuściła nową technologię lakierów do paznokci, formułę "Liquid Sand" ("Płynny Piasek"). Jest to formuła na bazie galaretki, która wysycha na matowo. Formuła "Liquid Sand" jest pierwszą formułą tego typu; została użyta w kolekcji "007 The Bond Girls", wydanej w dalszej części roku.
Wschodząca celebrytka, piosenkarka Carrie Underwood, również współpracowała z OPI, robiąc kolekcję z marką Nicole by OPI. Kolekcja ta została uruchomiona w styczniu 2014 roku z 14 różnymi odcieniami i była dostępna w Wal-Mart, Ulta, CVS, Target, i Rite aid, jak i u innych sprzedawców detalicznych.
Media.
Opi współpracowała z Muppetami i wydała kolekcję lakierów do paznokci dla ich nowego filmu w listopadzie 2011 roku. Na podstawie serialu telewizji ABC Family – współczesna rodzina, Nicole by OPI we współpracy z Twentieth Century Fox, wydała własną kolekcję dla Nicole by OPI w końcu grudnia 2011 roku. Odcienie lakierów do paznokci w tej kolekcji zawierały wiele kolorów; nazwa każdego z nich nawiązywała do jednego z bohaterów serialu.

</doc>
<doc id="3668653" url="https://pl.wikipedia.org/wiki?curid=3668653" title="Elizabeth Harnois">
Elizabeth Harnois



</doc>
<doc id="3668658" url="https://pl.wikipedia.org/wiki?curid=3668658" title="Szpital Dzieciątka Jezus">
Szpital Dzieciątka Jezus



</doc>
<doc id="3668664" url="https://pl.wikipedia.org/wiki?curid=3668664" title="Soul Mover">
Soul Mover

Soul Mover – dziesiąty album studyjny brytyjskiego muzyka Glenna Hughesa. Wydawnictwo ukazało się 25 stycznia 2005 roku nakładem wytwórni muzycznej Frontiers Records. W nagraniach Hughesa wsparli m.in.: znany z występów w zespole Red Hot Chili Peppers perkusista Chad Smith oraz gitarzysta Dave Navarro, członek formacji Jane’s Addiction. Nagrania były promowane teledyskiem do utworu tytułowego, który wyreżyserował Jared Wrobbel. Album dotarł do 48. miejsca szwedzkiej listy przebojów - Sverigetopplistan.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="3668665" url="https://pl.wikipedia.org/wiki?curid=3668665" title="Andrzej Mikołaj Żebrowski">
Andrzej Mikołaj Żebrowski

Andrzej Mikołaj Żebrowski herbu Jasieńczyk (zm. 1710) – pisarz ziemski lwowski w latach 1679–1708, podstarości halicki w 1696 roku, podstarości żydaczowski w latach 1674–1677, sędzia grodzki żydaczowski w 1674 roku, starosta stryjski w 1679 roku, sędzia kapturowy ziemi lwowskiej w 1696 roku.
Jako poseł ziemi halickiej na sejm elekcyjny 1674 roku był elektorem Jana III Sobieskiego z województwa ruskiego.
Poseł halicki na sejm zwyczajny 1688 roku. Poseł sejmiku ziemskiego ziemi halickiej na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. Był elektorem Augusta II Mocnego z ziemi lwowskiej i przemyskiej w 1697 roku. Poseł na sejm pacyfikacyjny 1699 roku z ziemi halickiej. Był członkiem konfederacji sandomierskiej 1704 roku.

</doc>
<doc id="3668668" url="https://pl.wikipedia.org/wiki?curid=3668668" title="Michael Smith (koszykarz)">
Michael Smith (koszykarz)

Michael John Smith (ur. 28 marca 1972 w Waszyngtonie) – amerykański koszykarz, występujący na pozycji silnego skrzydłowego.
W 1990 wystąpił w meczu gwiazd amerykańskich szkół średnich - McDonald’s All-American.
Osiągnięcia.
Na podstawie, o ile nie zaznaczono inaczej.

</doc>
<doc id="3668669" url="https://pl.wikipedia.org/wiki?curid=3668669" title="Korneliusz Drebbel">
Korneliusz Drebbel



</doc>
<doc id="3668670" url="https://pl.wikipedia.org/wiki?curid=3668670" title="Stadion im. Kleantisa Wikelidisa">
Stadion im. Kleantisa Wikelidisa



</doc>
<doc id="3668671" url="https://pl.wikipedia.org/wiki?curid=3668671" title="Interleukina 21">
Interleukina 21

Interleukina 21, IL-21 – cytokina należąca do hematopoetyn, która wiąże się z receptorem znajdującym się na powierzchni limfocytów B, komórek NK, zaktywowanych limfocytów T oraz komórek dendrytycznych.
Jest ona wytwarzana przez limfocyty CD4+. Pobudza proliferację aktywowanych wcześniej limfocytów B i T. Hamuje podziały limfocytów B. Zmniejsza też wytwarzanie IgE. Zwiększa cytotoksyczność komórek NK, nie wpływając przy tym na ich proliferację. Wraz z interleukiną 15 wpływa na powstawanie komórek NK w szpiku.
Indukuje odpowiedź przeciwnowotworową, poprzez aktywację limfocytów Tc.

</doc>
<doc id="3668672" url="https://pl.wikipedia.org/wiki?curid=3668672" title="Gradski stadion (Banja Luka)">
Gradski stadion (Banja Luka)



</doc>
<doc id="3668674" url="https://pl.wikipedia.org/wiki?curid=3668674" title="Gradski stadion (Prijedor)">
Gradski stadion (Prijedor)



</doc>
<doc id="3668675" url="https://pl.wikipedia.org/wiki?curid=3668675" title="Gradski stadion (Bijeljina)">
Gradski stadion (Bijeljina)



</doc>
<doc id="3668677" url="https://pl.wikipedia.org/wiki?curid=3668677" title="Gradski stadion (Banovići)">
Gradski stadion (Banovići)



</doc>
<doc id="3668679" url="https://pl.wikipedia.org/wiki?curid=3668679" title="Wydział Filozofii Katolickiego Uniwersytetu Lubelskiego Jana Pawła II">
Wydział Filozofii Katolickiego Uniwersytetu Lubelskiego Jana Pawła II

Wydział Filozofii Katolickiego Uniwersytetu Lubelskiego Jana Pawła II – jeden z wydziałów Katolickiego Uniwersytetu Lubelskiego Jana Pawła II. Ma siedzibę w Lublinie.
Wydział Filozofii, powołany uchwałą Senatu 17 czerwca 1946 r. jako Wydział Filozofii Chrześcijańskiej (przewidziany przez Statut KUL z 1938 r.), którego działalność zainaugurowano 10 listopada 1946 r. W latach 1954–1958 zamiennie posługiwano się nazwami Wydział Filozofii lub Wydział Filozoficzny. Mocą uchwały Senatu KUL z 26 stycznia 1991 r. ustalona została obecna nazwa.
Historia.
Wydział powstał w 1946 r. Wśród wybitnych wykładowców byli: ks. Mieczysław Dybowski, ks. Stanisław Kamiński, o. Mieczysław Albert Krąpiec, ks. Józef Pastuszka, Antoni B. Stępień, ks. Tadeusz Styczeń, Stefan Swieżawski, ks. Karol Wojtyła, s. Zofia Zdybicka.
Władze Wydziału Filozofii KUL.
Dziekani Wydziału Filozofii.
Źródło: KUL – Wydział Filozofii.
Dziekani w kadencji 2020–2024.
Źródło: KUL – Wydział Filozofii
Struktura Wydziału Filozofii.
Instytut Filozofii.
Instytut Filozofii, jednostka dydaktyczno-naukowa powstała 1 października 2015 r. w wyniku połączenia Instytutu Filozofii Teoretycznej z Instytutem Filozofii Przyrody i Nauk Przyrodniczych, działająca na Wydziale Filozofii KUL, funkcjonująca w latach 1949–2000 jako Sekcja Filozofii Teoretycznej, w 1957-1984 jako Specjalizacja Filozofii Teoretycznej, a 2000-2015 Instytut Filozofii Teoretycznej.
Kierownikami Sekcji (Specjalizacji) Filozofii Teoretycznej byli: ks. S. Kamiński (1957–1974), A.B. Stępień (1974–1980), s. Z.J. Zdybicka (1980–1984), ks. S. Wielgus (1984–1988), o. E.I. Zieliński (1988–1992), ks. A. Maryniarczyk (1992–2000). Funkcję dyrektora Instytutu Filozofii Teoretycznej pełnili: S. Judycki (2000–2008), P. Kawalec (2008–2012), M. Lechniak (2012–2015). Instytutem Filozofii od początku istnienia do 30 września 2019 r. zarządzał M. Lechniak, a dyrektorem od 1 października 2019 r. jest Piotr Kulicki.
Zgodnie z uchwałą Senatu Akademickiego z 31 stycznia 2013 r. w jednostce nastąpiły zmiany organizacyjne. Zarządzeniem rektora KUL ks. A. Dębińskiego z 12 maja 2014 r. zostały zlikwidowane Katedra Etyki Społecznej i Politycznej (założona w 1993 r.) oraz Katedra Filozofii Boga (istniejąca od 2005 r. i kierowana przez W. F. Dłubacza). W Instytucie Filozofii Przyrody i Nauk Przyrodniczych zniesiono: Katedrę Filozofii Przyrody Nieożywionej, Katedrę Filozofii Kosmologii, Katedrę Relacji między Nauką a Wiarą, Katedrę Biologii Teoretycznej i Katedrę Fizyki Teoretycznej. W skład Instytutu wchodzą następujące katedry:
Katedry Instytutu Filozofii (4 maja 2020 r.).
Źródło: KUL – Wydział Filozofii
Katedry Instytutu Filozofii (1 października 2019 r.).
Źródło: KUL – Wydział Filozofii.
Kolegium Międzyobszarowych Indywidualnych Studiów Humanistyczno-Społecznych.
Kolegium Międzyobszarowych Indywidualnych Studiów Humanistyczno-Społecznych (Międzyobszarowe Indywidualne Studia Humanistyczno-Społeczne) to międzywydziałowa jednostka dydaktyczna powołana 1 grudnia 2000 r. i podległa rektorowi. Do 12 kwietnia 2012 r. Kolegium funkcjonowało pod nazwą Kolegium Międzywydziałowych Indywidualnych Studiów Humanistycznych. 1 października 2019 r. Kolegium zostało włączone do Wydziału Filozofii KUL.
Ośrodek Historii Kultury w Średniowieczu.
Ośrodek Historii Kultury w Średniowieczu, placówka naukowa powstała w 1965 r. jako Międzywydziałowy Zakład Historii Kultury w Średniowieczu, w latach 2006–2010 jako Instytut Historii Kultury w Średniowieczu, utworzona w celu prowadzenia badań nad rękopisami z okresu średniowiecza i wczesnego renesansu, zawieszona w 2015 r. decyzją Senatu Akademickiego.
Biblioteka Wydziału Filozofii.
Biblioteka Wydziału Filozofii KUL, Biblioteka Wydziału Filozofii Chrześcijańskiej, specjalistyczna biblioteka będąca integralną częścią Biblioteki Uniwersyteckiej KUL. Historia Biblioteki Wydziału Filozofii jest ściśle związana z rozwojem strukturalnym i organizacyjnym Wydziału Filozofii Chrześcijańskiej (Wydział Filozofii), który powołano w maju 1946 r. Uroczyste otwarcie wydziału 10 listopada 1946 r. uznaje się także za początek istnienia biblioteki.
Pracownicy Wydziału Filozofii KUL (dr hab. lub prof. dr hab.).
Źródło: KUL – Wydział Filozofii.
Emerytowani pracownicy Wydziału Filozofii KUL (dr hab. lub prof. dr hab.).
Źródło: KUL – Wydział Filozofii.
Zmarli pracownicy Wydziału Filozofii KUL.
Źródło: KUL – Wydział Filozofii.
Kierunki studiów prowadzone na Wydziale Filozofii KUL.
Na Wydziale Filozofii KUL prowadzone są unikatowe w polskim systemie kształcenia wyższego studia na kierunkach:
Od 1 października 2019 r. do Wydziału zostało włączone Kolegium Międzyobszarowych Indywidualnych Studiów Humanistyczno-Społecznych. W ramach Kolegium prowadzone są Międzyobszarowe Indywidualne Studia Humanistyczno-Społeczne.
Na Wydziale Filozofii prowadzone są również studia w języku angielskim:
Organizacje studenckie.
Na Wydziale Filozofii działają naukowe koła studenckie:
Źródło: KUL – Wydział Filozofii.
Publikacje.
Serie wydawnicze.
Na Wydziale Filozofii wydawana jest m.in. Dydaktyka Filozofii – seria wydawnicza ukazująca się od 2010 r. na WF pod auspicjami Sekcji Filozoficznej Wykładowców Uczelni Katolickich przy Konferencji Episkopatu Polski.
Czasopisma naukowe wydawane na Wydziale Filozofii.
Na Wydziale Filozofii KUL wydawane są czasopisma:

</doc>
<doc id="3668682" url="https://pl.wikipedia.org/wiki?curid=3668682" title="Wesz łososiowa">
Wesz łososiowa

Wesz łososiowa, łac. "Lepeophtheirus salmonis", – pasożytniczy gatunek widłonogów, skorupiaków z rodziny Caligidae. Takson po raz pierwszy został opisany przez Henrika Nikolaia Krøyera w 1837 roku.
Widłonogi są to skorupiaki przeważnie drobne. Cechuje je różnorodność morfologiczna. Narządy zewnętrzne są przystosowane do pasożytnictwa. Ciało form wodnych jest wyraźnie zróżnicowane na jednolitą głowę i segmentowane tagmy: tułów oraz odwłok.
Wesz łososiowa żeruje na niektórych rodzajach ryb łososiowatych.
Historia.
Wesz łososiowa była znana ludzkości od stuleci. W 1753 biskup i naturalista Erik Pontoppidan uznał ją za dar Boga dla człowieka, bowiem jego zdaniem to dzięki niej łososie miały wędrować z mórz w górę rzek, gdzie łatwiej je było złowić. Jako pierwszy opisał te pasożyty duński badacz fauny morskiej Henrik Nikolai Krøyer.
Mimo wczesnego odkrycia, wesz łososiowa pozostawała praktycznie niezbadana aż do lat 70. XX wieku, gdy zaobserwowano jej znaczenie dla przemysłowej hodowli łososia i innych ryb łososiowatych. Początkowo zaobserwowano jej występowanie jako patogenu u łososi szlachetnych hodowanych w klatkach, pod koniec lat 80. zaobserwowano je także u dzikich troci brązowych, które pod ich wpływem przedwcześnie powracały na tarło. Wtedy też zaczęto wiązać występowanie tych widłonogów z notowanymi już w XIX wieku fluktuacjami w liczebności dziko żyjących łososi.
Opis (z wyróżnieniem cech grupy i gatunku).
Stawonogi to najliczniejszy i najbardziej zróżnicowany typ bezkręgowców, który opanował prawie wszystkie środowiska. Posiadają członowane i połączone stawowo odnóża, które w zależności od warunków środowiska oraz trybu życia mogą spełniać odmienne funkcje. Mogą one służyć do kroczenia, grzebania, skakania, chwytania i czepiania. Ich ciało pokryte jest twardym chitynowym pancerzem.
Spełnia on zadanie szkieletu zewnętrznego, który chroni ciało przed działaniem czynników mechanicznych, przed wysychaniem, a także stanowi przyczep dla mięśni. Podzielone jest na segmenty, które są zróżnicowane. Budowa taka nosi nazwę metamerii heteronomicznej. Oskórek tworzy pancerz, który jest okresowo przez zwierzę zmieniany, najczęściej w czasie wzrostu, a proces taki, regulowany hormonalnie, zwie się linieniem.
Występowanie.
Widłonogi zasiedlają wody słodkie i morza. Są także przydenne i pelagiczne. Występują ponadto w wilgotnym mchu, pod korą dolnych części pni drzew tropikalnych i w wilgotnym piasku plaż morskich. Wiele widłonogów słodkowodnych zagrzebuje się w mule, wchodzi w stan anabiozy i może przetrwać niekorzystne warunki.
Ekologia.
Zamieszkują wody słodkie i morskie na całym świecie. Występują w różnych środowiskach i siedliskach wodnych. Między innymi są to wody podziemne, drobne zbiorniki, stawy, jeziora, cieki, zalewy morskie, w litoralu i pelagialu mórz i oceanów. Można je również spotkać w fitotelmach. Są to „mikroakwaria roślinne”, które są wypełnione wodą w zagłębieniach w ciele roślin lądowych. Stanowią one ważny składnik pokarmu dla wielu organizmów planktonożernych. Istnieją również liczne pasożyty, osiedlające się na rozmaitych organizmach wodnych, przede wszystkim na rybach.
Jako pasożyty wszy łososiowe żerują wyłącznie na rybach z rodzajów Salmo, Salvelinus i Onchorhynchus. 
Znaczenie dla gospodarki.
Widłonogi stanowią ważny gospodarczo składnik planktonu morskiego i słodkowodnego.
Aktualne kierunki badań naukowych.
Od kilku lat zaobserwowano zmniejszenie populacji dzikich łososi. Podejrzaną okazała się pchła rybia, czyli "Lepeophtheirus salmonis". Według Martin Krkosek z Uniwersytetu Alberty, śmiertelność narybku z tego powodu u dzikich łososi może sięgać powyżej 80-95%. Dla całej populacji jest to bardzo poważne zagrożenie. Główną przyczyną inwazji są hodowlane fermy ryb łososiowatych. Dla dzikich populacji potwierdziły to badania na podstawie populacji łososia z Achipelagu Broughton w Kolumbii Brytyjskiej.

</doc>
<doc id="3668683" url="https://pl.wikipedia.org/wiki?curid=3668683" title="Paula Kruk">
Paula Kruk

Paula Kruk (ur. 14 grudnia 1993) – polska saneczkarka i skeletonistka. Medalistka mistrzostw Polski w saneczkarstwie.
Jest wychowanką klubu ULKS Łoś Gołdap, następnie była zawodniczką AZS-AWF Katowice, a obecnie reprezentuje AZS UMCS Lublin. Jest medalistką Ogólnopolskiej Olimpiady Młodzieży, a także młodzieżowych mistrzostw Polski w saneczkarstwie.
W 2013 zdobyła brązowy medal saneczkarskich mistrzostw Polski w konkurencji jedynek kobiet, przegrywając z Natalią Wojtuściszyn i Ewą Kuls. Sukces ten powtórzyła również w roku 2016. W 2015 roku w imprezie tej samej rangi zdobyła srebrny medal w rywalizacji drużynowej, startując w zespole AZS-AWF Katowice (oprócz niej w drużynie tej startowali także Maciej Kurowski w jedynkach mężczyzn oraz Patryk Poręba i Mateusz Żakowicz w dwójkach). Srebrny medal w rywalizacji drużynowej zdobyła również rok później w barwach drużyny mieszanej, w skład której wchodzili również Mateusz Sochowicz (jedynki mężczyzn) oraz Wojciech Chmielewski i Jakub Kowalewski (dwójki mężczyzn). W następnym roku ponownie zdobyła srebrny medal w rywalizacji drużynowej w skład której wchodzili również Mateusz Sochowicz (jedynki mężczyzn) oraz Mateusz Sochowicz i Tomasz Sieniuta (dwójki mężczyzn).
Kruk uprawia również skeleton, jednak dotychczas nie wystartowała w żadnych oficjalnych zawodach międzynarodowych w tej dyscyplinie sportu. W 2014 została także, wspólnie z AWF-em Katowice, akademicką mistrzynią Polski w futsalu, zdobywając tytuł najlepszej zawodniczki tego turnieju.

</doc>
<doc id="3668685" url="https://pl.wikipedia.org/wiki?curid=3668685" title="Elstob">
Elstob

Elstob – przysiółek w Anglii, w Durham, w dystrykcie (unitary authority) County Durham. Leży 20.8 km od miasta Durham i 355.9 km od Londynu. W 1961 roku civil parish liczyła 63 mieszkańców.

</doc>
<doc id="3668686" url="https://pl.wikipedia.org/wiki?curid=3668686" title="Al Najaf">
Al Najaf



</doc>
<doc id="3668687" url="https://pl.wikipedia.org/wiki?curid=3668687" title="Dzieci Ulma">
Dzieci Ulma



</doc>
<doc id="3668688" url="https://pl.wikipedia.org/wiki?curid=3668688" title="Muntadher Faleh Abdulwahid">
Muntadher Faleh Abdulwahid

Muntadher Faleh Abdulwahid (ur. 2 stycznia 1998) – iracki lekkoatleta specjalizujący się w skoku o tyczce.
Na arenie międzynarodowej zadebiutował w 2013, zdobywając srebro azjatyckich igrzysk młodzieży. Rok później sięgnął po brązowy medal igrzysk olimpijskich młodzieży w Nankinie oraz zajął 6. miejsce na igrzyskach azjatyckich. Czwarty zawodnik mistrzostw świata juniorów młodszych w Cali (2015). Na początku 2016 zajął 5. miejsce podczas halowych mistrzostw Azji, ustanawiając z wynikiem 5,30 nowy halowy rekord Iraku. Złoty medalista czempionatu Azji juniorów w Ho Chi Minh (2016), ósmy zawodnik mistrzostw świata juniorów w tym samym roku.
Wielokrotny złoty medalista mistrzostw Iraku.
Rekordy życiowe: stadion – 5,40 (9 czerwca 2016, Bagdad); hala – 5,30 (20 lutego 2016, Doha). Oba te rezultaty są aktualnymi rekordami Iraku.

</doc>
<doc id="3668691" url="https://pl.wikipedia.org/wiki?curid=3668691" title="Muntaher Faleh Abdelwahid">
Muntaher Faleh Abdelwahid



</doc>
<doc id="3668692" url="https://pl.wikipedia.org/wiki?curid=3668692" title="Stadion Asim Ferhatović Hase">
Stadion Asim Ferhatović Hase



</doc>
<doc id="3668696" url="https://pl.wikipedia.org/wiki?curid=3668696" title="Moniliformis moniliformis">
Moniliformis moniliformis

Moniliformis moniliformis – gatunek pasożytniczego kolcogłowa. Najczęściej występujący na świecie spośród wszystkich przedstawicieli tego typu. Jego ciało jest bezbarwne, wydłużone, o dwubocznej symetrii. Samce osiągają średnio 4–13 cm długości, samice są większe i mierzą 10–27 cm. Składane przez nie jaja mają barwę od żółtej do brunatnej, wymiary 67 × 32 µm i gładką otoczkę.
Ze względu na brak specyficzności w stosunku do żywicieli ostatecznych, jak i pośrednich, jest to gatunek kosmopolityczny. Notowany na wszystkich kontynentach oprócz Antarktydy, ponieważ w większości rejonów geograficznych może zamknąć swój cykl życiowy.
Ze względu na tendencję do akumulacji niektórych toksyn gatunek ten może być wykorzystywany jako bioindykator zanieczyszczeń środowiska. Stężenie w jego ciele jest zwykle kilkadziesiąt razy wyższe niż w wątrobie, mięśniach czy nerkach żywiciela.
Ekologia.
Formy dorosłe "Moniliformis moniliformis" najczęściej pasożytują w jelicie gryzoni, takich jak szczury, myszy czy chomiki, ale są również spotykane u kotów, lisów, psów, łasic oraz drapieżnych ptaków, a przypadkowo także u człowieka. Żywicielami pośrednimi są owady koprofagiczne (karaczany, czarnuchowate, mącznik młynarek). 
W cyklu rozwojowym samica jest zapładniana tylko raz, ponieważ po kopulacji jej otwór płciowy zostaje zaczopowany przez wydzielinę z gruczołów cementowych samca. Składane przez nią ciemnożółte jaja już od momentu złożenia zawierają larwę (akantor) zaopatrzoną w, widoczne na biegunie głowowym, prowizoryczne kolce. Po połknięciu przez owada zostaje ona uwolniona i, przenikając przez ścianę układu pokarmowego, dostaje się do jamy ciała. W dalszej kolejności następuje przekształcenie w incystujące się stadium inwazyjne (akantella). Ssaki zjadają żywiciela pośredniego, a w ich przewodzie pokarmowym akantella wydobywa się z cysty i po wynicowaniu swojego ryjka przyczepia się do ściany jelita cienkiego. Po upływie kilku tygodni osiąga dojrzałość płciową.

</doc>
<doc id="3668700" url="https://pl.wikipedia.org/wiki?curid=3668700" title="Kościół Chrystusa Króla Wszechświata w Krzemieniewie">
Kościół Chrystusa Króla Wszechświata w Krzemieniewie

Kościół Chrystusa Króla Wszechświata – katolicki kościół parafialny, zlokalizowany w Krzemieniewie, w gminie Czarne. Funkcjonuje przy nim parafia Chrystusa Króla Wszechświata.
Historia.
Wcześniejsza świątynia istniała we wsi już w 1410. Protestancki kościół z muru pruskiego powstał w drugiej połowie XVIII wieku (prawdopodobnie 1764) dla miejscowych protestantów (być może przebudowany z wcześniejszej świątyni z 1629). W XIX wieku przeszedł restaurację, m.in. dostawiono kruchtę i zbudowano nowy hełm wieży. Po II wojnie światowej przejęty przez katolików, poświęcony 18 czerwca 1947, a w 1959 wpisany do rejestru zabytków. Remontowany w latach 70. XX wieku. Parafię erygowano 4 sierpnia 1989. W latach 1998-2009 kościół przeszedł gruntowny remont, bowiem był w tak złym stanie technicznym, że groziła mu katastrofa budowlana. 
Architektura.
Świątynia należy do najstarszych, istniejących kościołów powiatu człuchowskiego. Jest salowa, bez wyodrębnionego z bryły prezbiterium. Elewacja frontowa oszalowana. Wieża drewniana, czworoboczna o ścianach zwężająca się ku górze, obudowana z boku oraz z przodu aneksami i zwieńczona ośmiobocznym hełmem iglicowym (kryty gontem). 
Wyposażenie.
Zachowana jest jedna boczna empora i dzwon z 1607. Wyposażenie jest nowsze, pochodzi z okresu remontu w latach 1998-2009. Należą doń: droga krzyżowa, lampy, chór z malowaną emporą i obraz Matki Bożej Pocieszenia i Dobroci (dekoracje malarskie i obraz autorstwa Stanisławy Sierant z Człuchowa). 

</doc>
<doc id="3668701" url="https://pl.wikipedia.org/wiki?curid=3668701" title="Kościół Chrystusa Króla Wszechświata Krzemieniewie">
Kościół Chrystusa Króla Wszechświata Krzemieniewie



</doc>
<doc id="3668702" url="https://pl.wikipedia.org/wiki?curid=3668702" title="Akademie wychowania fizycznego w Polsce">
Akademie wychowania fizycznego w Polsce



</doc>
<doc id="3668709" url="https://pl.wikipedia.org/wiki?curid=3668709" title="Tärendöälven">
Tärendöälven

Tärendöälven – rzeka w Norrbotten w Szwecji. Tärendö jest drugą pod względem wielkości bifurkacją na świecie. Wypływa z rzeki Torne w pobliżu wsi Junosuando w gminie Pajala, zabierając ponad 50% objętości rzeki. Płynie przez 52 km na południowy wschód. Uchodzi do Kalixälven w pobliżu miejscowości Tärendö.
Dopływami Tärendöälven są Meras, Leppä, Saitta i Jukkas River (lewe) oraz Kari (prawy).

</doc>
<doc id="3668718" url="https://pl.wikipedia.org/wiki?curid=3668718" title="Horacy de Vere Cole">
Horacy de Vere Cole



</doc>
<doc id="3668727" url="https://pl.wikipedia.org/wiki?curid=3668727" title="Tożsamość Bourne'a">
Tożsamość Bourne'a



</doc>
<doc id="3668730" url="https://pl.wikipedia.org/wiki?curid=3668730" title="Zdrada Bourne'a">
Zdrada Bourne'a



</doc>
<doc id="3668732" url="https://pl.wikipedia.org/wiki?curid=3668732" title="Kościół św. Piotra i Pawła Apostołów w Cierzniach">
Kościół św. Piotra i Pawła Apostołów w Cierzniach

Kościół św. Piotra i Pawła Apostołów w Cierzniach – katolicki kościół filialny, zlokalizowany w Cierzniach, w gminie Debrzno. Należy do parafii św. Bartłomieja w Uniechowie. Obiekt w centrum wsi, bezpośrednio przy drodze krajowej nr 22.
Historia.
Kościół z muru pruskiego wzniesiono w 1785, a przebudowano najpierw w 1885, a następnie w latach 1979–1980.
Architektura.
Kościół konstrukcji słupowo-ramowej, o cechach barokowych, salowy, kryty dachówką. Nie posiada wyodrębnionego prezbiterium. Drewniana wieża czworoboczna, umieszczona od frontu, zwieńczona barokowym hełmem, pokrytym gontem. Przy świątyni stoi drewniana dzwonnica z XIX wieku. 
Wyposażenie.
Do wyposażenia należy rokokowa ambona pochodząca z końca XVIII wieku, a także XVIII- i XIX-wieczne obrazy.

</doc>
<doc id="3668735" url="https://pl.wikipedia.org/wiki?curid=3668735" title="Ultimatum Bourne'a (film)">
Ultimatum Bourne'a (film)



</doc>
<doc id="3668737" url="https://pl.wikipedia.org/wiki?curid=3668737" title="Krucjata Bourne'a">
Krucjata Bourne'a



</doc>
<doc id="3668738" url="https://pl.wikipedia.org/wiki?curid=3668738" title="Ultimatum Bourne’a">
Ultimatum Bourne’a



</doc>
<doc id="3668739" url="https://pl.wikipedia.org/wiki?curid=3668739" title="Ultimatum Bourne'a">
Ultimatum Bourne'a



</doc>
<doc id="3668740" url="https://pl.wikipedia.org/wiki?curid=3668740" title="Tożsamość Bourne'a (film 1988)">
Tożsamość Bourne'a (film 1988)



</doc>
<doc id="3668742" url="https://pl.wikipedia.org/wiki?curid=3668742" title="Krucjata Bourne'a (powieść)">
Krucjata Bourne'a (powieść)



</doc>
<doc id="3668743" url="https://pl.wikipedia.org/wiki?curid=3668743" title="Krucjata Bourne'a (film)">
Krucjata Bourne'a (film)



</doc>
<doc id="3668745" url="https://pl.wikipedia.org/wiki?curid=3668745" title="Dziedzictwo Bourne'a">
Dziedzictwo Bourne'a



</doc>
<doc id="3668746" url="https://pl.wikipedia.org/wiki?curid=3668746" title="Tożsamość Bourne'a (film 2002)">
Tożsamość Bourne'a (film 2002)



</doc>
<doc id="3668749" url="https://pl.wikipedia.org/wiki?curid=3668749" title="Dziedzictwo Bourne’a">
Dziedzictwo Bourne’a



</doc>
<doc id="3668755" url="https://pl.wikipedia.org/wiki?curid=3668755" title="Wojciech Samotij">
Wojciech Samotij

Wojciech Samotij – polski matematyk zajmujący się kombinatoryką i teorią Ramseya.
Życiorys.
W 2007 uzyskał podwójne magisterium na Uniwersytecie Wrocławskim z matematyki i informatyki. W 2010 doktoryzował się na University of Illinois w Urbana-Champaign napisanej pod kierunkiem Józsefa Balogha pt. "Extremal Problems In Pseudo-random Graphs And Asymptotic Enumeration". W latach 2010-2014 stypendysta Trinity College na Uniwersytecie w Cambridge. Obecnie starszy wykładowca na Uniwersytecie w Tel-Awiwie. Swoje prace publikował m.in. w "Random Structures &amp; Algorithms", "Journal of the American Mathematical Society" oraz "Israel Journal of Mathematics".
W 2013 Samotij został laureatem Nagrody im. Kazimierza Kuratowskiego oraz European Prize in Combinatorics.

</doc>
<doc id="3668756" url="https://pl.wikipedia.org/wiki?curid=3668756" title="Wiewiórka rudoogonowa">
Wiewiórka rudoogonowa

Wiewiórka rudoogonowa ("Sciurus granatensis") – politypowy gatunek gryzonia z rodziny wiewiórkowatych (Sciuridae). Ze względu na wygląd i miejsce występowania wyodrębniono 32 podgatunki wiewiórek rudoogonowych. 
Gryzonie tego gatunku zamieszkują lasy tropikalne i sezonowe Ameryki Środkowej i Południowej, od północnej Kostaryki, przez Panamę (m.in. na wyspie Barro Colorado), Kolumbię i południową Wenezuelę, aż po Ekwador. Występują również na wyspach Margarita, na Tobago i Trynidadzie. Wiewiórki zasiedliły obecny habitat około 5 do 8 milionów lat temu, gdy między obiema Amerykami pojawił się most lądowy.
Żywią się przede wszystkim dużymi owocami i nasionami, a w niektórych sytuacjach także owadami, liśćmi, korą drzew, grzybami i kwiatami.
Budowa ciała.
Wiewiórki rudoogonowe są średniej wielkości. Ich kolor zmienia się znacznie w całej gamie gatunków, zwłaszcza w różnych siedliskach. Powierzchnia grzbietowa jest często ciemnopomarańczowa, ale może wahać się od matowożółtej z czarnymi plamkami aż do jednolicie czarnej. Niektóre odmiany wiewiórek rudoogonowych mają medianę – grzbietowy pasek. Ich brzuszna część ciała występuje w kolorach od białego do całkowicie jasnopomarańczowego. Dobrze owłosiony ogon jest matowożółtobrązowy i może zawierać czarną końcówkę.
Wiewiórki rudoogonowe różnią się wielkością w całym ich zasięgu geograficznym. Samce i samice są prawie tego samego rozmiaru, chociaż samice są zwykle nieco większe na panamskiej wyspie Barro Colorado. Masa ciała osiąga od 228 do 520 g, a długość w zakresie od 330 do 520 mm. "Sciurus granatensis" ma szeroką i wygiętą czaszkę. Pyszczek jest długi.
Ekologia.
Środowisko.
Wiewiórki rudoogonowe występują w różnych siedliskach. Zamieszkują oba typy lasów, tropikalne i sezonowe. Głównie spotkać je można w niższych warstwach leśnych (od 3 do 15 metrów nad poziomem gruntu), w ścisłej bliskości wody, a także na polach uprawnych, w miejscach z bliskim kontaktem człowieka.
Odżywianie.
Wiewiórki rudoogonowe zdobywają pożywienie głównie na ziemi oraz w niższych partiach lasów, zazwyczaj do kilku metrów ponad poziomem gruntu. Gdy jednak znajdą na ziemi owoc lub orzech, zawsze wnoszą go na pobliskie drzewo, kilka metrów wyżej, i dopiero tam zaczynają konsumpcję. W okresie owocowania wyższych drzew zapuszczają się także w ich korony, obserwowane były nawet 30 metrów ponad poziomem gruntu.
Około 65% diety wiewiórek rudoogonowych składa się z owoców, orzechów i nasion. Choć żywią się głównie dużymi owocami i nasionami, ich dieta może obejmować liście, korę, grzyby i kwiaty. Wiewiórki południowoamerykańskie karmią młode owadami. W obszarach, w których przebywają ludzie, żywią się dla odmiany takimi owocami i warzywami jak mango, awokado, kukurydza, kokos i banan, powodując szkody w tych uprawach. Wiewiórki szukają przede wszystkim żywności na ziemi, ale także w koronach drzew powyżej 30 m nad ziemią.
Z badań przeprowadzonych na wyspie Barro Colorado wynika, że wiewiórki tego gatunku żywią się przynajmniej 56 gatunkami roślin, jednak wśród występującego tam podgatunku wiewiórek ok. 75% diety przypada na zaledwie cztery z nich: orzechy drzewa "Dipteryx panamensis", pędy palmy "Astrocaryum standleyanum" i "Scheelea zonensis" oraz owoce gatunku "Gustavia superba". Z kolei w rejonie Góry św. Benedykta na Trynidadzie ulubionym przysmakiem wiewiórek rudoogonowych są łuski dojrzałych owoców kakaowca, drzewa występującego powszechnie w tym regionie.
Znaczenie w ekosystemie.
Wiewiórki południowoamerykańskie rozpraszają nasiona owoców, którymi się żywią, a także zarodniki grzybów. Mogą być cennym łupem dla drapieżników. Niekiedy przyczyniają się do niszczenia upraw, takich owoców i warzyw jak mango, kakao, awokado czy kukurydza.
Systematyka.
Gryzonie Ameryki Południowej są wciąż stosunkowo słabo znane nauce, wobec czego granice pomiędzy poszczególnymi podgatunkami, a także pomiędzy rodzajami "Sciurus", "Microsciurus" i "Sciurillus" bywają płynne. W przeszłości niektórzy autorzy wyodrębniali także osobny rodzaj "Mesosciurus", do którego miało należeć kilka spośród podgatunków obecnie klasyfikowanych jako wiewiórki rudoogonowe. 
Na podstawie różnic w wyglądzie i miejscu występowania wyodrębniono 32 podgatunki wiewiórki rudoogonowej:
Tryb życia.
Podobnie jak wszystkie inne wiewiórki występujące w Ameryce Południowej, "Sciurus granatensis" jest zwierzęciem dziennym. Buduje kuliste gniazda z gałązek i listowia w porastających drzewa pnączach lub na konarach.
Rozród.
Wiewiórki rudoogonowe zwykle rozmnażają się pod koniec grudnia lub na początku stycznia do października. Podczas godów samce zaczynają szukać samic trzy lub więcej dni przed ich wejściem w ruję. W dzień, w którym u samicy rozpoczyna się ruja, wiele samców zaczyna wkraczać w jej terytorium i goni ją aż do momentu pokrycia. Samiec traci zainteresowanie samicą w ciągu 15 do 30 minut po kopulacji. Okres ciąży tych wiewiórek jest krótszy niż dwa miesiące.
Młode rodzą się bezwłose i z zamkniętymi oczami, o masie ciała około 9 do 10 g. Wielkość miotu waha się od 1 do 2 osobników, choć w rzadkich przypadkach może wynieść 3. W ciągu roku może wystąpić od 2 do 3 miotów. Futro zaczyna rosnąć młodym około 14 dni po urodzeniu, a ich oczy otwierają się około 30 do 32 dni po urodzeniu.
Rozmieszczenie geograficzne.
Wiewiórki rudoogonowe występują powszechnie w Ameryce Środkowej i Południowej. Stanowią jeden z szesnastu gatunków wiewiórek występujących w tym rejonie świata. Ich zakres obejmuje północną Kostarykę, Panamę (w tym Barro Colorado), południową Wenezuelę, Kolumbię i Ekwador. Występują również na wyspach Margarita, Tobago, Trynidad.. Okazy obserwowane były we wszystkich strefach od poziomu morza aż po zalesione zbocza gór do wysokości ok. 3 tysięcy metrów n.p.m.
Ochrona.
Występuje w wielu obszarach chronionych, w tym parkach narodowych i parkach miejskich. Naturalnymi drapieżnikami polującymi na wiewiórki są m.in. kapucynki czubate oraz średnie i duże kotowate. Mimo tego populacja wiewiórki rudoogonowej jest nadal bardzo duża i wydaje się być nie zagrożona, z tego powodu w 2008 roku IUCN umieściła ją pomiędzy gatunkami narażonymi na minimalne ryzyko wyginięcia.

</doc>
<doc id="3668760" url="https://pl.wikipedia.org/wiki?curid=3668760" title="Komar egipski">
Komar egipski

Komar egipski ("Aedes aegypti" lub "Aëdes ægypti") – gatunek komara z rzędu muchówek ("Diptera").
Morfologia.
Przedstawiciele rodziny Culicidae (komarowate) posiadają smukłe ciało pokryte w większej części łuskami.
Na głowie znajdują się czułki. Służą one do wykrywania zapachów, u samców antenki są pierzaste i zawierają dodatkowo receptory słuchu. Na bokach głowy znajdują się złożone oczy. Samice posiadają długi aparat kłująco-ssący ze szczecinkowatymi żuwaczkami i szczękami. Samce nie posiadają aparatu kłującego. Przedstawiciele komara egipskiego są znacznie mniejsze od innych komarów, osiągają długość pomiędzy 3 – 4 mm. Ponadto posiadają oznakowanie w kształcie liry na tułowiu i białe pierścienie na odnóżach.
Występowanie.
Początkowo komar egipski pochodził z Afryki, ale na skutek działalności człowieka rozprzestrzenił się na wszystkie tropikalne i subtropikalne regiony świata, między 45˚N a 35˚S szerokości geograficznej.
Ekologia.
Komar egipski występuje głównie w ciepłych i wilgotnych miejscach w pobliżu ludzkich siedzib, w miastach oraz wsiach. Dorosłe osobniki w ciągu dnia przebywają w ciemnych lub słabo oświetlonych miejscach np. w szafach. Samice odżywiają się rankiem lub późnym popołudniem głównie ludzką krwią, szczególnie pobierając ją z okolic kostki. Samce żywią się sokami owoców. Larwa żyje w wodzie i odżywia się planktonem.
Samice składają jaja w małych, czystych zbiornikach wodnych. Jaja mogą oprzeć się wysychaniu przez okres roku. Gdy zostaną zalane wodą, wylęga się z nich larwa. Gdy jest wystarczająco ciepło, larwa osiąga stadium poczwarki, które jest krótkotrwałe.
Dorosłe osobniki giną przy niskich temperaturach. Samice żyją około miesiąca, natomiast samce umierają wcześniej.
Znaczenie w ochronie środowiska.
Gatunek ten nie jest chroniony. Komar egipski jest nosicielem żółtej febry oraz dengi, która występuje u ludzi i małp w strefie subtropikalnej i tropikalnej wszystkich kontynentów.
Znaczenie dla gospodarki.
Komar egipski przez roznoszenie wirusa dengi jest odpowiedzialny za poważne problemy zdrowa publicznego, powodując znaczną śmiertelność oraz straty finansowe w większości regionów tropikalnych i subtropikalnych świata. Aby zapobiec rozprzestrzenianiu choroby stosowane są syntetyczne substancje chemiczne. Najbardziej popularną substancją jest DEET (N,N-Dietylo-m-toluamid), który jest głównym składnikiem dostępnych w sprzedaży repelentów na całym świecie.
Kierunki badań naukowych.
Obecnie badane są możliwości zapobiegania rozprzestrzeniania wirusa dengi, którego wektorem jest komar egipski. Proponowane jest rozwiązanie minimalizujące koszty społeczne i ekonomiczne. Metoda ta polegałaby na stosowaniu środków owadobójczych tylko na początku sezonu, a następnie na kontroli biologicznej poprzez wprowadzenie sterylnych samców.

</doc>
<doc id="3668763" url="https://pl.wikipedia.org/wiki?curid=3668763" title="Kult publiczny">
Kult publiczny

Kult publiczny – w Kościele katolickim prawnie zweryfikowana w drodze beatyfikacji i kanonizacji forma oddawania czci osobom zmarłym.
Zgodnie z kodeksem prawa kanonicznego (łac. kanon 832 § 2, wsch. 668 § 1) kult ma charakter publiczny gdy obrządek celebrowany jest przez kompetentne osoby, w imieniu Kościoła, zgodnie z porządkiem liturgicznym.
Konsekwencją opinii świętości i kultu prywatnego może być beatyfikacja, zaś kanonizacja jest aktem polecającym oddawać kult publiczny, należny osobom świętym. W myśl kanonu 1187 Kodeksu Kanonicznego tylko na tej drodze, potwierdzony autorytetem Kościoła kult przybiera omawianą formę.
Kult publiczny jest elementem czci oddawanej Trójcy Świętej, zaś święty w swoim życiu naśladując Jezusa Chrystusa uznawany jest za członka Mistycznego Ciała, który dostąpił zbawienia stając się wzorem przybliżającym wyznawany przez katolików ideał i orędownikiem przed Bogiem. 
W Polsce gwarantem wolności wyznania i religii, a w szczególności publicznego uprawiana kultu jest art. 2 i 19 Konstytucja Rzeczypospolitej Polskiej, a także w art. 5 i 8 Konkordatu między Stolicą Apostolską i Rzecząpospolitą Polską z 1993 r.. Ustawa o stosunku Państwa do Kościoła Katolickiego w Rzeczypospolitej Polskiej będąca aktem prawnym regulującym prawo wyznaniowe w art. 15. określa zasady organizacji kultu publicznego.

</doc>
<doc id="3668768" url="https://pl.wikipedia.org/wiki?curid=3668768" title="Aedes aegypti">
Aedes aegypti



</doc>
<doc id="3668773" url="https://pl.wikipedia.org/wiki?curid=3668773" title="Spadochronowe Mistrzostwa Śląska 2005">
Spadochronowe Mistrzostwa Śląska 2005

Spadochronowe Mistrzostwa Śląska 2005 – odbyły się 28–29 maja 2005 roku. W sobotę, 28 maja skoki odbywały się nad Knurowem, a lądowanie na jednym z boisk piłkarskich o "Puchar Prezydenta Miasta Knurowa". Natomiast 29 maja odbywały się na lotnisku Gliwice-Trynek. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Mistrzostwami sprawował VII Oddział Związku Polskich Spadochroniarzy w Katowicach. Do dyspozycji skoczków był samolot An-2P "SP-AOI". Spadochronowym Mistrzom Śląska 2005 nagrody wręczał i składał gratulacje Krzysztof Piekarczyk Dyrektor Aeroklubu Gliwickiego i Marian Brytan Prezes VII Oddziału ZPS w Katowicach.
Rozegrane kategorie.
Mistrzostwa rozegrano w pięciu kategoriach spadochronowych:
Wyniki.
W Mistrzostwach rywalizowali skoczkowie z 5 aeroklubów i jednostki wojskowej .
"Pierwszy dzień Mistrzostw - Knurów"
"Drugi dzień Mistrzostw - Gliwice, lotnisko"

</doc>
<doc id="3668776" url="https://pl.wikipedia.org/wiki?curid=3668776" title="Carltheater">
Carltheater

Carltheater – teatr działający w latach 1847–1929 w Wiedniu, w dzielnicy Leopoldstadt, przy Jägerzeile (późniejsza Praterstraße 31). Scena teatru należała do renomowanych scen operetkowych w Austrii a wiele dzieł autorstwa Johanna Nepomuka Nestroya z gatunku Alt-Wiener Volkstheater miało tu swoją premierę.
Historia.
W 1838 roku Carl Carl (właściwie Karl Andreas von Bernbrunn) kupił budynek Leopoldstädter Theater. Budynek został częściowo wyburzony, a w jego miejscu powstał Carltheater według projektu Augusta von Sicardsburg i Eduarda van der Nüll, którzy później zaprojektowali także gmach Opery Wiedeńskiej. Carltheater otworzony został w 1847 roku, a Carl Carl prowadził go aż do swojej śmierci w 1854 roku. W latach 1854–1860 dyrektorem teatru był Nestroy. Problemy z dostosowaniem się do panujących realiów przyczyniły się do zamknięcia teatru w 1929 roku.
W 1944 roku widownia teatru niemal całkowicie została zniszczona podczas bombardowania. Mimo to, zabytkowa fasada pozostała nienaruszona. Dopiero w 1951 roku teatr wraz z sąsiadującym budynkiem został wyburzony. W miejscu dawnego teatru wybudowano biurowiec Galaxy Tower.

</doc>
<doc id="3668778" url="https://pl.wikipedia.org/wiki?curid=3668778" title="Titus O'Neil">
Titus O'Neil



</doc>
<doc id="3668782" url="https://pl.wikipedia.org/wiki?curid=3668782" title="Piotr Nowak (filozof)">
Piotr Nowak (filozof)

Piotr Andrzej Nowak (ur. 1966 w Warszawie) – polski filozof, profesor zwyczajny, pracuje na Uniwersytecie w Białymstoku. Zajmuje się m.in. filozofią starożytną, filozofią polityczną, filozofią literatury oraz filozofią religii.
Działalność naukowa, publicystyczna i wydawnicza.
Jest autorem przekładów pism Hannah Arendt, W.H. Audena, Leo Straussa, A. Kojève'a, Allana Blooma, B. Pasternaka, W. Rozanowa, S. Franka, A. Błoka, A. Biełego, P. Fłorienskiego, J. Taubesa, J.S. Milla. Jego praca naukowa obejmuje również pracę redaktorską nad tekstami wcześniej niedostępnymi w języku polskim. W ramach tej działalności powstał między innymi w 2013 zbiór pism pomniejszych Jacoba Taubesa "Apokalipsa i polityka. Eseje mesjańskie", w 2017 zbiór esejów W.H. Audena "Starożytni i my. Eseje o przemijaniu i wieczności" oraz "Przez śmierć" Wasilija Rozanowa.
W takich książkach, jak "Hodowanie troglodytów. Uwagi o szkolnictwie wyższym i kulturze umysłowej człowieka współczesnego" czy "Puszka z Pandorą. O kulturze, uniwersytetach i etosie pokolenia ’68" podjął krytykę współczesnej Akademii.
Jest zastępcą redaktora naczelnego kwartalnika filozoficznego „Kronos. Metafizyka – Religia – Kultura” oraz „Kronos. Philosophical Journal”. Członek Rady Fundacji Augusta hr. Cieszkowskiego. Był współautorem programu telewizyjnego „Ogród sztuk” (TVP, 1996–2007), a obecnie jest także autorem programów telewizyjnych „Kronos” (TVP Kultura, od 2017) i „Powidoków” (TVP Kultura, od 2019). Głównymi tematami tych programów są zagadnienia związane z filozofią i kulturą. 
Prowadzi zajęcia dydaktyczne w Instytucie Filozofii UwB oraz na Wydziale „Artes Liberales” UW. Autor blisko dwustu artykułów naukowych i popularnonaukowych w językach polskim, angielskim, rosyjskim i białoruskim.
Ekspert w Fundacji na Rzecz Nauki Polskiej (program „Start” dla młodych naukowców, 2015); w Ministerstwie Nauki i Szkolnictwa Wyższego (program „Pomniki polskiej myśli filozoficznej, teologicznej i społecznej XX i XXI wieku”, 2016); w Narodowym Centrum Kultury (przewodniczący Zespołu do Spraw Państwa i Rynku, 2016–2017); w Instytucie Książki (program Translatorski ©POLAND 2019-2021).
Wyróżnienia.
W 2019 otrzymał Nagrodę Literacką „Skrzydła Dedala” za „bezkompromisową analizę problemów współczesnej kultury, ze szczególnym uwzględnieniem książki "Przemoc i słowa. W kręgu filozofii politycznej Hannah Arendt"“. Jest wielokrotnym laureatem nagrody Rektora Uniwersytetu w Białymstoku; w 1994 otrzymał również nagrodę Rektora Uniwersytetu Warszawskiego. 
Kontrowersje.
Jest autorem artykułu "Czy ludzie niezrównoważeni psychicznie powinni być przyjmowani na uczelnie wyższe?", opublikowanego w styczniu 2017 (tekst w wydaniu drukowanym nosił tytuł "Lekcje z wariatem", co zostało zmienione w wydaniu online), w którym opowiadał się za "potrzebą ograniczonej dyskryminacji" przy przyjmowaniu "chorych" czy "niezrównoważonych psychicznie" (do których włączał m.in. osoby z zespołem Aspergera) na uczelnie wyższe oraz krytykując brak ustaleń administracyjno-prawnych co do "koniecznych rozróżnień w obrębie samej niepełnosprawności" (fizycznej i psychicznej). Tekst podsumowuje zdaniem "Osoby niezrównoważone są pozbawione obu tych cech [tj. ostrożności i zdrowego rozsądku], dlatego, odnosząc się do nich z sympatią i ze zrozumieniem dla ich dysfunkcji społecznej, należy trzymać się od nich z daleka". Tekst ten spotkał się z krytyką ze strony licznych środowisk naukowych, w tym rektora Uniwersytetu w Białymstoku oraz władz wydziału „Artes Liberales” Uniwersytetu Warszawskiego, gdzie Nowak gościnnie wykłada; jak i obroną ze strony grupy studentów i publicystów (m.in. Jana Marii Rokity oraz Ryszarda Legutki).
Autor opublikował również wyjaśnienia dotyczące tego tekstu, przepraszając urażonych za zastosowany język, jednakże podtrzymując opinię o problemie "obecności na uniwersytecie osób zaburzonych (...) które zakłócają rytm życia akademickiego". Rozwinął w tym tekście swoje stanowisko, krytykując hipokryzję pracowników akademickich w tej dziedzinie, brak wypracowanych na uczelniach wyższych stosownych rozwiązań administracyjno-prawnych w zakresie niepełnosprawności umysłowej, a także nieprecyzyjną i zmienną terminologię psychologiczną, będącą podatną na modę naukową. Wyłożył również, co rozumie przez "ograniczoną dyskryminację", a mianowicie: 1) przywrócenie egzaminów wstępnych na studia wyższe, 2) wymóg dostarczenia świadectwa zdrowia psychicznego na niektóre kierunki oraz 3) wprowadzenie reguł, które ograniczą "roszczenia i imperializm indywidualizmu" oraz wymuszą "zniuansowany (...) respekt dla wzajemnej „odmienności"", którą rozumie jako "szacunek", nie precyzując jednakże konsekwencji ich naruszenia.
Rzecznik dyscyplinarny UwB po zakończonym postępowaniu stwierdził, że "tekst prof. Nowaka nie zmierzał do znieważenia bądź naruszenia dobrego imienia konkretnej osoby, nie posiada też znamion przewinienia dyscyplinarnego", zaś rektor tej uczelni dodał, iż artykuł w „Rzeczpospolitej” "mieścił się w granicach konstytucyjnie gwarantowanej wolności wyrażania poglądów". Nowak został jednakże ukarany przez rektora UwB upomnieniem za zdarzenie ściśle związane z treścią wspomnianego tekstu, tj. nieuzasadnione przerwanie przez siebie zajęć i wyproszenie jednego ze studentów, pomimo jego przeprosin za swoje zachowanie.

</doc>
<doc id="3668783" url="https://pl.wikipedia.org/wiki?curid=3668783" title="Sekta (serial telewizyjny)">
Sekta (serial telewizyjny)

Sekta (ang. "The Path") – amerykański serial telewizyjny (dramat) wyprodukowany przez Lucid Road Productions, True Jack Productions oraz Universal Television. Twórcą serialu jest Jessica Goldberg. Premierowy odcinek został wyemitowany 30 marca 2016 roku za pośrednictwem platformy internetowej Hulu.
W Polsce serial jest emitowany od 6 lutego 2017 roku przez Canal+ Seriale.
Pod koniec kwietnia 2018 roku, platforma Hulu ogłosił zakończenie produkcji po trzech sezonach.
Fabuła.
Serial skupia się na parze małżeńskiej Lane, która żyje w sekcie.
Produkcja.
W marcu 2015 roku platforma Hulu ogłosiła zamówienie serialu. Twórcą projektu jest Jessica Goldberg, która wraz z Jasonem Katims i Michellem Lee są producentami wykonawczymi.
W czerwcu 2015 roku ogłoszono, że główne role w serialu zagrają Michelle Monaghan oraz Aaron Paul.
W sierpniu 2015 roku ogłoszono, że do serialu dołączył Hugh Dancy.
W tym samym miesiącu potwierdzono również, że Amy Forsyth wcieli się w role Ashley Fields oraz w powracającej roli wystąpi Emma Greenwell.
We wrześniu 2015 roku platforma Hula ze względów prawnych musiała zmienić tytuł z "The Way" na "The Path". W tym samym miesiącu do serialu dołączyła Minka Kelly. W grudniu 2015 roku ogłoszono, że Keir Dullea wystąpi w serialu, a jego rola będzie powracająca.
4 maja 2016 roku platforma internetowa Hulu przedłużyła serial o drugi sezon.
13 kwietnia 2017 roku platforma internetowa Hulu przedłużyła serial o trzeci sezon.
Pod koniec czerwca 2017 roku poinformowano, że Freida Pinto dołączyła do obsady serialu w 3 sezonie serialu

</doc>
<doc id="3668790" url="https://pl.wikipedia.org/wiki?curid=3668790" title="Maria Keller">
Maria Keller

Maria Keller-Siller (ur. 22 listopada 1893 w Hirtenbergu, zm. 24 czerwca 1990) – austriacka lekkoatletka specjalizująca się w sprintach, skoku wzwyż i skoku w dal.
Dziewięciokrotna mistrzyni kraju: w biegu na 100 metrów (1918, 1919 i 1921), skoku wzwyż (1918, 1919 i 1921) oraz skoku w dal (1918, 1919 i 1921).
23 maja 1919 uzyskała najlepszy wynik w historii w biegu na 60 metrów - 8,2.
Rekordzistka Austrii w biegu na 100 metrów (13,9 i 13,2 w 1918), skoku wzwyż (1,25 w 1917, 1,30 w 1918, 1,33 w 1918 oraz 1,39 w 1919) oraz skoku w dal (4,63 w 1918, 4,82 w 1919 i 5,12 w 1921).

</doc>
<doc id="3668794" url="https://pl.wikipedia.org/wiki?curid=3668794" title="Argulus japonicus">
Argulus japonicus

Argulus japonicus () – gatunek należący do skorupiaków z gromady tarczenic i rodziny Argulidae, będących pasożytami zewnętrznymi ryb słodkowodnych.
Morfologia.
Ciało "Argulus japonicus" jest brązowe i osiąga od 4 do 9 mm długości (samice zazwyczaj są większe) oraz od 3 do 6 mm szerokości, kształtem przypomina okrągłą tarczę.
Zasięg występowania.
"Argulus japonicus" wywodzi się z Azji. Obecnie jego zasięg rozszerzył się ze względu na handel ozdobnymi karpiami, w związku z czym występuje również w Europie, Afryce oraz Ameryce Północnej.
Patogeneza.
Pasożyt przyczepia się do gospodarza zazwyczaj w okolicach płetwy lub skrzeli i odżywia się jego krwią oraz limfą, które pobiera po przekłuciu skóry ofiary. Nakłucia powodowane przez pasożyta mogą prowadzić do zarażenia gospodarza bakterią "Pseudomonas punctata" jak również do powstawania pleśniawek.

</doc>
<doc id="3668795" url="https://pl.wikipedia.org/wiki?curid=3668795" title="Wiesław Bielawski">
Wiesław Bielawski

Wiesław Bielawski (ur. 23 grudnia 1950 w Wierobiach) – polski inżynier rolnictwa, profesor nauk rolniczych, profesor zwyczajny Szkoły Głównej Gospodarstwa Wiejskiego w Warszawie i rektor tej uczelni w kadencji 2016–2020.
Życiorys.
W 1974 ukończył studia na Wydziale Rolnictwa SGGW. W 1982 uzyskał stopień doktora nauk przyrodniczych na podstawie pracy pt. "Drogi asymilacji NH4+ prowadzące do powstania aminokwasów u siewek żyta". Habilitował się w zakresie ogrodnictwa w 1992 na macierzystej uczelni w oparciu o dorobek naukowy oraz rozprawę zatytułowaną "Izoenzymy syntetazy glutaminowej z siewek pszenżyta na przykładzie odmiany Malno". 18 lutego 2002 otrzymał tytuł profesora nauk rolniczych. Odbywał staże naukowe m.in. w Kanadzie i Rosji. W pracy naukowej specjalizuje się w zagadnieniach z zakresu biochemii i enzymologii. Prowadził badania dotyczące m.in. asymilacji azotu nieorganicznego u roślin, funkcji fizjologicznych glutationu oraz mechanizmów biochemicznych odporności zbóż na porastanie.
Od czasu ukończenia studiów zatrudniony w Katedrze Biochemii SGGW, w 2008 doszedł do stanowiska profesora zwyczajnego. W latach 1994–2008 był kierownikiem Katedry Biochemii, kierował zamiejscowymi ośrodkami dydaktycznymi w Łowiczu i Leśnej Podlaskiej. Pełnił także funkcję prodziekana swojego wydziału (1999–2005). Od 2008 do 2016 był prorektorem SGGW ds. rozwoju. 18 marca 2016 wybrany na stanowisko rektora tej uczelni na czteroletnią kadencję.
W 2020 odznaczony Krzyżem Kawalerskim Orderu Odrodzenia Polski.

</doc>
<doc id="3668796" url="https://pl.wikipedia.org/wiki?curid=3668796" title="Kościół św. Mikołaja w Żarnowie">
Kościół św. Mikołaja w Żarnowie

Kościół świętego Mikołaja – rzymskokatolicki kościół parafialny należący do dekanatu żarnowskiego diecezji radomskiej.
Pierwsze wzmianki o świątyni pochodzą z 1191 roku. Pierwotnie była to budowla romańska, jednonawowa, rozbudowana w 1503 roku (zostało wtedy dobudowane późnogotyckie prezbiterium). Po pożarze w 1893 roku kościół został rozbudowany według projektu Stefana Szyllera.
Pierwotna świątynia jest obecnie poprzeczną nawą obecnej. Częściowo zostały zachowane fragmenty murów oraz detale romańskie i gotyckie.
Do dnia dzisiejszego zachowało się zachodnie przęsło nawy z emporą, dobudowana do niego okrągła wieża oraz fragmenty ścian północnej i południowej nawy dostawione do prezbiterium.
W bocznych ścianach nawy są umieszczone romańskie pilastry (należą do nich m.in. dwa ozdobione motywami liści akantu i fantastycznych zwierząt). W ścianie północnej znajduje się romańskie okno.
Na kamiennych ścianach starszej części budowli wydrapane są w kamieniu inskrypcje poświęcone ludziom, którzy remontowali kościół. Znajduje się na nich m.in. napis „Matki Skórko 1595”.
We wnętrzu świątyni są umieszczone m.in. spiralne kamienne schody, trzy ostrołukowe okna w stylu gotyckim z maswerkiem.
Prezbiterium zostało wzniesione na planie prostokąta i jest nakryte trzema przęsłami sklepienia gwiaździstego.

</doc>
<doc id="3668797" url="https://pl.wikipedia.org/wiki?curid=3668797" title="Carlstheater">
Carlstheater



</doc>
<doc id="3668801" url="https://pl.wikipedia.org/wiki?curid=3668801" title="Anatolij Dumaczow">
Anatolij Dumaczow

Anatolij Pantielejewicz Dumaczow (ros. Анатолий Пантелеевич Думачёв, ur. 6 maja 1932 w Karaczewie w obwodzie briańskim, zm. 30 listopada 2004 w Petersburgu) – radziecki działacz partyjny i państwowy.
Życiorys.
W 1957 ukończył Leningradzki Instytut Mechaniczny i został członkiem KPZR, w latach 1956-1958 był sekretarzem rejonowego komitetu Komsomołu w Leningradzie. Równocześnie w latach 1950-1960 był kierownikiem wydziału Komitetu Obwodowego Komsomołu w Leningradzie, a w latach 1960-1964 instruktorem kolejno komitetu rejonowego, miejskiego i obwodowego KPZR w Leningradzie. W latach 1964-1972 był zastępcą kierownika i kierownikiem wydziału Komitetu Obwodowego KPZR w Leningradzie, następnie (1972-1975) sekretarzem Komitetu Miejskiego KPZR w Leningradzie, a później (1975-1984) sekretarzem oraz II sekretarzem Komitetu Obwodowego KPZR w Leningradzie, od 23 lutego 1981 do 2 lipca 1990 był członkiem Centralnej Komisji Rewizyjnej KPZR. Od 12 marca 1984 do 17 stycznia 1986 był I sekretarzem Komitetu Miejskiego KPZR w Leningradzie. W latach 1986-1988 był przewodniczącym Państwowego Komitetu ZSRR ds. Wykształcenia Zawodowo-Technicznego, a od marca 1988 do 1991 członkiem Komitetu Kontroli Partyjnej przy KC KPZR. W 1992 przeszedł na emeryturę. Był deputowanym do Rady Najwyższej ZSRR XI kadencji.

</doc>
<doc id="3668810" url="https://pl.wikipedia.org/wiki?curid=3668810" title="Piotr Jerpiłow">
Piotr Jerpiłow

Piotr Iwanowicz Jerpiłow (ros. Пётр Ива́нович Ерпи́лов, ur. 3 września 1926, zm. 25 kwietnia 2005 w Moskwie) – radziecki działacz partyjny.
Życiorys.
W latach 1943-1945 służył w Armii Czerwonej, brał udział w wojnie z Niemcami, od 1950 pracował jako inżynier i technik. W 1953 został członkiem KPZR, od 1960 był funkcjonariuszem partyjnym. W latach 1979-1982 pełnił funkcję II sekretarza Komitetu Obwodowego KPK w Kokczetawie, a od 1982 do 22 października 1988 I sekretarza Komitetu Obwodowego KPK w Pawłodarze, następnie przeszedł na emeryturę. Od 25 lutego 1986 do 25 kwietnia 1989 był członkiem Centralnej Komisji Rewizyjnej KPZR. Deputowany do Rady Najwyższej ZSRR od IX do XI kadencji. Został pochowany na Cmentarzu Trojekurowskim.

</doc>
<doc id="3668812" url="https://pl.wikipedia.org/wiki?curid=3668812" title="Dolly Wagner">
Dolly Wagner

Dolly Wagner (ur. 6 września 1906) – austriacka lekkoatletka specjalizująca się w sprintach i skoku w dal.
Podczas Światowych Igrzysk Kobiet (1930) była w składzie austriackiej sztafety 4 × 100 metrów, która zajęła 6. miejsce.
Pięciokrotna mistrzyni kraju: w biegu na 100 metrów (1928), biegu na 200 metrów (1927 i 1928) oraz skoku w dal (1929 i 1930).
Wielokrotna reprezentantka Austrii w meczach międzypaństwowych.
Rekordzistka Austrii w biegu na 100 metrów (12,8 w 1928), biegu na 200 metrów (27,2 w 1926 oraz 26,4 w 1927) oraz skoku w dal (5,15 w 1926, 5,33 w 1926, 5,35 w 1928 i 5,405 w 1929).

</doc>
<doc id="3668814" url="https://pl.wikipedia.org/wiki?curid=3668814" title="Association Internationale des Etudes Byzantines">
Association Internationale des Etudes Byzantines



</doc>
<doc id="3668815" url="https://pl.wikipedia.org/wiki?curid=3668815" title="Adam Krętowski">
Adam Krętowski

Adam Jacek Krętowski (ur. 1966 w Dąbrowie Białostockiej) – polski lekarz, diabetolog i endokrynolog, profesor nauk medycznych, rektor Uniwersytetu Medycznego w Białymstoku w kadencji 2016–2020 i 2020–2024.
Życiorys.
Absolwent Akademii Medycznej w Białymstoku. Uzyskał specjalizacje w zakresie chorób wewnętrznych, diabetologii i endokrynologii. Odbywał staże naukowe m.in. w Wielkiej Brytanii i Stanach Zjednoczonych. Na macierzystej uczelni uzyskiwał kolejne stopnie naukowe w zakresie nauk medycznych – w 1995 doktora (na podstawie pracy pt. "Wpływ amidu kwasu nikotynowego na rozwój cukrzycy STZ u szczurów"), a w 2001 doktora habilitowanego (w oparciu o rozprawę zatytułowaną "Immunologiczne i genetyczne markery stanu przedcukrzycowego – rola w patogenezie, prognozowaniu i prewencji cukrzycy typu 1"). 8 czerwca 2006 otrzymał tytuł profesora nauk medycznych.
Zawodowo związany z AMB, przekształconą następnie w Uniwersytet Medyczny w Białymstoku. Podjął pracę w Klinice Endokrynologii, Diabetologii i Chorób Wewnętrznych. Był współtwórcą Centrum Badań Klinicznych UMB, którego został kierownikiem. Był także profesorem w Wyższej Szkole Medycznej w Białymstoku.
Od 2008 do 2016 pełnił funkcję prorektora UMB ds. nauki i współpracy międzynarodowej. 4 marca 2016 wybrany na rektora Uniwersytetu Medycznego w Białymstoku na czteroletnią kadencję. W marcu 2020 uzyskał reelekcję na drugą czteroletnią kadencję.
Odznaczony Srebrnym Krzyżem Zasługi (2010).

</doc>
<doc id="3668818" url="https://pl.wikipedia.org/wiki?curid=3668818" title="Warszawa Stalowa">
Warszawa Stalowa

Warszawa Stalowa – wąskotorowa stacja w Warszawie zlikwidowana w 1949 roku.
Opis.
Została wybudowana w 1901 roku. Była stacją początkową Mareckiej Kolei Dojazdowej. Znajdowała się w dzielnicy Praga-Północ, na terenie Nowej Pragi, przy ul. Stalowej. Obecnie w jej miejscu znajduje się supermarket Kaufland.

</doc>
<doc id="3668819" url="https://pl.wikipedia.org/wiki?curid=3668819" title="Julian Bleach">
Julian Bleach

Julian Bleach (ur. 1963 w Bournemouth) – brytyjski aktor filmowy, telewizyjny i teatralny. Studiował na "London Academy of Music and Dramatic Art".
Julian Bleach w 2008 i 2015 roku wcielił się w rolę Davrosa w brytyjskim serialu science-fiction pt. "Doktor Who". Dodatkowo wystąpił w spin-offach tego serialu pt. "Torchwood" i "Przygody Sary Jane".

</doc>
<doc id="3668820" url="https://pl.wikipedia.org/wiki?curid=3668820" title="Uniwersytet Technologiczno-Przyrodniczy w Bydgoszczy">
Uniwersytet Technologiczno-Przyrodniczy w Bydgoszczy



</doc>
<doc id="3668821" url="https://pl.wikipedia.org/wiki?curid=3668821" title="Shaun Dingwall">
Shaun Dingwall

Shaun Dingwall (ur. 24 marca 1970 w Londynie) – brytyjski aktor filmowy, telewizyjny i teatralny.
Jest absolwentem Central School of Speech and Drama. W 1998 roku pojawił się w teledysku piosenki "I Started a Joke" zespołu Faith No More. W 2009 i 2010 był członkiem międzynarodowego jury podczas "Red Rock Film Festval", organizowanego w Stanach Zjednoczonych.
Filmografia.
"Źródło":

</doc>
<doc id="3668822" url="https://pl.wikipedia.org/wiki?curid=3668822" title="WiggleZ Dark Energy Survey">
WiggleZ Dark Energy Survey

WiggleZ Dark Energy Survey – wielkoskalowy przegląd przesunięć ku czerwieni galaktyk, wykonany w latach 2006-2011 za pomocą teleskopu Angielsko-Australijskiego (AAT) w Siding Spring Observatory, którego celem była analiza wpływu galaktyk na naturę ciemnej energii.
Pomiary.
Przegląd rozpoczęto w sierpniu 2006 i w czasie 276 nocy wykonano pomiary przesunięć ku czerwieni () 238 770 galaktyk, na obszarze ponad 100 stopni kwadratowych nieba, obejmując obiekty o wieku do 8 miliardów lat ("redshift" 0.2 &lt; z &lt; 1.0). Wykonano go za pomocą spektrografu AAOmega/2df, poszukując niebieskich linii emisyjnych światła galaktyk, wybranych z wyników badań teleskopu kosmicznego GALEX (światło UV) i przeglądów SDSS oraz RCS2 (światło widzialne). WiggleZ Dark Energy Survey zakończono w styczniu 2011.
Wyniki.
Projekt badał w jaki sposób galaktyki są rozproszone w przestrzeni (akustyczne oscylacje barionów) oraz jak szybko gromady galaktyk formują się w czasie. Wyniki projektu potwierdziły prawdziwość modelu Λ-CDM, uprawdopodobniły istnienie ciemnej energii.

</doc>
<doc id="3668823" url="https://pl.wikipedia.org/wiki?curid=3668823" title="Koryza">
Koryza



</doc>
<doc id="3668826" url="https://pl.wikipedia.org/wiki?curid=3668826" title="21. ceremonia wręczenia nagród Goya">
21. ceremonia wręczenia nagród Goya

21. ceremonia wręczenia hiszpańskich nagród filmowych Goya za rok 2006, odbyła się 28 stycznia 2008 roku w Palacio Municipal de Congresos w Madrycie. 
Nominacje do nagród zostały ogłoszone 18 grudnia 2006 roku.
Nominacje ogłoszono w 27 kategoriach, nagrodę honorową otrzymał producent Tedy Villalba.

</doc>
<doc id="3668827" url="https://pl.wikipedia.org/wiki?curid=3668827" title="Krzysztof Mazur">
Krzysztof Mazur

Krzysztof Wojciech Mazur (ur. 25 lipca 1982 w Gliwicach) – polski politolog i filozof, doktor nauk humanistycznych, działacz polityczny. Specjalizuje się w filozofii społecznej. W latach 2007–2012 i 2015–2018 prezes Klubu Jagiellońskiego. Członek Rady Narodowego Centrum Badań i Rozwoju oraz Narodowej Rady Rozwoju przy prezydencie RP. W latach 2019–2020 podsekretarz stanu w Ministerstwie Rozwoju.
Życiorys.
Na Uniwersytecie Jagiellońskim ukończył politologię i filozofię z elementami socjologii w ramach Międzywydziałowych Indywidualnych Studiów Humanistycznych. Stopień naukowy doktora uzyskał w 2012 na podstawie pracy pt. "Projekt polityczny ruchu społecznego „Solidarność” (lipiec 1980 – grudzień 1981)", której promotorem był prof. Bogdan Szlachta. Od 2009 jest zatrudniony na macierzystej uczelni. Od 2012 pracuje jako asystent w Instytucie Nauk Politycznych i Stosunków Międzynarodowych Wydziału Studiów Międzynarodowych i Politycznych Uniwersytetu Jagiellońskiego. Od 2002 jest członkiem Klubu Jagiellońskiego, w ramach którego stworzył, wraz z PKO Bankiem Polskim, ogólnopolską Akademię Nowoczesnego Patriotyzmu oraz działa jako ekspert Centrum Analiz. Był koordynatorem projektów w Instytucie Tertio Millennio (2002–2009). Współpracował także z Europejskim Centrum Solidarności w Gdańsku (2009–2010).
W 2012 został uhonorowany Nagrodą im. Artura Rojszczaka. Jest członkiem redakcji kwartalnika „Pressje”.
Od grudnia 2015 jest także członkiem zarządu Koalicji na Rzecz Polskich Innowacji.
Działalność polityczna.
We wrześniu 2013 zaangażował się w tworzenie ruchu społecznego Godzina dla Polski, tworzonego przez Jarosława Gowina. Objął funkcję pełnomocnika powołanej na jego bazie w grudniu tego samego roku partii Polska Razem na terenie Krakowa. Z funkcji szefa struktur ugrupowania zrezygnował zaraz po przegranych przez partię wyborach europarlamentarnych w 2014. W wyborach parlamentarnych w 2019 bez powodzenia kandydował na senatora RP w okręgu nr 33 (obejmującym część Krakowa) jako bezpartyjny kandydat Porozumienia z poparciem Prawa i Sprawiedliwości. Został następnie członkiem Porozumienia.
5 grudnia 2019 został powołany na stanowisko podsekretarza stanu w Ministerstwie Rozwoju. We wrześniu 2020 zrezygnował z tej funkcji. 12 października 2020 została ona przyjęta.

</doc>
<doc id="3668828" url="https://pl.wikipedia.org/wiki?curid=3668828" title="Międzynarodowe Spadochronowe Mistrzostwa Śląska 2004">
Międzynarodowe Spadochronowe Mistrzostwa Śląska 2004

Międzynarodowe Spadochronowe Mistrzostwa Śląska 2004 – odbyły się 29–30 maja 2004 roku. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Mistrzostwami sprawował VII Oddział Związku Polskich Spadochroniarzy w Katowicach. Do dyspozycji skoczków był samolot An-2P "SP-AOI". Spadochronowym Mistrzom Śląska 2004 nagrody wręczał i składał gratulacje Krzysztof Piekarczyk Dyrektor Aeroklubu Gliwickiego i Marian Brytan Prezes VII Oddziału ZPS w Katowicach.
Rozegrane kategorie.
Mistrzostwa rozegrano w sześciu kategoriach spadochronowych:
Wyniki.
W Mistrzostwach wzięło udział 12 zawodników .

</doc>
<doc id="3668829" url="https://pl.wikipedia.org/wiki?curid=3668829" title="Aleksiej Zwieriew">
Aleksiej Zwieriew

Aleksiej Iljicz Zwieriew (ros. Алексей Ильич Зверев, ur. 31 marca 1929 we wsi Zaworoneżskoje w rejonie starojuriewskim w Obwodzie Centralno-Czarnoziemskim, zm. 26 sierpnia 2021 w Moskwie) – radziecki działacz państwowy i partyjny.
Życiorys.
W latach 1946-1951 studiował w Białoruskiej Akademii Rolniczej, później (1951-1953) był starszym agronomem stanicy maszynowo-traktorowej w obwodzie nowosybirskim, a następnie (1953-1957) dyrektorem stanicy maszynowo-traktorowej w obwodzie nowosybirskim. Od 1953 należał do KPZR, do listopada 1957 był sekretarzem Kysztowskiego Komitetu Rejonowego KPZR w obwodzie nowosybirskim. W latach 1957-1959 II sekretarzem Czerepanowskiego Komitetu Rejonowego KPZR, kolejno w latach 1959-1962 I sekretarzem Suzunskiego Komitetu Rejonowego KPZR. Od kwietnia do października 1962 kierował terytorialnym kołchozowo-sowchozowym zarządem produkcyjnym w obwodzie nowosybirskim, od października 1962 do stycznia 1963 był sekretarzem Komitetu Obwodowego KPZR w Nowosybirsku, od 14 stycznia 1963 do maja 1964 II sekretarzem Nowosybirskiego Wiejskiego Komitetu Obwodowego KPZR, a od maja do grudnia 1964 przewodniczącym Komitetu Wykonawczego Nowosybirskiej Wiejskiej Rady Obwodowej. Od grudnia 1964 do czerwca 1973 był przewodniczącym Komitetu Wykonawczego Nowosybirskiej Rady Obwodowej, od 19 czerwca 1973 do 7 kwietnia 1984 ministrem gospodarki leśnej RFSRR, a od 12 kwietnia 1984 do 16 marca 1988 przewodniczącym Państwowego Komitetu ZSRR ds. Gospodarki Leśnej, następnie przeszedł na emeryturę. Od 6 marca 1986 do 25 kwietnia 1989 był członkiem Centralnej Komisji Rewizyjnej KPZR. Deputowany do Rady Najwyższej ZSRR VII kadencji. Pochowany na Cmentarzu Trojekurowskim w Moskwie.

</doc>
<doc id="3668836" url="https://pl.wikipedia.org/wiki?curid=3668836" title="Zsuzsa Vathy">
Zsuzsa Vathy

Zsuzsa Vathy (ur. 15 kwietnia 1940 w Pápie, zm. 7 stycznia 2017) – węgierska pisarka.
W latach 1959-64 studiowała chemię na Uniwersytecie Panońskim w Veszprém, po studiach pracowała na stanowisku inżyniera w zakładach chemicznych w Százhalombatta. Od 1971 roku pracowała jako dziennikarka w Budapeszcie, między innymi w czasopiśmie literackim "Kortárs". 
Jej mężem był Ervin Lázár (1936-2006), węgierski pisarz, autor książek dla dzieci.

</doc>
<doc id="3668837" url="https://pl.wikipedia.org/wiki?curid=3668837" title="Hemiechinus">
Hemiechinus



</doc>
<doc id="3668838" url="https://pl.wikipedia.org/wiki?curid=3668838" title="Roberto Speciale">
Roberto Speciale

Roberto Speciale (ur. 3 sierpnia 1943 w Chiavari) – włoski polityk i samorządowiec, poseł do Parlamentu Europejskiego III i IV kadencji.
Życiorys.
Po ukończeniu szkoły średniej studiował prawo. Był działaczem Włoskiej Partii Komunistycznej, a po kolejnych przemianach partyjnych w latach 90. działał w Demokratycznej Partii Lewicy i Demokratach Lewicy. Zasiadał w radzie miejskiej Genui (1981–1985) oraz w radzie regionalnej Ligurii (1985–1989).
W latach 1989–1999 sprawował mandat eurodeputowanego III kadencji z ramienia PCI i IV kadencji z ramienia PDS. Od 1994 do 1997 był przewodniczącym Komisji ds. Polityki Regionalnej. Założył i został przewodniczącym stowarzyszenia Centro in Europa działającego w Genui.

</doc>
<doc id="3668840" url="https://pl.wikipedia.org/wiki?curid=3668840" title="Erinaceus">
Erinaceus



</doc>
<doc id="3668844" url="https://pl.wikipedia.org/wiki?curid=3668844" title="Suhak mongolski">
Suhak mongolski

Suhak mongolski ("Saiga borealis") – gatunek ssaka kopytnego z rodziny wołowatych (Bovidae).

</doc>
<doc id="3668858" url="https://pl.wikipedia.org/wiki?curid=3668858" title="Luigi Alberto Colajanni">
Luigi Alberto Colajanni

Luigi Alberto Colajanni (ur. 2 października 1943 w Bricherasio) – włoski polityk, samorządowiec i rzeźbiarz, poseł do Parlamentu Europejskiego III i IV kadencji.
Życiorys.
Z zawodu architekt, studiował również historię gospodarczą. Był działaczem Włoskiej Partii Komunistycznej, a po kolejnych przemianach partyjnych w latach 90. działał w Demokratycznej Partii Lewicy i Demokratach Lewicy. W 1982 został sekretarzem regionalnym komunistów na Sycylii. Zasiadał w radzie miejskiej w Palermo, a także w Sycylijskim Zgromadzeniu Regionalnym.
W latach 1989–1999 sprawował mandat eurodeputowanego III kadencji z ramienia PCI i IV kadencji z ramienia PDS. Pracował m.in. w Komisji Zagranicznych, Bezpieczeństwa i Polityki Obronnej.
Zajął się również rzeźbiarstwem. Od 2000 kilkukrotnie wystawiał swoje prace w Malindi w Kenii. Jego prace były również wystawiane we Włoszech (m.in. w Palermo).

</doc>
<doc id="3668860" url="https://pl.wikipedia.org/wiki?curid=3668860" title="Kaan Kigen Özbilen">
Kaan Kigen Özbilen

Kaan Kigen Özbilen (ur. 15 stycznia 1986 jako Mike Kipruto Kigen) – kenijski lekkoatleta specjalizujący się w biegach długodystansowych. Od października 2015 roku reprezentuje Turcję.
Złoty medalista mistrzostw świata w biegach przełajowych w drużynie seniorów (2006). W tym samym roku zdobył srebrne medale na 5000 i 10 000 metrów podczas afrykańskiego czempionatu w Bambous. Na koniec 2006 reprezentował Afrykę w lekkoatletycznym pucharze świata w Atenach.
W październiku 2015 roku wystartował w amsterdamskim maratonie, reprezentując po raz pierwszy barwy Turcji. 20 marca 2016 w Seulu przebiegł maraton w czasie 2:06:10, poprawiając rekord życiowy i ustanawiając zarazem nowy rekord Europy w tej konkurencji.
W 2016 zdobył srebrny medal w półmaratonie podczas mistrzostw Europy w Amsterdamie. Siedemnasty zawodnik maratonu na igrzyskach olimpijskich w Rio de Janeiro (2016).

</doc>
<doc id="3668862" url="https://pl.wikipedia.org/wiki?curid=3668862" title="Mike Kigen">
Mike Kigen



</doc>
<doc id="3668863" url="https://pl.wikipedia.org/wiki?curid=3668863" title="Mike Kipruto Kigen">
Mike Kipruto Kigen



</doc>
<doc id="3668865" url="https://pl.wikipedia.org/wiki?curid=3668865" title="Ficus (stolica tytularna)">
Ficus (stolica tytularna)

Ficus (łac. "Diocesis Ficensis") – stolica historycznej diecezji w Cesarstwie rzymskim, w prowincji Mauretania Sitifense, zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne.

</doc>
<doc id="3668873" url="https://pl.wikipedia.org/wiki?curid=3668873" title="Nikita Izotow">
Nikita Izotow

Nikita Aleksiejewicz Izotow (ros. Ники́та Алексе́евич Изо́тов, ur. 22 lutego 1902 we wsi Małaja Dragunka w guberni orłowskiej, zm. 14 stycznia 1951 w Jenakijewem) – radziecki działacz gospodarczy i partyjny.
W latach 1935-1937 studiował w Akademii Przemysłowej, w 1936 został członkiem WKP(b), po ukończeniu studiów został szefem kombinatu górnictwa węglowego "Stalinougol". Od 21 marca 1939 do końca życia był członkiem Centralnej Komisji Rewizyjnej WKP(b), w styczniu 1941 został szefem trustu górniczego "Bokowoantracit", później kierował trustami górniczymi "Połtawabriedyugol" i "Czelabińskugol" oraz kopalnią nr 5 w Donbasie. Później kierował zarządem górniczym kombinatu "Artiomugol", następnie do śmierci był szefem zarządu górniczego kombinatu "Ordżonikidzeugol". Został odznaczony Orderem Lenina (17 kwietnia 1934) i Orderem Czerwonego Sztandaru Pracy.

</doc>
<doc id="3668875" url="https://pl.wikipedia.org/wiki?curid=3668875" title="Haemonchus contortus">
Haemonchus contortus

Haemonchus contortus – pasożyt głównie owiec i kóz. Należy do rodziny Trichostrongylidae, która obejmuje kilka rodzajów nicieni występujących w żołądkach i jelitach zwierząt (przeżuwaczy), w tym rodzaj "Haemonchus""."
U "H. contortus" występuje dymorfizm płciowy – samce są mniejsze i osiągają wymiary od 10 do 20 mm, samice natomiast rosną na długość od 18 do 30 mm. Jego angielska nazwa – "barber pole worm" – bierze się od wyglądu samicy, u której czerwone jelito (wypełnione krwią, którą żywi się "Haemoncus contortus") owinięte jest przez spiralę z białych jajników. Aby pobrać krew, "H. controtus" nakłuwa ścianę żołądka żywiciela za pomocą dwóch spikuli zlokalizowanych w tylnej części jego ciała.
Cykl życiowy.
Jest to pasożyt o cyklu życiowym prostym, którego osobniki dorosłe bytują w trawieńcu bądź jelitach. Jaja wydostają się do środowiska zewnętrznego wraz z odchodami, następnie z jaja wykluwa się larwa L1, która po wylince przechodzi w larwę L2, obie te formy odżywiają się bakteriami znajdującymi się w kale. Jeśli warunki są korzystne, larwa przechodzi kolejną wylinkę i przekształca się w larwę L3, która umiejscawia się w trawie, a następnie wnika w kroplę rosy i czeka na źdźble na zjedzenie. Jest to forma nie odżywiająca się. Po połknięciu i przejściu do trawieńca rozwija się forma dorosła.
Dorosła samica może złożyć nawet 10 tysięcy jaj dziennie.
Występowanie.
Zasięg ogólnoświatowy, chociaż najlepiej rozwija się w miejscach o klimacie ciepłym i wilgotnym.
Ekologia.
"Haemonchus contortus" jest gatunkiem pasożytniczym, którego forma dorosła bytuje w trawieńcu przeżuwaczy (głównie owiec i kóz), gdzie po przyczepieniu do ściany odżywia się krwią. Do pobierania krwi od żywiciela "H. contortus" wykorzystuje dwie spikule, którymi nakłuwa ściany żołądka. Jest pasożytem o cyklu życiowym prostym (z jednym żywicielem), poza formą dorosłą odżywiają się stadia L1 i L2, żywiące się bakteriami obecnymi w kale, z którym są wydalane.
Znaczenie w gospodarce.
Ze względu na sposób odżywiania "H. contortus" powoduje u żywiciela anemię, co u owiec może powodować gorszy przyrost wełny, zarówno u owiec jak i kóz może oznaczać mniejszą produkcję mleka, natomiast przy dużym zainfekowaniu osobnikami może prowadzić do śmierci. To wszystko przyczynia się do dużych strat wśród farmerów, których stada są zainfekowane.
Znaczenie w weterynarii i medycynie.
Jest wykorzystywany jako podstawowy gatunek przy wytwarzaniu leków i szczepionek dzięki swojej, niefortunnej z punktu widzenia ludzi, umiejętności szybkiego wytwarzania odporności na terapie przeciwrobacze.
"Haemonchus contorus" jest jednym z pasożytów, które mogą powodować choroby odzwierzęce i infekować ludzi.
Aktualne kierunki badań naukowych.
Obecnie prowadzone badania na gatunku "Haemonchus contortus" dotyczą odporności na leki przeciwrobacze, w szczególności benzimidazol. Najnowsze artykuły skupiają się na poznaniu genów odpowiadających za wykształcenie odporności na terapie lekowe oraz na zrozumieniu mechanizmów ich rozprzestrzeniania się w populacjach osobników tego gatunku.
Ostatnio wykazano również, że doszło do naturalnego wytworzenia się hybrydy "H. contortus" i pokrewnego "Haemonchus placei", co może mieć wpływ na dalsze utrudnienie uaktualniania terapii przeciwrobaczej.

</doc>
<doc id="3668879" url="https://pl.wikipedia.org/wiki?curid=3668879" title="Bingo Athletic Stadium">
Bingo Athletic Stadium



</doc>
<doc id="3668882" url="https://pl.wikipedia.org/wiki?curid=3668882" title="Radzisław Kordek">
Radzisław Kordek

Radzisław Maciej Kordek (ur. 16 września 1962 w Łodzi) – polski lekarz patomorfolog, profesor nauk medycznych, w kadencjach 2008–2012 i 2012–2016 prorektor Uniwersytetu Medycznego w Łodzi, w kadencjach 2016–2020 i 2020–2024 rektor tej uczelni.
Życiorys.
W 1986 ukończył studia na Akademii Medycznej w Łodzi. Doktoryzował się w 1992 na Wydziale Lekarskim tej uczelni w oparciu o pracę zatytułowaną "Liczba i dystrybucja komórek dendrytycznych a intensywność i skład nacieków limfocytarnych w rakach skóry i żołądka", której promotorem był Leszek Woźniak. Stopień doktora habilitowanego uzyskał w 1997 na podstawie rozprawy pt. "Analiza molekularna i immunohistochemiczna niektórych czynników patogenetycznych w eksperymentalnej chorobie Creutzfeldta-Jakoba u myszy". Tytuł naukowy profesora nauk medycznych otrzymał 22 stycznia 2002.
Zawodowo związany z uczelnią macierzystą i powstałym w jej miejsce Uniwersytetem Medycznym w Łodzi, gdzie w 2004 objął stanowisko profesora zwyczajnego. W 1998 został kierownikiem Zakładu Patologii Nowotworów, natomiast w 2002 objął kierownictwo Katedry Onkologii. Pełnił również funkcję prodziekana Wydziału Lekarskiego do spraw nauki (2002–2004). W kadencjach 2008–2012 i 2012–2016 był prorektorem Uniwersytetu Medycznego w Łodzi. 6 kwietnia 2016 został wybrany na rektora tej uczelni na czteroletnią kadencję (od 1 września 2016). W kwietniu 2020 uzyskał reelekcję na drugą kadencję na tej funkcji.
Specjalista w zakresie patomorfologii i patologii onkologicznej. W latach 90. odbył staże w ośrodkach naukowych w Niemczech, Austrii i Stanach Zjednoczonych. W 2004 został wiceprezesem Polskiego Towarzystwa Patologów, wcześniej był przewodniczącym oddziału łódzkiego tej organizacji (1999–2002).

</doc>
<doc id="3668883" url="https://pl.wikipedia.org/wiki?curid=3668883" title="Antoni Woliński">
Antoni Woliński

Antoni Roman Woliński (ur. 29 grudnia 1871 w Radomyślu Wielkim, zm. 14 listopada 1948) – polski właściciel ziemski, kupiec, przemysłowiec.
Życiorys.
Antoni Roman Woliński urodził się 29 grudnia 1871 w Radomyślu Wielkim jako syn Grzegorza i Agnieszki z domu Iwańskiej. Przed 1939 był właścicielem ziemskim dóbr we wsiach Trepcza i Falejówka. Przed 1914 prowadził firmę eksportową zajmującą się obrotem trzody tucznej. Po wybuchu I wojny światowej od 9 września 1914 wraz z bliskimi przebywał w Wiedniu. W grudniu 1917 został prezesem Polskiego Związku Kupców Bydła i Nierogacizny z siedzibą w Krakowie.
Od 1910 jako asesor ze stanu kupieckiego został powołany do sądowego senatu dla spraw handlowych przy c. k. Sądzie Obwodowym w Sanoku z tytułem cesarskiego radcy (wraz z nim mianowany Michał Pollak) i pełnił funkcję w kolejnych latach, w tym podczas I wojny światowej do 1918. 
Był członkiem Towarzystwa Upiększania Miasta Sanoka. Był członkiem i działaczem sanockiego gniazda Polskiego Towarzystwa Gimnastycznego „Sokół”; po 1900 jako członek wydziału i skarbnik, działał we władzach wydziału pełniąc funkcję zastępcy wydziałowego. Na przełomie lipca i sierpnia 1911 został członkiem dyrekcji Domu Handlowo-Przemysłowego w Sanoku. W październiku 1911 został zastępcą członka komisji powszechnego podatku zarobkowego III klasy. Pod koniec 1912 został wybrany członkiem wydziału „Towarzystwa Bursy”, sprawującego pieczę nad Bursą Jubileuszową im. Cesarza Franciszka Józefa w Sanoku. Został wiceprezesem rady Banku Kupiectwa Polskiego z siedzibą w Warszawie, zatwierdzonego w 1919 i posiadającego także oddział w Sanoku w domu własnym. 
Jego żoną była Waleria z domu Henkiewicz (ur. 7 grudnia 1871, zm. 24 października 1943). Miał dzieci: Kazimierza Jana (ur. 1897), Mieczysława Piotra (ur. 1898), Witolda (ur. 1901), Wandę Antoninę (1910-1911).
Do końca życia zamieszkiwał pod adresem Trepcza 1. Zmarł 14 listopada 1948. Został pochowany w grobowcu rodzinnym na cmentarzu w Trepczy 17 listopada 1948.

</doc>
<doc id="3668885" url="https://pl.wikipedia.org/wiki?curid=3668885" title="Veronika Kohlbach">
Veronika Kohlbach

Veronika („Ronny“) Kohlbach, Veronika Almer (ur. 3 stycznia 1906, zm. w 1996 w Wiedniu) – austriacka lekkoatletka osiągająca sukcesy w sprintach, biegach płotkarskich, skoku w dal i rzucie dyskiem.
Podczas Światowych Igrzysk Kobiet (1930) była w składzie austriackiej sztafety 4 × 100 metrów, która zajęła 6. miejsce.
Na igrzyskach olimpijskich w Berlinie (1936) odpadła w eliminacjach w sztafecie 4 × 100 metrów oraz w biegu na 80 metrów przez płotki, a w rzucie dyskiem zajęła 13. miejsce.
Podczas mistrzostw Europy (1938) reprezentowała (po Anschlussie Austrii przez Niemcy) III Rzeszę – zajęła 5. miejsce w skoku w dal.
Dwudziestodziewięciokrotna mistrzyni Austrii: w biegu na 100 metrów (1931, 1932 i 1935), biegu na 200 metrów (1931, 1932, 1933 i 1935), sztafecie 4 × 100 metrów (1931, 1932, 1935, 1936, 1937 i 1938), biegu na 80 metrów przez płotki (1935), skoku w dal (1931, 1932, 1933, 1935, 1936, 1941 i 1942), rzucie dyskiem (1932, 1935, 1936, 1937, 1941 i 1942) oraz biegu przełajowym (1932 i 1933). W 1938 zdobyła srebrny medal w pięcioboju.
Rekordzistka kraju w różnych konkurencjach, m.in.: w biegu na 100 metrów (do 12,6 w 1931), biegu na 200 metrów (do 26,3 w 1933), skoku w dal (do 5,70 w 1938, rzucie dyskiem (do 39,05 w 1937) czy sztafecie 4 × 100 metrów (do 49,8 w 1934).

</doc>
<doc id="3668886" url="https://pl.wikipedia.org/wiki?curid=3668886" title="Ronny Kohlbach">
Ronny Kohlbach



</doc>
<doc id="3668887" url="https://pl.wikipedia.org/wiki?curid=3668887" title="Veronika Almer">
Veronika Almer



</doc>
<doc id="3668889" url="https://pl.wikipedia.org/wiki?curid=3668889" title="Ervin Lázár">
Ervin Lázár

Ervin Lázár (ur. 5 maja 1936 w Budapeszcie, zm. 22 grudnia 2006 tamże) – węgierski pisarz, autor książek dla dzieci.
Życiorys.
Dzieciństwo spędził w miejscowości Alsó-Rácegrespuszta w Komitacie Tolna, Szkołę średnią ukończył w Szekszárd w 1954 roku, a studia nauczycielskie na Uniwersytecie im. Loránda Eötvösa w Budapeszcie w 1959. Od 1958 roku pracował jako dziennikarz w różnych gazetach i czasopismach, m.in. "Jelenkor", "Élet és Irodalom" i "Új Idők".
Tworzył głównie powieści i opowiadania dla dzieci, a także słuchowiska radiowe. Jego opowiadanie "Szegény Dzsoni és Árnika", posłużyło jako scenariusz do filmu pod tym samym tytułem w reżyserii Andrása Sólyoma. 
Żoną Ervina Lázára była Zsuzsa Vathy, również dziennikarka i pisarka. 

</doc>
<doc id="3668892" url="https://pl.wikipedia.org/wiki?curid=3668892" title="Ryan Hill">
Ryan Hill

Ryan Hill (ur. 31 stycznia 1990 w Hickory) – amerykański lekkoatleta specjalizujący się w biegach średnich i długich.
W 2013 uczestniczył w biegu na 5000 metrów w Moskwie podczas rozgrywanych tam mistrzostw świata, jednak nie odnotował tam większego sukcesu. Dwa lata później wziął udział w zawodach tej samej rangi na tym samym dystansie, także kwalifikując się do finału. Złoty medalista mistrzostw kraju (2015) z Eugene. Na początku roku 2016 został halowym wicemistrzem świata na 3000 metrów.
Rekordy życiowe: stadion – 13:05,69 (11 września 2015, Bruksela); hala – 13:27,80 (14 lutego 2015, Nowy Jork).

</doc>
<doc id="3668897" url="https://pl.wikipedia.org/wiki?curid=3668897" title="Juan Conway McNabb">
Juan Conway McNabb

Juan Conway McNabb OSA (ur. 11 grudnia 1925 w Beloit, zm. 26 lutego 2016 w Chicago) – amerykański duchowny katolicki posługujący w Peru, prałat Chulucanas 1964-1988, a następnie tamtejszy biskup diecezjalny w latach 1988-2000.
Życiorys.
Święcenia kapłańskie otrzymał 24 maja 1952.
4 marca 1964 papież Paweł VI mianował go prałatem diecezji Chulucanas. 17 czerwca 1967 z rąk kardynała Johna Patricka Cody'ego przyjął sakrę biskupią i przydzielono mu stolicę tytularną "Saia Maior". 27 grudnia 1977 zrzekł się godności biskupa tytularnego. 12 grudnia 1988 papież Jan Paweł II nominował go biskupem diecezjalnym Chulucanas. 28 października 2000 ze względu na wiek złożył rezygnację z zajmowanej funkcji.
Zmarł 26 lutego 2016.

</doc>
<doc id="3668901" url="https://pl.wikipedia.org/wiki?curid=3668901" title="Finnhamn">
Finnhamn

Finnhamn – szwedzka wyspa w Archipelagu Sztokholmskim. Administracyjnie należy do gminy Österåker. Znajduje się na wschód od Ingmarsö i na zachód od Husarö. Nazwa wzięła się od licznych statków fińskich, które zatrzymywały się w naturalnej przystani w drodze do i ze Sztokholmu.
W 1915 biznesmen Wilhelm Rönström wybudował na wyspie swoją rezydencję, która dzisiaj służy jako schronisko młodzieżowe. Finnhamn została zakupiona przez miasto Sztokholm w 1943 roku. Wybudowano wtedy na niej domy robotnicze.
Wyspa posiada całoroczne połączenie promowe z centrum Sztokholmu, realizowane przez przewoźników "Cinderellabåtarna" i " Waxholmsbolaget".

</doc>
<doc id="3668902" url="https://pl.wikipedia.org/wiki?curid=3668902" title="Jaskinia Dwuwylotowa">
Jaskinia Dwuwylotowa

Jaskinia Dwuwylotowa – niewielka jaskinia krasowa o długości 8 metrów w Górze Zelce (Jura Wieluńska).
Jaskinia posiada dwa otwory – wejścia (wyloty), od których wzięła się jej nazwa. Oba opadają stromo do 8-metrowego korytarza o szerokości ok. 3 m i wysokości do 90 cm, stanowiącego główną część jaskini. Eksploatacja wapienia i kalcytu prowadzona na początku drugiej połowy XX wieku doprowadziła do zniszczenia szaty naciekowej. Zachowały się nieliczne krystaliczne żyły białego i przezroczystego kalcytu. Dno korytarza jaskiniowego pokrywa w większości gruz wapienny. W otworach i szczelinach miejscami występują ilasto-piaszczyste wypełnienia o rdzawym kolorze. U wylotów jaskini zalegają igły i szyszki sosnowe, liście oraz humus, a na ścianach rosną mchy i porosty. W lipcu 2008 roku we wnętrzu jaskini stwierdzono obecność motyli z gatunku rusałka pawik.
Jaskinia Dwuwylotowa jest chroniona w ramach rezerwatu przyrody nieożywionej Węże w Załęczańskim Parku Krajobrazowym.

</doc>
<doc id="3668904" url="https://pl.wikipedia.org/wiki?curid=3668904" title="Jadwiga Spiess">
Jadwiga Spiess

Jadwiga Julia Ludwika Spiess "z domu Simmler" (ur. 28 maja 1851 w Warszawie, zm. 26 maja 1944 tamże) – polska pianistka, propagatorka i mecenatka sztuki.
Życiorys.
Córka malarza Józefa Simmlera i Julii Hoegensteller, wielokrotnie pozowała ojcu do obrazów m.in. „Przysięga królowej Jadwigi” będąc jego muzą. Otrzymała wykształcenie typowe dla ówczesnych panien z dobrych domów, pobierała lekcje śpiewu i gry na fortepianie u Józefa Wieniawskiego.
Wychowana w artystycznej atmosferze przeniosła ją do swojego domu, 2 czerwca 1870 poślubiła Stefana Spiessa, syna Ludwika Henryka Spiessa przemysłowca z branży chemicznej, właściciela Fabryki Płodów Chemicznych „Ludwik Spiess i Syn”. Prowadziła salon artystyczny odwiedzany przez wiele wybitnych i utalentowanych osobowości artystycznych, byli wśród nich Edward i Jan Reszke. Owdowiawszy w 1893, dalsze swoje losy związała z najmłodszym synem Stefanem, który podzielał pasje matki. Posiadała szerokie znajomości, przyjaźniła się m.in. z niemiecką arystokratką ks. Marią von Bülow (żoną kanclerza Bernharda von Bülowa), która otoczyła opieką Stefana Spiessa podczas jego studiów w Berlinie. Zakładami Chemicznymi zarządzał starszy syn Ludwik, a Jadwiga Spiess otrzymywała dywidendę. Pozwalało jej to na wspieranie początkujących artystów, w 1912 wsparła finansowo budowę Teatru Polskiego. Czasy I wojny światowej spędziła z synem w Rosji, początkowo w Hrehorówce koło Kijowa, a następnie w Kijowie i Moskwie. W 1918 razem ze Stefanem sfinansowali pierwszy koncert inaugurujący działalność Filharmonii Narodowej, wspierali finansowo Grzegorza Fitelberga i Karola Szymanowskiego. Po 1930 podczas wieczorów muzycznych w prowadzonym przez nią salonie artystycznym bywali Witold Małcużyński, Stanisław Szpinalski, Roman Maciejewski i Henryk Sztompka.
Zmarła 26 maja 1944 i spoczęła w grobie rodzinnym na warszawskich Powązkach (kw. 205, rząd I, grób 18/20).
Ze związku ze Stefanem Spiessem (1847–1893) miała troje dzieci, córkę Jadwigę zamężną Kozłowską (1871–1944) i synów Ludwika (1872–1956) i Stefana (1879–1968).

</doc>
<doc id="3668909" url="https://pl.wikipedia.org/wiki?curid=3668909" title="Ośmiotysięczniki">
Ośmiotysięczniki



</doc>
<doc id="3668910" url="https://pl.wikipedia.org/wiki?curid=3668910" title="ROPO">
ROPO

ROPO (ang. "Research Online, Purchase Offline" – wyszukaj w Internecie, kup w sklepie) – rodzaj zachowań konsumenckich polegających na poszukiwaniu informacji o produkcie w Internecie, a następnie zakupie tego produktu w sklepie stacjonarnym. Jeden z kluczowych czynników wpływających na poziom sprzedaży marki.

</doc>
<doc id="3668913" url="https://pl.wikipedia.org/wiki?curid=3668913" title="Średniowiecze Polskie i Powszechne">
Średniowiecze Polskie i Powszechne

Średniowiecze Polskie i Powszechne – czasopismo naukowe wydawane w Katowicach od 2009 roku. Wydawcą jest Zakładu Historii Średniowiecza Instytutu Historii Uniwersytetu Śląskiego. Redaktorami są: Jerzy Sperka i Bożena Czwojdrak. W pismie publikowane są rozprawy, recenzje z zakresu mediewistyki. Artykuły publikowane są w języku polskim, angielskim, czeskim, rosyjskim i ukraińskim. Czasopismo stanowi kontynuację wcześniejszej serii pod tym samym tytułem, która ukazywała się w latach 1999-2007 (4 tomy). 

</doc>
<doc id="3668914" url="https://pl.wikipedia.org/wiki?curid=3668914" title="Cztery księżyce">
Cztery księżyce

Cztery księżyce (hiszp. "Cuatro lunas") – meksykański film fabularny z 2014 roku, napisany i wyreżyserowany przez Sergio Tovara Velarde. Opowiada cztery gejowskie historie miłosne; bohaterami są mężczyźni z różnych pokoleń. Światowa premiera projektu odbyła się 25 marca 2014 w trakcie Guadalajara International Film Festival. 21 listopada tego roku nastąpiła premiera komercyjna na terenie Stanów Zjednoczonych. W kinach meksykańskich obraz ukazał się 12 lutego 2015. "Cztery księżyce" prezentowane były na blisko trzydziestu światowych festiwalach filmowych. Krytycy pozytywnie ocenili film, chwaląc go jako trafne i wrażliwe spojrzenie na życie homoseksualistów w Meksyku. Dramat kandydował do nominacji do Oscara za rok 2015 w kategorii "najlepszy film nieanglojęzyczny". Wyróżniony został też trzema nagrodami oraz nominacją do statuetki przyznawanej przez Meksykańską Akademię Wiedzy i Sztuki Filmowej.
Opis fabuły.
Na fabułę filmu składają się cztery historie miłosne, toczące się we współczesnym Meksyku. Hugo i Andrés są parą z wieloletnim stażem. Ich idylliczne życie zmienia się nie do poznania, gdy na horyzoncie pojawia się przystojny i bezwzględny Sebastián. Fito i Leo − niegdyś nierozłączni przyjaciele − spotykają się po latach nieutrzymywania kontaktu. Zaczyna łączyć ich zażyłość, a z czasem wzajemna fascynacja. Związek nie ma jednak szans na zdrowy rozwój: Leo nie chce ujawnić się przed przyjaciółmi i rodziną jako gej. Jedenastoletni Mauricio skrycie podkochuje się w swoim kuzynie. Podstarzały poeta Joaquín obsesyjnie interesuje się męską prostytutką, którą widuje na saunie. Za kontakty seksualne chłopak żąda od niego olbrzymich pieniędzy.
Odbiór.
Film spotkał się z pozytywnym odbiorem krytyków. Juan Carlos Zamudio, dziennikarz współpracujący z serwisem Time Out México, nazwał "Cztery księżyce" "filmem ciężkim do oglądania, nie tyle ze względu na sceny erotyczne, co obrazowanie związków emocjonalnych przez reżysera". Lucero Calderón (excelsior.com) pisał o "Czterech księżycach" jako o "filmie dla widzów o otwartym umyśle, dla ludzi każdego dnia walczących z absurdalną kulturą własnego środowiska". Zdaniem Ángelesa Pino Vilely (garuyo.com), projekt stanowi "trafny portret życia gejowskiego we współczesnym Meksyku". Jessica Oliva z witryny Cine Premiere skwitowała obraz jako "pełen wrażliwości i dobrych intencji", nazwała go dziełem "próbującym wyłamać się ze stygmatyzującego stereotypu".
Nagrody i wyróżnienia.
W 2015 roku "Cztery księżyce" były jednym z czternastu filmów produkcji meksykańskiej kandydujących do nominacji do Oscara w kategorii "najlepszy film nieanglojęzyczny". Nominację otrzymał ostatecznie dramat "600 Millas".
Wyróżniono film następującymi nagrodami i nominacjami:

</doc>
<doc id="3668915" url="https://pl.wikipedia.org/wiki?curid=3668915" title="Andrea Miklós">
Andrea Miklós

Andrea Miklós (ur. 17 kwietnia 1999) – rumuńska lekkoatletka specjalizująca się w biegach sprinterskich.
Na początku 2016 zdobyła brązowy medal halowych mistrzostw świata w Portland w sztafecie 4 × 400 metrów.

</doc>
<doc id="3668918" url="https://pl.wikipedia.org/wiki?curid=3668918" title="Goran Bogdanović">
Goran Bogdanović

Goran Bogdanović, cyr. Горан Богдановић (ur. 2 lutego 1963 w Rašce) – serbski polityk, agronom i urzędnik państwowy, w latach 2008–2012 minister ds. Kosowa i Metochii, poseł do Zgromadzenia Narodowego.
Życiorys.
Ukończył szkołę średnią w Leposaviciu w Kosowie, a następnie studia na wydziale rolnictwa Uniwersytetu w Belgradzie. Pracował jako menedżer i dyrektor przedsiębiorstwa JUKO w Srbicy, później zatrudniony jako inspektor w państwowej inspekcji rolnej.
Od 2000 należał do Partii Demokratycznej, kierował strukturami tego ugrupowania w Kosowie. Od 2002 do 2004 był ministrem rolnictwa w regionalnym rządzie, następnie do 2007 zasiadał w Zgromadzeniu Kosowa i Metochii. W 2007, 2008 i 2012 wybierany z ramienia Partii Demokratycznej do serbskiego Zgromadzenia Narodowego.
Od 2008 do 2012 sprawował urząd ministra ds. Kosowa i Metochii w rządzie Mirka Cvetkovicia. Okres ten przypadł na czas wkrótce po deklaracji niepodległości ze strony Kosowa. W styczniu 2010 funkcjonariusze kosowskiej policji zatrzymali Gorana Bogdanovicia na terenie Kosowa pod zarzutem nielegalnej działalności politycznej i odstawili do granicy z Serbią. W czerwcu 2012 władze Kosowa objęły go zakazem wjazdu.
W 2014 odszedł do tworzonej przez Borisa Tadicia Nowej Partii Demokratycznej. W tym samym roku i w 2016 utrzymywał mandat poselski na kolejne kadencje.

</doc>
<doc id="3668928" url="https://pl.wikipedia.org/wiki?curid=3668928" title="Fausto Leali">
Fausto Leali

Fausto Leali (ur. 29 października 1944 w Nuvolento) – włoski piosenkarz, zwycięzca Festiwalu Piosenki Włoskiej w San Remo w 1989 z piosenką „Ti lascerò”, wykonaną w duecie z Anną Oxą, reprezentant Włoch podczas finału 34. Konkursu Piosenki Eurowizji w 1989 z piosenką „Avrei voluto”, wykonaną wspólnie z Anną Oxą. Znany z przeboju „A chi” (1. miejsce na liście najlepiej sprzedawanych singli we Włoszech w 1967 roku).
Życiorys.
Początki.
Fausto Leali urodził się w ubogiej rodzinie, jego ojciec był niezdolny do pracy. Po ukończeniu szkoły podstawowej pracował jako pomocnik piekarza, aby pomóc w utrzymaniu rodziny. Po pracy grywał na starej gitarze, znajdującej się na zapleczu piekarni. Z czasem został zaangażowany do gry w lokalnym zespole. W wieku zaledwie 13 lat uczestniczył w pierwszych konkursach piosenkarskich akompaniując sobie na gitarze podarowanej mu przez rodziców. Jego pierwszym nauczycielem gry na gitarze był Tullio Romano, członek zespołu Los Marcellos Ferial. Pod koniec lat 50. występował z różnymi orkiestrami pod pseudonimem Fausto Denis.
Lata 60..
W 1960 roku rozpoczął występy z zespołem Novelty. Nagrał z nim, jako pierwszy we Włoszech, piosenki The Beatles „Please Please Me” i „She Loves You”, zaśpiewane w oryginalnym języku. W 1963 roku powrócił do swego prawdziwego nazwiska występując z dotychczasowym zespołem jako Fausto Leali &amp; The Novelty w jednym z młodzieżowych klubów Mediolanu. W 1964 roku nagrał z Novelty swój pierwszy album. W 1965 roku wraz z I New Dada i Peppino di Caprim otwierał koncert The Beatles na mediolańskim welodromie Vigorelli. Potem odszedł od Novelty i rozpoczął działalność solową prezentując piosenki utrzymane w stylu soul i rhythm and blues: „La campagna in città”, „Portami tanto rose”, „Follie d’estate”, „Laura Storm”.
Sukces odniósł w 1967 roku prezentując piosenkę „A chi” (włoska wersja piosenki „Hurt”, pochodzącej z 1954 roku). Piosenka w czerwcu doszła do pozycji nr 1 na włoskiej liście przebojów, a cały 1967 rok zakończyła jako numer 1 najlepiej sprzedawanych singli we Włoszech. Została sprzedana w ilości niemal miliona egzemplarzy, a do dziś w blisko 6 milionach egzemplarzy na całym świecie, pozostając największym przebojem Fausta Leali, a zarazem ważnym utworem w historii włoskiej muzyki rozrywkowej.
Kolejny sukces Fausto Leali odniósł w 1968 roku z piosenką „Deborah” (napisaną przez Vito Pallaviciniego i Paola Conte) i utrzymaną w stylu rhythm and blues, który dotarł do Włoch pod koniec lat 60. Piosenkę Fausto Leali zaprezentował na Festiwalu Piosenki Włoskiej w San Remo w parze z jednym z idoli rhythm and bluesa, Wilsonem Pickettem; piosenka doszła do finału konkursu, uplasowała się wysoko na listach sprzedaży (osiągając w lutym 3. miejsce), a miarą jej popularności był fakt, iż wielu rodziców dało imię Deborah swym nowo narodzonym córkom (tak postąpił również sam Leali, gdy urodziła się jego córka). 
Po ślubie z byłą członkinią Clan Celentano, Mileną Cantù, Leali uplasował na szczycie klasyfikacji wersję „Angeli neri” (1968), która przyniosła mu określenie „biały Murzyn o głosie szorstkim i potężnym”. W tym samym roku wydał albumy "Il negro bianco" i "Un attimo di blu". W 1969 roku brał udział w Festiwalu w San Remo z piosenką „Un’ora fa”.
Lata 70..
W pierwszej połowie lat 70. Fausto Leali odnotował spadek popularności, ponieważ publiczność zwróciła się w stronę młodych kompozytorów. Po kilku niepowodzeniach (albumy "Hippy" i "America", oba z 1971 roku, singiel „La bandiera di sole” z 1973 i album "Amore dolce, amore amaro, amore mio" zaczął odzyskiwać popularność w drugiej połowie lat 70. i na początku 80. Wyrazem tego były piosenki „Io camminerò” (wylansowana przez Umberta Tozziego w 1976 roku), „Vierno” (klasyk piosenki neapolitańskiej) i „Malafemmena” (słynna piosenka Totò). W 1977 roku wydał album "Lealopol", zawierający kilka klasycznych piosenek neapolitańskich, zaśpiewanych w stylu soul.
Lata 80..
Kolejne lata upłynęły artyście pod znakiem niepowodzeń, przerwanych singlem z piosenką „Via di qui”, którą zaśpiewał w duecie z Miną. W 1987 roku wystąpił na Festiwalu w San Remo, zajmując 4. miejsce z piosenką „Io amo”; w kolejnym roku był 5. z piosenką „Mi manchi”. W 1989 roku odniósł na Festiwalu w San Remo zwycięstwo wykonując w duecie z Anną Oxą piosenkę „Ti lascerò”. W tym samym roku podczas finału 34. Konkursu Piosenki Eurowizji artysta wspólnie z Anną Oxą wykonał piosenkę „Avrei voluto” (autorzy: Franco Fasano - Franco Ciani - Franco Berlincioni), która zdobyła 56 punktów zajmując 9. miejsce.
Lata 90..
Lata 90 upłynęły Faustowi Leali pod znakiem kolejnych albumów: "Saremo promossi" (1992), "Saremo promossi 2" (1994), "Non solo blues" (1996), "Non solo blues 2 (Non ami che me)" (1997), "LealiLive" (1999), "Universo secondo me… io ti amo" (2000).
XXI wiek.
Na początku 2002 roku wystąpił na Festiwalu w San Remo prezentując w parze z Luisą Corną piosenkę „Ora che ho bisogno di te”. W 2003 ponownie uczestniczył w Festiwalu, tym razem z piosenką „Eri tu”, która stała się sukcesem komercyjnym osiągając status platynowej płyty. Napisał, wspólnie z dziennikarzem Massimo Pogginim, autobiografię Notti piene di stelle, wydaną w 2014 roku przez wydawnictwo Rizzoli.

</doc>
<doc id="3668929" url="https://pl.wikipedia.org/wiki?curid=3668929" title="Alejandro de la Madrid">
Alejandro de la Madrid

Alejandro de la Madrid (ur. 23 marca 1977 r. w Meksyku) – meksykański aktor telewizyjny, filmowy i sceniczny.
Kariera.
Jako aktor telewizyjny debiutował w drugiej połowie lat dziewięćdziesiątych, kiedy gościnnie pojawił się w takich serialach jak "Tú y yo" (1996) czy "Salud, dinero y amor" (1997). W latach 2001−2006 grał w telenoweli "Mujer, casos de la vida real". W dramacie Sergio Tovara Velarde "Cztery księżyce" (2014) wystąpił jako zdesperowany homoseksualista Andrés. Wsławił się stałymi rolach w serialach "El señor de los cielos" (2014−2016) oraz "El hotel de los secretos" (2016).

</doc>
<doc id="3668930" url="https://pl.wikipedia.org/wiki?curid=3668930" title="Ropo">
Ropo



</doc>
<doc id="3668931" url="https://pl.wikipedia.org/wiki?curid=3668931" title="Chichibunomiya Rugby Stadium">
Chichibunomiya Rugby Stadium



</doc>
<doc id="3668937" url="https://pl.wikipedia.org/wiki?curid=3668937" title="Uniwersytet Panoński">
Uniwersytet Panoński

Uniwersytet Panoński () – państwowa uczelnia wyższa z główną siedzibą w Veszprém na Węgrzech.
W 1949 roku w Veszprém, gdzie znajdowały się zakłady chemiczne, utworzono Wydział Ciężkiego Przemysłu Chemicznego należący do Uniwersytetu Technicznego w Budapeszcie. W 1951 roku wydział wydzielono ze struktur macierzystej uczelni, tworząc samodzielny Uniwersytet Przemysłu Chemicznego w Veszprém. Początkowo edukacja koncentrowała się na różnych działach technologii chemicznej; na uczelni funkcjonowały katedry: technologii ropy i węgla, przemysłu elektrochemicznego, przemysłu nieorganicznego oraz technologii krzemianów. W późniejszym czasie poszerzano działalność o nowe obszary. 
W roku 1990 zmieniono nazwę uczelni na Uniwersytet w Veszprém ("Veszprémi Egyetem"), a w 2006 na Uniwersytet Panoński, nawiązując do Kotliny Panońskiej.

</doc>
<doc id="3668938" url="https://pl.wikipedia.org/wiki?curid=3668938" title="Uniwersytet w Veszprém">
Uniwersytet w Veszprém



</doc>
<doc id="3668939" url="https://pl.wikipedia.org/wiki?curid=3668939" title="Rząd Vojislava Koštunicy">
Rząd Vojislava Koštunicy



</doc>
<doc id="3668942" url="https://pl.wikipedia.org/wiki?curid=3668942" title="Jaroslava Blažková">
Jaroslava Blažková

Jaroslava Blažková (ur. 15 listopada 1933 w Velké Meziříčí, zm. 20 lutego 2017 w Guelph w Kanadzie) – słowacka pisarka, dziennikarka, autorka utworów dla dorosłych i dzieci.
Życiorys.
Do szkoły średniej uczęszczała w Pradze i Bratysławie. Ukończyła studia na Uniwersytecie Komeńskiego w Bratysławie. Pracowała w słowackim radiu oraz (od 1954) w czasopiśmie "Smena", z którego zwolniono ją z powodów politycznych. Została także objęta zakazem publikacji, zdjętym dopiero po „odwilży” w 1958. Zaczęła publikować opowiadania w czasopismach, a w 1960 ukazał się jej debiut powieściowy "Nylonowy księżyc" (org. "Nylonový mesiac"). Książka (choć w dwóch pierwszych wydaniach ocenzurowana) od razu zyskała popularność, jeszcze w latach 60. XX wieku została przetłumaczona na kilka języków – czeski (1961), niemiecki (1962), węgierski (1965), polski (1965) i estoński (1968). Popularność zawdzięczała m.in. zmysłowości, brakowi pruderii i współczesnemu językowi. W tej samej dekadzie autorka związała się z wpływowym czasopismem literackim „Mladá Tvorba”. W 1964 za utwór dla dzieci "Ohňostroj pre deduška" została nagrodzona przez UNESCO Nagrodą im. Hansa Andersena. W 1968 jej książka "Môj skvelý brat Robinson" otrzymała nagrodę za najlepszą prozę roku wydawnictwa Mladé Letá. Z kolei jej "Rozprávky z červenej ponožky" (1969) dostały nagrodę tego wydawnictwa, jednak od razu po jej przyznaniu, nakład książki został przez władzę zniszczony.
W 1968 wyemigrowała do Kanady, gdzie pracowała w grupach teatralnych oraz w radiu, od 1976 wydawała czasopismo „Nový domov” (pl. „Nowy Dom”), skierowane do emigrantów z Czech i Słowacji, a w latach 1978–1989 pracowała w wydawnictwie "68 Publishers". W 1970 została wydalona ze Słowackiego Związku Pisarzy, a jej twórczość została objęta zakazem publikacji w jej ojczyźnie; jej prace zaczęto wydawać na Słowacji dopiero po 1989. Pod koniec życia mieszkała w Guelph, zmarła w Kanadzie.

</doc>
<doc id="3668944" url="https://pl.wikipedia.org/wiki?curid=3668944" title="Anna Jegier">
Anna Jegier

Anna Małgorzata Jegier (ur. 26 lutego 1953 w Łodzi) – polska lekarka, profesor nauk medycznych, w kadencjach 2008–2012 i 2012–2016 prorektor Uniwersytetu Medycznego w Łodzi.
Życiorys.
Absolwentka XXI Liceum Ogólnokształcącego im. Bolesława Prusa w Łodzi (1971). W 1977 ukończyła studia na Akademii Medycznej w Łodzi. Doktoryzowała się w 1983 na Wydziale Lekarskim tej uczelni w oparciu o pracę zatytułowaną "Czynność serca i wydolność fizyczna mężczyzn w średnim wieku uprawiających trening zdrowotny". Stopień doktora habilitowanego uzyskała w 1998 na podstawie rozprawy pt. "Elektrokardiograficzna i echokardiograficzna charakterystyka przerostu mięśnia sercowego sportowców oraz badania nad rolą kortyzolu w jego genezie". Tytuł naukowy profesora nauk medycznych otrzymała 30 grudnia 2009.
Od uzyskania tytułu zawodowego lekarza związana z uczelnią macierzystą, od 2002 z powstałym w jej miejsce Uniwersytetem Medycznym w Łodzi. W 2000 została kierownikiem Zakładu Medycyny Sportowej, w 2003 objęła kierownictwo Centrum Medycyny Sportowej Centralnego Szpitala Klinicznego Uniwersytetu Medycznego. W latach 2002–2003 była prodziekanem, natomiast od 2003 do 2008 dziekanem Wydziału Nauk o Zdrowiu. W latach 2008–2016 prorektor łódzkiej uczelni.
Specjalizowała się w zakresie chorób wewnętrznych (I stopnia w 1980, II stopnia w 1986) oraz w zakresie medycyny sportowej (1993). Odbyła staże w Niemczech (1989), Francji (2002), Szwajcarii (2003) oraz Szwecji (2003), gdzie w Katedrze Nauk o Zdrowiu Instytutu Technologii w Karlskronie była profesorem wizytującym.
Autorka ponad 350 publikacji, w tym ponad 100 artykułów oryginalnych w czasopismach międzynarodowych oraz ponad 30 rozdziałów w monografiach, podręcznikach i skryptach. W 2005 została prezesem Polskiego Towarzystwa Medycyny Sportowej, wcześniej pełniła funkcję przewodniczącej oddziału łódzkiego tej organizacji. Została również członkinią m.in. Towarzystwa Internistów Polskich.
W 2012, "za wybitne zasługi w pracy naukowo-badawczej w dziedzinie nauk medycznych, za osiągnięcia w działalności dydaktycznej", została odznaczona Krzyżem Kawalerskim Orderu Odrodzenia Polski. Otrzymała również Złoty Krzyż Zasługi (2005).

</doc>
<doc id="3668947" url="https://pl.wikipedia.org/wiki?curid=3668947" title="Aleksandar Čotrić">
Aleksandar Čotrić

Aleksandar Čotrić, cyr. Александар Чотрић (ur. 25 września 1966 w Loznicy) – serbski aforysta, poeta i polityk, parlamentarzysta, wiceprzewodniczący Serbskiego Ruchu Odnowy.
Życiorys.
Z wykształcenia prawnik. Od 1984 regularnie publikuje aforyzmy w różnych czasopismach. W latach 1992–2005 prowadził własną kolumnę satyryczną w magazynie „Srpska reč”. Jego twórczość była tłumaczona m.in. na język angielski, polski, niemiecki, francuski, słoweńki, rumuński i hiszpański. Członek Związku Literatów Serbskich, a także prezes fundacji noszącej imię Radoje Domanovicia.
Autor zbiorów aforyzmów takich jak "Daćemo mi vama demokratiju" (1993), "Peta kolona" (1997), "edozvoljene misli" (2000), "Kratki rezovi" (2004), "Aforizmi" (2007), "Gola istina" (2008), "Postrežimske misli" (2008) i inne. Jest również twórcą zbiorów opowiadań, w tym "Obeležene priče" (2006), "Priče pred buđenje" (2007) i "Tako je govorio Vuk" (2007). Laureat serbskich nagród i wyróżnień literackich, nagradzany także na festiwalach w Czarnogórze i Macedonii.
W 1990 zaangażował się w działalność polityczną w ramach Serbskiego Ruchu Odnowy Vuka Draškovicia, w którym w 2010 doszedł do stanowiska wiceprzewodniczącego partii. W latach 1994–2000 i ponownie krótko w 2004 sprawował mandat posła do Zgromadzenia Narodowego. Od 1997 do 2000 był członkiem zarządu miasta w administracji miejskiej Belgradu, odpowiadając za kwestie informacji. W tym samym czasie zasiadał w radzie dyrektorów publicznego nadawcy telewizyjnego Studio B. W pierwszym rządzie Vojislava Koštunicy pełnił funkcję wiceministra ds. diaspory. W 2008 i 2012 ponownie wchodził w skład serbskiego parlamentu w ramienia koalicji skupionych odpowiednio wokół DS i LDP. W 2014, 2016, 2020 i 2022 otrzymywał miejsca na liście wyborczej organizowanej przez Serbską Partię Postępową, które pozwalały mu uzyskiwać reelekcję na kolejne kadencje.

</doc>
<doc id="3668948" url="https://pl.wikipedia.org/wiki?curid=3668948" title="Zygmunt Eysmontt">
Zygmunt Eysmontt

Zygmunt Eysmontt (ur. 1888 w Szawlach, zm. ?) – polski inżynier, żołnierz Legionów Polskich, podporucznik żandarmerii Wojska Polskiego.
Życiorys.
Urodził się 1888 w Szawlach. Był synem Ludwika i Eugenii z domu Zalewskiej. Miał brata Czesława. Pochodził z Radomia, ze znanej i szanowanej rodziny.
Uzyskał tytuł inżyniera kolejowego. Przed 1914 był zatrudniony na stanowisku inżyniera konstruktora w zakładzie Polskie Fabryki Maszyn i Wagonów – L. Zieleniewski w Krakowie, Lwowie i Sanoku S.A., Fabryka Sanocka w Sanoku. Ożenił się z Hanną z domu Drwięgą.
Po wybuchu I wojny światowej wstąpił do Legionów Polskich i został przyjęty 6 sierpnia 1914. Służył w żandarmerii przy 1 pułku piechoty. Od 8 grudnia przebywał na leczeniu w Szpitalu Rezerwowym nr 2 w Wiedniu. Według późniejszych źródeł pełnił funkcję zastępcy szefa żandarmerii I Brygady Legionów Polskich. W lipcu 1915 był w Domu Rekonwalescentów w Kamieńsku. Został superarbitrowany 7 sierpnia 1915 w Cieszynie, z zatwierdzeniem 1 września 1915, po czym zwolniony ze służby w Legionach.
Po odzyskaniu przez Polskę niepodległości został przyjęty do Wojska Polskiego z dniem 15 listopada 1918 w stopniu podporucznika. Otrzymał przydział do Dowództwa Żandarmerii Okręgu Generalnego „Lublin”, a 27 listopada 1918 został naczelnikiem żandarmerii na powiat hrubieszowski. Na początku 1919 przebywał w Lublinie. 11 sierpnia 1919 został przeniesiony do Dowództwa Żandarmerii Naczelnego Dowództwa Wojska Polskiego. Podczas wojny polsko-bolszewickiej na froncie wołyńskim sprawował stanowisko dowódcy 2 Plutonu Żandarmerii Polowej w Sławucie.
Został zatrzymany pod zarzutem dokonania morderstwa na tle rabunkowym w Sławucie. Miał wtedy zabić i obrabować członków misji Czerwonego Krzyża. Ponadto był podejrzewany o szpiegostwo na rzecz Rosji. Został osadzony w Zakładzie Karnym przy ulicy Dzikiej w Warszawie. 6 listopada 1919 o godz. 19:00, w czasie przewożenia samochodem sanitarką z Cytadeli do Sądu Wojskowego na plac Saskim, uwolnił się, zabijając przy tym podchorążego Żandarmerii Polowej Romualda Witkowskiego i raniąc starszego żandarma Stefana Bońkowskiego. Pomocy, poprzez dostarczenie rewolweru, miał mu udzielić jego brat Czesław, także oficer żandarmerii.
List gończy za Eysmonttem wydały: w listopadzie 1919 Dowództwo Żandarmerii Polowej i 12 lutego 1920 Ministerstwo Spraw Wojskowych, które wyznaczyło nagrodę w wysokości 10 tys. marek za jego schwytanie. Następnie zbiegły był organizatorem bandy dywersyjnej na Kresach, używając pseudonimu „ataman Mucha-Michalski”. W doniesieniu prasowym z sierpnia 1921, opisującym działanie szeregu band zorganizowanych na wzór wojskowych i napadających na obszarze województwa lubelskiego, wymieniono Eysmontta jako "dowodzącego jedną z najzuchwalszych band i w kilku napadach nie ukrywającego swej osobistości".
W „Gazecie Porannej 2 Grosze” z 18 czerwca 1921 doniesiono o aresztowaniu rzekomego Eysmontta, jako że 14 czerwca na ulicy Marszałkowskiej w Warszawie st. wachm. Kazimierz Jaroszewicz (były żołnierz znający Eysmontta z 1919) i sierż. Zygmunt Olszowski dokonali zatrzymania Aleksandra S. (byłego współpracownika ww. dziennika), rozpoznając w nim poszukiwanego. Następnie w zatrzymanym rozpoznał błędnie Eysmontta także wywiadowca Policji Państwowej, Stanisław Różycki, kojarzący poszukiwanego jeszcze z Sanoka. Ostatecznie wyjaśniono, że była to pomyłka.
Po ułatwieniu Zygmuntowi Eysmonttowi ucieczki w 1919 jego brat Czesław został zatrzymany pod tym zarzutem i osadzony w X Pawilonie Cytadeli Warszawskiej, skąd po przepiłowaniu krat uciekł, po czym następnie został schwytany. W 1924 odsiadywał karę za oszustwa, a w latach 20. był wielokrotnie karany za kradzieże i oszustwa. Około 20 marca 1931 w Warszawie został aresztowany (wcześniej skazany zaocznie za paserstwo na karę 8 miesięcy pozbawienia wolności), a rozpoznano go jako pochodzącego z Radomia byłego oficera żandarmerii.
Na początku lat 30. Zygmunt Eysmontt przebywał w ZSRR i sprawował stanowisko wicedyrektora w administracji syberyjskiej kolei.

</doc>
<doc id="3668949" url="https://pl.wikipedia.org/wiki?curid=3668949" title="Novuss">
Novuss

Novuss (; bilard marynarski) – gra zręcznościowa, rodzaj miniaturowego bilardu dla 2 lub 4 graczy, polegająca na wbiciu krążków do łuz za pomocą dużego krążka i kija. Gra uważana jest za narodowy sport na Łotwie, jest też blisko spokrewniona z mini bilardem i grą carrom.
Grę rozgrywa się na kwadratowym stole o boku ok. 100 cm, z łuzami w każdym z rogów i liniami oznaczonymi na powierzchni stołu, dzielącymi go na cztery pola. Celem jest umieszczenie przez jednego z graczy ośmiu krążków w łuzach za pomocą dziewiątego krążka pełniącego funkcję białej bili stosowanej w innych odmianach bilardu.
Historia.
Gra po raz pierwszy pojawiła się w latach 1925-1927 na Łotwie i w Estonii. Marynarze łotewscy, odwiedzając angielskie portowe bary, grali tam w podobną grę. Wtedy, według angielskich projektów, wyprodukowano pierwszy stół na Łotwie. Następnie stoły pojawiły się w miastach portowych w Krajach Bałtyckich, m.in. Windawie, Lipawie, Rydze i Tallinnie, gdzie grę nazwano novuss (nazwa łotewska) lub koroona (nazwa estońska).
Pierwsze stoły w Estonii miały rozmiar 80 × 80 cm. Na nich odbywały się rozgrywki sportowców klubu Tallinna Kalev. W wyniku doskonalenia gry, rozmiary stołu zmieniono i w 1929 roku została wyprodukowana pierwsza przemysłowa partia nowych kompletów do gry w ilości 500 sztuk. Miały one wymiary 100 × 100 cm, co jest standardem do dnia dzisiejszego. Początkowo nie było jednolitych zasad gry dla tej dyscypliny sportowej. Według jednych zasad wygrywał ten, kto w określonym czasie wbije jak najwięcej krążków do łuz, według innych – ten, kto wbije więcej krążków, wykorzystując jak najmniejszą liczbę uderzeń. Niemożliwe było ustalenie wyższości pomiędzy graczami uznającymi różne zasady. W 1932 roku P. Tiutenikow połączył istniejące warianty zasad w jednolite zasady gry, wydane w 1932 roku. Wtedy także pisał on, że gra na Łotwie znana jest od 5 lat. Nazywa się NOVUSS albo KOROONA, co jeszcze raz udowadnia równoległe pojawienie się i następny rozwój gry na Łotwie i w Estonii.
Pierwsze zawody profesjonalistów odbyły się w Rydze w roku 1932. W 1940 roku sekcje sportowe novusa i koroony istniały na większości wyższych uczelni Rygi i Tallinna, a także w dużych przedsiębiorstwach przemysłowych.
Po II wojnie światowej do odrodzenia novusa przyczynili się entuzjaści tej gry z ryskiej fabryki VEF. Pierwsza federacja novusa została założona na Łotwie w 1963 roku. Wtedy także sport ten został wpisany do rejestrów dyscyplin sportowych ZSRR jako łotewski sport narodowy. W kolejnych latach powstawało coraz więcej zespołów sportowych, zarówno męskich, jak i żeńskich. W roku 1980 w sekcjach sportowych grało 55 tysięcy osób w całej Łotwie.
Obecnie na Łotwie regularnie odbywają się zawody na szczeblu gminnym, powiatowym, państwowym oraz międzynarodowym. Od 1993 roku novuss zostaje w pierwszej trójce najpopularniejszych dyscyplin sportowych Łotwy. Wraz z emigracją Łotyszy i Estończyków gra stała się znana również w Stanach Zjednoczonych, Kanadzie, Australii, Niemczech, Gruzji, Finlandii, Szwecji, Rosji oraz w Izraelu.
W 2008 roku powstała międzynarodowa federacja novusa, FINSO (). W skład federacji wchodzi 7 państw: Białoruś, Estonia, Niemcy, Łotwa, Rosja, Ukraina i USA, o przyjęcie do federacji stara się również Wielka Brytania. Od 2008 roku we wszystkich państwach członkowskich corocznie odbywa się Puchar Europy Novussa składający się z od 6 do 9 etapów, a także rozgrywane na Łotwie Mistrzostwa Świata Novussa.
Zasady.
Kwadratowy stół jest podzielony na cztery pola do gry, w dwóch z nich rozmieszcza się drewniane krążki w dwóch kolorach, po jednym zestawie dla każdego z graczy. W rogach stołu znajdują się cztery łuzy. Zadaniem każdego gracza jest wbicie swoich krążków, znajdujących się początkowo po przeciwnej stronie stołu, do obojętnie której z czterech łuz. Gracze w tym celu używają kija i dodatkowego krążka, nieco większego od pozostałych. Uderzenia w krążki odbywają się na przemian, gracza rozpoczynającego partię wybiera się za pomocą rzutu monetą. Zwycięża ten, kto pierwszy wbije wszystkie swoje krążki do łuz.
Cechy stołów.
Do produkcji stołów wykorzystywane jest naturalne drewno. Stół wykonuje się ze sklejki o grubości 9 mm dla stołów standardowych i nie mniej niż 15 mm dla stołów profesjonalnych. Banda wokół niego wykonana jest z bezsękowych desek brzozowych, bukowych lub z innego drewna o podobnych właściwościach. Boki stołu powinny być połączone na pióro-wpust. Banda stołu powinna mieć zamek dla płaszczyzny sklejki, tj. płaszczyzny stołu. Właśnie takie połączenie zamkowe i boczny zamek dla sklejki pozwala konstrukcji stołu być mocną samonośną konstrukcją, która wytrzyma bardzo mocne uderzenia krążków i pozwoli przewidzieć kierunek lotu krążków po uderzeniu kijem. Stoły są pomalowane kilkoma warstwami specjalnego lakieru, na powierzchni do gry muszą znajdować się nie mniej niż trzy warstwy.

</doc>
<doc id="3668950" url="https://pl.wikipedia.org/wiki?curid=3668950" title="Mysz skalna">
Mysz skalna

Mysz skalna ("Mus saxicola") – gatunek gryzoni z rodziny myszowatych, występujący wyłącznie w Azji Południowej. Gatunek został opisany naukowo w 1839 roku przez W. Elliota.
Biologia.
Mysz skalna występuje w Indiach i na pograniczu Indii, Nepalu i Pakistanu. Jest spotykana od poziomu morza do wysokości 1000 m n.p.m. Zamieszkuje tropikalne i subtropikalne suche zarośla liściaste, jest spotykana też w wielu innych środowiskach, oprócz chłodnych pustyń; w niektórych obszarach zajmuje siedliska ruderalne. Prowadzi nocny, naziemny tryb życia. Jest blisko spokrewniona z myszą gładkowłosą ("Mus platyrhix").
Populacja.
Jest to gatunek najmniejszej troski, spotykany na dużym obszarze. Nie są znane zagrożenia dla gatunku. Nie stwierdzono jego występowania w obszarach chronionych. Gatunek nie jest chroniony, indyjska ustawa o ochronie przyrody z 1972 roku uznaje go za szkodnika.

</doc>
<doc id="3668951" url="https://pl.wikipedia.org/wiki?curid=3668951" title="Mus saxicola">
Mus saxicola



</doc>
<doc id="3668953" url="https://pl.wikipedia.org/wiki?curid=3668953" title="Hilda Heyman">
Hilda Heyman

Hilda Heyman (ur. 1872 w Alingsås, zm. 1955 w Sztokholmie) – szwedzka artystka, malarka, aktywna m.in. w Krakowie.
Edukacja i twórczość.
Pochodziła z rodziny zamożnych ziemian. W latach 1897–1900 kształciła się w Valands Malorskola w Göteborgu pod okiem Carla Wilhemnsona oraz w Monachium i w Paryżu. Podczas licznych podróży poznała ortodoksyjnych Żydów czeskich. Zafascynowana wyjechała do Palestyny, gdzie szukała tematów do swoich obrazów. W 1937 przyjechała do Krakowa. Tu, za sprawą Leona Lewkowicza, poznawała kulturę żydowską Kazimierza i Nowego Targu. W 1937 zaprezentowała swoje prace – efekt swoich poszukiwań i fascynacji tradycją żydowską – w Żydowskim Domu Akademickim.
Styl.
Malowała głównie techniką olejną lub gwaszem. Przedstawiała postacie, wizerunki dzieci, portrety często na tle pejzaży lub w pomieszczeniach; malowała sceny rodzajowe z udziałem polskich i czeskich Żydów oraz ich dzielnice. Obrazy tworzyła pod wpływem symbolizmu o lekko geometrycznych formach.

</doc>
<doc id="3668958" url="https://pl.wikipedia.org/wiki?curid=3668958" title="Kath Soucie">
Kath Soucie

Kath Soucie (ur. 18 listopada 1953) – amerykańska aktorka głosowa. Znana między innymi z udzielania głosu dla postaci Króliczki Loli w filmie animowanym "Kosmiczny mecz", Linki w serialu animowanym "Kapitan Planeta i planetarianie", roli jednego z Bliźniaków Cramp – Luciena, a także mamy Dextera w "Laboratorium Dextera" oraz roli Kangurzycy w filmach o Kubusiu Puchatku.

</doc>
<doc id="3668959" url="https://pl.wikipedia.org/wiki?curid=3668959" title="Max Hess">
Max Hess



</doc>
<doc id="3668961" url="https://pl.wikipedia.org/wiki?curid=3668961" title="Mały Wielki Człowiek">
Mały Wielki Człowiek



</doc>
<doc id="3668966" url="https://pl.wikipedia.org/wiki?curid=3668966" title="Zbigniew Ratajczak">
Zbigniew Ratajczak

Zbigniew Ratajczak (ur. 14 września 1942 w Rokietnicy, zm. 21 marca 2016) – polski zawodnik, trener, sędzia i działacz zapaśniczy.
Życiorys.
Był zawodnikiem stylu klasycznego reprezentując w latach 1960–1972 barwy KKS Lech Poznań. W latach 1981–1983 był instruktorem w LKS Ogrodnik Poznań, a następnie wieloletnim prezesem WLKS Ogrodnik. Był członkiem Europejskiej Federacji Zapaśniczej CELA w ramach której pełnił funkcję wiceprezydenta CELA ds. marketingu. W latach 1991–2000 piastował funkcję prezesa Polskiego Związku Zapaśniczego zaś następnie Prezesem Honorowym PZZ. Należał do Prezydium Zarządu PKOl. Został pochowany na Cmentarzu Junikowo w Poznaniu (pole 4-4-1-14).

</doc>
<doc id="3668971" url="https://pl.wikipedia.org/wiki?curid=3668971" title="Toyota Stadium">
Toyota Stadium



</doc>
<doc id="3668974" url="https://pl.wikipedia.org/wiki?curid=3668974" title="Skrodzki">
Skrodzki



</doc>
<doc id="3668975" url="https://pl.wikipedia.org/wiki?curid=3668975" title="Fizyk">
Fizyk

Fizyk – osoba zajmująca się badaniem materii oraz zjawisk zachodzących w naturze, a także nauczyciel posiadający wykształcenie w dziedzinie nauk fizycznych.
Fizyk naukowiec bada i wyjaśnia zjawiska oraz procesy zachodzące we Wszechświecie, od mikroświata po kosmos. Prowadzi badania naukowe, których celem jest poznanie podstawowych praw fizyki i stosowanie wyników tych badań w praktyce, na przykład przy konstruowaniu urządzeń. Fizyk odkrywa związki i zależności między zdarzeniami i zjawiskami fizycznymi oraz opisuje je za pomocą aparatu matematycznego.
Fizyk nauczyciel prowadzi zajęcia z uczniami lub studentami, przekazując im wiedzę z zakresu praw fizyki.
Fizycy zatrudnieni przez wyższe uczelnie często łączą obie funkcje – naukowca i dydaktyka.
Specjalizacje naukowe.
Dwie główne specjalizacje fizyków to:
W ramach tych specjalizacji fizyk wybiera bardziej szczegółowe specjalności, na przykład fizykę ciała stałego, fizykę medyczną, kosmologię fizyczną, fizykę jądrową.
Wykształcenie.
Cechą fizyka musi być wszechstronność horyzontów i wiedzy w naukach ścisłych. Wymagana jest również zdolność koncentracji, logicznego rozumowania, wyobraźnia, dobra pamięć i spostrzegawczość. Fizyk powinien odznaczać się samodyscypliną i dokładnością oraz gotowością do ustawicznego poszerzania swojej wiedzy. Kluczowa jest znajomość języków obcych, niezbędna do zapoznawania się z literaturą przedmiotu.
Do podjęcia pracy w zawodzie fizyka niezbędne jest wykształcenie wyższe w obszarze fizyki. W zależności od specjalności studia z tej dziedziny prowadzą zarówno uniwersytety, jak i politechniki. Docelowym miejscem pracy fizyka są uczelnie i szkoły, laboratoria i placówki badawcze oraz przemysł.
Nagrody.
Najwyższym wyróżnieniem naukowym dla fizyka jest Nagroda Nobla w dziedzinie fizyki, przyznawana corocznie od 1901 roku, przez Królewską Szwedzką Akademię Nauk, za „najważniejsze odkrycie lub wynalazek w dziedzinie fizyki”. Wśród innych nagród dla fizyków są:

</doc>
<doc id="3668977" url="https://pl.wikipedia.org/wiki?curid=3668977" title="Człowiek z Ziemi">
Człowiek z Ziemi

Człowiek z Ziemi (ang. "The Man from Earth") – amerykański niskobudżetowy dramat SF z 2007 roku.
Fabuła.
Podczas przygotowań do przeprowadzki, czynionych przez profesora Johna Oldmana (David Lee Smith), odwiedzają go przyjaciele z uczelni pragnący się dowiedzieć jakie były przyczyny porzucenia przez niego stanowiska wykładowcy historii na uniwersytecie. W trakcie spontanicznej pożegnalnej imprezy, Oldman znienacka informuje ich że żyje już 14 000 lat, i zmienia miejsce zamieszkania za każdym razem gdy znajomi zauważają, że się nie starzeje.
Obsada.
Ponadto epizodycznie wystąpili Robbie Bryan jako w roli policjanta oraz Steven Littles i Chase Sprague jako pracownicy firmy przeprowadzkowej.
Twórcy.
Film wyreżyserował Richard Schenkman na podstawie scenariusza , muzykę skomponował Mark Hinton Stewart, a za zdjęcia odpowiadał Afshin Shahidi.
Nagrody.
Ponadto film był, w 2007, nominowany do m.in. nagrody Saturna za najlepsze DVD.

</doc>
<doc id="3668979" url="https://pl.wikipedia.org/wiki?curid=3668979" title="The Man From Earth">
The Man From Earth



</doc>
<doc id="3668986" url="https://pl.wikipedia.org/wiki?curid=3668986" title="St. Peter Stiftskeller">
St. Peter Stiftskeller

St. Peter Stiftskeller – lokal gastronomiczny zlokalizowany wewnątrz murów klasztoru św. Piotra, w Salzburgu, w Austrii. Zgodnie z prawdopodobną pisemną wzmianką uczonego Alkuina o tym lokalu z 803 roku, jest on najstarszą restauracją w Europie Środkowej.
Barocksaal.
W St. Peter Stiftskeller regularnie odbywają się Mozart Dinner Concerts (mozartowskie koncerty obiadowe). Barokowa sala ("Barocksaal") jest jedną z ostatnich sal koncertowych w Salzburgu, gdzie dozwolone jest świecenie prawdziwymi świeczkami. W lokalu stołowała się rodzina Wolfganga Amadeusza Mozarta. W „pokoju Haydna” ("Haydn-Zimmer") mieszkał kompozytor Michael Haydn, a także wykonywał tam muzykę.

</doc>
<doc id="3668989" url="https://pl.wikipedia.org/wiki?curid=3668989" title="Polska w pucharze Europy w chodzie sportowym">
Polska w pucharze Europy w chodzie sportowym

Polska w pucharze Europy w chodzie sportowym – wyniki reprezentantów Polski podczas zawodów pucharu Europy w chodzie sportowym.
Reprezentanci Polski wystąpili we wszystkich edycjach zawodów. Indywidualnymi zwycięzcami byli Robert Korzeniowski w 1996 i 2000 (na 20 km) oraz Tomasz Lipiec w 1998 (na 50 km). Do Roberta Korzeniowskiego należał rekord Pucharu Europy na 20 km – 1:18:29 (ustanowiony w 2000). Najwięcej razy wystąpił Grzegorz Sudoł (8 x).
Rezultaty reprezentantów Polski.
Puchar Europy w Chodzie Sportowym 1996 (La Coruña).
Kobiety.
Drużynowo: 4. miejsce (412 punktów)
Mężczyźni.
Drużynowo: 7. miejsce (548 punktów)
Drużynowo 20 km: 6. miejsce (401 punktów)
Drużynowo 50 km: 7. miejsce (147 punktów)
Puchar Europy w Chodzie Sportowym 1998 (Dudince).
Kobiety.
Drużynowo: 8. miejsce (76 punktów)
Mężczyźni.
Drużynowo: Nie sklasyfikowani
Drużynowo 20 km: 8. miejsce (82 punkty)
Drużynowo 50 km: Nie sklasyfikowani (ukończyło dwóch zawodników)
Puchar Europy w Chodzie Sportowym 2000 (Eisenhüttenstadt).
Kobiety.
Drużynowo 10 km juniorki: 9. miejsce (40 punktów)
Drużynowo: Nie startowały
Mężczyźni.
Drużynowo 10 km juniorzy: 4. miejsce (16 punktów)
Drużynowo 20 km: 2. miejsce (35 punktów)
Drużynowo 50 km: Nie sklasyfikowani (startował 1 zawodnik, który nie ukończył)
Puchar Europy w Chodzie Sportowym 2001 (Dudince).
Kobiety.
Drużynowo 10 km juniorki: 8. miejsce (42 punkty)
Drużynowo: Nieklasyfikowane (ukończyły 2 zawodniczki)
Mężczyźni.
Drużynowo 10 km juniorzy: 3. miejsce (21 punktów)
Drużynowo 20 km: 10. miejsce (100 punktów)
Drużynowo 50 km: Polacy nie startowali
Puchar Europy w Chodzie Sportowym 2003 (Czeboksary).
Kobiety.
Drużynowo 10 km juniorki: Nie startowały
Drużynowo 20 km: Nie sklasyfikowane (startowała tylko 1 zawodniczka)
Mężczyźni.
Drużynowo 10 km juniorzy: 7. miejsce (33 punkty)
Drużynowo 20 km: 6. miejsce (91 punktów)
Drużynowo 50 km: Nie sklasyfikowani (startował 1 zawodnik)
Puchar Europy w Chodzie Sportowym 2005 (Miszkolc).
Kobiety.
Drużynowo 10 km juniorki: 10. miejsce (41 punktów)
Drużynowo 20 km: 9. miejsce (115 punktów)
Mężczyźni.
Drużynowo 10 km juniorzy: Nie sklasyfikowani (ukończył 1 zawodnik)
Drużynowo 20 km: 12. miejsce (142 punkty)
Drużynowo 50 km: Nie sklasyfikowani (ukończył 1 zawodnik)
Puchar Europy w Chodzie Sportowym 2007 (Royal Leamington Spa).
Kobiety.
Drużynowo 10 km juniorki: 6. miejsce (26 punktów)
Drużynowo 20 km: 9. miejsce (87 punktów)
Mężczyźni.
Drużynowo 10 km juniorzy: 6. miejsce (35 punktów)
Drużynowo 20 km: 7. miejsce (62 punkty)
Drużynowo 50 km: Nie sklasyfikowani (ukończył tylko 1 zawodnik)
Puchar Europy w Chodzie Sportowym 2009 (Metz).
Kobiety.
Drużynowo 10 km juniorki: 5. miejsce (27 punktów)
Drużynowo 20 km: Nie sklasyfikowane (ukończyły 2 zawodniczki)
Mężczyźni.
Drużynowo 10 km juniorzy: 2. miejsce (13 punktów)
Drużynowo 20 km: 3. miejsce (40 punktów)
Drużynowo 50 km: Nie sklasyfikowani (startował tylko 1 zawodnik, który nie ukończył zawodów)
Puchar Europy w Chodzie Sportowym 2011 (Olhão).
Kobiety.
Drużynowo 10 km juniorki: Niesklasyfikowane (startowała jedna zawodniczka)
Drużynowo 20 km: 7. miejsce (88 punktów)
Mężczyźni.
Drużynowo 10 km juniorzy: 12. miejsce (64 punkty)
Drużynowo 20 km: 4. miejsce (39 punktów)
Drużynowo 50 km: 2. miejsce (17 punktów)
Puchar Europy w Chodzie Sportowym 2013 (Dudince).
Kobiety.
Drużynowo 10 km juniorki: 8. miejsce (32 punkty)
Drużynowo 20 km: 6. miejsce (56 punktów)
Mężczyźni.
Drużynowo 10 km juniorzy: 15. miejsce (59 punktów)
Drużynowo 20 km: 3. miejsce (44 punkty)
Drużynowo 50 km: 3. miejsce (31 punktów)
Puchar Europy w Chodzie Sportowym 2015 (Murcja).
Kobiety.
Drużynowo 10 km juniorki: 5. miejsce (18 punktów)
Drużynowo 20 km: Nie sklasyfikowane (ukończyły 2 zawodniczki)
Mężczyźni.
Drużynowo 10 km juniorzy: Nie sklasyfikowani (ukończył 1 zawodnik)
Drużynowo 20 km: Nie sklasyfikowani (ukończyło 2 zawodników)
Drużynowo 50 km: Nie sklasyfikowani (startował 1 zawodnik)
Puchar Europy w Chodzie Sportowym 2017 (Podiebrady).
Kobiety.
Drużynowo 10 km juniorki: Nie sklasyfikowane (ukończyły 2 zawodniczki)
Drużynowo 20 km: 9. miejsce (89 punktów)
Mężczyźni.
Drużynowo 10 km juniorzy: Nie sklasyfikowani (ukończyli 2 zawodnicy)
Drużynowo 20 km: 5. miejsce (52 punkty)
Drużynowo 50 km: Polacy nie startowali
Puchar Europy w Chodzie Sportowym 2019 (Olita).
Kobiety.
Drużynowo 10 km juniorki: Polki nie startowały
Drużynowo 20 km: 6. miejsce (77 punktów)
Drużynowo 50 km: Nie sklasyfikowane (nie ukończyła jedna zawodniczka)
Mężczyźni.
Drużynowo 10 km juniorzy: Nie sklasyfikowani (startował jeden zawodnik)
Drużynowo 20 km: 9. miejsce (78 punktów)
Drużynowo 50 km: Nie sklasyfikowani (ukończył jeden zawodnik)

</doc>
<doc id="3668992" url="https://pl.wikipedia.org/wiki?curid=3668992" title="Johanna Vancura">
Johanna Vancura

Johanna Vancura-Wendler (ur. 20 lipca 1915 w Wiedniu, zm. 26 września 1998 tamże) – austriacka lekkoatletka, sprinterka.
Na igrzyskach olimpijskich w Berlinie (1936) odpadła w eliminacjach w sztafecie 4 × 100 metrów oraz w półfinale w biegu na 100 metrów.
Jedenastokrotna mistrzyni Austrii: w biegu na 100 metrów (1936, 1937 i 1938), biegu na 200 metrów (1934, 1936, 1937 i 1938) oraz sztafecie 4 × 100 metrów (1933, 1934, 1935 i 1936).
Rekordzistka kraju w różnych konkurencjach, m.in.: w biegu na 60 metrów (m.in. 7,6 w 1935), biegu na 100 metrów (12,4 w 1934, 12,2 w 1936 i 12,1 w 1936), biegu na 200 metrów (25,8 w 1936) czy sztafecie 4 × 100 metrów (50,1 w 1934 oraz 49,8 w 1934).

</doc>
<doc id="3668993" url="https://pl.wikipedia.org/wiki?curid=3668993" title="Johanna Vancura-Wendler">
Johanna Vancura-Wendler



</doc>
<doc id="3668994" url="https://pl.wikipedia.org/wiki?curid=3668994" title="Kocaeli (prowincja)">
Kocaeli (prowincja)



</doc>
<doc id="3668995" url="https://pl.wikipedia.org/wiki?curid=3668995" title="Willa „Jolancin” w Milanówku">
Willa „Jolancin” w Milanówku

Willa „Jolancin” – zabytkowa willa położona przy ul. Charci Skok 6 w Milanówku, w powiecie grodziskim, w województwie mazowieckim.
Budowa.
Budynek zbudowano na kamiennym wysokim cokole, który przechodzi na parterze w kamienne podcienia arkadowe. Wejście do budynku znajduje się od bocznej, wschodniej strony. Od ulicy wzdłuż pierwszej kondygnacji ciągnie się długi balkon. Wysokie prostokątne okna dwudzielne oraz trójdzielne zamknięte są formą półokrągłą oraz koszową. Dwie obszerne werandy obudowane drewnem znajdują się od strony ulicy Warszawskiej oraz od Prostej. 
Dom kryty jest półszczytowym dachem, z motywami zdobniczymi w kształcie zachodzącego słońca oraz licznymi werandami a także poddaszowymi „facjatowymi” pokojami. Styl zakopiański odznacza się tutaj finezyjnym opracowaniem bryły z licznymi załomami, uskokami, zadaszeniami. Widoczny jest także w kamiennych elementach oraz w stromym pochyleniu dachu i formach szczytów dachowych wraz z mansardowymi oknami poddaszowymi. Część wieżową wieńczy dach w typie zakopiańskim, podobnie nakryty jednopiętrowy ryzalit obudowany drewnianym szalunkiem oraz wystawa dachu drugiego piętra.
Historia.
Willa powstała około 1925 w tzw. stylu zakopiańskim. Nazwa budynku pochodzi prawdopodobnie od imienia córki ówczesnych właścicieli Sekułowiczów. W sierpniu 2015 obiekt został wpisany do wojewódzkiego rejestru zabytków. 
20 marca 2016 w willi wybuchł pożar. Straż Pożarna ewakuowała 20 mieszkańców. Akcja gaśnicza trwała przez 11 godzin. W lipcu 2016 wojewódzki konserwator zabytków zalecił odbudowę obiektu od podstaw. Gmina jest częściowym udziałowcem we własności prywatnej willi Jolancin. Pozostałych kilku współudziałowców nie może dojść do porozumienia w kwestii odbudowy oraz podziału kosztów remontu. 

</doc>
<doc id="3668996" url="https://pl.wikipedia.org/wiki?curid=3668996" title="Willa Jolancin w Milanówku">
Willa Jolancin w Milanówku



</doc>
<doc id="3668998" url="https://pl.wikipedia.org/wiki?curid=3668998" title="Arnold Marcinkowski">
Arnold Marcinkowski

Arnold Marcinkowski (ur. 7 listopada 1897 w Książu Wielkopolskim, zm. 3 kwietnia 1986) – polski duchowny katolicki, katecheta, profesor Arcybiskupiego Seminarium Duchownego w Poznaniu, powstaniec wielkopolski, członek Towarzystwa Tomasza Zana oraz kustosz Muzeum Archidiecezjalnego w Poznaniu.
Życiorys.
Urodził się 7 listopada 1897 w Książu Wielkopolskim w rodzinie Władysława Marcinkowskiego i Konstancji z domu Krüger.
Wziął udział w powstaniu wielkopolskim (1918-1919). Studiował historię sztuki na Uniwersytecie Poznańskim. Potem wstąpił do Arcybiskupiego Seminarium Duchownego w Poznaniu, a następnie uzyskał stopień naukowy doktora.
3 lipca 1927 przyjął święcenia kapłańskie. Następnie uczył religii w państwowym gimnazjum w Środzie Wielkopolskiej. 11 stycznia 1938 wygłosił mowę żałobną na pogrzebie księdza prepozyta Mieczysława Meissnera (1877-1938) w średzkiej kolegiacie.
Razem z wojskami I Frontu Białoruskiego przybył 23 stycznia 1945 do Środy Wielkopolskiej i 18 lutego na prośbę władz odprawił publiczne nabożeństwo dziękczynne na Starym Rynku.
Po wojnie pracował w parafii św. Michała Archanioła w Poznaniu oraz w poznańskim Gimnazjum im. Karola Marcinkowskiego.
W 1974 wydano jego przewodnik turystyczny pt. "Poznańska Bazylika Archikatedralna" przedstawiający czytelnikowi poznańską katedrę.
Zmarł 3 kwietnia 1986 w wieku 89 lat. Został pochowany 9 kwietnia 1986 na cmentarzu na Miłostowie w Poznaniu (pole 4, kwatera kanoników kapituły metropolitalnej).

</doc>
<doc id="3668999" url="https://pl.wikipedia.org/wiki?curid=3668999" title="Paradoks Berry'ego">
Paradoks Berry'ego



</doc>
<doc id="3669003" url="https://pl.wikipedia.org/wiki?curid=3669003" title="Elfriede Geist">
Elfriede Geist

Elfriede Geist (ur. 25 czerwca 1939) – austriacka lekkoatletka, sprinterka.
Podczas mistrzostw Europy w 1954, startując dwa miesiące po ukończeniu 15 lat, odpadła w eliminacjach w biegu na 100 metrów oraz w sztafecie 4 × 100 metrów.
Dwukrotna mistrzyni Austrii w biegu na 100 metrów (1955 i 1957).
Rekordzistka kraju w biegu na 100 metrów (12,0 w 1955) i sztafecie 4 × 100 metrów (48,3 w 1954).

</doc>
<doc id="3669010" url="https://pl.wikipedia.org/wiki?curid=3669010" title="Melitta Bogensberger">
Melitta Bogensberger

Melitta Bogensberger (ur. w 1935) – austriacka lekkoatletka, biegaczka długodystansowa.
Pierwsza rekordzistka Austrii w maratonie (3:53:15 w 1971).

</doc>
<doc id="3669011" url="https://pl.wikipedia.org/wiki?curid=3669011" title="Taternik">
Taternik



</doc>
<doc id="3669012" url="https://pl.wikipedia.org/wiki?curid=3669012" title="Elimination Chamber Match">
Elimination Chamber Match



</doc>
<doc id="3669015" url="https://pl.wikipedia.org/wiki?curid=3669015" title="Cristian Nápoles">
Cristian Nápoles

Cristian Atanay Nápoles (ur. 27 listopada 1998 w Marianao) – kubański lekkoatleta specjalizujący się w trójskoku.
W 2015 zdobył złoty medal mistrzostw świata juniorów młodszych w Cali, a w 2016 srebrny medal mistrzostw świata juniorów w Bydgoszczy. Rok później w Londynie został czwartym trójskoczkiem świata.
Medalista mistrzostw Kuby.
Rekord życiowy: stadion – 17,38 (29 września 2019, Doha) / 17,43w (18 maja 2019, Hawana); hala – 17,02 (13 lutego 2018, Liévin).

</doc>
<doc id="3669017" url="https://pl.wikipedia.org/wiki?curid=3669017" title="Cristian Atanay Nápoles">
Cristian Atanay Nápoles



</doc>
<doc id="3669018" url="https://pl.wikipedia.org/wiki?curid=3669018" title="Cristian Atanay Napoles">
Cristian Atanay Napoles



</doc>
<doc id="3669019" url="https://pl.wikipedia.org/wiki?curid=3669019" title="Cristian Napoles">
Cristian Napoles



</doc>
<doc id="3669022" url="https://pl.wikipedia.org/wiki?curid=3669022" title="Turbo Dudley - psi agent">
Turbo Dudley - psi agent



</doc>
<doc id="3669024" url="https://pl.wikipedia.org/wiki?curid=3669024" title="Mistrzostwa Ameryki Południowej Juniorów Młodszych w Lekkoatletyce 2014">
Mistrzostwa Ameryki Południowej Juniorów Młodszych w Lekkoatletyce 2014

22. Mistrzostwa Ameryki Południowej Juniorów Młodszych w Lekkoatletyce – zawody lekkoatletyczne dla sportowców, którzy nie ukończyli 18 lat, które odbywały się w Cali od 28 do 30 listopada 2014 roku. Organizatorem zawodów była Południowoamerykańska Konfederacja Lekkoatletyczna.

</doc>
<doc id="3669026" url="https://pl.wikipedia.org/wiki?curid=3669026" title="Falls Count Anywhere Match">
Falls Count Anywhere Match



</doc>
<doc id="3669033" url="https://pl.wikipedia.org/wiki?curid=3669033" title="Gdolanka">
Gdolanka

Gdolanka – struga płynąca na terenie powiatu chełmskiego, gmin Chełm i Ruda-Huta, prawy dopływ Uherki. Nazwa oboczna – Gdola.
Źródła na mokradłach rezerwatu Bagno Serebryskie, ujście do Uherki pomiędzy miejscowościami Ruda, Ruda-Kolonia i Ruda-Opalin (dolny bieg Gdolanki stanowi granicę pomiędzy Rudą-Kolonią i Rudą-Opalinem, a wzdłuż Uherki na zachód od ujścia Gdolanki biegnie granica pomiędzy Rudą-Kolonią i Rudą, na wschód pomiędzy Rudą-Opalinem i Rudą).
Nad strugą położone są następujące miejscowości: Srebrzyszcze, Brzeźno, Kępa, Karolinów, Tarnówka, Gdola, Chromówka, Ruda-Huta, Ruda-Kolonia, Ruda-Opalin, Ruda. W Rudzie-Hucie i Rudzie-Opalinie bieg strugi krzyżuje się z torami linii kolejowej Chełm – Włodawa, są tam zbudowane jednoprzęsłowe mosty wsparte na przyczółkach wykonanych z ociosanego kamienia, stanowiących ciekawy przykład dawnej roboty kamieniarskiej.
W górnym i środkowym biegu płynie przez równy, płaski teren Obniżenia Dubienki, wyraźnie zaznaczona dolina zaczyna się od mostu na drodze powiatowej w centrum miejscowości Ruda-Huta i dalej wzdłuż dolnego biegu, gdzie zaczynają się pojawiać niewysokie wzgórza północnego łańcucha Pagórów Chełmskich, tzw. Łuku Uhruskiego. Dolina rzeczna ma tu miejscami dosyć strome stoki.

</doc>
<doc id="3669035" url="https://pl.wikipedia.org/wiki?curid=3669035" title="Zbigniew Palka">
Zbigniew Palka

Zbigniew Janusz Palka (ur. 8 maja 1951 w Poznaniu) – polski matematyk, doktor habilitowany nauk matematycznych. Specjalizuje się w matematyce dyskretnej. Profesor i dziekan (1999-2005) Wydziału Matematyki i Informatyki Uniwersytetu im. Adama Mickiewicza w Poznaniu. Prezes Polskiego Towarzystwa Matematycznego w latach 2003-2005. Prorektor Wielkopolskiej Wyższej Szkoły Społeczno-Ekonomicznej w Środzie Wielkopolskiej.
Życiorys.
Studia z matematyki ukończył na poznańskim UAM w 1974, gdzie następnie został zatrudniony i zdobywał kolejne awanse akademickie. Doktoryzował się w 1980. Staż podoktorski odbył na amerykańskim University of Florida w Gainesville (1981-1982). Jako profesor wizytujący wykładał w nowojorskich: St. John’s University (1982-1983) oraz Baruch College-CUNY (1986-1987). Na macierzystym wydziale w Poznaniu pracuje jako profesor i kierownik w Zakładzie Algorytmiki i Metod Numerycznych. Był członkiem Komitetu Matematyki PAN (2003-2005). Należy do Amerykańskiego Towarzystwa Matematycznego oraz Bernoulli Society.
Jest synem Czesława i Stanisławy. Żonaty z Haliną, z którą ma jedną córkę. 

</doc>
<doc id="3669038" url="https://pl.wikipedia.org/wiki?curid=3669038" title="Bogdan Żurawski">
Bogdan Żurawski

Bogdan Żurawski (ur. 1950) – polski historyk, archeolog, nubiolog, doktor habilitowany nauk humanistycznych. 
Życiorys.
Uczestnik od 1984 roku misji archeologicznych w dolinie środkowego Nilu nieprzerwanie od 1984 (w latach 1998-2002 kierownik Polskiej Połączonej Ekspedycji Archeologicznej do doliny Nilu Środkowego). W latach 2004-2005 był kierownikiem Polsko-Sudańskiej Misji na wyspie Saffi i Polsko-Brytyjskiej Misji Archeologicznej w Dar El Arab, w okresie 2005-2009 był kierownikiem Polskiej Archeologicznej Misji Ratowniczej w rejonie IV katarakty. Od 2002 roku kierownik Polskiej Misji Archeologicznej w Banganarti. Od 2010 roku kierownik Zakładu Kultur Afryki w Instytucie Kultur Śródziemnomorskich i Orientalnych PAN. Habilitacja w 2013. Obecnie pracownik Instytutu Kultur Śródziemnomorskich i Orientalnych Polskiej Akademii Nauk. 

</doc>
<doc id="3669041" url="https://pl.wikipedia.org/wiki?curid=3669041" title="Tosu Stadium">
Tosu Stadium



</doc>
<doc id="3669043" url="https://pl.wikipedia.org/wiki?curid=3669043" title="Międzynarodowe Spadochronowe Mistrzostwa Śląska 2003">
Międzynarodowe Spadochronowe Mistrzostwa Śląska 2003

Międzynarodowe Spadochronowe Mistrzostwa Śląska w celności lądowania 2003 – odbyły się 7–8 czerwca 2003 roku. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Do dyspozycji skoczków był samolot An-2P "SP-AOI". Rozegrano 6 kolejek skoków.
Rozegrane kategorie.
Mistrzostwa rozegrano w trzech kategoriach spadochronowych:
Wyniki zawodów.
W Mistrzostwach wzięło udział 5 drużyn 3 osobowych .

</doc>
<doc id="3669044" url="https://pl.wikipedia.org/wiki?curid=3669044" title="Willa &quot;Jolancin&quot; w Milanówku">
Willa &quot;Jolancin&quot; w Milanówku



</doc>
<doc id="3669045" url="https://pl.wikipedia.org/wiki?curid=3669045" title="Gustaw Iszkowski">
Gustaw Iszkowski

Gustaw Marian Ryszard von Iszkowski (ur. 11 sierpnia 1878 we Lwowie, zm. 7 sierpnia 1951 we Francji) – polski żołnierz, oficer Sztabu Generalnego Armii Austro-Węgier, szef HK-Stelle we Lwowie (1908–1912), attaché wojskowy w Hadze (1916–1918). Jeden z oficerów prowadzących Józefa Piłsudskiego (od jesieni 1908).
Życiorys.
Był oficerem Armii Austro-Węgier polskiej narodowości. Służył w stopniu kapitana, po czym w listopadzie 1908 został awansowany do stopnia kapitana I klasy sztabu generalnego w korpusie, przydzielony wówczas do 4 Pułku Dragonów. Od 1908 do 1912 był szefem placówki wywiadowczej, HK-Stelle ("Hauptkundschaftstelle") we Lwowie; w tym czasie od jesieni 1908 w stopniu kapitana był oficerem prowadzącym zwerbowanego do współpracy wywiadowczej Józefa Piłsudskiego (na zlecenie Maximiliana Ronge) oraz wciągnął Walerego Sławka na listę konfidentów, ale poza kartoteką główną, na zasadzie kontaktu specjalnego. Podczas I wojny światowej w stopniu majora sztabu generalnego kierował HK-Stelle w Jędrzejowie. Został awansowany na stopień podpułkownika sztabu generalnego z dniem 1 listopada 1915. W tym stopniu był szefem oddziału wywiadowczego ("Nachrichten-Abteilung") na obszarze okupowanym. Następnie służył w stopniu podpułkownika sztabu generalnego armii austriackiej.
Wiosną 1919, prawdopodobnie żeby pozamykać swoje sprawy, przyjechał do Polski. Został zaproszony do Warszawy przez Józefa Piłsudskiego, który usiłował namówić go do zaciągnięcia się w szeregi Wojska Polskiego. Według Ryszarda Świętka powołującego się na relację Józefa Rybaka (1882–1953), Iszkowski miał odmówić. Według relacji Rybaka (który odwiedził go w Antibes w 1928) stwierdził „Dla mnie w Polsce Piłsudskiego miejsca nie ma. Za dużo wiem!”.
W 1919 został wpisany na tajną „czarną listę” Ministerstwa Spraw Wojskowych, która zawierała wykaz oficerów, którym odmówiono prawa do służby w Wojsku Polskim. Wyemigrował do Francji i zamieszkał w Antibes koło Cannes. Zmarł w 1951 we Francji, został pochowany na cmentarzu w Antibes.
Życie prywatne.
Był synem Romualda (1848-1904, inżynier budownictwa, radca ministerialny, pośmiertnie uszlachcony) i Zofii z domu Wex (według innego źródła Stefanii). Miał braci Stefana, Romana oraz siostry Julię, Zofię.
W 1907 ożenił się z Jadwigą Puchalską, z którą miał syna Romualda (ur. w 1907). W trakcie pobytu w Holandii (1916–1918) ożenił się z Angeline Lamers, narodowości holenderskiej i „nie musiał martwić się o przyszłość”. W 1941 urodziła im się córka, Marie Charlotte.

</doc>
<doc id="3669047" url="https://pl.wikipedia.org/wiki?curid=3669047" title="Mustafa Al-Bassas">
Mustafa Al-Bassas

Mustafa Al-Bassas (ur. 2 czerwca 1993 w Dżuddzie) – saudyjski piłkarz występujący na pozycji pomocnika w klubie Al-Ahli Dżudda, którego jest wychowankiem oraz w reprezentacji kraju. W 2012 doszedł z klubem do finału Azjatyckiej Ligi Mistrzów. Uczestnik Pucharu Azji w 2015.

</doc>
<doc id="3669049" url="https://pl.wikipedia.org/wiki?curid=3669049" title="Nilton Pereira Mendes">
Nilton Pereira Mendes

Mendes, właśc. Nilton Pereira Mendes (ur. 7 stycznia 1976 w Governador Valadares, w stanie Minas Gerais, Brazylia, zm. 18 września 2006 w Karagandzie, Kazachstan) – brazylijski piłkarz, grający na pozycji napastnika.
Kariera piłkarska.
Wychowanek klubów Atlético Mineiro oraz Internacional Limeira. W 1998 rozpoczął karierę piłkarską w rosyjskim klubie Żemczużyna Soczi. W 1999 wyjechał do Kazachstanu, gdzie został piłkarzem Irtyszu Pawłodar. W 2002 przeszedł do Żengysu Astana. Latem 2004 odszedł do Szachtiora Karaganda, ale po pół roku powrócił do Żengysu Astana. W 2006 ponownie bronił barw Szachtiora Karaganda. 18 września 2006 na wieczornym treningu Szachtiora piłkarz poczuł się źle, skarżył się na ból w sercu. Lekarz stwierdził wysokie ciśnienie i została wezwana karetka, która przyjechała po 40 min i w drodze do szpitala Brazylijczyk zmarł.

</doc>
<doc id="3669057" url="https://pl.wikipedia.org/wiki?curid=3669057" title="Dipteranthus">
Dipteranthus



</doc>
<doc id="3669058" url="https://pl.wikipedia.org/wiki?curid=3669058" title="Juliusz Iskierski">
Juliusz Iskierski

Juliusz Iskierski (ur. 31 maja 1852 we Lwowie, zm. 13 czerwca 1916 w Wiedniu) – marszałek polny porucznik cesarskiej i królewskiej Armii.
Życiorys.
Urodził się we Lwowie w rodzinie mieszczańskiej. Ukończył Akademię Wojskową w Wiener Neustadt z wynikiem bardzo dobrym. Służbę wojskową rozpoczął 1 sierpnia 1872 w 9 Bukowińskim Pułk Dragonów w Tarnopolu, w stopniu porucznika. W 1874 z wynikiem celującym ukończył brygadową szkołę oficerską. W 1877 awansował na nadporucznika i objął tymczasowe dowództwo szwadronu. Pod koniec 1877 rozpoczął studia w Wojskowym Instytucie Nauczycieli Jazdy Konnej po ich zakończeniu w latach 1879–1882 był adiutantem pułku. 1 maja 1885 awansował na rotmistrza i został przydzielony do Szkoły Kadetów Kawalerii w Hranicach na stanowisko nauczyciela taktyki i organizacji wojska, a od 1888 również komendanta 1. szwadronu szkolnego. W 1892 ponownie w 9 Pułku Dragonów w Czerniowcach. Po ukończeniu kursu dla oficerów sztabowych 1 maja 1894 awansował na stopień majora.
W tym samym roku został przeniesiony do Pułku Ułanów Obrony Krajowej Nr 6 w Weis na stanowisko komendanta 1. dywizjonu. 1 maja 1897 otrzymał stopień podpułkownika. Od 1899 dowodził Pułkiem Ułanów Obrony Krajowej Nr 1 w Kołomyi. 1 maja 1900 otrzymał awans na pułkownika wraz z pułkiem przeniósł się w 1901 do Lwowa na stanowisku dowódcy pułku pozostał do 1906.
Od 1906 pełnił funkcję komendanta 14 Brygady Kawalerii w Rzeszowie. W listopadzie 1906 awansował na stopień generała majora. W 1907 został wyznaczony na stanowisko komendanta nowo utworzonej 2 Brygady Kawalerii Obrony Krajowej w Ołomuńcu. 24 stycznia 1909 objął dowództwo 21 Brygady Kawalerii we Lwowie i na tym stanowisku został kolejne 3 lata. W 1910 został mianowany na stopień marszałka polnego porucznika. 24 lutego 1912 objął dowództwo 4 Dywizji Kawalerii we Lwowie. 28 listopada 1912 odszedł na urlop zdrowotny. W marcu 1913 otrzymał nobilitację szlachecką. 1 kwietnia 1913 został przeniesiony w stan spoczynku. Zamieszkał we Lwowie, ale przed zajęciem Lwowa przez Rosjan w sierpniu 1914 ewakuował się do Wiednia, gdzie zmarł 13 czerwca 1916.

</doc>
<doc id="3669059" url="https://pl.wikipedia.org/wiki?curid=3669059" title="Chang San-cheng">
Chang San-cheng

Chang San-cheng (chiń.: 張善政, pinyin: Zhāng Shànzhèng; ur. w 1954 roku) – były premier Republiki Chińskiej (Tajwanu).
Premier (przewodniczący Yuanu Wykonawczego) od 1 lutego do 20 maja 2016 roku (od 18 stycznia do 1 lutego 2016 roku był pełniącym obowiązki premiera).
W latach 2012-2014 był ministrem bez teki. W 2014 roku był ministrem nauki i technologii. W latach 2014-2016 był wicepremierem.
W 2022 roku został wybrany burmistrzem Taoyuanu.

</doc>
<doc id="3669063" url="https://pl.wikipedia.org/wiki?curid=3669063" title="Palazzo Colonna">
Palazzo Colonna

Palazzo Colonna – zespół architektoniczny u podnóża wzgórza Kwirynał w Rzymie we Włoszech, sąsiadujący z bazyliką "Santi XII Apostoli". Począwszy od XIII wieku był własnością rodu Colonna.
Historia.
Pałac budowano od XIII do XVII wieku, przez co różne jego skrzydła i detale architektoniczne reprezentują odmienne style architektoniczne. W 1341 roku w rezydencji gościł poeta Francesco Petrarca. Na początku XV wieku w posiadanie pałacu wszedł Oddone Colonna, który w 1417 roku został wybrany na papieża i przyjął imię Marcin V. W 1420 roku ustanowił Palazzo Colonna swoją oficjalną siedzibą i żył w nim aż do swojej śmierci w 1431 roku. Gdy w 1527 roku wojska cesarskie zdobyły i złupiły Rzym ("sacco di Roma"), Palazzo Colonna jako jedna z nielicznych budowli nie został zdewastowany. Miały na to wpływ dobre stosunki rodu Colonna z cesarzem Karolem V. Podczas kilkudniowych grabieży prowadzonych przez niemieckich i hiszpańskich żołnierzy pałac stał się jednak schronieniem dla przeszło trzech tysięcy mieszkańców Rzymu.
W XVII wieku pałac przerodził się w barokową rezydencję. Prace budowlane zainicjował książę Filippo Colonna przy współpracy m.in. architekta Paolo Marucellego. Po jego śmierci w 1639 roku dalszymi pracami kierował jego syn, kardynał Girolamo Colonna, który w 1650 roku zlecił wykonanie pałacowej galerii. W następnych dziesięcioleciach kolejne projekty podejmowali Lorenzo Onofrio Colonna oraz Filippo II Colonna, przy współpracy z architektami Girolamo Fontaną oraz Nicola Michettim.
Począwszy od końca XVIII wieku w pałacu nie były prowadzone żadne gruntowne prace remontowe. Jedynymi inwestycjami były renowacja fasady z I połowy XX wieku oraz przebudowa dziedzińca wejściowego z 1968 roku.
Galeria.
Pałacowa galeria była budowana w latach 1650–1700. Otwarcia dokonał w 1700 roku Filippo II Colonna. Galeria składa się z kilku bogato zdobionych pomieszczeń, w których przechowywane są przede wszystkim dzieła włoskich artystów tworzących w XV–XVII wieku, takich jak Lorenzo Monaco, Domenico Ghirlandaio, Jacopo Palma, Francesco Salviati, Agnolo Bronzino, Jacopo Tintoretto, Pietro da Cortona, Annibale Carracci, Giovanni Francesco Barbieri, Francesco Albani, Girolamo Muziano i Guido Reni. Freski na stropach wykonali Filippo Gherardi, Giovanni Coli, Sebastiano Ricci i Giuseppe Bartolomeo Chiari.

</doc>
<doc id="3669067" url="https://pl.wikipedia.org/wiki?curid=3669067" title="Bydgoska Fabryka Kabli">
Bydgoska Fabryka Kabli

Bydgoska Fabryka Kabli (Tele-Fonika Kable S.A. – zakład Bydgoszcz) – fabryka w Bydgoszczy założona w 1920 roku, samodzielna do 1999, od 2003 należąca do grupy kapitałowej Tele-Fonika Kable S.A. w Myślenicach, najstarsza istniejąca fabryka kabli w Polsce.
Charakterystyka.
Zakład Bydgoszcz jest wiodącym zakładem Grupy Tele-Fonika Kable S.A., największym producentem kabli elektroenergetycznych średnich i wysokich napięć w Europie. W 2006 zajmował powierzchnię 24 ha i zatrudniał 617 pracowników. Zakład posiada certyfikaty jakości przyznane przez: VDE (Niemcy), BASEC (Wielka Brytania), UL (USA), FIMKO (Finlandia), LCIE (Francja), CSA (Kanada), MSHA (USA – górnictwo), Sekab – (Rosja), IPH – BERLIN (Niemcy), BBJ (Polska), WUG (Polska – górnictwo), Instytut Energetyki w Warszawie.
BFK jest członkiem Międzynarodowej Federacji Producentów Kabli i Stowarzyszenia Producentów Kabli „Interkabel”. Posiada własny Ośrodek Badawczo-Wdrożeniowy, współpracuje z ośrodkami naukowymi. Kable energetyczne wyprodukowane w BFK ułożono m.in. na londyńskim lotnisku Heathrow i w tunelu La Manche.
Właściciel BFK grupa Tele-Fonika Kable jest trzecim w Europie producentem kabli, właścicielem 5 zakładów w Polsce i 2 za granicą (Serbia, Ukraina).
Historia.
Okres międzywojenny.
Geneza zakładów wiąże się z rozwojem elektrotechniki w odrodzonej II Rzeczypospolitej. Na ziemiach polskich przed 1920 istniało tylko kilka zakładów rzemieślniczych wytwarzających przewody i maszyny elektryczne. W tym okresie rynek polski był zdominowany przez niemiecki przemysł elektrotechniczny. Rozwój polskiego przemysłu kablowego datuje się od 1920, kiedy z inicjatywy kapitału polskiego równocześnie powstały dwie fabryki: w Warszawie i w Bydgoszczy.
12 października 1920 z inicjatywy Banku Spółek Zarobkowych w Poznaniu zostało założone "Towarzystwo Akcyjne „Kabel Polski”" o kapitale akcyjnym 20 mln marek polskich. W skład pierwszej Rady Nadzorczej weszło 10 osób, m.in. prezydent Bydgoszczy Jan Maciaszek. Jako dyrektora technicznego powołano inż. Stanisława Rolbieskiego, byłego wicedyrektora fabryki „Deutsche Kabelwerke” w Berlinie. Lokalizację zakładu wybrano na terenie odkupionym od Lloyda Bydgoskiego, w pobliżu stacji kolejowej Bydgoszcz Wschód, skąd była doprowadzona bocznica kolejowa. W 1921 roku projekt fabryki sporządził i zatwierdził miejski radca budowlany Köppen.
Prace budowlane wykonała od listopada 1920 do maja 1922 bydgoska firma budowlana Kuklińskiego. Wzniesiono dwa budynki produkcyjne oraz obiekty administracyjne i pomocnicze, murowane z cegły oraz pokryte drewnianymi dachami. W 1922 inż. Stanisław Rolbieski dokonał zakupu maszyn (częściowo używanych) w Niemczech, które dotarły do Bydgoszczy okrężną drogą przez Finlandię i Wolne Miasto Gdańsk z uwagi na toczącą się polsko-niemiecką wojnę celną. 4 czerwca 1923 dokonano oficjalnego poświęcenia i otwarcia fabryki, która posiadała następujące oddziały: gumownię, oddział telefoniczny i silnoprądowy z oplatarkami i skręcarkami, prasę, cynownię i ciągarnię drutów. W pierwszych latach bazowano na własnych rozwiązaniach technicznych. W 1923 po raz pierwszy w Polsce i siódmy na świecie rozpoczęto produkcję kabli ziemnych, w tym opancerzonych. Część surowców do produkcji sprowadzano z zagranicy, m.in. w miedź surową zaopatrywano się w USA, Kanadzie, Chile i Belgii, w cynę w Holandii, jedwab naturalny we Francji, sznur azbestowy w Anglii, a ołów w Niemczech. Miedź elektrolityczną kupowano w polskich hutach na Śląsku. Od 1924 pakiet kontrolny akcji zakładu posiadała warszawska spółka Siła i Światło oraz poznański Związek Spółek Zarobkowych i Gospodarczych.
Od 1925 fabryka produkowała wszystkie występujące wówczas w Polsce rodzaje kabli i przewodów. Stałymi odbiorcami były m.in.: Polska Akcyjna Spółka Telefoniczna w Warszawie, PKP, Ministerstwo Poczt i Telegrafów oraz podlegające mu dyrekcje w całej Polsce, bydgoska Fabryka Sygnałów Kolejowych C. Fiebrandta, elektrownie w Bydgoszczy, Ostrowiu Mazowieckim, Toruniu, Poznaniu. Fabryka posiadała własną kotłownię oraz maszynę parową o mocy 300 KM z prądnicą prądu stałego, a od 1929 była zasilana dodatkowo z elektrowni miejskiej.
22 lutego 1927 wybuchł w fabryce groźny pożar. W ciągu nocy zakład spłonął niemal doszczetnie, a straty sięgnęły 1,5 mln zł. Ocalała jedynie zakładowa elektrownia, kotłownia i warsztaty. Ponieważ „Kabel Polski” posiadał bardzo wysokie ubezpieczenie, udało się uzyskać odszkodowanie umożliwiające sfinansowanie modernizacji i dalszej rozbudowy. Równocześnie dokupiono od Lloyda Bydgoskiego nowe tereny, w wyniku czego granica fabryki oparła się o Brdę. W ciągu roku wzniesiono nową halę z 2 suwnicami, w której produkowano przewody w izolacji gumowej, kable telefoniczne i energetyczne. Po odbudowie fabryka zajmowała 18 ha i zatrudniała 400 pracowników. Oprócz niej w Polsce pracowały jeszcze 2 fabryki: w Warszawie i Rudzie Pabianickiej (filia Siemensa), ale produkowały one tylko przewody elektryczne, podczas gdy „Kabel Polski” w Bydgoszczy był jedynym producentem kabli energetycznych i teletechnicznych, w tym podmorskich i okrętowych.
"„Kabel Polski”" w tym czasie posiadał własną ciągarnię drutu miedzianego oraz dział chemiczny, gdzie z kauczuku naturalnego otrzymywano taśmę gumową dla izolacji przewodów. Odrębna jednostka zajmowała się izolowaniem materiałami włóknistymi, jak: papier, juta, bawełna, jedwab. Zakład posiadał laboratorium prób i badań gotowych kabli i przewodów. Do 1927 na inwestycje związane z zakupem maszyn, urządzeń oraz ruchomości średnio rocznie wydawano 1,4 mln zł.
W celu pozyskania środków na dalszy rozwój, w 1927 zawarto porozumienie z Towarzystwem Akcyjnym firmy „Kabelwerk Felten-Guilleaume” AG z Wiednia, która zapewniła nadzór techniczny i licencje dla fabryki w zamian za 15% akcji i 4% ceny kabli w ołowiu. W nowych warunkach własnościowych na kierownicze stanowiska techniczne zaangażowano Niemców, których zachowanie i postępowanie budziło zastrzeżenia polskich władz wojskowych. W 1928 zarząd zakupił także licencję od firmy Siemens und Halske z Berlina na produkcję kabli międzymiastowych, telefonicznych i telegraficznych pupinowskich. Na początku lat 30. podniesiono kapitał akcyjny o 5 mln zł zawierając porozumienia z kablowniami: „Felten-Guilleaume” w Wiedniu i Budapeszcie oraz Czesko-Morawskimi Zakładami Elektrotechnicznymi Fr. Kriżika w Pradze. Natomiast od 1935 obowiązywała na wyrób i sprzedaż kabli pupinowskich umowa licencyjna podpisana z nowojorskim International Stanford Electric Corporation.
Wyroby bydgoskiej kablowni były nagradzane złotymi medalami za wysoką jakość m.in. w 1927 na Wystawie Wodnej w Bydgoszczy, w 1928 na Targach Północnych w Wilnie oraz w 1929 na Powszechnej Wystawie Krajowej w Poznaniu.
W roku 1929 rozpoczęto produkcję telefonicznych kabli dalekosiężnych do komunikacji międzynarodowej, a w latach 30. kabli okrętowych na potrzeby polskiej floty morskiej. W bydgoskie kable były m.in. wyposażone budowane w Anglii niszczyciele ORP Wicher (1930) i ORP Burza oraz statki pasażerskie MS Batory i MS Piłsudski. Do 1931 firma sprzedawała swoje wyroby za pośrednictwem przedstawicieli w całej Polsce (Warszawa, Łódź, Katowice, Sosnowiec, Łuck, Gdańsk). W 1929 wartość produkcji wynosiła 10,5 mln zł, a zatrudnienie 500 osób. W czasie wielkiego kryzysu (1930–1935) produkcja i zatrudnienie spadły do połowy, po czym wzrosły do 12 mln zł i 350 pracowników (1938). Od 1936 fabryka dostarczała kable dla elektryfikacji Polskich Kolei Państwowych.
W latach 30. zbudowano kilka nowych budynków fabrycznych, w których mieściły się m.in.: stacja prób wysokich napięć (1931), ciągarnia drutów, napajalnia juty (1936), warsztat głównego mechanika. W 1931 nad Brdą usytuowano modernistyczną willę dla dyrektora oraz domy dla specjalistów. Zakład posiadał własne nabrzeże, ale drogą wodną z Warszawy przywożono jedynie sporadycznie walcówkę miedzianą.
W 1930 siedem kablowni polskich powierzyło komisową sprzedaż swoich wyrobów Centralnemu Biuru Centroprzewód z Warszawy oraz wysłało swoich przedstawicieli do Międzynarodowego Kartelu Kablowego w Londynie (Tadeusz Gayczak, Felicjan Karśnicki). Każda z polskich fabryk posiadała zastrzeżony znak towarowy w postaci barwnych nitek pod oplotem. „Kabel Polski” w Bydgoszczy oznaczał przewody nitką biało-niebieską, skręconą.
Zarobki pracowników „Kabla Polskiego” były lepsze od średniej na terenie Bydgoszczy. Załoga politycznie sympatyzowała z chadecją oraz należała do Związku Katolickich Towarzystw Robotników Polskich. Dyrekcja fundowała stypendia dla pracowników oraz umożliwiała im uprawianie sportu. Pracownicy należeli do zakładowego klubu Kabel Polski Bydgoszcz.
W 1938 Spółka Akcyjna Siła i Światło w Warszawie zwiększyła swoje udziały w spółce „Kabel Polski” do 95% poprzez wykup akcji od inwestorów zagranicznych. W 1939 pod względem sprzedaży i zatrudnienia BFK była 3. fabryką w Polsce po Krakowie i Ożarowie.
Okres okupacji niemieckiej.
5 września 1939 na polecenie władz wojskowych dwa wagony maszyn wysłano do Ożarowa. Podczas hitlerowskiej inwazji zostały one zbombardowane pod Kutnem, ale jesienią 1939 wróciły do Bydgoszczy. 20 października 1939 budowniczy fabryki inż. Stanisław Rolbieski z rodziną stał się jedną z ofiar masowych egzekucji w Lesie Gdańskim.
W pierwszych latach okupacji niemieckiej fabryka należała do koncernu "Hermann Göring Werke", podlegając "Treuhandstelle Ost" – Katowice. Zakładem zarządzali wyłącznie Niemcy, natomiast Polacy pracowali w charakterze robotników. W 1940 antypolskie przemówienie w fabryce wygłosił nadburmistrz Bydgoszczy Werner Kampe. 13 marca 1942 władze hitlerowskie przekazały fabrykę koncernowi "Felten-Guilleaume AG" w Wiedniu. W 1942 roku wzniesiono dwie hale: reperacyjną i składową, stojące do dziś po zachodniej stronie hali głównej.
Fabryka produkowała przewody w izolacji igelitowej, kable i przewodniki, głównie dla kolei i poczty. Zamiast miedzi i kauczuku naturalnego stosowano aluminium i kauczuk syntetyczny. Po wymianie parku maszynowego zatrudnienie wzrosło z ok. 500 do blisko 700 osób, w tym 30 jeńców radzieckich. Zatrudnieni w zakładzie Polacy organizowali w różnej formie sabotaż, za co karani byli zsyłką do obozów koncentracyjnych. W styczniu 1945, tuż przed radziecką ofensywą Niemcy nie zdążyli wywieźć maszyn, ani wysadzić fabryki.
Okres PRL.
Po wojnie „Kabel Polski” był jedyną fabryką kabli ziemnych w Polsce, która przetrwała II wojnę światową bez zniszczeń. Wiosną 1945 uratowano park maszynowy przed planowaną wywózką do ZSRR. W 1948 po upaństwowieniu nadano fabryce nazwę – "Pomorskie Zakłady Wytwórcze Materiałów Elektrotechnicznych im. gen. Karola Świerczewskiego". Zatrudnienie w przedsiębiorstwie wynosiło wówczas 759 osób. Wyprodukowano tu pierwsze partie kabli elektrotechnicznych średnich napięć, a następnie inwestowano w produkcję przewodów w tworzywach igelitowych. Już w 1950 liczba pracowników przekroczyła 1000.
Po wojnie nastąpił rozwój fabryki związany z powiększeniem terenu, modernizacją i budową nowych obiektów oraz wymianą parku maszynowego. W latach 1947–1959 powstała grupa socrealistycznych budynków: remiza (1947), dom kultury (1950), kotłownia (1959). Kilkukrotnie opracowywana była dokumentacja kompleksowej rozbudowy, która nie doczekała się realizacji. Na terenie zakładu działała stołówka, której bazą było własne gospodarstwo rolne w Łąsku Wielkim (1952-1958), a w latach 60. zbudowano ośrodek wypoczynkowy w Stegnie. Inwestycje z lat 50. i 60. nie zaspokoiły potrzeb zakładu, który bazował głównie na przedwojennej infrastrukturze i wyeksploatowanym parku maszynowym. W 1960 niektóre maszyny zużyte były w 80% i nie nadawały się już do remontu, a wśród zakładów kablowych w Polsce, BFK była najbardziej niedoinwestowana. Sytuację poprawiono doraźnie w latach 1957–1963 poprzez zakup partii maszyn, m.in. w krajach zachodnich. W warunkach gospodarki socjalistycznej jakość produkcji stawała się sprawą drugorzędną, a na pierwszym miejscu liczyła się ilość.
Wskutek stosowania złej jakości surowców i półproduktów (polwinit, miedź, ołów, kauczuk), przestarzałej technologii produkcji oraz zamortyzowanego parku maszynowego, w latach 50. i 60. do wyrobów poza jakością kwalifikowano 15% kabli produkowanych w BFK.
W 1952 uruchomiono produkcję przewodów podtynkowych, które pozwoliły na zasadniczą zmianę sposobu wykonywania instalacji elektrycznych w budynkach mieszkalnych. W latach 1956–1960 wybudowano oddział gumowni oraz rozbudowano ciągarnię. W 1961 uruchomiono produkcję kabli elektroenergetycznych w powłoce z polwinitu, który dostarczano z Zakładów Chemicznych Zachem. W 1969 wytwarzano kable elektroenergetyczne, telefoniczne miejskie i dalekosiężne, górnicze, okrętowe, lotnicze i samochodowe, sygnalizacyjne, silnoprądowe. Przewody BFK instalowano m.in. w samochodach Fiat 126p, w aparaturze elektrotechnicznej, telewizyjnej, radiokomunikacji i radiolokacji. W latach 70. zawarto umowy na dostawy eksportowe do ZSRR, CSRS, NRD, Jugosławii, Szwajcarii, Turcji, Libanu, Singapuru i ZRA.
W 1970 powstał Kombinat Przemysłu Kabli „Polkabel” w Krakowie skupiający 11 zakładów (Kraków, Bydgoszcz, Ożarów Mazowiecki, Czechowice-Dziedzice, Szczecin, Będzin, Legnica, Ełk). "Bydgoska Fabryka Kabli" była wiodącym zakładem w zakresie produkcji kabli energetycznych i sygnalizacyjnych w powłoce polwinitowej oraz przewodów w gumie. Udział produkcji BFK w kombinacie wynosił 15%.
Lata 1972–1976 to okres dużych inwestycji określonych w uchwale Prezydium Rządu z 1972 roku. W 1973 dokonano wymiany parku maszynowego wydziału średnich napięć, montażu nowych linii technologicznych oraz modernizacji wydziału ciągarni. Dla wydziału kabli niskich napięć wybudowano nową halę produkcyjną. W 1973 fabryka jako pierwsza w kraju uruchomiła produkcję kabli elektroenergetycznych w izolacji polietylenowej, a w 1976 kabli wysokonapięciowych. BFK zaopatrywała w kable cały polski przemysł okrętowy. Przeprowadzona częściowa zmiana technologii produkcji opierała się na licencji pochodzącej z firmy Reifenhauser, za pośrednictwem Krakowskiej Fabryki Kabli, skąd dostarczono dokumentację techniczną. W latach 70. XX w. powstał projekt (niezrealizowany) całkowitego wyburzenia historycznej struktury pod budowę nowoczesnych hal.
Na początku lat 80. nastąpiło załamanie produkcji kabli oraz zmniejszenie zatrudnienia o 25%. Z powodu sankcji gospodarczych po wprowadzeniu stanu wojennego, nie dostarczono z USA linii do sieciowania izolacji polietylenowej kabli średnich i wysokich napięć. Dopiero w 1985 zakupiono nową technologię w fińskiej firmie „Nokia”.
Od 1981 poziom eksportu przekroczył 20% ogólnej produkcji i wzrastał w kolejnych latach. Firma wysyłała kable i przewody do Belgii, RFN, Wielkiej Brytanii, Francji, Finlandii, Austrii, Szwecji, Bułgarii, USA, Indii, Iraku, Iranu, Libii, Egiptu i Kuwejtu. W latach 80. zaczęto uzyskiwać międzynarodowe certyfikaty jakości, a w 1992 otrzymano certyfikat ISO 9002.
W 1987 wprowadzono produkcję kabli górniczych o izolacji z polietylenu termoplastycznego, a w 1988 technologię kabli energetycznych z polietylenu sieciowanego. W 1989 BFK była 4 przedsiębiorstwem kablowym w Polsce pod względem wielkości produkcji i zatrudnienia (13% udział w sprzedaży krajowej). Od lat 70. w skład zaplecza badawczo-naukowego przemysłu kablowego wchodziło także "Biuro Studiów i Projektów „Biprokabel”" w Bydgoszczy, które opracowywało dokumentacje techniczne rozbudowy zakładów przemysłu kablowego i elektrotechnicznego.
Okres III RP.
15 marca 1993 zakład został przekształcony w jednoosobową spółkę Skarbu Państwa pod nazwą "Bydgoska Fabryka Kabli S.A." Wśród 12 przedsiębiorstw przemysłu kablowego, BFK wyznaczono do prywatyzacji pilotażowej. 22 września 1993 podpisano umowę o sprzedaży akcji BFK konsorcjum złożonego z Elektrimu (60%) i Banku Rozwoju Eksportu (20%). Pozostałe 20% przypadło załodze. Nowi właściciele zapłacili równowartość 17 mln dolarów i zobowiązali się do zainwestowania 45 mln USD w ciągu najbliższych 5 lat. Zakład zatrzymał też mieszkania zakładowe, hotel robotniczy i ośrodek wczasowy. W 1994 25% akcji wprowadzono na Giełdę Papierów Wartościowych.
Kapitał z prywatyzacji inwestowano w modernizację i rozwój fabryki, a zyski ze sprzedaży systematycznie rosły. W 1993 uruchomiono wydział kabli w izolacji gumowej, w 1994 wydział kabli telekomunikacyjnych w nowo wybudowanej hali, w 1995 rozbudowano potencjał produkcyjny kabli średnich i wysokich napięć, a w 1997 w nowej hali uruchomiono produkcję kabli światłowodowych. Z kolei w latach 1998–1999 zmodernizowano wydział kabli niskich napięć. W latach 1994–1998 pod nadzorem Miejskiego Konserwatora Zabytków odrestaurowano zabytkowe, przedwojenne budynki produkcyjne i administracyjne. Unowocześniono laboratorium, a na dokupionym terenie powstała siedziba działu handlowego, marketingu i promocji.
W 1993 BFK SA miała 20% udział w rynku kabli w Polsce, w tym 40% kabli energetycznych i 80% kabli wysokich napięć. 90% wyrobów sprzedawano za pośrednictwem Elektrimu, w tym 30% na eksport. W 1998 sprzedaż BFK wyniosła około 100 mln USD. Produkowano prawie cały asortyment kabli i przewodów, lecz 60% udział w sprzedaży miały kable elektroenergetyczne niskich i średnich napięć.
Pod koniec lat 90. dekoniunktura na światowym rynku wymusiła konsolidację polskiego przemysłu kablowego. 17 lutego 1999 połączono fabryki kabli w: Bydgoszczy, Ożarowie i Szczecinie w holding Elektrim Kable S.A, który kontrolował ponad 50% krajowego rynku kabli i był 9. producentem w Europie. W celu poprawy rentowności dokonano specjalizacji produkcji. BFK miała zajmować się głównie produkcją kabli elektroenergetycznych.
7 stycznia 2002 Telefonika KFK S.A., założona w 1992 w Myślenicach pod Krakowem, kupiła pakiet kontrolny akcji, a następnie w 2003 objęła cały pakiet akcji Elektrimu. 9 czerwca 2003 wszystkie fabryki kabli wchodzące w skład nowego podmiotu Tele-Fonika Kable S.A. utraciły osobowość prawną. Od tego momentu "Bydgoska Fabryka Kabli" przyjęła nazwę "Zakład Bydgoszcz", specjalizując się w produkcji kabli elektroenergetycznych. Wstrzymano produkcję kabli telekomunikacyjnych i światłowodowych, a w zamian w 2003 zbudowano nową halę produkcji kabli średnich i wysokich napięć. W 2004 udział sprzedaży BFK w grupie Tele-Fonika Kable wynosił ok. 28%.
Zabytkowa architektura.
Z najstarszych obiektów fabryki, wzniesionych w latach 1920–1924, zachowały się ceglane budynki położone w sąsiedztwie bramy z 1921 roku, budynek biurowy, hala produkcyjna, wieża ciśnień oraz położona wzdłuż ogrodzenia, dawna kotłownia i maszynownia. Są to budynki ceglane o starannie opracowanym detalu architektonicznym.
Hala główna (proj. Bronisław Jankowski) w duchu modernizmu międzywojennego widoczna od ul. Fordońskiej. Elewacje szczytowe zwieńczone są falistym gzymsem nawiązującym do formy kabla. Na zapleczu fabryki, tuż nad Brdą istnieje modernistyczna willa dyrektora z 1931 roku.

</doc>
<doc id="3669069" url="https://pl.wikipedia.org/wiki?curid=3669069" title="Jewgienij Łuniow">
Jewgienij Łuniow

Jewgienij Anatoljewicz Łuniow, ros. Евгений Анатольевич Лунёв (ur. 26 kwietnia 1976, Kazachska SRR) – kazachski piłkarz pochodzenia rosyjskiego, grający na pozycji napastnika.
Kariera piłkarska.
Kariera klubowa.
Wychowanek Szkoły Sportowej Szachtior Karaganda. W 1994 rozpoczął karierę piłkarską w klubie Batyr Ekibastuz. W 1995 przeszedł do Szachtiora Karaganda. Od 1997 występował w klubach Bołat Temyrtau, Irtysz-Bastau Pawłodar, Żengys Astana, Ekibastuziec Ekibastuz, Energetik-2 Pawłodar i Kajrat Ałmaty. W 2009 po raz piąty wrócił do Szachtiora Karaganda. W 2010 zasilił skład Okżetpesu Kokczetaw. Latem 2010 przeniósł się do Wostoku Ust-Kamienogorsk, w którym zakończył karierę piłkarza w roku 2011.
Kariera reprezentacyjna.
W latach 2000-2004 bronił barw narodowej reprezentacji Kazachstanu.

</doc>
<doc id="3669071" url="https://pl.wikipedia.org/wiki?curid=3669071" title="Jewgienij Lunew">
Jewgienij Lunew



</doc>
<doc id="3669073" url="https://pl.wikipedia.org/wiki?curid=3669073" title="Zadnia Sieczkowa Turnia">
Zadnia Sieczkowa Turnia

Zadnia Sieczkowa Turnia (ok. 2220 m) – jedna z trzech Sieczkowych Turni we wschodniej grani Świnicy w polskich Tatrach Wysokich. Na południowej stronie od Czarnych Ścian oddzielona jest Zadnią Sieczkową Przełączką (2194 m), na północnej od Skrajnej Sieczkowej Turni (2220 m) oddziela ją Wyżnie Sieczkowe Siodełko (ok. 2215 m).
Nazwy Sieczkowych Turni wprowadził w 2013 r. Władysław Cywiński. Upamiętnił w ten sposób dawnego przewodnika tatrzańskiego – górala Macieja Gąsienicę Sieczkę.
Od zachodniej strony szczyt Zadniej Sieczkowej Turni wznosi się nad Dolinką Kozią i trudno go w grani odróżnić. W najwyższej części opada do tej dolinki stromym, trawiasto-piarżystym stokiem, niżej przechodzącym w ścianę, która z orograficznie lewej strony ograniczona jest urwistym żlebem opadającym z Zadniej Sieczkowej Przełączki. Na wschodnią stronę opada z wierzchołka turni do Dolinki Buczynowej skaliste żebro, również ograniczone żlebem opadającym do tej dolinki z Zadniej Sieczkowej Przełączki.
Przez szczyt Zadniej Sieczkowej Turni nie prowadzi żaden znakowany szlak turystyczny. Natomiast zachodnimi jej stokami, kilkanaście metrów poniżej wierzchołka prowadzi szlak Orlej Perci. Ze szlaku tego można rozpoznać szczyt turni. Przy przejściu w kierunku od Zadniego Granatu na południe szlak turystyczny na Sieczkowej Szczerbie schodzi z grani na jej zachodnią stronę i prowadzi na przełączkę pod Czarnym Mniszkiem. Zadnia Sieczkowa Turnia jest drugim szczytem na tym odcinku
Pierwszymi udokumentowanymi zdobywcami szczytu Zadniej Sieczkowej Turni byli prawdopodobnie ksiądz Eugeniusz Janota i Bronisław Gustawicz wraz z przewodnikiem Maciejem Gąsienica Sieczką (podczas przejścia Granatów).

</doc>
<doc id="3669076" url="https://pl.wikipedia.org/wiki?curid=3669076" title="Rostam Ghasemi">
Rostam Ghasemi

Rostam Ghasemi (ur. 5 maja 1964 w Qaleh Sargah, zm. 8 grudnia 2022 w Teheranie) – irański wojskowy i polityk, w latach 2011–2013 minister ropy naftowej.
Życiorys.
Prawdopodobnie ukończył studia w zakresie inżynierii lądowej. W 1979 wstąpił do Korpusu Strażników Rewolucji Islamskiej, walczył w wojnie iracko-irańskiej. W latach 1981-1988 kierował logistyką oddziałów Korpusu w prowincji Buszehr. W 1996 został dowódcą bazy marynarki wojennej Korpusu w Nuh. Dosłużył się stopnia generała brygady. Po zakończeniu wojny iracko-irańskiej pracował ponadto w utworzonych przez Strażników firmach budowanych. W 2007 został dyrektorem najważniejszej z nich - Chatam al-Anbijja; firma ta realizowała również państwowe zamówienia w przemyśle naftowym i gazowym. W związku ze wzrostem znaczenia Chatam al-Anbijja w irańskiej gospodarce i oskarżeniami o jej udział w rozwijaniu irańskiego programu nuklearnego Rostam Ghasemi został objęty sankcjami przez Stany Zjednoczone i Unię Europejską odpowiednio 10 lutego i 26 lutego 2010.
W 2011 prezydent Mahmud Ahmadineżad, pod naciskiem Korpusu Strażników, mianował Ghasemiego ministrem ropy naftowej. Ghasemi pozostał na stanowisku przez dwa lata, do 2013, gdy nowym ministrem ropy naftowej został Biżan Namdar Zangane. Ghasemiego mianowano wówczas doradcą świeżo mianowanego ministra obrony Hosejna Dehghana.

</doc>
<doc id="3669081" url="https://pl.wikipedia.org/wiki?curid=3669081" title="Kościół ewangelicko-augsburski w Rawie Mazowieckiej">
Kościół ewangelicko-augsburski w Rawie Mazowieckiej



</doc>
<doc id="3669087" url="https://pl.wikipedia.org/wiki?curid=3669087" title="Józef Suchorzewski">
Józef Suchorzewski

Józef Suchorzewski herbu Zaremba (zm. 16 lutego 1778 roku) – podczaszy kaliski w latach 1773-1778, podstoli kaliski w latach 1765-1773, szambelan Stanisława Augusta Poniatowskiego w 1764 roku, starosta mieściski w 1751 roku.
Poseł na sejm 1766 roku z województwa kaliskiego. 

</doc>
<doc id="3669088" url="https://pl.wikipedia.org/wiki?curid=3669088" title="Leopoldine Ehrlich">
Leopoldine Ehrlich

Leopoldine Ehrlich (ur. 21 marca 1895) – austriacka lekkoatletka, oszczepniczka.
Pierwsza rekordzistka Austrii w rzucie oszczepem (25,59 w 1921).

</doc>
<doc id="3669090" url="https://pl.wikipedia.org/wiki?curid=3669090" title="Zamachy w Brukseli (2016)">
Zamachy w Brukseli (2016)

Zamachy w Brukseli w marcu 2016 – seria trzech skoordynowanych terrorystycznych zamachów bombowych przeprowadzonych rankiem 22 marca 2016 w Belgii: dwa na lotnisku w Zaventem w Brukseli i jeden przy stacji metra Maelbeek/Maalbeek w Brukseli. W atakach zginęły 32 osoby i trzech zamachowców samobójców (dwóch podejrzanych jest na wolności), a ponad 316 osób zostało rannych. Trzecia bomba została znaleziona podczas przeszukania lotniska i zdetonowana przez saperów. Do zamachów przyznała się organizacja Państwo Islamskie.
Zamachy były najkrwawszym aktem terroryzmu w historii Belgii. Belgijski rząd ogłosił trzy dni żałoby narodowej.
Tło zamachów.
Belgia jest aktywnym uczestnikiem trwającej interwencji zbrojnej przeciwko Państwu Islamskiemu podczas wojny domowej w Iraku. 5 października 2014 roku belgijski F-16 zrzucił pierwszą bombę na cel IS, na wschód od Bagdadu. Z kolei 12 listopada Irak ostrzegł członków koalicji, że lider IS rozkazał odwetowe ataki na kraje koalicji.
Ponadto proporcjonalnie do populacji, Belgia ma również największą liczbę obywateli spośród krajów Europy Zachodniej, którzy wyjechali walczyć po stronie dżihadystów; w przybliżeniu 440 osób wyjechało do Syrii i Iraku od stycznia 2015 roku. "The Guardian" podał szacunki, sugerujące, że Belgia dostarczyła do Syrii najwyższą liczbę bojowników na jednego mieszkańca spośród krajów europejskich. Według szacunków było to od 350 do 550 bojowników z łącznej liczby 11 mln mieszkańców, która obejmuje mniej niż 500 tys. muzułmanów. Niektóre raporty twierdziły, że z powodu słabego aparatu bezpieczeństwa i konkurujących ze sobą agencji wywiadowczych, Belgia stała się „wylęgarnią ideologii dżihadu” i „centrum rekrutacyjnym dżihadystów”. W rzeczywistości, Belgia zmaga się z takimi samymi problemami, jak inne kraje europejskie w odniesieniu do terroryzmu dżihadu, a ataki miały miejsce w wyniku braku odpowiedniej polityki zamiast niepowodzeń wywiadu.
Komórki terrorystyczne w Brukseli.
Przed zamachami miało miejsce kilka islamistycznych ataków terrorystycznych poza granicami Belgii. Jednakże przeprowadzono na jej terenie pewną liczbę operacji antyterrorystycznych. W maju 2014 roku zamachowiec mający powiązania z wojną w Syrii zaatakował Muzeum Żydowskie w Brukseli, zabijając cztery osoby. W styczniu 2015 roku przeprowadzono operacje antyterrorystyczne w Brukseli i Zaventem przeciwko grupie planującej drugą strzelaninę „Charlie Hebdo”; w wyniku operacji zginęło dwóch podejrzanych. W sierpniu 2015 roku podejrzany o terroryzm mężczyzna zaczął strzelać i zaatakował nożem pasażerów w pociągu Thalys, podróżującego z Amsterdamu do Paryża przez Brukselę, zanim został obezwładniony przez pasażerów.
Sprawcy zaangażowani w ataki z 13 listopada 2015 roku w Paryżu mieli siedzibę w gminie Molenbeek-Saint-Jean, w wyniku czego Bruksela została zablokowana na pięć dni w celu umożliwienia policji poszukiwania podejrzanych. 18 marca 2016 roku Salah Abdeslam, podejrzany o branie udziału w zamachach w Paryżu, został schwytany podczas dwóch operacji antyterrorystycznych w Molenbeek, w czasie których zginął inny podejrzany, a dwóch zostało rannych. Przynajmniej jeden podejrzany nadal pozostaje na wolności. Podczas przesłuchania, Abdeslam został przedstawiony ze zdjęciami rodzeństwa El Bakraoui, którzy będą później podejrzewani o przeprowadzanie zamachów w Brukseli trzy dni później. Belgijscy śledczy uważali, że aresztowanie Abdeslama mogło przyspieszyć planowanie zamachów bombowych. Według belgijskiego ministra spraw wewnętrznych Jana Jambona, władze wiedziały o przygotowaniach do działania ekstremistów w Europie, jednak stwierdził, że zlekceważono skalę ataku.
Zamachy.
W sumie przeprowadzono trzy zamachy: dwa na lotnisku, a jeden na stacji metra.
Port lotniczy Bruksela.
Ataki rozpoczęły się krótko przed godziną 8:00 czasu lokalnego, gdy w międzynarodowej hali odlotów portu lotniczego Bruksela w Zaventem doszło do dwóch wybuchów wywołanych przez zamachowców samobójców. Jeden z wybuchów miał miejsce w pobliżu odprawy British Airways i Iberia, a drugi pomiędzy kawiarnią Starbucks i odprawą Brussels Airlines. Eksplozja spowodowała rozbicie okien oraz znaczne szkody wewnątrz budynku.
Donoszono również, że padły strzały oraz słyszano krzyki w języku arabskim przed wystąpieniem eksplozji. Pracownik lotniska powiedział, że „słyszał jak ktoś krzyczał po arabsku przed wybuchami”. Natomiast podczas przeszukania lotniska odnaleziono trzecią bombę, która nie wybuchła w czasie zamachów; później została zdetonowana przez policję podczas kontrolowanej eksplozji. Prokurator federalny Belgii potwierdził, że wybuchy bomb z gwoździami zostały przeprowadzone przez zamachowców-samobójców.
Po ataku rząd wprowadził na terenie Belgii najwyższy stopień zagrożenia terrorystycznego. Natomiast port lotniczy został zamknięty, a wszystkie starty i lądowania odwołano (ok. 600 lotów) oraz zatrzymano transport kolejowy do lotniska. Następnie podano, że lotnisko ze względu na śledztwo i zniszczenia zostanie zamknięte do 28 marca 2016. Z kolei wszystkie loty powrotne zostały anulowane lub przekierowane na pobliskie lotniska, w tym Charleroi, Ostenda-Brugia i Schiphol.
Stacja metra Maelbeek/Maalbeek.
Kolejna eksplozja miała miejsce około godziny później, na stacji metra Maelbeek/Maalbeek o 9:11 czasu lokalnego w drugim wagonie metra. Pociąg jechał na linii 5 w kierunku centrum miasta i ruszał ze stacji Maelbeek/Maalbeek w kierunku Arts-Loi/Kunst-Wet, gdy wybuchła bomba. Maszynista natychmiast zatrzymał pociąg i pomógł ewakuować pasażerów. Wybuch miał miejsce niedaleko kompleksu siedziby Komisji Europejskiej w centrum Brukseli, 10 km od lotniska w Brukseli. Następnie o godzinie 9:27 czasu lokalnego metro w stolicy zostało zamknięte.
Ofiary.
W zamachach zginęło co najmniej 35 osób, w tym trzech zamachowców-samobójców, a ponad 316 zostało rannych, 62 osoby były w stanie krytycznym. Według belgijskiej straży pożarnej na lotnisku zginęło 14 osób, a 81 zostało rannych. Z kolei burmistrz stolicy Belgii Yvan Mayeur potwierdził, że na stacji metra zginęło co najmniej 20 osób, a ponad 106 zostało rannych. Cztery osoby w późniejszym czasie zmarły z ran w szpitalu. Zamachy były najkrwawszym aktem terroryzmu w historii Belgii.
Identyfikacja ofiar przebiegała powoli, zwłaszcza ze względu na dużą liczbę zaangażowanych narodowości, które według Ministra Spraw Zagranicznych oszacowano na co najmniej 40. 17 zmarłych osób było obywatelami Belgii, podczas gdy pozostałe 15 pochodziło z 12 krajów. Jedną z ofiar śmiertelnych ataku w Zaventem był André Adam, były stały przedstawiciel belgijski przy ONZ oraz były ambasador w Stanach Zjednoczonych. Wśród rannych znaleźli się również: słoweński dyplomata, były reprezentant Belgii w koszykówce Sébastien Bellin oraz osoby różnych narodowości, w tym trzej Polacy i co najmniej dziewięcioro obywateli Stanów Zjednoczonych.
W chwili zamachu zaginęły co najmniej cztery osoby, w tym obywatele Belgii, Francji, Polski i Szwajcarii.
Sprawcy.
Dwa zamachy samobójcze podczas ataków przeprowadzili dwaj bracia, Khalid i Ibrahim El Bakraoui. Na filmie z monitoringu na lotnisku, Ibrahim był widziany z dwoma innymi mężczyznami; jeden z nich został zidentyfikowany jako Najim Laachraoui, który również przeprowadził atak samobójczy na lotnisku. Wszyscy trzej zidentyfikowani podejrzani byli powiązani z tą samą komórką terrorystyczną, która była odpowiedzialna za ataki w Paryżu w listopadzie 2015 roku.
Na nagraniu wideo ochrony lotniska, widoczni są trzej mężczyźni pchający swoje bagaże. Uważa się, że były w nich bomby, które wybuchły w hali odlotów. Z kolei taksówkarz, który wiózł ich na lotnisko powiedział, że próbował pomóc mężczyznom z ich bagażami, ale kazali mu odejść. Zarówno Ibrahim, jak i Laachraoui wydają się nosić na lewych rękach rękawiczki, w których mogły być ukryte detonatory do materiałów wybuchowych.
W ciągu dziewięćdziesięciu minut po ataku na lotnisko, obszar wokół mieszkania w Schaerbeek, w północnym dystrykcie Brukseli, został otoczony kordonem policji. The New York Times podał, że taksówkarz „powiedział, że zaalarmował policję dopiero po zobaczeniu fotografii z podejrzanymi, która została opublikowana godziny później”. Wewnątrz domu odkryto 15 kg nadtlenku acetonu, 151 litrów acetonu, prawie 30 litrów nadtlenku wodoru, zapalniki, a także walizki wypełnione gwoździami i śrubami oraz flagę Państwa Islamskiego. Co najmniej jeden mieszkaniec donosił o nietypowych zapachach na policji, w wyniku czego policjant Philippe Swinnen sprawdzał budynek dwa razy w ciągu trzech miesięcy, ale nie wchodził do środka.
Znaleziono również laptopa Ibrahima el-Bakraoui w koszu na śmieci w pobliżu domu. W pamięci laptopa był list pożegnalny, w którym napisano, że Ibrahim jest „zestresowany, (...) że czuje się zagrożony i że boi się, że skończy w celi”. Na urządzeniu znaleziono również zdjęcia oraz plany siedziby belgijskiego premiera Charlesa Michela oraz informacje na temat wielu innych miejsc w Brukseli.
Khalid i Ibrahim El Bakraoui.
Bracia El Bakraoui urodzili się w Brukseli i wychowywali się w Laeken, północnej dzielnicy mieszkalnej stolicy Belgii. Byli obywatelami Belgii marokańskiego pochodzenia. Ich ojciec był emerytowanym rzeźnikiem i pobożnym muzułmaninem, który wyemigrował z Maroka, podczas gdy ich matka została opisana jako „konserwatystka i samotniczka”.
Obaj bracia byli znani władzom belgijskim. Jednak w przeciwieństwie do innych radykalnych zwolenników IS, którzy rozpoczynają jako drobni przestępcy, mężczyźni mieli na swoim koncie popełnienie cięższych przestępstw. Amerykańskie Federalne Biuro Śledcze posiadało informacje na temat braci i wysłało je do władz Holandii 16 marca 2016 roku, prawie tydzień przed zamachami. Ibrahim zginął w jednym z zamachów samobójczych na brukselskim lotnisku, a Khalid zginął w samobójczym zamachu bombowym na stację metra. Obaj uniknęli schwytania podczas operacji antyterrorystycznej policji w Brukseli 15 marca 2016 roku.
Ibrahim El Bakraoui (ur. 9 października 1986 w Brukseli) był zaangażowany w próbę napadu na kantor wymiany walut w styczniu 2010 roku, gdzie postrzelił policjanta z karabinu Kałasznikowa. Burmistrz Brukseli Freddy Thielemans i burmistrz Molenbeek Philippe Moureaux opisali to jako „fait divers” i „normalne w dużym mieście”, wywołując kontrowersje. Ibrahim został skazany na 10 lat więzienia, ale został zwolniony warunkowo w październiku 2014 roku. Otrzymał zakaz opuszczania kraju na okres dłuższy niż miesiąc. Jednak nie przestrzegał warunków zwolnienia warunkowego i był ponownie poszukiwany przez władze. Po zamachach prezydent Turcji Recep Tayyip Erdoğan powiedział, że w czerwcu 2015 roku Ibrahim został deportowany z Turcji do Holandii z powodu podejrzenia, że chce walczyć w Syrii. Władze Belgii i Holandii zostały poinformowane o zatrzymaniu i deportacji, ale najwidoczniej zignorowały ostrzeżenia i Holandia wydała Ibrahima po nieudanej próbie ustalenia jego związku z terroryzmem. FBI oświadczyło 16 marca 2016 roku, że śledziło Ibrahima i jego działalność przestępczą od września 2015 roku.
Khalid El Bakraoui (ur. 12 stycznia 1989 w Brukseli) był jednym z trzech ludzi bezpośrednio zaangażowanych w napad na bank 27 października 2009 roku. Z dwoma wspólnikami porwali pracownicę banku, wymusili na niej jazdę do brukselskiego oddziału banku AXA i wyłączenie alarmu, a następnie ukradli 41 tysięcy euro. Dwa tygodnie później Khalid el-Bakraoui ukradł Audi S3 i został zatrzymany przez policję w brukselskim magazynie pełnym kradzionym samochodów. Nie przedstawiono mu żadnych zarzutów. W 2011 roku Khalid został aresztowany za posiadanie kałasznikowów i skazany na 5 lat więzienia za kradzieże samochodów. Został zwolniony warunkowo w 2013 lub 2014 roku po odbyciu większości swojego wyroku. Po uwolnieniu został aresztowany po spotkaniu z byłym wspólnikiem w maju 2015 roku, który naruszył termin jego zwolnienia warunkowego. Jednak sędzia wypuścił go ze względu na spełnienie reszty warunków zwolnienia. Od października 2015 roku nie stawiał się na spotkaniach ws. zwolnienia warunkowego oraz opuścił swoje miejsce zamieszkania, w wyniku czego w lutym 2016 roku anulowano jego zwolnienie warunkowe. W sierpniu 2015 roku Interpol wydał nakaz jego aresztowania. We wrześniu 2015 roku pod pseudonimem Ibrahim Maaroufi wynajął mieszkanie w Charleroi, które zostało wykorzystane jako kryjówka przez niektórych sprawców ataków w Paryżu. Następnie 11 grudnia 2015 wydano na Khalida dwa kolejne nakazy aresztowania: jeden międzynarodowy i jeden europejski, oba wydane przez paryskiego sędziego, prowadzącego śledztwo ws. ataków w Paryżu, ponieważ Khalid wynajął mieszkanie Charleroi, gdzie znaleziono odciski organizatora ataków Abdelhamida Abaaouda i zamachowca-samobójcy Bilala Hadfiego. 16 marca 2016 roku FBI poinformowało władze holenderskie, że Khalid był poszukiwany za „terroryzm, ekstremizm i rekrutację”, ale 30 marca minister spraw wewnętrznych Holandii Ard van der Steur, napisał, że raport „pochodził z Wydziału Wywiadu Policji Nowego Jorku i został przekazany przez holenderską ambasadę w Waszyngtonie”.
Najim Laachraoui.
Najim Laachraoui (znany również pod własnym przybranym imieniem Soufiane Kayal, ur. 18 maja 1991 w Adżdir, Maroko) został potwierdzony jako jeden z dwóch zamachowców-samobójców na lotnisku 23 marca. Urodził się w Maroku, ale wychowywał się w dzielnicy Schaerbeek, gdzie studiował w miejscowej katolickiej szkole Świętej Rodziny. W latach 2009–2010 studiował inżynierię na Université Libre de Bruxelles, ale nie ukończył jej z dyplomem. Następnie studiował inżynierię elektromechaniczną na Université catholique de Louvain w latach 2010–2011 którą ukończył z tytułem baccalauréat.
Laachraoui wyjechał do Syrii we wrześniu 2013 roku, podczas jednej z pierwszych fal wyjazdów belgijskich dżihadystów. Jego pseudonim wojenny to Abu Idriss. Jego rodzina straciła z nim kontakt. W wyniku tego burmistrz Schaerbeek oświadczył, że Laachraoui został usunięty z rejestru wyborców w 2015 roku oraz że jest „niezdolny do zrobienia więcej”. We wrześniu 2015 roku wrócił do Europy razem z Salahem Abdeslamem, jednym z organizatorów zamachów w Paryżu w listopadzie 2015 roku. Podczas kontroli posłużył się fałszywymi dokumentami. W lutym 2016 roku belgijski sąd skazał go zaocznie za zaangażowanie w działalność Państwa Islamskiego oraz podejrzewano go o należenie do komórki terrorystycznej kierowanej przez Khalida Zerkaniego, który rekrutował bojowników w Syrii, w tym Abdelhamid Abaaoud, organizatora listopadowych ataków w Paryżu w 2015 roku. Udał się do sądu i oczekiwał na wyrok, który miał zostać ogłoszony w maju tegoż roku.
Najim Laachraoui posługując się pseudonimem Soufiane Kayal wynajął dom pod Namurem dżihadystom, którzy opracowali plan zamachów w Paryżu z listopada 2015 roku. DNA Najima Laachraoui odkryto m.in. na materiałach wybuchowych, a także w wynajętym domu, z którego korzystali terroryści. Dzienniki „La Libre”, „Derniere Heure” i „De Tijd” zaprzeczyły, że doszło do zatrzymania Najima Laachraoui. Podobnie jak bracia El Bekraoui, uniknął schwytania podczas operacji policyjnych w dniach 15 i 18 marca 2016 roku, podczas których schwytano Salaha Abdeslama. Uważa się, że Laachraoui popełnił samobójstwo za pomocą pasa szahida, których używano również podczas zamachów w Paryżu.
Mohamed Abrini.
Mohamed Abrini (ur. ok. 1984 roku) został aresztowany 8 kwietnia 2016 przez policję, która uważała go za trzeciego zamachowca na lotnisku. Po konfrontacji z fotografiami, przyznał, że był „człowiekiem w kapeluszu” widzianym przez kamery monitoringu na lotnisku w Brukseli.
Początkowo informowano, że mężczyzna po prawej stronie z nagrania monitoringu, który pozostaje na wolności, to Laachraoui. Natomiast mężczyzna po lewej stronie, który zginął w zamachach samobójczych na lotnisku, pozostawał niezidentyfikowany. Z kolei raporty o podejrzanych aresztowanych w dzielnicy Anderlecht w Brukseli, wśród których miał być Laachraoui, okazały się fałszywe. Później potwierdzono, że mężczyzna po lewej stronie to Laachraoui; człowiek będący na wolności pozostawał niezidentyfikowany. Zdaniem władz belgijskich niezidentyfikowany mężczyzna był przewodnikiem lub wsparciem dla Ibrahima i Laachraoui. Media belgijskie zidentyfikowały trzeciego mężczyznę jako Faycala Cheffou, niezależnego dziennikarza, lecz nie była to poszukiwana osoba.
7 kwietnia 2016 belgijska policja federalna opublikowała film, który pokazuje drogę podjętą przez podejrzanego mężczyznę po zamachu na lotnisko. Dzień później telewizja VRT podała, że policja zatrzymała Mohameda Abriniego, podejrzanego o udział w serii zamachów w Paryżu z listopada 2015, a według agencji Reutera Abrini prawdopodobnie jest jednym zamachowców z lotniska Zavantem oraz mężczyzną widzianym na filmie.
Osama Krayem.
Osama Krayem (ur. ok. sierpnia 1992 roku), obywatel Szwecji, został nagrany razem z Khalidem El Bakraoui na stacji metra Pétillon krótko przed zamachem na stacji Maelbeek/Maalbeek. Krayem został aresztowany 8 kwietnia pod zarzutem pomagania Khalidowi w przeprowadzeniu ataku. W 2015 roku walczył w Syrii, natomiast przed powrotem do Europy używał przybranego nazwiska Naïm Al Hamed według sfałszowanego paszportu, który przedstawił.
Inni podejrzani.
Śledczy ujawnili obecność innego podejrzanego zamachowca, który był widziany wraz z Khalidem El Bakraoui na stacji metra; on także pozostaje na wolności.
24 marca, sześć osób zostało zatrzymanych podczas policyjnych operacji w Brukseli, Jette i Schaerbeek; wszyscy zostali aresztowani w związku z dochodzeniem dotyczącym zamachów.
25 marca 28-letni Marokańczyk został zatrzymany w czasie rutynowej kontroli policyjnej w Gießen w Niemczech; twierdzono, że mężczyzna, który bez sukcesu ubiegał się o azyl, jest w bezpośrednim kontakcie z napastnikami z Brukseli. Ponadto w czasie policyjnej operacji na terenie dzielnicy Schaerbeek został zabity mężczyzna powiązany z atakiem w Brukseli.
Według stanu z 26 marca, dwunastu mężczyzn zostało aresztowanych w związku z zamachami. Tego samego dnia belgijska prokuratura oskarżyła niejakiego Faycala C., który został zatrzymany dwa dni wcześniej przed biurem belgijskiej prokuratury. Zidentyfikowany przez media jako Fayçal Cheffou w czasie zamachu był ubrany kapelusz i kamizelkę. Został oskarżony o „morderstwa terrorystyczne, usiłowanie zabójstwa o charakterze terrorystycznym i udział w działalności terrorystycznej”. W trakcie przeszukania jego domu nie stwierdzono obecności materiałów wybuchowych oraz broni i 28 marca został zwolniony z powodu braku dowodów.
27 marca we Włoszech został zatrzymany Algierczyk, będący częścią szajki zajmującej się fałszowaniem dokumentów, która dostarczyła podrobione dokumenty sprawcom obu ataków, w Paryżu i Brukseli. Belgijski rząd wydał europejski nakaz aresztowania mężczyzny, którego agencja informacyjna ANSA zidentyfikowała jako 40-letniego Djamala Eddine Ouali w dniu 6 stycznia. Imię Ouali pojawiło się w trakcie poszukiwań przeprowadzonych w październiku 2015 roku w dzielnicy Saint-Gilles w Brukseli, w wyniku których odnaleziono ok. 1000 cyfrowych zdjęć, które były używane do tworzenia fałszywych dokumentów tożsamości.
28 marca prokurator poinformował, że zarzut o udział w organizacji terrorystycznej usłyszeli Aboubaker O., Yassine A. i Mohamed B.
Następstwa.
W wyniku ataków na terenie całej Belgii przeprowadzono naloty i przeszukania oraz podwyższono poziom bezpieczeństwa w wielu krajach.
Belgia.
Władze belgijskie tymczasowo wstrzymały ruch lotniczy na lotnisku oraz ewakuowano budynki terminalu. Lotnisko było zamknięte dla ruchu pasażerskiego, natomiast datę ponownego otwarcia przekładano kilkakrotnie, z prognozą ponownego otwarcia w dniu 29 marca 2016 roku. Budynek Berlaymont, który znajduje się w pobliżu stacji Maelbeek/Maalbeek i jest siedzibą Komisji Europejskiej, został zamknięty. Z kolei na podejrzanych obiektach, znalezionych wokół stacji Maelbeek/Maalbeek przeprowadzono kontrolowane eksplozje.
Wszystkie środki transportu publicznego w stolicy zostały wstrzymane w wyniku ataków. Stacje Bruxelles-Nord, Bruxelles-Central/Brussel-Centraal i Bruxelles Midi zostały ewakuowane i zamknięte, a Eurostar anulował podróże do dworca Bruxelles Midi. Wszystkie pociągi z Paryża do Brukseli również anulowano. Z kolei taksówki w Brukseli woziły pasażerów bez opłat w czasie trwania blokady. Stacja kolejowa Gare du Nord, z połączeniami kolejowymi do Brukseli, również została tymczasowo zamknięta.
Belgijskie Ministerstwo Spraw Wewnętrznych wprowadziło najwyższy stopień zagrożenia terrorystycznego po zamachu na lotnisku. Ponadto rząd ostrzegł, że niektórzy sprawcy mogą być wciąż na wolności i wezwał obywateli, aby skontaktowali się z przyjaciółmi i rodziną za pomocą mediów społecznościowych w celu uniknięcia przeciążenia sieci telefonicznych.
Agencja prasowa Belga podała, że dwie belgijskie elektrownie atomowe, Tihange i Doel, zostały częściowo ewakuowane w ramach środków ostrożności. Po zamachach do minimum zredukowano personel i pozostali tylko niezbędni pracownicy, potrzebni do zapewnienia pracy elektrowni. Natomiast nadzór nuklearny AFCN podał, że cały personel zostanie dokładnie skontrolowany.
Tymczasowo zamknięto również granicę z Francją oraz Holandią, a władze tych dwóch państw wprowadziły kontrole graniczne na niektórych głównych przejściach na granicy Francja-Belgia.
W związku z zamachami rząd federalny zarządził trzydniową żałobę narodową, trwającą od wtorku do czwartku, a flagi zostały opuszczone do połowy masztów na budynkach publicznych. 23 marca 2016 w południe czasu lokalnego w Belgii uczczono pamięć ofiar minutą ciszy.
Ponadto 23 marca 2016 roku organizacje muzułmańskie takie jak „Liga Imamów w Belgii” czy „Komitet Wykonawczy Muzułmanów Belgii” publicznie potępiły zamachy i złożyły kondolencje ofiarom oraz ich rodzinom.
Lotnisko zostało zamknięte 22 marca 2016, a ponowne otwarcie przekładano kilka razy. 29 marca przeprowadzono test operacyjny. Oficjalna data wznowienia działalności lotniska miała zostać ogłoszona 30 marca 2016. W przypadku ponownego otwarcia docelowo przewidywano 800–1000 pasażerów na godzinę, w porównaniu do ruchu sprzed zamachów, który wynosił po 5000 pasażerów na godzinę. Opóźnienie ponownego otwarcia było spowodowane rozległymi uszkodzeniami infrastruktury budynku. W przypadku otwarcia planowano również utworzenie tymczasowego terminalu. Gdy lotnisko wznowiło działalność, początkowo tylko Brussels Airlines mogło z niego korzystać, natomiast inne linie lotnicze zostały przywrócone w późniejszym czasie.
Zamknięcie lotniska dotknęło również przedsiębiorstwa z nim związane. W wyniku tego zamknięto Sheraton Brussels Airport Hotel oraz Four Points by Sheraton Brussels. Z kolei 23 marca wznowiono loty transportowe, ale biura wynajmu samochodów nadal pozostawały zamknięte.
27 marca 2016 roku na Place de la Bourse w centrum Brukseli mieszkańcy chcieli uczcić w niedzielę pamięć ofiar zamachów. Jednak doszło do zamieszek, które zostały wywołane przez prawicowych demonstrantów, skandujący hasła przeciw imigrantom i Państwu Islamskiemu. Doszło do starć z policją, która była zmuszona użyć armatek wodnych.
29 marca 2016 okazało się, że Ibrahim i Khalid El Bakraoui zostali wypuszczeniu z więzienia ze względu na prawo wprowadzone w 1888 roku znane jako „Lejeune”, według którego więźnia należy zwolnić po odbyciu ⅓ wyroku. Belgijski minister spraw wewnętrznych Jan Jambon stwierdził, że partie rządzące porozumieli się ws. aktualizacji prawa w 2014 roku. Prawo „Lejeune” było po raz pierwszy przedmiotem kontroli po zwolnieniu z więzienia seryjnego mordercy i pedofila Marca Dutroux w 1992 roku.
30 marca 2016 planowano ponowne otwarcie lotniska Zaventem, jednak odwołano je z powodu strajku pracującej tam policji portu lotniczego. Policjanci lotniska uważali, że środki bezpieczeństwa na lotnisku były zbyt słabe i chcieli, aby detektory metalu, skanery ciała i maszyny do prześwietlania bagażu były ustawione już przed wejściem do budynku lotniska. Ostatecznie spór został rozwiązany, a otwarcie portu lotniczego zaplanowano na 3 kwietnia. W tym samym dniu odbył się lot Brussels Airlines do Faro oraz przelot do Aten i Turynu. Po ponownym otwarciu, jedynie pasażerowie mogli wejść do tymczasowej hali odlotów oraz zorganizowano punkty kontroli na drodze do lotniska. Ponadto dopuszczono do ruchu tylko samochody i taksówki, natomiast pozostały transport publiczny nadal był zawieszony. Dodatkowo od czasu zamknięcia lotniska przychody z hotelu spadły o połowę.
1 kwietnia 2016 roku wszyscy przywódcy religijni w Brukseli zebrali pieniądze na pomnik upamiętniający ofiary zamachów. Wyrazili również chęć rozpowszechniania religijnego przesłania jedności całej Belgii oraz walki z ekstremizmem.
25 kwietnia 2016, stacja metra Maelbeek została ponownie otwarta w ramach podwyższonego bezpieczeństwa. Natomiast 1 maja na lotnisku w Brukseli na nowo otwarto halę odlotów przy wzmożonych środkach bezpieczeństwa, sześć tygodni po atakach terrorystycznych.
Burmistrz dzielnicy Molenbeek, Francoise Schepmans, zdecydował się zamykać meczety, w których stosowany był „język podżegający” do zamachów. Ustalono również, że z 1600 organizacji non-profit zarejestrowanych w dystrykcie, 102 miało powiązania z działalnością przestępczą, z czego 52 z religijnym radykalizmem oraz terroryzmem.
Inne kraje.
Wkrótce po wiadomościach o atakach w Belgii, zwiększono bezpieczeństwo, szczególnie na lotniskach, dworcach kolejowych i innych centrach transportowych, w Chinach, Danii, Francji, Niemczech, Grecji, Indonezji, Irlandii, Włoszech, Japonii, Malezji, Malcie, Holandii, Filipinach, Tajlandii, Wielkiej Brytanii i Stanach Zjednoczonych. Ponadto 22 marca 2016 roku Izrael wstrzymał loty z Europy na resztę dnia; dodatkowe siły policji zostały rozmieszczone na granicy belgijsko-holenderskiej; Brytyjskie Biuro Spraw Zagranicznych oraz Wspólnoty podało, że belgijskie władze odradzały podróże do Brukseli w mało istotnych celach, natomiast urzędnicy z ambasady USA w Brukseli ostrzegali o możliwości wystąpienia większej liczby ataków, polecając „schronienie się w bezpiecznym miejscu i unikanie wszelkiego transportu publicznego”.
Reakcje.
Wiele krajów, szefów państw oraz organizacji międzynarodowych złożyło kondolencje i oświetliło zabytki w związku z zamachami w Brukseli. Jednodniową żałobę narodową ogłosiły Rumunia, Serbia, Chorwacja, Mołdawia, Litwa i Malta.
W telewizyjnym wystąpieniu do narodu 22 marca 2016 roku, król Filip I Koburg wyraził głębokie ubolewanie, zarówno swoje, jak i królowej Matyldy oraz zaoferował pełne wsparcie dla członków służb ratowniczych i bezpieczeństwa.
Po zamachach kilka struktur na całym świecie zostało oświetlonych barwami belgijskiej flagi, w tym Brama Brandenburska w Berlinie, Wieża Eiffla w Paryżu, Fontanna di Trevi w Rzymie, National Gallery na londyńskim Trafalgar Square i Burdż Chalifa w Dubaju. Gubernator Nowego Jorku Andrew Cuomo poinformował, że w nocy po atakach 1 World Trade Center zostanie podświetlony w kolorach flagi Belgii; tak samo zrobiono z budowlą Toronto Sign.
Niektóre internetowe strony informacyjne skrytykowały nieproporcjonalny nacisk na zamachy w Brukseli w porównaniu z podobnymi atakami w innych krajach, nawiązując zwłaszcza do zamachu w Ankarze w Turcji, który miał miejsce kilka dni wcześniej.

</doc>
<doc id="3669091" url="https://pl.wikipedia.org/wiki?curid=3669091" title="Maria Keller-Siller">
Maria Keller-Siller



</doc>
<doc id="3669092" url="https://pl.wikipedia.org/wiki?curid=3669092" title="Fused">
Fused

Fused – album studyjny gitarzysty Tony'ego Iommiego oraz basisty i wokalisty Glenna Hughesa. Wydawnictwo ukazało się 12 lipca 2005 roku nakładem wytwórni muzycznej Sanctuary Records. W nagraniach muzyków wsparli keyboardzista Bob Marlette, który był współautorem wszystkich utworów na płycie oraz perkusista Kenny Aronoff.
Lista utworów.
Opracowano na podstawie materiału źródłowego.

</doc>
<doc id="3669093" url="https://pl.wikipedia.org/wiki?curid=3669093" title="M. Kraus">
M. Kraus



</doc>
<doc id="3669095" url="https://pl.wikipedia.org/wiki?curid=3669095" title="Hermina Kraus">
Hermina Kraus



</doc>
<doc id="3669097" url="https://pl.wikipedia.org/wiki?curid=3669097" title="Zamachy w Brukseli (22 marca 2016)">
Zamachy w Brukseli (22 marca 2016)



</doc>
<doc id="3669099" url="https://pl.wikipedia.org/wiki?curid=3669099" title="Franciszek Kossowski">
Franciszek Kossowski



</doc>
<doc id="3669100" url="https://pl.wikipedia.org/wiki?curid=3669100" title="Tadeusz Stadnikiewicz">
Tadeusz Stadnikiewicz

Tadeusz Stadnikiewicz (ur. 28 listopada 1887 w Pisanowie, zm. 22 marca 1950) – polski inżynier górniczy, oficer rezerwy Wojska Polskiego, konsul honorowy Łotwy w Katowicach od 1937 roku.
Życiorys.
Urodził się 28 listopada 1887 w Pisanowie, jako syn Alfreda i Jadwigi, z d. Leszczyńskiej. Uczył się w I Gimnazjum im. ks. Stanisława Konarskiego w Rzeszowie. Ukończył studia na Akademii Górniczej w Leoben z tytułem inżyniera. Podczas I wojny światowej służył w szeregach c. i k. armii w stopniu podporucznika rezerwy artylerii; w połowie 1916 otrzymał po raz drugi najwyższe pochwalne uznanie od cesarza Franciszka Józefa I. Po odzyskaniu przez Polskę niepodległości został przyjęty do Wojska Polskiego. Został awansowany do stopnia porucznika rezerwy artylerii ze starszeństwem z dniem 1 czerwca 1919. Był oficerem rezerwowym jednostki w Warszawie, w 1923 pod nazwą dywizjon artylerii zenitowej, a w 1924 1 pułk artylerii przeciwlotniczej.
Został zawiadowcą powołanej 10 września 1925 spółki z o.o. „Providentia” w Katowicach. Został zaliczony przez Zbigniewa Landaua do oligarchii finansowej II RP w 1928 roku (z tym, że sam autor uważał swoje ustalenia za wstępne, nazywał je hipotezą roboczą i zastrzegał, że „Znacznie trudniej jest znaleźć potwierdzenie słuszności doboru określonych osób do grupy „oligarchów”. Brak bowiem istotnego elementu – określenia wielkości kapitałów własnych posiadanych przez poszczególne osoby”). Zasiadał wówczas we władzach sześciu spółek o łącznym kapitale 74,4 mln złotych. Pełnił funkcję dyrektora kopalni „Eminencja” w katowickiej dzielnicy Dąb, po czym w styczniu 1929 objął stanowisko starszego dyrektora kopalń, należących do koncernu Friedenshütte Sp. Akc. i Zakłady Przemysłowe Mikołaja hr. Ballestrema. W latach 30. był dyrektorem Zakładów Przemysłowych Mikołaja hr. Ballestrema Katowicach. Do 1939 był dyrektorem generalnym przedsiębiorstwa „Godula SA Wirek. Kopalnie S. A. i O. T. A.” w Katowicach.
W 1933, pełniąc stanowisko wiceprezesa Związku Pracodawców Województwa Śląskiego zasiadł był członkiem Komitetu Obywatelskiego Pożyczki Narodowej. 8 czerwca 1934 został ponownie wybrany prezesem Związku Pracodawców Górnośląskiego Przemysłu Górniczo-Hutniczego w Katowicach. Pełnił stanowisko wiceprezesa Unii Polskiego Przemysłu Górniczo-Hutniczego z siedzibą w Katowicach, utworzonej w 1932. Pod koniec 1934, pełnił funkcję członka zarządu Godulla SA Chebzie został wybrany radcą sekcji przemysłowej Izby Przemysłowo-Handlowej w Katowicach. Był członkiem Stowarzyszenia Polskich Inżynierów Górniczych i Hutniczych. Od 1928 był członkiem Małopolskiego Towarzystwa Łowieckiego z siedzibą w Krakowie. W 1930 zasiadł w komitecie budowy laboratorium maszynowego przy Akademii Górniczo-Hutniczej w Krakowie.
W czasie II wojny światowej przebywał m.in. w Portugalii. Po wojnie pozostał na emigracji, kierował komitetem technicznym spółki Anglo-Polish Reconstruction.
Zmarł 22 marca 1950, został pochowany w Londynie, na Cmentarzu Katolickim St. Mary.

</doc>
<doc id="3669102" url="https://pl.wikipedia.org/wiki?curid=3669102" title="Władysław Freisinger">
Władysław Freisinger

Władysław Freisinger (ur. 2 kwietnia 1867 w Lisku, zm. 18 sierpnia 1928) – tytularny pułkownik lekarz Wojska Polskiego, doktor nauk medycznych.
Życiorys.
Urodził się 2 kwietnia 1867 w Lisku. W 1885 zdał egzamin dojrzałości w C. K. Gimnazjum w Przemyślu. Ukończył studia medyczne uzyskując tytuł naukowy doktora. Był oficerem lekarzem c. i k. armii. Na stopień lekarza pułku (niem. "Regimentsarzt") został awansowany ze starszeństwem z 1 maja 1899 roku. W 1914 roku był lekarzem c. i k. 90 pułku piechoty w Jarosławiu. 1 lutego 1918 roku został awansowany na stopień starszego lekarza sztabowego 2. klasy (niem. "Oberstabsartzt 2. Klasse"), który odpowiadał stopniowi podpułkownika. Jego oddziałem macierzystym był nadal c. i k. 90 pułk piechoty.
15 marca 1919 roku został przyjęty do Wojska Polskiego z byłej armii austriacko-węgierskiej, z zatwierdzeniem w stopniu podpułkownika lekarza i tytułem doktora. W okresie II Rzeczypospolitej był tytularnym pułkownikiem ze starszeństwem z dniem 1 czerwca 1919 roku w korpusie oficerów stanu spoczynku sanitarnych, grupa lekarzy. W latach 20. mieszkał w Lisku. W mieście prowadził indywidualną praktykę lekarską.
W 1922 został członkiem Związku Lekarzy Małopolski i Śląska Cieszyńskiego w Krakowie. Był myśliwym. Przed 1914 mieszkając w Jarosławiu był członkiem tamtejszego koła Galicyjskiego Towarzystwa Łowieckiego. W II RP należał do Małopolskiego Towarzystwa Łowieckiego z siedzibą w Krakowie. Był członkiem Izby Lekarskiej we Lwowie, członkiem założycielem Towarzystwa Muzeum Etnograficznego w Krakowie. 
Był jednym z pierwszych mieszkańców Leska posiadających w mieście samochód osobowy. Prowadząc pojazd marki Ford w drodze do Sanoka po południu 16 sierpnia 1928 uległ wypadkowi w Posadzie Liskiej, w odległości kilkuset metrów od Liska. Według doniesienia prasowego przyczyną był brak wprawy Freisingera w prowadzeniu zagranicznego auta, wyposażonego w inaczej skonstruowany mechanizm kierowniczy (pułkownik miał pomylić dźwignię hamulec z gazem), wskutek czego pojazd przy omijaniu wozu konnego gwałtownie skręcił, wpadł do rowu i dachował. Kierujący samochodem Freisinger odniósł ciężkie obrażenia klatki piersiowej wgniecionej w kierownicę, zaś ranni zostali także podróżujący z nim szofer i bratanek. Mimo starań lekarzy z Sanoka i Liska zmarł o godz. 1 w nocy 18 sierpnia. Jego pogrzeb odbył się 20 sierpnia 1928 w Lisku.

</doc>
<doc id="3669103" url="https://pl.wikipedia.org/wiki?curid=3669103" title="Wiktor Antonow (ur. 1969)">
Wiktor Antonow (ur. 1969)

Wiktor Wasiljewicz Antonow, ros. Виктор Васильевич Антонов (ur. 1 października 1969 w Pawłodarze, Kazachska SRR) – kazachski piłkarz pochodzenia rosyjskiego, grający na pozycji napastnika, sędzia piłkarski.
Kariera piłkarska.
Wychowanek Szkoły Sportowej w Pawłodarze. W 1986 rozpoczął karierę piłkarską w miejscowym klubie Traktor Pawłodar. Potem został powołany do służby wojskowej. Po zwolnieniu z wojska w 1990 został piłkarzem Mietałłurga Jermak. Po pół roku przeszedł do Ekibastuzca Ekibastuz. W 1991 powrócił do rodzimego klubu, w którym występował zakończenia kariery piłkarza w roku 1998.
Kariera sędziowska.
Jako arbiter kategorii krajowej w latach 2001-2016 sędziował 153 mecze piłkarskie w rozgrywkach Mistrzostw i Pucharu Kazachstanu. Jako sędzia liniowy obsługiwał 55 meczów.

</doc>
<doc id="3669109" url="https://pl.wikipedia.org/wiki?curid=3669109" title="Oświata i wychowanie w Toruniu">
Oświata i wychowanie w Toruniu

Oświata i wychowanie w Toruniu – placówki oświatowe różnego rodzaju i szczebla zlokalizowane w Toruniu.
Charakterystyka.
W 2015 roku w Toruniu działało blisko 150 placówek oświatowych różnego rodzaju i szczebla, obok sieci placówek edukacyjnych prowadzonych przez władze Torunia, istniało również szeroko rozbudowane szkolnictwo niepubliczne. Oto one:
Ponadto w Toruniu działa jedyne w województwie i w kraju Uniwersyteckie Liceum Ogólnokształcące. Szkoła ta jest prowadzona przez Uniwersytet Mikołaja Kopernika. ULO należy do najlepszych szkół w kraju - Liceum w roku 2015 zajęło czwarte miejsce w rankingu szkół ponadgimnazjalnych, natomiast w 2014 roku szkoła zajęła pierwsze miejsce w powyższym rankingu.
Statystyka.
W roku szkolnym 2015/2016 do placówek oświatowych w Toruniu - przedszkoli i szkół (w tym podstawowych, gimnazjalnych i ponadgimnazjalnych) – uczęszczało blisko 30 tys. dzieci i młodzieży, z którymi pracowało 2911 nauczycieli. Liczba etatów nauczycielskich wynosiła wówczas 3094,09, a pracowników administracji i obsługi 1151,16. Zdecydowanie najwięcej, bo aż 1646 osób, to w toruńskich szkołach nauczyciele dyplomowani, mianowanych jest 1109, kontraktowych 109, a stażystów 47. Liczba oddziałów w przedszkolach i szkołach w roku szkolnym 2015/2016 przedstawiała się następująco:
Nadzór i doskonalenie zawodowe nauczycieli.
W Toruniu funkcjonują instytucje publiczne nadzorujące i wspomagające oświatę na obszarze miasta i części wschodniej województwa, są to: Kuratorium Oświaty – delegatura w Toruniu, Poradnia Psychologiczno-Pedagogiczna, Niepubliczna Rodzinna Poradnia Psychologiczno-Pedagogiczna, Toruńskie Stowarzyszenie Oświatowe, którego celem jest tworzenie nowych alternatywnych form edukacji dzieci i młodzieży.
W Toruniu działa także Kujawsko-Pomorskie Centrum Edukacji Nauczycieli
Edukacja podstawowa.
Przedszkola, publiczne.
W 2015 roku istniały następujące przedszkola:
Oddziały przedszkolne, publiczne.
W 2015 roku istniały następujące oddziały przedszkolne:
Przedszkola, niepubliczne.
W 2015 roku istniały następujące przedszkola:
Szkoły podstawowe, publiczne.
W 2015 roku istniały następujące szkoły podstawowe:
Szkoły podstawowe specjalne, publiczne.
W 2015 roku istniały następujące szkoły podstawowe:
Szkoła podstawowa dla dorosłych , publiczna.
W 2015 roku istniała następująca szkoła podstawowa:
Szkoły podstawowe, niepubliczne.
W 2015 roku istniały następujące szkoły podstawowe:
Gimnazja, niepubliczne.
W 2015 roku istniały następujące gimnazja:
Edukacja ponadgimnazjalna.
Licea ogólnokształcące, publiczne.
W 2015 roku istniały następujące licea ogólnokształcące:
Licea ogólnokształcące dla dorosłych, publiczne.
W 2015 roku istniały następujące licea dla dorosłych:
Licea ogólnokształcące, niepubliczne.
W 2015 roku istniały następujące licea ogólnokształcące:
Technika, publiczne.
W 2015 roku istniały następujące technika:
Technika dla dorosłych, publiczne.
W 2015 roku istniały następujące technika dla dorosłych:
Technika, niepubliczne.
W 2015 roku istniały następujące technika:
Szkoła zawodowa specjalna.
W 2015 roku istniała następująca szkoła zawodowa specjalna:
Szkoły zawodowe, niepubliczne.
W 2015 roku istniały następujące szkoły zawodowe:
Inne instytucje.
W Toruniu działają również placówki opiekuńczo-wychowawcze takie jak „Młody Las”, rodzinne domy dziecka i inne. W mieście swoją siedzibę ma również Kujawsko-Pomorski Ośrodek Adopcyjny.

</doc>
<doc id="3669111" url="https://pl.wikipedia.org/wiki?curid=3669111" title="Songs in the Key of Rock">
Songs in the Key of Rock

Songs in the Key of Rock – dziewiąty album studyjny brytyjskiego muzyka Glenna Hughesa. Wydawnictwo ukazało się 21 października 2003 roku nakładem wytwórni muzycznej Frontiers Records. W nagraniach Hughesa wsparli gitarzyści JJ Marsh i Jeff Kollman, perkusista Gary Ferguson oraz klawiszowiec Ed Roth. Gościnnie w nagraniach wzięli udział ponadto znany z występów w zespole Red Hot Chili Peppers perkusista Chad Smith oraz basista Billy Sheehan, członek formacji Mr. Big.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="3669112" url="https://pl.wikipedia.org/wiki?curid=3669112" title="Jakub Osadca">
Jakub Osadca

Jakub Osadca (ur. 5 maja 1872, zm. ?) – podpułkownik rezerwy kawalerii Wojska Polskiego.
Życiorys.
Urodził się 5 maja 1872. Brał udział w I wojnie światowej w stopniu majora 3 pułku ułanów. Po odzyskaniu przez Polskę niepodległości został przyjęty do Wojska Polskiego. Został awansowany do stopnia podpułkownika rezerwy kawalerii ze starszeństwem z dniem 1 czerwca 1919. Później został przeniesiony w stan spoczynku. Jako emerytowany oficer zamieszkiwał w majątku Derenko (województwo stanisławowskie).
Jego żoną była Eugenia.

</doc>
<doc id="3669114" url="https://pl.wikipedia.org/wiki?curid=3669114" title="Inter (kanał tv)">
Inter (kanał tv)



</doc>
<doc id="3669115" url="https://pl.wikipedia.org/wiki?curid=3669115" title="Ukraina (kanał tv)">
Ukraina (kanał tv)



</doc>
<doc id="3669116" url="https://pl.wikipedia.org/wiki?curid=3669116" title="STB (kanał tv)">
STB (kanał tv)



</doc>
<doc id="3669117" url="https://pl.wikipedia.org/wiki?curid=3669117" title="K1 (kanał tv)">
K1 (kanał tv)



</doc>
<doc id="3669118" url="https://pl.wikipedia.org/wiki?curid=3669118" title="UT-2 (kanał tv)">
UT-2 (kanał tv)



</doc>
<doc id="3669119" url="https://pl.wikipedia.org/wiki?curid=3669119" title="Fantastic (kanał)">
Fantastic (kanał)



</doc>
<doc id="3669121" url="https://pl.wikipedia.org/wiki?curid=3669121" title="Dariusz Nowak (lekarz)">
Dariusz Nowak (lekarz)

Dariusz Paweł Nowak (ur. 4 kwietnia 1958 w Warszawie) – polski lekarz, fizjolog i pulmonolog, profesor nauk medycznych, w kadencjach 2008–2012 i 2012–2016 prorektor Uniwersytetu Medycznego w Łodzi. Od 2020 roku prorektor do spraw rozwoju Uniwersytetu Medycznego w Łodzi.
Życiorys.
Absolwent XXI Liceum Ogólnokształcącego im. Bolesława Prusa w Łodzi (1977). W 1983 ukończył studia na Akademii Medycznej w Łodzi. Doktoryzował się w 1986 na Wydziale Lekarskim tej uczelni w oparciu o pracę zatytułowaną "Badania in vitro niektórych szkodliwości – palenia papierosów, chloru, proteaz bakteryjnych – jako czynników usposabiających do rozedmy płuc". Stopień doktora habilitowanego uzyskał w 1991 na podstawie pracy pt. "Aktywacja granulocytów obojętnochłonnych oraz inaktywacja a-l-antyproteinazy w pato- i hignogenezie przedwczesnej rozedmy płuc – badania doświadczalne i kliniczne". Tytuł profesora nauk medycznych otrzymał 20 października 1994.
Od uzyskania tytułu lekarza związany z uczelnią macierzystą, od 2002 z powstałym w jej miejsce Uniwersytetem Medycznym w Łodzi. W 1998 objął stanowisko profesora zwyczajnego. W latach 1999–2001 kierował Zakładem Fizjologii, w 2001 został kierownikiem Zakładu Fizjologii Doświadczalnej i Klinicznej. W latach 2003–2005 był prodziekanem Wydziału Nauk o Zdrowiu, natomiast od 2005 do 2008 pełnił funkcję dziekana Wydziału Nauk Biomedycznych i Kształcenia Podyplomowego. W 2008 i 2012 wybierany na prorektora łódzkiej uczelni do spraw rozwoju. W 2020 roku ponownie został wybrany na prorektora do spraw rozwoju Uniwersytetu Medycznego w Łodzi.
Specjalizował się w zakresie chorób wewnętrznych (I stopnia w 1986, II stopnia w 1989) oraz w zakresie chorób płuc (1996). Między 1987 a 1995 odbył staże w Szwecji, Niemczech, Austrii i Holandii.
W latach 1997–2000 redaktor naczelny kwartalnika „Current Pneumonology”. Został członkiem m.in. Polskiego Towarzystwa Medycyny Wewnętrznej i Polskiego Towarzystwa Chorób Płuc.

</doc>
<doc id="3669122" url="https://pl.wikipedia.org/wiki?curid=3669122" title="Wojciech Sapecki">
Wojciech Sapecki



</doc>
<doc id="3669126" url="https://pl.wikipedia.org/wiki?curid=3669126" title="Tehching Hsieh">
Tehching Hsieh

Tehching Hsieh (; ur. 31 grudnia 1950 r. w Nanzhou w powiecie Pingdong na Tajwanie) – tajwański i amerykański artysta, były performer znany z sześciu rocznych – i także dłuższych – działań testujących jego własną wytrzymałość.
Życiorys.
Urodził się w wielodzietnej, autorytarnej rodzinie w południowej części Tajwanu. Jego ojciec, Ching Hsieh, poślubił kolejno pięć kobiet, z którymi miał 15 dzieci. Ojciec – właściciel firmy transportowej – uważał sztukę za niepraktyczny zawód, jednak pozwolił synowi uczęszczać na lekcje malarstwa. 
W 1967 r. Hsieh porzucił naukę w normalnej szkole na rzecz działalności artystycznej. W 1970 r. na trzy lata wcielony został do armii, gdzie nauczył się surowej dyscypliny. 
W 1973 r. Hsieh zorganizował swoją pierwszą indywidualną wystawę w galerii agencji prasowej American News Bureau na Tajwanie. Wkrótce potem przestał malować. Porzucił malarstwo na rzecz akcji, które później określił mianem „niedojrzałych”. Były to działania autodestrukcyjne, jak skok z drugiego piętra, po którym artysta musiał leczyć zwichnięte kostki. W tym czasie imał się różnych zawodów. 
W 1974 r., pracując jako marynarz na tankowcu, zszedł na ląd amerykański ze statku zacumowanego na rzece Delaware niedaleko Filadelfii. Wsiadł w taksówkę i kazał się zawieźć do Nowego Jorku. Jego celem był Manhattan uważany za centrum artystycznego świata. 
Przez pierwszych 14 lat pobytu w Stanach Zjednoczonych Hsieh miał status nielegalnego imigranta. Fakt ten niewątpliwie wpłynął na decyzje dotyczące jego pierwszych performansów. Z początku pracował w Nowym Jorku w chińskich restauracjach oraz jako robotnik budowlany. W 1988 r. na mocy amnestii otrzymał status obywatela Stanów Zjednoczonych. 
W 1986 r. w ramach wycofania się z działalności artystycznej ("Thirteen Year Plan") próbował uciec od dotychczasowego życia na Alaskę. Udało mu się jednak dotrzeć tylko do Seattle, gdzie imał się różnych prac. Ostatecznie wrócił do Nowego Jorku. Po sprzedaniu swoich wczesnych obrazów kolekcjonerowi z Tajwanu, kupił budynek w Brooklynie. Otworzył w nim rezydencję dla artystów, którą zarządzał. Po zamknięciu ostatniej akcji wyłączył się całkowicie z czynnego życia artystycznego. Ożenił się z Qinqin Li, nauczycielką sztuk pięknych z Pekinu. Współpracuje ona z wybranymi kuratorami nad prezentacją i sprzedażą jego dorobku.
Twórczość.
Tehching Hsieh znany jest z konsekwentnego realizowania trudnych planów, które określały często w zdawkowym opisie całe jego akcje. Działań tych było sześć. Jednak jego twórczość uważa się za kanoniczną dla sztuki performance, a sama Marina Abramović nazywa tego artystę swoim mistrzem. W krótkim czasie swojej aktywności Hsieh zdołał stać się jednym z najbardziej rozpoznawalnych performerów na świecie. Jego status przypieczętowały wystawy w 2009 r. w Museum of Modern Art i Muzeum Guggenheima w Nowym Jorku oraz książka "Out of Now", wydana przy tej okazji.
Twórczość tego artysty można porównać z losem Syzyfa. Wszystkie jego akcje polegają na powtarzaniu czynności lub zasadach, które zniewalają jego osobę w sposób drastyczny. Jednak inaczej niż Syzyf, Hsieh zna dokładnie czas, w którym kończy się jego męka. Ponadto obserwując z perspektywy czasu całą drogę artystyczną tego performera oraz widoczną w nim wyraźną konsekwencję da się od razu zauważyć kres jego działań. Granicą jest ostateczna decyzja o wycofaniu się z aktywności twórczej. Ta decyzja jednak w przeciwieństwie do jego akcji nie musiała być zapisana i przypieczętowana przez prawników. To logiczna konsekwencja wcześniejszych działań. Obecnie Hsieh ogranicza się do pokazywania efektów swoich działań, wykładów i spotkań. Nie jest już jednak aktywnym performerem.
Akcje Hsieh często interpretuje się jako polityczne. Działanie z kartą robotniczą traktowane jest np. jako manifest przeciw zniewoleniu i wykorzystywaniu robotniczemu imigrantów. Sam artysta zaprzecza takim interpretacjom. Jego zamysłem jest wyłącznie opowieść o ludzkim losie i kondycji.
26 sierpnia 2013 r. w Sali Marmurowej CSW w Warszawie odbył się jego wykład i spotkanie z tym artystą. 25 maja 2016 r. wystawą dokumentacji jego prac otwarto nową galerię w Krakowie – Marta Shefter Gallery. W dniu otwarcia odbył się także wykład samego Tehching Hsieh.
Akcje.
Roczny performance 1978–1979 ("Cage Piece").
Całoroczne działanie trwało od 29 IX 1978 r. do 30 IX 1979 r. Artysta zamknął się na rok w drewnianej celi wyposażonej wyłącznie w miskę, światła, wiadro i łóżko polowe. Przez cały czas nie odzywał się do nikogo, nie czytał, nie pisał, nie słuchał radia ani nie oglądał telewizji. Ubrany był tylko w jeden strój. Na koszuli odbił swoje imię i nazwisko. Codziennie wydłubywał paznokciem kreskę w ścianie, oznaczając upływ czasu. Jego prawnik, Robert Projansky, zgodnie z zapisaną umową pilnował, by artysta rzeczywiście przez cały ten czas nie opuszczał własnego więzienia. Cela znajdowała się w pomieszczeniu, w którym mieszkał również Cheng Wei Kuong – kolega ze studiów na Tajwanie. Był on odpowiedzialny za dostarczanie jedzenia i usuwanie odchodów artysty. Ponadto robił codziennie jedno zdjęcie artysty. Działanie było dostępne dla widzów mniej więcej raz w miesiącu między godz. 11:00 a 17:00.
Roczny performance 1980–1981 ("Time Clock Piece").
Między 11 IV 1980 r. a 11 IV 1981 r. Hsieh codziennie przybijał co godzinę kartę robotniczego zegara. Każdorazowe przybicie karty powodowało jednocześnie wykonanie zdjęcia artysty przy zegarze. Na zdjęciach można zauważyć upływ czasu, ponieważ przez ten okres artysta nie ścinał włosów, a zaczął cały proces ogolony na łyso.
Roczny performance 1981–1982 ("Outdoor Piece").
Czas między 26 IX 1981 r. a 26 IX 1982 r. Hsieh spędził pod gołym niebem. Nie korzystał z żadnego rodzaju schronienia, jak np. mieszkania, samochodu lub namiotu. Przemieszczał się po Nowym Yorku, niosąc ze sobą wyłącznie śpiwór i podręczny bagaż. Pożywiał się odpadami lub tym, co otrzymał od mieszkańców nowojorskiego Chinatown, kąpał się w rzece i spał na znalezionych kartonach, w kontenerach lub suchych basenach.
Sztuka / życie: Roczny performance 1983-1984 ("Rope Piece").
Hsieh i Linda Montano spędzili cały rok między 4 VIII 1983 r. a 4 VIII 1984 r. związani 2,5 metrową liną. Zobowiązani byli do spędzania czasu zawsze w tych samych pomieszczeniach, lecz nie mogli się dotykać. Oboje ogolili swoje głowy, by wraz z upływem czasu można było dostrzec długość akcji po dokonanych fotografiach.
Roczny performance 1985–1986 ("No Art Piece").
Przez rok Hsieh nie wykonywał żadnej pracy artystycznej, nie rozmawiał o niej, nie oglądał jej, ani nawet o niej nie czytał. Przez ten czas nie wstąpił do żadnego muzeum czy galerii.
Tehching Hsieh 1986–1999 ("Thirteen Year Plan").
Artysta podjął decyzję, aby przez 13 lat tworzyć sztukę, ale jej nikomu nie pokazywać. Decyzję tę wprowadził w życie w swoje 36. urodziny 31 XII 1986 r. Całość zakończył 13 lat później w 49. urodziny w 1999 r. 1 stycznia 2000 roku wydał oświadczenie na pojedynczej kartce: „I kept myself alive. I passed the December 31st, 1999.” („Pozostałem przy życiu. Przeżyłem dzień 31 grudnia 1999”).

</doc>
<doc id="3669129" url="https://pl.wikipedia.org/wiki?curid=3669129" title="Karen Lachmann">
Karen Lachmann

Karen Vilhelmine Lachmann (ur. 30 maja 1916 w Pekinie, zm. 30 września 1962 w Gentofte) – duńska florecistka, indywidualna mistrzyni świata (1954), medalistka igrzysk olimpijskich (1948, 1952), czterokrotna olimpijka (1936, 1948, 1952, 1956).
Życiorys.
Urodziła się w rodzinie żydowskiej. Była zawodniczką kopenhaskich klubów FK Cirklen (1931-1936) i Trekanten (od 1937). Jej największym sukcesem w karierze było indywidualne mistrzostwo świata w 1954. Ponadto była indywidualnie wicemistrzynią olimpijską (1948), dwukrotnie indywidualnie wicemistrzynią świata (1949, 1951), indywidualnie brązową medalistą igrzysk olimpijskich (1952). Dwukrotnie była drużynową mistrzynią świata (1947, 1948), w 1937 zdobyła brązowy medal mistrzostw świata w turnieju drużynowym. Startowała także na igrzyskach olimpijskich w 1936 (5 m. indywidualnie) i 1956 (6 m. indywidualnie). Jej karierę przerywały ciężkie kontuzje w 1950 i 1958, po których powracała do wyczynowego sportu.
W latach 1951-1957 i 1959 była indywidualną mistrzynią Danii. Przez 25 lat była członkiem zarządu klubu Trekanten, w latach 1955-1962 prezesem klubu, w 1962 została członkiem Duńskiej Federacji Sportu
Pracowała zawodowo w administracji Instytutu Farmacji Uniwersytetu Kopenhaskiego.

</doc>
<doc id="3669130" url="https://pl.wikipedia.org/wiki?curid=3669130" title="Karola Hattop">
Karola Hattop

Karola Hattop (ur. 26 grudnia 1949 w Berlinie) – niemiecka reżyserka i scenarzystka.

</doc>
<doc id="3669134" url="https://pl.wikipedia.org/wiki?curid=3669134" title="Wpis">
Wpis

Wpis (skrót od „Wiara, Patriotyzm i Sztuka”) – polski miesięcznik o tematyce społeczno-politycznej wydawany od 2010 r. w Krakowie. Ukazuje się w połowie miesiąca. Redaktorem prowadzącym jest Adam Sosnowski.
Historia.
Ukazuje się od grudnia 2010 r., początkowo jaku dwumiesięcznik, a od 2012 r. jako miesięcznik. Siedziba redakcji jest w Krakowie, a wydawcą miesięcznika „Wpis” jest krakowskie wydawnictwo Biały Kruk. Profil pisma jest konserwatywno-katolicki, „Wpis” uchodzi za miesięcznik opinii. Początkowo był dostępny jedynie w prenumeracie indywidualnej, od 2014 r. można go nabyć również w sprzedaży detalicznej, choć główną drogą dystrybucji pozostaje prenumerata (ok. 80% nakładu).
Redakcja.
Redaktorem prowadzącym „Wpisu” jest Adam Sosnowski. Oprócz tego do miesięcznika „Wpis” regularnie piszą Andrzej Nowak, Krzysztof Szczerski, Krzysztof Ożóg, Leszek Sosnowski, Janusz Szewczak, Waldemar Chrostowski, Paweł Stachnik, Jolanta Sosnowska, Iza Kozłowska, Henryk Kocój, Jerzy Kruszelnicki, Jakub Maciejewski, Marek Deszczyński, Czesław Ryszka, Wojciech Polak, Wojciech Roszkowski czy Aleksander Nalaskowski. Członkiem redakcji jest także fotograf Adam Bujak.
Miesięcznik charakteryzuje się tym, że na okładce zawsze jest zdjęcie portretowe osoby związanej merytorycznie z aktualnym numerem „Wpisu”.
Oprócz wywiadów, aktualnych artykułów politycznych i tekstów historycznych, stałe miejsce w każdym wydaniu zajmuje także rubryka „Światopodgląd”, w której przedstawiane są informacje z prasy zagranicznej, które nie przebiły się do innych polskich mediów.

</doc>
<doc id="3669135" url="https://pl.wikipedia.org/wiki?curid=3669135" title="Kościół św. Krzyża w Widuklach">
Kościół św. Krzyża w Widuklach

Kościół św. Krzyża w Widuklach – katolicki kościół w Widuklach (Litwa, okręg kowieński, rejon rosieński).
Kościół ufundowany przez Józefa Arnulfa Giedroycia zbudowano w 1806 z drewna. 
Kościół halowy, na planie prostokąta, ma dwie zakrystie i pięciobocznie zamknięte prezbiterium. Fasada kościoła ozdobiona jest wąskimi pilastrami i trójkątnym frontonem. W przedniej części dachu zbudowano, w początkach XX wieku, dwukondygnacyjną, wieloboczną wieżyczkę w stylu neogotyckim.
Obok kościoła stoi drewniana, dwukondygnacyjna dzwonnica z 1842. Dzwon odlano w 1644.
Kościół jest otoczony ogrodzeniem z arkadową bramą, zbudowanym w latach 1842-1845.
Wnętrze kościoła w stylu neoklasycystycznym.

</doc>
<doc id="3669140" url="https://pl.wikipedia.org/wiki?curid=3669140" title="Wojciech Sapecki (prawnik)">
Wojciech Sapecki (prawnik)

Wojciech Sapecki (ur. 23 kwietnia 1876, zm. 4 grudnia 1945 w Kętach) – tytularny pułkownik Wojska Polskiego, doktor, sędzia, adwokat.
Życiorys.
Ukończył studia prawnicze uzyskując tytuł naukowy doktora. Został oficerem c. i k. armii. W lutym 1904 jako porucznik audytor obrony krajowej został przeniesiony z Przemyśla do Josephstadt. Od 1915 był członkiem Towarzystwa Myśliwych w Rzeszowie. Brał udział w I wojnie światowej w stopniu majora audytora Obrony Krajowej w Rzeszowie. 
Po odzyskaniu przez Polskę niepodległości został przyjęty do Wojska Polskiego. W listopadzie 1918 został przydzielony do Sądu Dywizyjnego w Krakowie w strukturze Dowództwa Okręgu Generalnego w Krakowie. Dekretem Naczelnego Wodza Józefa Piłsudskiego z 26 lutego 1919 został mianowany sędzią Sądu Okręgu Generalnego w Krakowie w stopniu podpułkownika. Dekretem z 22 maja 1920 został zatwierdzony w stopniu podpułkownika w korpusie sądowym z dniem 1 kwietnia 1920. Później był tytularnym pułkownikiem Korpusu Sądowego przeniesionym w stan spoczynku). Mieszkał w Krakowie przy ulicy Jana Kochanowskiego 1. W 1934 roku pozostawał w ewidencji Powiatowej Komendy Uzupełnień Kraków Miasto.
W okresie był sędziów sądu apelacyjnego. W 1928 został wpisany na listę adwokatów w Okręgowej Izbie Adwokackiej w Krakowie. W 1933 był adwokatem w Kętach.

</doc>
<doc id="3669142" url="https://pl.wikipedia.org/wiki?curid=3669142" title="Ihor Hławan">
Ihor Hławan

Ihor Hławan (ur. 25 września 1990 w Kirowohradzie) – ukraiński lekkoatleta specjalizujący się w chodzie sportowym, uczestnik igrzysk olimpijskich, mistrz i rekordzista kraju.
W 2012 reprezentował Ukrainę na igrzysk olimpijskich w Londynie, zajmując 18. miejsce w chodzie na 20 kilometrów. Srebrny medalista uniwersjady w klasyfikacji drużynowej chodziarzy (2013). W tym samym roku był czwarty w chodzie na 50 kilometrów podczas mistrzostw świata w Moskwie. Szósty chodziarz mistrzostw Europy (2014). W 2015 sięgnął po złoto uniwersjady oraz zajął 4. miejsce w chodzie na 20 kilometrów podczas mistrzostw świata w Pekinie. Dwa lata później podczas kolejnej edycji światowego czempionatu w Londynie uplasował się tuż za podium na dystansie 50 kilometrów.
Wielokrotny złoty medalista mistrzostw Ukrainy oraz reprezentant kraju w pucharze świata i Europy w chodzie.
Rekordy życiowe: chód na 20 kilometrów – 1:19:59 (4 maja 2014, Taicang); chód na 50 kilometrów – 3:40:39 (14 sierpnia 2013, Moskwa) rekord Ukrainy.

</doc>
<doc id="3669144" url="https://pl.wikipedia.org/wiki?curid=3669144" title="Ihor Hlavan">
Ihor Hlavan



</doc>
<doc id="3669145" url="https://pl.wikipedia.org/wiki?curid=3669145" title="Igor Glavan">
Igor Glavan



</doc>
<doc id="3669146" url="https://pl.wikipedia.org/wiki?curid=3669146" title="Piotr Tiurkin">
Piotr Tiurkin

Piotr Andriejewicz Tiurkin (ros. Пётр Андреевич Тюркин, ur. w czerwcu 1897 w Nikołajewsku w guberni samarskiej, zm. 2 maja 1950 w Butyrkach w Moskwie) – radziecki działacz państwowy i partyjny, generał major.
Życiorys.
W 1918 został członkiem RKP(b), w latach 1918–1919 studiował w Saratowskim Przemysłowym Instytucie Ekonomicznym, 1920–1926 był instruktorem, kierownikiem sektora i kierownikiem gubernialnego oddziału edukacji narodowej w Saratowie, a 1926–1929 szefem Głównego Zarządu Wychowania Socjalistycznego Ludowego Komisariatu Oświaty RFSRR. W 1929 kierował gubernialnym oddziałem edukacji narodowej w Niżnym Nowogrodzie, a 1929–1931 krajowym oddziałem edukacji ludowej w Niżnym Nowogrodzie, od listopada 1931 do lutego 1933 był redaktorem odpowiedzialnym gazety „Gorkowskaja Kommuna”, a od marca 1933 do czerwca 1935 dyrektorem Gorkowskiego Instytutu Industrialnego. Od czerwca 1935 do czerwca 1936 był dyrektorem Leningradzkiego Instytutu Industrialnego, później pracował w leningradzkim obwodowym oddziale edukacji narodowej, do 2 września 1937 był zastępcą przewodniczącego, a od 2 września do 26 października 1937 przewodniczącym Komitetu Wykonawczego Leningradzkiej Rady Obwodowej. Od 26 października 1937 do 28 lutego 1940 był ludowym komisarzem oświaty RFSRR, od marca do czerwca 1940 dyrektorem Moskiewskiego Instytutu Inżynieryjno-Ekonomicznego im. Ordżonikidze, od czerwca 1940 do września 1941 dyrektorem Leningradzkiego Instytutu Industrialnego/Politechnicznego im. Kalinina, a 1942–1943 członkiem Rady Wojennej 67 Armii Frontu Leningradzkiego. Później był szefem Zarządu Politycznego Frontu Leningradzkiego w stopniu generała majora (otrzymał ten stopień 6 grudnia 1942), zastępcą przewodniczącego Komitetu Wykonawczego Leningradzkiej Rady Miejskiej i do 1949 dyrektorem Instytutu Historii Partii przy Leningradzkim Komitecie Obwodowym WKP(b). Był odznaczony Orderem Czerwonego Sztandaru.
19 listopada 1949 został aresztowany w związku ze „sprawą leningradzka”, zmarł w więzieniu Butyrki podczas śledztwa.

</doc>
<doc id="3669147" url="https://pl.wikipedia.org/wiki?curid=3669147" title="Agata Yun Jeom-hye">
Agata Yun Jeom-hye

Agata Yun Jeom-hye (ur. ok. 1778 w Hangamgae, zm. 4 lipca 1801 w Yanggeun) – koreańska męczennica i błogosławiona Kościoła katolickiego.
Życiorys.
Agata Yun Jeom-hye urodziła się ok. 1778 roku. Była siostrą Łucji Yun-hye i kuzynką Pawła Yun Yu-il. Nauczyła się katechizmu od matki i stała się katoliczką. Po męczeńskiej śmierci kuzyna przeniosła się do Seulu wraz z matką i udawała mężatkę. W 1797 roku otrzymała chrzest z rąk Jakuba Zhou Wenmo. Praktykowała surowe wyrzeczenia i żyła zgodnie z doktryną Kościoła. W 1801 roku została aresztowana i przewieziono ją do komendy policji, a następnie poddana wielokrotnym torturom i przesłuchaniom w siedzibie policji i w ministerstwie sprawiedliwości. Oddała swoje życie za wiarę 4 lipca 1801. Według legendy jej krew z poderżniętego gardła była biała jak mleko.
Jej beatyfikacji dokonał papież Franciszek 16 sierpnia 2016 w grupie 124 męczenników koreańskich.

</doc>
<doc id="3669152" url="https://pl.wikipedia.org/wiki?curid=3669152" title="Jakow Kapustin">
Jakow Kapustin

Jakow Fiodorowicz Kapustin (ros. Я́ков Федорович Капу́стин, ur. 1904, zm. 1 października 1950 w Leningradzie) – radziecki działacz państwowy i partyjny.
Życiorys.
W latach 1926–1928 służył w Armii Czerwonej, w 1934 ukończył Leningradzki Instytut Industrialny, 1934–1938 był starszym majstrem fabryki kirowskiej, 1935–1936 stażystą w fabryce turbin w W. Brytanii. Od 1927 należał do WKP(b), 1938–1939 był sekretarzem komitetu WKP(b) fabryki kirowskiej, 1939–1940 sekretarzem Kirowskiego Komitetu Rejonowego WKP(b) w Leningradzie, a od 1940 do 17 stycznia 1945 sekretarzem Komitetu Miejskiego WKP(b) w Leningradzie. Po ataku Niemiec na ZSRR był pełnomocnikiem Państwowego Komitetu Obrony ZSRR ds. ewakuacji przedsiębiorstw Leningradu, we wrześniu 1941 członkiem Rady Wojennej Frontu Leningradzkiego, a od 17 stycznia 1945 do 22 lutego 1949 II sekretarzem Komitetu Miejskiego WKP(b) w Leningradzie. Od kwietnia do lipca 1949 uczył się w Wyższej Szkole Partyjnej przy KC WKP(b). Był odznaczony Orderem Lenina (15 kwietnia 1939).
23 lipca 1949 został aresztowany w związku ze „sprawą leningradzką”, następnie skazany na śmierć i rozstrzelany.

</doc>
<doc id="3669154" url="https://pl.wikipedia.org/wiki?curid=3669154" title="Iosif Turko">
Iosif Turko

Iosif Michajłowicz Turko (ros. Иосиф Михайлович Турко, ur. 1908 w Konstantynówce, zm. 1994 w Petersburgu) – radziecki działacz partyjny i państwowy.
Życiorys.
W 1929 ukończył Leningradzki Instytut Inżynieryjno-Ekonomiczny i 1929–1937 był inżynierem ekonomistą i szefem Działu Planowo-Produkcyjnego Fabryki „Proletarij” w Leningradzie, 1936 został członkiem WKP(b), od września 1937 do kwietnia 1940 był dyrektorem fabryki „Proletarij” w Leningradzie. Od kwietnia 1940 do września 1944 był sekretarzem ds. kadr i I sekretarzem Krasnogwardiejskiego Komitetu Rejonowego WKP(b) w Leningradzie, od września 1944 do 17 stycznia 1945 był sekretarzem, a od 17 stycznia 1945 do 27 sierpnia 1946 II sekretarzem Komitetu Obwodowego WKP(b) w Leningradzie. Od 26 sierpnia 1946 do 25 lutego 1949 był I sekretarzem Komitetu Obwodowego WKP(b) w Jarosławiu, od lutego do kwietnia 1949 w rezerwie KC WKP(b), a od kwietnia do sierpnia 1949 zastępcą przewodniczącego Komitetu Wykonawczego Włodzimierskiej Rady Obwodowej.
W sierpniu 1949 został aresztowany w związku ze „sprawą leningradzką”, wykluczony z partii i 1 października 1950 skazany na 15 lat pozbawienia wolności, 30 kwietnia 1954 zwolniony z więzienia i 26 maja 1954 odzyskał członkostwo w partii. Od października 1954 do lutego 1956 był zastępcą przewodniczącego Komitetu Wykonawczego Kustanajskiej Rady Obwodowej, później ponownie zastępcą przewodniczącego Komitetu Wykonawczego Leningradzkiej Rady Obwodowej.

</doc>
<doc id="3669155" url="https://pl.wikipedia.org/wiki?curid=3669155" title="Abigail Strate">
Abigail Strate

Abigail Strate (ur. 22 lutego 2001 w Calgary) – kanadyjska skoczkini narciarska. Brązowa medalistka olimpijska z 2022 w drużynie mieszanej. Medalistka mistrzostw kraju. Zwyciężczyni klasyfikacji generalnej Letniego Pucharu Kontynentalnego 2022.
Przebieg kariery.
W oficjalnych zawodach międzynarodowych rozgrywanych przez Międzynarodową Federację Narciarską zadebiutowała w lipcu 2015, gdy wzięła udział w konkursach cyklu FIS Cup w Villach, jednak została wówczas dwukrotnie zdyskwalifikowana. W zawodach tej rangi ponownie wystartowała w marcu 2016 w Harrachovie, gdzie zajęła 12. i 29. pozycję. Dzięki zdobytym wówczas 24 punktom została sklasyfikowana na 60. miejscu klasyfikacji generalnej tego cyklu w sezonie 2015/2016.
W grudniu 2016 zadebiutowała w Pucharze Świata. Wystąpiła w kwalifikacjach w Lillehammer, jednak nie awansowała do konkursu. W zawodach głównych zadebiutowała 11 grudnia 2016 w Niżnym Tagile, zajmując 34. miejsce. Pierwsze punkty w karierze zdobyła 16 lutego 2017 w Pjongczangu. Zajęła wówczas 26. miejsce.
Zdobywała medale mistrzostw Kanady: na skoczni normalnej brązowy w 2016 oraz srebrne w październiku 2017 i 2018, a na skoczni dużej srebrny w kwietniu 2017.

</doc>
<doc id="3669159" url="https://pl.wikipedia.org/wiki?curid=3669159" title="Piotr Łazutin">
Piotr Łazutin

Piotr Gieorgijewicz Łazutin (ros. Пётр Георгиевич Лазутин, ur. 1905 w Pietropawłowsku, zm. 1 października 1950 w Leningradzie) – radziecki działacz partyjny i państwowy.
Życiorys.
Od 1925 należał do RKP(b)/WKP(b), w latach 1927–1931 był kolejno II sekretarzem Kolejowego Komitetu Rejonowego Komsomołu w Pietropawłowsku, kierownikiem Wydziału Pracy Komitetu Okręgowego Komsomołu, członkiem Kolegium i inspektorem Ludowego Komisariatu Oświaty Kazachskiej ASRR, kierownikiem Wydziału Pracy Kazachskiego Komitetu Krajowego Komsomołu i szefem Zarządu Kadr Ludowego Komisariatu Pracy Kazachskiej ASRR. Od 1931 studiował w Leningradzkim Instytucie Chłodniczym, potem do grudnia 1937 był instruktorem Frunzeńskiego Komitetu Rejonowego WKP(b) w Leningradzie, 1937–1939 kierował Wydziałem Handlu Leningradzkiego Komitetu WKP(b), 1939–1941 był zastępcą kierownika Wydziału Kadr Komitetu Leningradzkiego Komitetu Miejskiego WKP(b). W latach 1941–1943 był sekretarzem Leningradzkiego Komitetu Miejskiego WKP(b) ds. handlu i Przemysłu, 1943–1944 kierownikiem Wydziału Przemysłu Spożywczego, Handlu i Żywienia Zbiorowego Leningradzkiego Komitetu Miejskiego WKP(b), od 1944 do lipca 1946 I zastępcą przewodniczącego, a od 4 lipca 1946 do 23 czerwca 1949 przewodniczącym Komitetu Wykonawczego Leningradzkiej Rady Miejskiej.
13 sierpnia 1949 został aresztowany w gabinecie Malenkowa w związku ze „sprawą leningradzką”, następnie skazany na śmierć i rozstrzelany. 30 kwietnia 1954 pośmiertnie zrehabilitowany.

</doc>
<doc id="3669162" url="https://pl.wikipedia.org/wiki?curid=3669162" title="Muzeum Sztuki w Łodzi. Monografia">
Muzeum Sztuki w Łodzi. Monografia

Muzeum Sztuki w Łodzi. Monografia – dwutomowa publikacja wydana w 2015 roku nakładem Muzeum Sztuki w Łodzi, przedstawiająca dzieje jednej z najstarszych na świecie instytucji prezentujących sztukę współczesną oraz obecną działalność placówki.
Tom 1 skupia się na historii muzeum, przedstawia w kolejnych rozdziałach kluczowe punkty w dziejach tej instytucji i pozwala przyjrzeć się zarówno jej przedwojennemu, jak i powojennemu rozwojowi. Na publikację składają się eseje badawcze ukazujące historię muzeum w szerszym, historycznym, politycznym i społecznym kontekście, napisane przez wybitnych specjalistów z dziedziny historii sztuki i teorii kultury, takich jak: Nawojka Cieślińska-Lobkowicz, Paulina Kurc-Maj, prof. Marta Leśniakowska, dr hab. Iwona Luba, Marta Madejska, dr Magdalena Moskalewicz, dr Adam Mazur, Daniel Muzyczuk, Paweł Polit, Konrad Schiller, dr hab. Andrzej Szczerski, dr Marcin Szeląg, Agnieszka Szewczyk, Agnieszka Taborska, dr Magdalena Ziółkowska. 
Książkę uzupełniają teksty źródłowe – niejednokrotnie publikowane po raz pierwszy - oddające głos protagonistom historii muzeum, takim jak: Marian Minich (dyrektor Muzeum Sztuki w Łodzi w latach 1935–1965), Jan Brzękowski (członek grupy „a.r.”, współtwórca Międzynarodowej Kolekcji Sztuki Nowoczesnej) czy Ryszard Stanisławski (dyrektor w latach 1966–1990). Kolejni dyrektorzy: Jaromir Jedliński (dyrektor w latach 1991–1996), Nawojka Cieślińska-Lobkowicz (dyrektor w 1996 roku) i Mirosław Borusiewicz (dyrektor w latach 1997–2006) opowiedzieli o własnych wizjach rozwoju placówki, sposobach pracy z kolekcją i problemach muzealnej praktyki, a Jarosław Suchan, dyrektor placówki od 2006 roku, opatrzył oba tomy wstępem. Całość zaś dopełniają materiały archiwalne, takie jak nigdy niepublikowane dokumenty, listy, wycinki prasowe, plakaty, okładki katalogów oraz obszerny wybór fotografii.
Zgromadzone w tomie 2 publikacji wypowiedzi to zbiór tekstów poświęconych misji i praktyce Muzeum Sztuki w Łodzi, które analizują i poddają krytycznej refleksji najnowszą działalność łódzkiej instytucji. Autorzy zastanawiają się, jak za pomocą współczesnych praktyk artystycznych i instytucjonalnych przepracowywać i skutecznie rozwijać wiodące idee nowoczesności. Swój punkt widzenia na tę kwestię prezentują artyści, kuratorzy muzeum i zaproszeni badacze: Józef Robakowski, Jarosław Suchan, Daniel Muzyczuk, Jarosław Lubiak, Jakub Wojnarowski, Agnieszka Rejniak-Majewska, Agnieszka Polska, Tomasz Szerszeń, Mona Vǎtǎmanu, Florin Tudor, Joanna Sokołowska, Wendelin von Oldenborgh, Magdalena Ziółkowska, Céline Condorelli, Agata Pietrasik, Stuart Bailey i Małgorzata Ludwisiak.

</doc>
<doc id="3669172" url="https://pl.wikipedia.org/wiki?curid=3669172" title="Paweł Rybnikow">
Paweł Rybnikow



</doc>
<doc id="3669174" url="https://pl.wikipedia.org/wiki?curid=3669174" title="Kościół św. Wawrzyńca w Dąbrowie (powiat wieluński)">
Kościół św. Wawrzyńca w Dąbrowie (powiat wieluński)

Kościół Świętego Wawrzyńca – rzymskokatolicki kościół parafialny należący do dekanatu Wieluń - Najświętszej Maryi Panny Pocieszenia archidiecezji częstochowskiej.
Historia i architektura.
Jest to gotycka orientowana wybudowana z kamienia polnego w XIV lub XV wieku, wieża została w późniejszych latach nadbudowana cegłą. Prostokątna nawa nakryta drewnianym stropem jest zamknięta od strony wschodniej węższym, także prostokątnym prezbiterium nakrytym sklepieniem krzyżowo-żebrowym, od strony zachodniej znajduje się wieża z kruchtą, wzniesiona na planie kwadratu. Wieża i prezbiterium są wzmocnione przyporami. Do północnej ściany prezbiterium jest dobudowana zakrystia nakryta sklepieniem kolebkowym, do nawy została dobudowana w latach późniejszych od strony północnej druga kruchta. Nawa od prezbiteriumjest oddzielona ostrołukową tęczą, w niej jest umieszczona belka tęczowa z krucyfiksem z XVIII wieku. Przejście na głównej osi z kruchty do nawy jest ostrołukowe. Nawę i prezbiterium nakrywa wspólny dach dwuspadowy, zakrystię nakrywa dach pulpitowy, wieżę nakrywa dach wielopołaciowy rozpłaszczony.
W ołtarzu głównym są umieszczone ludowe rzeźby świętych Małgorzaty i Mikołaja z Bari pochodzące z XVIII wieku, tabernakulum reprezentujące styl rokokowy, za ołtarzem głównym jest umieszczony ołtarz klasycystyczny wykonany w 1794 roku, malowany iluzjonistycznie przez Feliksa Zalewskiego. Do wyposażenia wnętrza należy także obraz świętego męczennika ozdobiony datą 1736 i pięć feretronów ludowych pochodzących z 1. połowy XIX wieku (na jednym jest umieszczona data 1844).
W wieży znajduje się dzwon z XV wieku ozdobiony napisem w formie gotyckiej minuskuły.

</doc>
<doc id="3669187" url="https://pl.wikipedia.org/wiki?curid=3669187" title="Sada Williams">
Sada Williams

Sada Williams (ur. 1 grudnia 1997 w Bridgetown) – barbadoska lekkoatletka specjalizująca się w biegach sprinterskich.
W 2014 osiągnęła półfinał biegu na 200 metrów podczas mistrzostw świata juniorów oraz zajęła 8. miejsce w finale 400 metrów na igrzyskach olimpijskich młodzieży. W 2015 zdobyła srebrny i brązowy medal mistrzostw panamerykańskich juniorów w Edmonton.
W 2017 zadebiutowała na mistrzostwach świata, a dwa lata później była szósta na igrzyskach panamerykańskich w Limie. Półfinalistka igrzysk olimpijskich w Tokio (2021). W 2022 zdobyła brązowy medal w biegu na 400 metrów podczas mistrzostw świata w Eugene oraz zwyciężyła na tym dystansie na igrzyskach Wspólnoty Narodów w Birmingham.
Złota medalistka mistrzostw Barbadosu oraz CARIFTA Games.

</doc>
<doc id="3669189" url="https://pl.wikipedia.org/wiki?curid=3669189" title="Maryla Płońska">
Maryla Płońska

Maryla Płońska, właśc. Maria Helena Płońska (ur. 19 sierpnia 1957 w Gdańsku, zm. 30 listopada 2011 tamże) – polska działaczka opozycji demokratycznej w okresie PRL.
Życiorys.
Urodziła się 19 sierpnia 1957 r. w Gdańsku w rodzinie Jerzego i Władysławy. Absolwentka Technikum Mechaniczno-Elektrycznego w Gdańsku z 1978. W latach 1979–1980 studentka na Wydziale Chemii Politechniki Gdańskiej.
Od końca lat 70. działała w Ruchu Obrony Praw Człowieka i Obywatela. Od 1978 była działaczką Wolnego Związku Zawodowego Wybrzeża. Była jednym z założycieli wydawanego w drugim obiegu pisma „Robotnik Wybrzeża”, w którym odpowiadała za redakcję techniczną tekstów, do którego również pisała teksty na tematy społeczne. Współorganizowała obchody 9. rocznicy Grudnia 1970 w Gdańsku, gdzie w imieniu WZZ przemawiała pod Bramą nr 2 Stoczni Gdańskiej im. Lenina. Żądała wyjaśnienia niezwykłych okoliczności śmierci Tadeusza Szczepańskiego w marcu 1980, w związku z czym została zatrzymana przez funkcjonariuszy SB.
W sierpniu 1980 była uczestniczką strajku w Stoczni Gdańskiej. 7 sierpnia, wraz z Bogdanem Borusewiczem, Joanną i Andrzejem Gwiazdami, Janem Karandziejem, Aliną Pienkowską oraz Lechem Wałęsą, była współautorką odezwy, która wzywała stoczniowców do stanięcia w obronie Anny Walentynowicz – dyscyplinarnie zwolnionej z pracy, na pięć miesięcy przed osiągnięciem przez nią wieku emerytalnego. Od sierpnia brała udział w pracach Międzyzakładowego Komitetu Strajkowego, uczestniczyła jako sekretarz w sformułowaniu 21 postulatów Międzyzakładowego Komitetu Strajkowego. Przez niektóre źródła wymieniana jako jedna z kobiet (obok m.in. Aliny Pienkowskiej i Anny Walentynowicz), które 16 sierpnia 1980 namawiały stoczniowców do kontynuowania protestu. Następnie odpowiadała za zorganizowanie biura tłumaczeń dla zagranicznych dziennikarzy. Była radykalna w poglądach, zapytana przez dziennikarza o cel strajku, odpowiedziała, że „celem strajku jest obalenie systemu komunistycznego!”. Brała udział w organizowaniu gdańskich struktur NSZZ „Solidarność”, po pewnym czasie wycofała się z działalności związkowej.
W latach 1984–1987 pracowała jako bibliotekarka na Wydziale Matematyki, Fizyki i Chemii Uniwersytetu Gdańskiego. Od 1989 przebywała na rencie.
Życie prywatne.
Mieszkała w tym samym bloku i na tym samym piętrze, co Joanna i Andrzej Gwiazdowie. Miała syna. Zmarła 30 listopada 2011 na skutek choroby nowotworowej. Została pochowana na Cmentarzu Oliwskim.
Upamiętnienie.
Jej wypowiedzi zostały wykorzystane w filmie dokumentalnym "Solidarność według kobiet" z 2014 roku w reżyserii Marty Dzido i Piotra Śliwowskiego.
Została jedną z bohaterek gdańskiego projektu historycznego „Metropolitanka” opowiadającego o kobietach „Solidarności”, stworzonego przez Instytut Kultury Miejskiej.
Postanowieniem prezydenta Andrzeja Dudy z 13 marca 2018 została pośmiertnie odznaczona Krzyżem Wolności i Solidarności.

</doc>
<doc id="3669196" url="https://pl.wikipedia.org/wiki?curid=3669196" title="Królewski Instytut Nauk Przyrodniczych Belgii">
Królewski Instytut Nauk Przyrodniczych Belgii

Królewski Instytut Nauk Przyrodniczych Belgii – placówka naukowa i muzeum w Brukseli w Belgii, poświęcone historii naturalnej. Obecnym (2016) dyrektorem instytucji jest Camille Pisani.
Historia.
Część eksponatów, które dziś przechowywane są w instytucie, pochodzi z kolekcji księcia Karola Lotaryńskiego, który w latach 1744–1780 pełnił funkcję namiestnika Niderlandów Austriackich. Kolekcja ta składała się nie tylko z przedmiotów odnoszących się do historii naturalnej, ale też uzbrojenia, malowideł i medali. Po śmierci Karola Lotaryńskiego dzięki wsparciu finansowemu cesarza Józefa II Akademia Nauki i Literatury zakupiła część spośród zgromadzonych przez księcia eksponatów. Po zajęciu Brukseli przez siły francuskie w 1797 roku część zbiorów została splądrowana, zaś pozostałe eksponaty zostały wysłane do muzeum w nowo utworzonej uczelni wyższej École centrale de Bruxelles. Zamknięcie uczelni w roku 1802 zagroziło istnieniu ekspozycji. Dzięki zapobiegliwości kustosza Adriena Dekina kolekcję udało się ocalić. W 1811 roku zakupiły ją władze Brukseli, zaś w 1815 roku nastąpiło jej ponowne udostępnienie dla zwiedzających. Podczas 15-letniego okresu istnienia Królestwa Zjednoczonych Niderlandów muzeum przetrwało dzięki wsparciu finansowemu króla Wilhelma I. W 1842 roku eksponaty zostały przekazane Królestwu Belgii, zaś w 1846 roku muzeum przemianowano na Królewskie Muzeum Historii Naturalnej Belgii.
W kolejnych latach muzeum zostało wzbogacone o wypchane ssaki i ptaki oraz liczne skamieniałości sprowadzane z różnych części kraju. Pierwszy dyrektor muzeum Bernard de Bus de Gisignies (1808–1874) podarował muzeum swoją prywatną kolekcje liczącą 2000 spreparowanych ptaków. 
Na początku XX wieku dotychczasowe sale muzealne w Pałacu Karola Lotaryńskiego stały się zbyt małe, by pomieścić całą kolekcję. Prace nad budową nowej siedziby rozpoczęły się w 1934 roku. Przerwał je wybuch II wojny światowej. Wznowiono je wprawdzie po zakończeniu globalnego konfliktu, lecz z powodu kłopotów finansowych zakończone zostały dopiero w latach 80. XX wieku. W 1948 roku muzeum zostało przekształcone w Królewski Instytut Nauk Przyrodniczych Belgii. Od tego czasu poza pomieszczeniami muzealnymi w ramach instytucji funkcjonują również liczne laboratoria oraz repozytoria.
Muzeum.
Głównym pomieszczeniem muzeum jest "Galeria Dinozaurów" o powierzchni 3000 m². Jest to największa w Europie wystawa w całości poświęcona dinozaurom. Część centralną ekspozycji stanowi gablota o powierzchni 300 m², w której przedstawiono szkielety 30 iguanodonów odnalezione pod koniec XIX wieku w belgijskiej kopalni Bernissart. Na wystawie przechowywana jest także replika największego odnalezionego szkieletu tyranozaura. W nieco mniejszej od wystawy poświęconej dinozaurom "Galerii Ewolucji" mieszczą się modele i skamieliny zwierząt żyjących na Ziemi, począwszy od kambru, aż po dzień dzisiejszy. W "Galerii Człowieka" przedstawione są eksponaty związane z ewolucją człowieka. Mieszcząca się w muzeum kolekcja minerałów składa się z około 30 tysięcy egzemplarzy, w tym około 140 meteorytów.
Instytut.
W Królewskim Instytucie Nauk Przyrodniczych Belgii pracuje ok. 250 osób, w tym 165 badaczy z różnych dziedzin, między innymi biologii, ekologii, geologii, mineralogii, antropologii, paleontologii, oceanografii oraz inżynierii. Instytut podejmuje także współpracę z licznymi międzynarodowymi organizacjami naukowymi.

</doc>
<doc id="3669199" url="https://pl.wikipedia.org/wiki?curid=3669199" title="Kinek mondjam el vétkeimet?">
Kinek mondjam el vétkeimet?

Kinek mondjam el vétkeimet? – debiutancki utwór węgierskiej piosenkarki Frideriki Bayer napisany przez Szilvesztra Jeneiego, wydany jako singiel oraz umieszczony na debiutanckiej płycie studyjnej artystki zatytułowanej "Frederika" z 1994 roku.
5 lutego 1994 utwór został zaprezentowany przez Bayer w finale "Táncdalfesztivál" (pol. Festiwalu Piosenki Tanecznej), który wygrał po zdobyciu łącznie 140 punktów od szesnastoosobowej komisji jurorskiej, dzięki czemu został wybrany na propozycję reprezentującą Węgry w 39. Konkursie Piosenki Eurowizji organizowanym w Dublinie.
30 kwietnia został zaśpiewany przez piosenkarkę w finale konkursu, w którym zajął ostatecznie czwarte miejsce ze 122 punktami na koncie, w tym m.in. z maksymalnymi notami 12 punktów od jurorów z Finlandii, Irlandii, Polski i Szwecji. Do tej pory jest to najwyższy wynik osiągnięty przez reprezentanta Węgier w konkursie, a także jeden z najwyższych wyników uzyskanych przez kraj debiutujący w stawce konkursowej.
Oprócz węgierskojęzycznej wersji piosenki, Bayer nagrała utwór w angielskiej wersji językowej – „Who Will Be There”. Piosenkarka zaśpiewała ją podczas 32. Festiwalu Piosenki w Sopocie, na którym zajęła drugie miejsce oraz odebrała Nagrodę Prezydenta Miasta.
Lista utworów.
CD maxi single
Personel.
W pracy nad singlem wzięli udział:
Produkcja.
Sesja nagraniowa singla odbyła się w 1994 roku w ósmym studiu Węgierskiego Radia.

</doc>
<doc id="3669204" url="https://pl.wikipedia.org/wiki?curid=3669204" title="Kombinat Przemysłu Kabli „Polkabel”">
Kombinat Przemysłu Kabli „Polkabel”

Kombinat Przemysłu Kabli „Polkabel” – istniejący w latach 1970-1975 kombinat polskich zakładów przemysłu kablowego, podporządkowany Zjednoczeniu Przemysłu Kabli i Sprzętu Elektrotechnicznego.
Produkcja.
Kombinat produkował przewody gołe, nawojowe, elektroenergetyczne, słaboprądowe, kable elektroenergetyczne, sygnalizacyjne, telefoniczne, okrętowe, maszyny do produkcji kabli i przewodów, sprzęt instalacyjny, urządzenia alarmowe i sygnalizacyjne, części i wyposażenie środków transportowych.
Historia.
Kombinat Przemysłu Kabli „Polkabel” utworzono 1 stycznia 1970 jako 13. w kolejności kombinat w resorcie przemysłu maszynowego. Wydzielono go w ramach Zjednoczenia Przemysłu Kabli i Sprzętu Elektrotechnicznego.
W skład kombinatu, w okresie jego istnienia, wchodziły następujące zakłady: 
Jako zakład wiodący została wyznaczona Krakowska Fabryka Kabli, a dyrektorem kombinatu został mgr inż. J. Hrynkiewicz, dotychczasowy dyrektor KFK. W 1972 największy udział w produkcji sprzedanej kombinatu miały zakłady: Krakowska Fabryka Kabli – 25%, Fabryka Kabli w Ożarowie – 21%, Bydgoska Fabryka Kabli – 15%, Fabryka Kabli w Szczecinie-Załomiu – 15%, Śląska Fabryka Kabli – 11%. Kombinat zrzeszał 11 zakładów, w których zatrudniano 12 tys. pracowników. 
Celem kombinatu była integracja działania wszystkich wchodzących w jego skład jednostek gospodarczych, w kontekście szans, jakim było unowocześnienie technologii poprzez zakup maszyn za środki dewizowe oraz wykorzystanie jako surowiec miedzi wydobywanej w kraju. 
Jednostki organizacyjne podporządkowane kombinatowi posiadały osobowość prawną, realizowały zadania w oparciu o plany i przyznane środki przez dyrektora kombinatu oraz rozliczały się poprzez kombinat. Zwierzchni nadzór sprawował minister przemysłu maszynowego poprzez Zjednoczenie Przemysłu Kabli i Sprzętu Elektrotechnicznego. Kombinat przejął część uprawnień ze Zjednoczenia, a częściowo nawet z Ministerstwa. Zobowiązany był również do prowadzenia badań nad możliwościami i kierunkami eksportu, ustalania cen za dostawy międzyzakładowe, zawierania centralnie z bankiem umów kredytowych. 
7 lipca 1972 Prezydium Rządu podjęło decyzję w sprawie rozwoju przemysłu kablowego w latach 1972-1978. Uwzględniono w nim rozbudowy istniejących kablowni oraz budowę od podstaw nowego zakładu. Częściowa realizacja przedsięwzięć inwestycyjnych w do 1975 przyniosła dwukrotny wzrost produkcji kabli i przewodów, 3,5-krotny wzrost eksportu, budowę Zakładu Maszyn Kablowych w Krakowie oraz rozbudowę fabryki kabli telekomunikacyjnych w Ożarowie Mazowieckim.
Na przełomie lat 1975/1976 nastąpiło przerwanie integracji przemysłu kablowego na fali kolejnych procesów reorganizacyjnych. Część zakładów podporządkowano nowemu Ministerstwu Przemysłu Maszyn Ciężkich i Rolniczych, część pozostawiono w strukturach Ministerstwa Przemysłu Maszynowego. Wraz z rozdzieleniem zakładów nastąpiło rozwiązanie Kombinatu Przemysłu Kablowego „Polkabel”, a w następstwie także likwidacja na kilka lat Zjednoczenia Przemysłu Kabli i Sprzętu Elektrotechnicznego. 
W Zjednoczeniu Przemysłu Maszyn i Urządzeń Energetycznych „Megat”, podporządkowanemu Ministerstwu Przemysłu Maszyn Ciężkich i Rolniczych, znalazły się:
Natomiast w Zjednoczeniu Przemysłu Maszyn i Aparatów Elektrycznych „Ema” podporządkowanemu Ministerstwu Przemysłu Maszynowego znalazły się zakłady:
W wyniku reorganizacji nastąpiło pogorszenie zaopatrzenia kraju w kable, przewody i osprzęt kablowy, zahamowany został rozwój ich produkcji, wzrósł import uzupełniający.

</doc>
<doc id="3669206" url="https://pl.wikipedia.org/wiki?curid=3669206" title="İsmet Yılmaz">
İsmet Yılmaz

İsmet Yılmaz (ur. 10 grudnia 1961 w Gürün w prowincji Sivas) – turecki polityk, działacz Partii Sprawiedliwości i Rozwoju, prawnik, inżynier.
Był podsekretarzem stanu w ministerstwach transportu i komunikacji (2002-2007) oraz kultury i turystyki. Sprawował urząd ministra transportu i komunikacji (2007). Od 2011 pełni mandat deputowanego do Wielkiego Zgromadzenia Narodowego Turcji. Od 7 lipca 2011 do 3 lipca 2015 pierwszy raz był obrony narodowej, ponownie objął ten urząd 24 listopada 2015. Od 1 lipca do 17 listopada 2015 zajmował stanowisko przewodniczącego Wielkiego Zgromadzenia Narodowego Turcji.
Jest żonaty i ma troje dzieci.

</doc>
<doc id="3669211" url="https://pl.wikipedia.org/wiki?curid=3669211" title="Ľudmila Podjavorinská">
Ľudmila Podjavorinská

Ľudmila Podjavorinská, właśc. Ľudmila Riznerová (: „Božena”, „Damascena”, „Ľ. Šeršelínová”, „Ľ. Špirifangulínová”, „Ľudka”, „Ľudmila”, „Ľudmila Ružodolská”, „Ľudmila Veselohorská”, „Ľ. Vrzalovská”, „M. Ružodolský”, „Milko Ružodolský”, „Nechtík” (pol. "Nagietek"), „Nevädza” (pol. "Chaber"), „Podjavorinský”, „Sojka”, „Teta Ľudmilaur” (pol. "Ciocia Ludmiła") i in.; ur. 26 kwietnia 1872 w Bzincach pod Javorinou, zm. 2 marca 1951 w Nowym Mieście nad Wagiem) – słowacka pisarka: prozaistka i poetka, autorka baśni epicko-lirycznych i epickich. Należała do drugiej fali słowackiego realizmu literackiego.
Utwory Podjavorinskiej dla dzieci zaliczane są na Słowacji do klasyki gatunku. W jej domu rodzinnym w Bzincach pod Javorinou znajduje się pokój poświęcony jej pamięci.

</doc>
<doc id="3669217" url="https://pl.wikipedia.org/wiki?curid=3669217" title="BM Neptuno">
BM Neptuno



</doc>
<doc id="3669220" url="https://pl.wikipedia.org/wiki?curid=3669220" title="Lucyna Woźniak">
Lucyna Woźniak

Lucyna Alicja Woźniak (ur. 14 maja 1955 w Mysłowicach) – polska inżynier chemik, profesor nauk medycznych, prorektor Uniwersytetu Medycznego w Łodzi w kadencjach 2012–2016 i 2016–2020.
Życiorys.
Absolwentka IV Liceum Ogólnokształcącego im. Emilii Sczanieckiej w Łodzi. W 1979 ukończyła studia na Wydziale Chemicznym Politechniki Łódzkiej. Doktoryzowała się w 1987 w Centrum Badań Molekularnych i Makromolekularnych PAN w oparciu o pracę pt. "Badanie mechanizmu oraz syntezy sililowych pochodnych kwasów fosforu". Stopień doktora habilitowanego uzyskała tamże w 2004 na podstawie rozprawę zatytułowanej " Stereoregularne metanofosfonianowe analogi kwasów nukleinowych". Tytuł naukowy profesora nauk medycznych otrzymała 15 lipca 2011.
Odbyła staże naukowe w Szwecji (1978), Francji (1984) i Wielkiej Brytanii (1988–1989). W latach 1980–2007 pracowała na stanowiskach asystenta i adiunkta w Centrum Badań Molekularnych i Makromolekularnych PAN. W 2005 została kierownikiem Zakładu Biologii Strukturalnej Uniwersytetu Medycznego w Łodzi. W latach 2007–2009 była prodziekanem Wydziału Fizjoterapii tej uczelni. W 2012 i 2016 wybierana na prorektora Uniwersytetu Medycznego w Łodzi.
Specjalizuje się w chemii bioorganicznej. Autorka ponad 60 publikacji. W 2006 r. została członkiem zarządu Polskiego Towarzystwa Chemicznego.
Odznaczona m.in. Srebrnym Krzyżem Zasługi (1996).

</doc>
<doc id="3669222" url="https://pl.wikipedia.org/wiki?curid=3669222" title="Kościół św. Andrzeja Boboli w Gębicach">
Kościół św. Andrzeja Boboli w Gębicach

Kościół św. Andrzeja Boboli – katolicki kościół parafialny zlokalizowany we wsi Gębice, w powiecie czarnkowsko-trzcianeckim, w województwie wielkopolskim, przy ul. Kasztanowej. Istnieje przy nim parafia św. Andrzeja Boboli.
Pierwszą świątynię wzniesiono we wsi w 1833 z muru pruskiego (pamiątką tego jest płaski kamień przy narożniku płotu z datą 1833). Obecny, neogotycki kościół wybudowano w 1879 (po zburzeniu starego) dla lokalnej społeczności protestanckiej. Jako katolicki poświęcony w 1945 przez księdza kanonika Antoniego Thiela z Czarnkowa.
Przed wejściem do kościoła stoi kapliczka maryjna z tablicą pamiątkową z 2000. We wnęce umieszczono dłoń z figury Chrystusa, zniszczonej przez nazistów niemieckich w październiku 1939. Na krzyżu misyjnym umieszczone są daty: 1987, 1998, 2000, 2010.

</doc>
<doc id="3669225" url="https://pl.wikipedia.org/wiki?curid=3669225" title="Cerkiew Trójcy Świętej w Moskwie (Końkowo)">
Cerkiew Trójcy Świętej w Moskwie (Końkowo)

Cerkiew Trójcy Świętej – prawosławna cerkiew w Moskwie, w okręgu południowo-zachodnim, w rejonie Końkowo, w dekanacie św. Andrzeja eparchii moskiewskiej miejskiej Rosyjskiego Kościoła Prawosławnego.
Historia.
Cerkiew została zbudowana w 1690 przez okolniczego Siemiona Tołoczanowa. Pierwotnie nosiła wezwanie św. Sergiusza z Radoneża. Do 1771 była to świątynia domowa, z której korzystali właściciele miejscowego majątku, w 1772 otwarto przy niej parafię obejmującą wsie Dieriewlewo i Bielajewo-Dolnieje, a od 1803 także Końkowo.
W 1812 francuscy żołnierze całkowicie zniszczyli cerkiew Trójcy Świętej w Końkowie. Konsystorz eparchii moskiewskiej postanowił zrezygnować z jej odbudowy, a z pozyskanego po rozbiórce ruin materiału wznieść przy cerkwi św. Sergiusza dzwonnicę, stróżówkę i ogrodzenie z bramą. W 1818 z prywatnej fundacji Aleksieja Ładyżenskiego do obiektu dostawiono boczny ołtarz Złożenia Szat Matki Bożej w Blachernie. Trzydzieści lat później inny prywatny fundator, kupiec Iwan Bakłanow, wzniósł drugi boczny ołtarz św. Filipa Metropolity Moskiewskiego.
Po rewolucji październikowej podczas konfiskaty majątku Rosyjskiego Kościoła Prawosławnego w 1922 z obiektu zarekwirowano 28 różnych elementów cerkiewnego wyposażenia. Cerkiew pozostała czynna do 1939. Została zaadaptowana na magazyn sowchozu. Rozebrano wówczas dwie górne kondygnacje dzwonnicy obiektu, kopułę z krzyżem oraz ogrodzenie.
W 1960 obiekt został uznany za zabytek. W latach 1967–1972 użytkowało go centrum telewizyjno-techniczne, w latach 1972–1973 był remontowany. W 1982 centrum telewizyjno-techniczne zrezygnowało z korzystania z obiektu. Cerkiew przez kolejne dziewięć lat, formalnie pozostając pod opieką władz rejonowych, faktycznie była nieużytkowana. W 1989 planowano urządzić w niej laboratorium Instytutu Fizyki Ziemi, do czego jednak ostatecznie nie doszło. W 1991 obiekt odzyskał Rosyjski Kościół Prawosławny.
Po przywróceniu do użytku liturgicznego świątyni nadano nowe wezwanie Trójcy Świętej.
Architektura.
Obiekt wzniesiony jest w stylu baroku naryszkinowskiego. Jego bryła jest skonstruowana według modelu „ośmiokąt na czworokącie” i bogato zdobiona. Budynek zwieńczony jest pojedynczą cebulastą kopułką. Zamknięte prostokątnie pomieszczenie ołtarzowe znajduje się od strony północno-wschodniej. Wejście do obiektu prowadzi od strony zachodniej; pierwotnie przedsionek zbudowany był na tym samym planie, co prezbiterium. Cerkiew nie posiadała dzwonnicy, dzwony były pierwotnie zawieszone wprost na zachodniej ścianie budynku; murowaną dzwonnicę wzniesiono dopiero po 1813. Przestrzenne rozmieszczenie cerkwi nie jest przypadkowe; prezbiterium skierowane jest nie tradycyjnie wprost na wschód, a na północny wschód, w stronę ławry Troicko-Siergijewskiej, przypominając o patronie świątyni.

</doc>
<doc id="3669227" url="https://pl.wikipedia.org/wiki?curid=3669227" title="Új név a régi ház falán">
Új név a régi ház falán

Új név a régi ház falán – utwór węgierskiego piosenkarza Csaby Szigetiego napisany przez Ferenca Balázsa i Attilię Horvátha.
W 1995 roku utwór reprezentował Węgry w 40. Konkursie Piosenki Eurowizji organizowanym w Dublinie. 13 maja został zaśpiewany przez Szigetiego w finale widowiska i zajął w nim przedostatnie, dwudzieste drugie miejsce po zdobyciu zaledwie trzech punktów od jurorów (tj. dwóch punktów z Rosji i jednego z Hiszpanii).

</doc>
<doc id="3669229" url="https://pl.wikipedia.org/wiki?curid=3669229" title="Centralny Zarząd Przemysłu Kablowego">
Centralny Zarząd Przemysłu Kablowego

Centralny Zarząd Przemysłu Kablowego – istniejąca w latach 1951–1958 z siedzibą w Warszawie centralna struktura zrzeszająca przedsiębiorstwa produkcyjne kabli i przewodów elektrycznych.
Historia.
W sierpniu 1945 roku utworzono Centralny Zarząd Przemysłu Elektrotechnicznego, podległy bezpośrednio Ministerstwu Przemysłu, nadzorujący siedem branżowych zjednoczeń przemysłowych, m.in. Zjednoczenie Przemysłu Kabli i Przewodów w Katowicach. 1 stycznia 1949 nastąpiła reorganizacja: w miejsce zjednoczeń utworzono 4 dyrekcje branżowe, zajmujące się wyłącznie sprawami produkcyjnymi zakładów. Przemysł kablowy został w sposób sztuczny połączony z przemysłem akumulatorowym i ogniwowym. W listopadzie 1945 powstała Centrala Handlowa Przemysłu Elektrotechnicznego, a w 1948 Biuro Sprzedaży Kabli i Przewodów w Katowicach.
W styczniu 1951 w miejsce Centralnego Zarządu Przemysłu Elektrotechnicznego, posiadającego 4 wydziały branżowe, powołano 4 Centralne Zarządy Elektrotechniczne, wśród nich Centralny Zarząd Przemysłu Kablowego z siedzibą w Warszawie.
Zarząd stanowił część Ministerstwa Przemysłu, przejmując całość zarządzania zakładami. Dyrektorem Centralnego Zarządu Przemysłu Kablowego został Emil Walentek (1951–1953) i Stanisław Cichowski (1953–1958), a dyrektorem technicznym Bolesław Kolasiński (1951–1952), Tadeusz Moskalewski (1952–1956) i Jerzy Unrug (1956–1958). W 1958 Centralny Zarząd Przemysłu Kablowego przekształcono w Zjednoczenie Przemysłu Kabli i Sprzętu Elektrotechnicznego.

</doc>
<doc id="3669241" url="https://pl.wikipedia.org/wiki?curid=3669241" title="Jurij Izrael">
Jurij Izrael

Jurij Antonijewicz Izrael (ros. Юрий Антониевич Израэль, ur. 15 maja 1930 w Taszkencie, zm. 23 stycznia 2014 w Moskwie) – radziecki i rosyjski geofizyk, meteorolog i polityk.
Życiorys.
Był synem Estończyka i Rosjanki. W 1953 ukończył Środkowoazjatycki Uniwersytet Państwowy w Taszkencie, pracował jako inżynier, starszy inżynier i młodszy pracownik naukowy Instytutu Geofizycznego Akademii Nauk ZSRR, w latach 1956-1961 był młodszym pracownikiem naukowym Instytutu Geofizyki Stosowanej Akademii Nauk ZSRR. Od 1955 należał do KPZR, następnie (1963-1973) był zastępcą dyrektora i dyrektorem Instytutu Geofizyki Stosowanej Głównego Zarządu Służby Hydrometeorologicznej przy Radzie Ministrów ZSRR, kolejno w latach 1973-1974 I zastępcą szefa, a w 1974 szefem Głównego Zarządu Służby Hydrometeorologicznej przy Radzie Ministrów ZSRR. W 1969 został doktorem nauk fizyczno-matematycznych, w 1973 profesorem, a w 1974 członkiem korespondentem Akademii Nauk ZSRR. Od maja do lipca 1978 przewodniczył Państwowemu Komitetowi Hydrometeorologii i Kontroli Środowiska Naturalnego, od lipca 1978 do stycznia 1988 Państwowemu Komitetowi ZSRR ds. Hydrometeorologii i Kontroli Środowiska Naturalnego, od stycznia 1988 do kwietnia 1991 Państwowemu Komitetowi ZSRR ds. hydrometeorologii, a od kwietnia 1991 do rozpadu ZSRR Komitetowi ds. Hydrometeorologii ZSRR. Od 23 lutego 1981 do 2 lipca 1990 był członkiem Centralnej Komisji Rewizyjnej KPZR. Deputowany do Rady Najwyższej ZSRR X i XI kadencji. W styczniu 1992 został dyrektorem Moskiewskiego Instytutu Problemów Klimatu i Ekologii Ziemi, a w 1994 akademikiem RAN. Został pochowany na Cmentarzu Nowodziewiczym.

</doc>
<doc id="3669245" url="https://pl.wikipedia.org/wiki?curid=3669245" title="Atlético Madrid Femenino">
Atlético Madrid Femenino

Atlético Madrid Femenino – hiszpański klub piłki nożnej kobiet, mający siedzibę w stolicy kraju, mieście Madryt. Klub jest sekcją piłki nożnej kobiet w Atlético Madryt.
Historia.
Chronologia nazw: 
Klub piłkarski Atlético Villa de Madrid został założony w Madrycie w końcu lat 80. XX wieku. W sezonie 1989/90 startował w rozgrywkach Superligi, uzyskując największy sukces w historii, zdobywając tytuł mistrza Hiszpanii. W kolejnym sezonie zespół zdobył jeszcze wicemistrzostwo, po czym w 1992 roku po utracie wsparcia finansowego został rozwiązany, a większość piłkarek przerzedła do CD Oroquieta Villaverde. 
W 2001 roku klub został reaktywowany jako Club Atlético de Madrid Féminas na bazie klubu "Coslada CF Femenino". Na początku istnienia klub występował w lidze regionalnej, w sezonie 2003/04 debiutował w Segunda División. W sezonie 2005/06 zwyciężył w grupie 1 i awansował do Superligi. W 2016 klub zmienił nazwę na Club Deportivo Elemental Atlético de Madrid Féminas.
Stadion.
Klub rozgrywa swoje mecze domowe na stadionie Estadio Cerro del Espino w Madrycie, który może pomieścić 3376 widzów. 

</doc>
<doc id="3669247" url="https://pl.wikipedia.org/wiki?curid=3669247" title="Atlético Villa de Madrid">
Atlético Villa de Madrid



</doc>
<doc id="3669248" url="https://pl.wikipedia.org/wiki?curid=3669248" title="Atlético Madryt (piłka nożna kobiet)">
Atlético Madryt (piłka nożna kobiet)



</doc>
<doc id="3669257" url="https://pl.wikipedia.org/wiki?curid=3669257" title="CB Collado Villalba">
CB Collado Villalba

CB Collado Villalba – hiszpański klub koszykówki z siedzibą w Collado Villalba, pod Madrytem.
Historia.
Sekcja koszykówki Atlético Madryt została założona w 1922 roku przez Ángela Cabrerę. Był to pierwszy koszykarski klub w regionie Kastylii. Klub funkcjonował jednak krótko i został rozwiązany, ale w 1932 roku nastąpiła jego reaktywacja. Podobna sytuacja miała miejsce w 1943 roku, a do ponownego założenia zespołu doszło w 1952 roku. W sezonie 1952/1953 drużyna doszła do półfinału mistrzostw Hiszpanii, jednakże przegrała w nim z Realem Madryt. W 1953 roku drużyna koszykarska po raz kolejny przestała istnieć. W 1983 roku zespół zaczął występować w lidze Primera B, a w 1984 roku awansował do Ligi ACB. W 1989 roku awansował do drugiej ligi hiszpańskiej w zamian za CB Oviedo. Następnie przegrał play-off o pozostanie w lidze Lagisa Gijón i znów był bliski rozwiązania, jednak prezydent Jesús Gil dokonał fuzji klubu z Collado Villlalba, czego wynikiem były występy zespołu w Lidze ACB. W 1991 roku drużyna ostatecznie przestała istnieć i przekształciła się w Club Baloncesto Villalba.

</doc>
<doc id="3669258" url="https://pl.wikipedia.org/wiki?curid=3669258" title="Atlético de Madrid Villalba">
Atlético de Madrid Villalba



</doc>
<doc id="3669259" url="https://pl.wikipedia.org/wiki?curid=3669259" title="Atlético Madryt (koszykówka)">
Atlético Madryt (koszykówka)



</doc>
<doc id="3669262" url="https://pl.wikipedia.org/wiki?curid=3669262" title="Giennadij Kabasin">
Giennadij Kabasin

Giennadij Siergiejewicz Kabasin (, ur. 24 lipca 1937 w sowchozie "Uljanowski" w rejonie sałtykowskim w obwodzie saratowskim, zm. 15 maja 2016) – radziecki polityk.
Życiorys.
Początkowo był sekretarzem technicznym szkoły mechanizacji gospodarki rolnej we wsi Jelań w obwodzie saratowskim, później pracował w sowchozie, w latach 1955-1960 studiował w Instytucie Weterynaryjnym w Woroneżu, następnie w latach 1960-1961 był głównym zootechnikiem rejonowej inspekcji gospodarki rolnej i głównym zootechnikiem pokazowego gospodarstwa "Tojda". W 1960 został członkiem KPZR, był partyjnym organizatorem w gospodarstwach rolnych i w zarządzie kołchozowo-sowchozowym, kolejno (1963-1964) był instruktorem Wydziału Organów Partyjnych Woroneskiego Wiejskiego Komitetu Obwodowego KPZR, a w latach 1964-1965 zastępcą sekretarza komitetu partyjnego terytorialnego produkcyjnego zarządu kołchozowo-sowchozowego. W latach 1965-1970 był II sekretarzem Panińskiego Komitetu Rejonowego KPZR, w 1967 zaocznie ukończył aspiranturę przy Woroneskim Instytucie Rolniczym, później (1970-1978) był I sekretarzem Panińskiego Komitetu Rejonowego KPZR. W latach 1978-1979 instruktorem Wydziału Rolnego KC KPZR. W latach 1979-1984 był sekretarzem, a potem (1984-1985) II sekretarzem Komitetu Obwodowego KPZR w Briańsku. W latach 1985-1986 instruktorem KC KPZR, potem (1986-1987) zastępcą kierownika Wydziału Pracy Organizacyjno-Partyjnej KC KPZR. Od 10 stycznia 1987 do 7 czerwca 1990 był I sekretarzem Komitetu Obwodowego KPZR w Woroneżu, a od marca do listopada 1990 przewodniczącym Woroneskiej Rady Obwodowej, od 25 lutego 1986 do 2 lipca 1990 wchodził w skład Centralnej Komisji Rewizyjnej KPZR. W latach 1989-1991 był deputowanym ludowym ZSRR. Miał tytuł kandydata nauk ekonomicznych.

</doc>
<doc id="3669263" url="https://pl.wikipedia.org/wiki?curid=3669263" title="CRC Madrid">
CRC Madrid

CRC Madrid – hiszpański klub rugby union z siedzibą w Madrycie, założony w 1963 roku.

</doc>
<doc id="3669264" url="https://pl.wikipedia.org/wiki?curid=3669264" title="CRC Pozuelo">
CRC Pozuelo



</doc>
<doc id="3669265" url="https://pl.wikipedia.org/wiki?curid=3669265" title="Atlético Madryt (rugby)">
Atlético Madryt (rugby)



</doc>
<doc id="3669268" url="https://pl.wikipedia.org/wiki?curid=3669268" title="Tadeusz Vogel">
Tadeusz Vogel

Tadeusz Vogel (ur. 1956, zm. 7 lipca 2019) – polski hokeista, trener hokejowy.
Życiorys.
Występował w Podhalu Nowy Targ. W połowie 1976 został zawodnikiem Stali Sanok przed inauguracyjnym sezonem 1976/1977 tej drużyny w I lidze. W sezonie został trzecim strzelcem drużyny zdobywając 14 goli. W trakcie sezonu II ligi edycji 1978/1979 w styczniu 1978 został ukarany przez zarząd ZKS Stal Sanok dyskwalifikacją na okres pół roku za naruszenie etyki sportowca. Po sezonie 1980/1981 przerwał karierę i wyjechał do Stanów Zjednoczonych.
Jesienią 1987 został trenerem drużyny juniorskiej Stali Sanok, występującej w Centralnej Lidze Juniorów. Wśród jego wychowanków był m.in. Robert Brejta. 28 grudnia 2002 wystąpił w meczu charytatywnym byłych i aktualnych zawodników sanockiego klubu.
Zmarł 7 lipca 2019, pochowany na starym cmentarzu w Nowym Targu.
Jego brat Stanisław (1954-2011) także został hokeistą i również występował w Stali Sanok.

</doc>
<doc id="3669269" url="https://pl.wikipedia.org/wiki?curid=3669269" title="Miért kell, hogy elmenj?">
Miért kell, hogy elmenj?

Miért kell, hogy elmenj? – utwór węgierskiego zespołu muzycznego V.I.P. napisany przez Viktora Rakonczaia, Sandora Jozsę, Krisztinę Bokor Feketę i Attilę Kornyeia, wydany w formie singla i umieszczony na debiutanckiej płycie studyjnej zespołu zatytułowanej po prostu "V.I.P." z 1997 roku.
W 1997 roku utwór został zakwalifikowany do stawki konkursowej krajowych eliminacji eurowizyjnych. 28 lutego piosenka została zaprezentowana przez muzyków w finale selekcji i zdobyła największą liczbę 27 punktów w głosowaniu jurorów, dzięki czemu została wybrana na propozycję reprezentującą Węgry w 42. Konkursie Piosenki Eurowizji organizowanym w Dublinie. 3 maja odbył się finał imprezy, w którym utwór zajął dwunaste miejsce po zdobyciu 39 punktów od jurorów.
Oprócz węgierskojęzycznej wersji singla, zespół nagrał piosenkę także w języku angielskim – „Stay”.
Lista utworów.
CD single

</doc>
<doc id="3669271" url="https://pl.wikipedia.org/wiki?curid=3669271" title="Sébastien Bellin">
Sébastien Bellin

Sébastien Bellin (ur. 14 maja 1978 w São Paulo) – belgijski koszykarz grający na pozycji środkowego lub silnego skrzydłowego. Reprezentant Belgii, mistrz tego kraju z sezonu 2006/2007. Posiada również brazylijskie obywatelstwo.
Bellin w sezonie 2006/2007, wraz z klubem Telindus BC Oostende, zdobył mistrzostwo Belgii. Ponadto dwukrotnie zdobywał Puchar Belgii – w 2008 z klubem z Ostendy oraz w 2011 z drużyną Dexia Mons-Hainaut. Karierę koszykarską zakończył w lutym 2015 roku.
W latach 2005–2009 był zawodnikiem reprezentacji Belgii, z którą trzykrotnie (w eliminacjach do turniejów głównych rozgrywanych w latach 2005, 2007 i 2009) wystąpił w kwalifikacjach do mistrzostw Europy. W 1996 wraz z kadrą Belgii do lat 18, zajął 4. pozycję w mistrzostwach Europy do lat 18.
22 marca 2016 Bellin został poważnie ranny podczas zamachu terrorystycznego w Brukseli.

</doc>
<doc id="3669277" url="https://pl.wikipedia.org/wiki?curid=3669277" title="Miami Open 2016 (kobiety)">
Miami Open 2016 (kobiety)

Miami Open 2016, właśc. Miami Open presented by Itaú 2016 – tenisowy turniej WTA kategorii WTA Premier Series rangi WTA Premier Mandatory w sezonie 2016 z cyklu Miami Open rozgrywany w dniach 22 marca–3 kwietnia 2016 roku w Miami na kortach twardych o puli nagród wynoszącej 6 844 139 dolarów amerykańskich.

</doc>
<doc id="3669286" url="https://pl.wikipedia.org/wiki?curid=3669286" title="David Lee Smith">
David Lee Smith

David Lee Smith (ur. 8 września 1963 w Birmingham) – amerykański aktor telewizyjny i filmowy.
Życiorys.
Wczesne lata.
Urodził się i dorastał w Birmingham, gdzie ukończył miejscowe liceum Banks High School. Poszedł na studia na University of Alabama, później uzyskał stopień magistra sztuk pięknych z Southern Methodist University.
Kariera.
Po występie w operach mydlanych – "As the World Turns" (1992) jako Tony Loomis, "Wszystkie moje dzieci" (1993) jako John Youngblood i "Tylko jedno życie" (1994) jako Brent Sutton – wystąpił w telewizyjnym melodramacie CBS "Moc uścisków" ("XXX's &amp; OOO's", 1994) z udziałem Andrei Parker, Brada Johnsona, Paula Grossa, Jima Varneya i Johna Allena Nelsona. Potem grał kinowe trzecioplanowe role, m.in. w thrillerze psychologicznym Davida Finchera "Podziemny krąg" ("Fight Club", 1999) u boku Brada Pitta, Edwarda Nortona i Helena Bonham Carter oraz komedii Callie Khouri "Boskie sekrety siostrzanego stowarzyszenia Ya-Ya" ("Divine Secrets of the Ya-Ya Sisterhood", 2002) z Sandrą Bullock, Ellen Burstyn, Fionnulą Flanagan, Maggie Smith i Ashley Judd.
W melodramacie Adama Shankmana "Szkoła uczuć" ("A Walk to Remember", 2002) zwrócił na siebie uwagę jako dr Carter. Stał się najbardziej rozpoznawalny jako sierżant IAB Rick Stetler w serialu CBS "" ("CSI: Miami", 2003-2010).

</doc>
<doc id="3669288" url="https://pl.wikipedia.org/wiki?curid=3669288" title="Aleksandr Szmarikow">
Aleksandr Szmarikow

Aleksandr Stiepanowicz Szmarikow, ros. Александр Степанович Шмариков (ur. 1 stycznia 1961 w Dżambule, Kazachska SRR) – kazachski piłkarz pochodzenia rosyjskiego, grający na pozycji napastnika.
Kariera piłkarska.
Wychowanek Szkoły Sportowej w Karatau. W 1982 rozpoczął karierę piłkarską w klubie Chimik Dżambul. W 1985 przeszedł do Melioratora Szymkent. Od 1988 wrócił do Chimika Dżambul. W latach 1990–1991 występował w drugoligowym klubie Awtomobilist Kokand. W 1992 debiutował w pierwszych niepodległych mistrzostwach Kazachstanu w składzie FK Taraz. Latem 1996 przeniósł się do SKIF Ordabasy Szymkent, w którym zakończył karierę piłkarza.

</doc>
<doc id="3669291" url="https://pl.wikipedia.org/wiki?curid=3669291" title="Zjednoczenie Przemysłu Kablowego">
Zjednoczenie Przemysłu Kablowego

Zjednoczenie Przemysłu Kabli i Sprzętu Elektrotechnicznego „Elkam” (od 1978 Zjednoczenie Przemysłu Kablowego) – organ zarządzania branżą w PRL w latach 1958-1982, z siedzibą w Warszawie (al. Szucha 3), przekształcony w Zrzeszenie Przedsiębiorstw Przemysłu Kablowego (1982-1989).
Historia.
Zjednoczenie wyodrębniło się w 1958 z Centralnego Zarządu Przemysłu Kablowego. Obejmowało ono około 35 zakładów, zatrudniających 23 tys. pracowników w branżach:
23 stycznia 1969 zarządzeniem Ministra Przemysłu Maszynowego zatwierdzono skróconą nazwa Zjednoczenia – „Unikabel”. W latach 1970-1975 w ramach zjednoczenia funkcjonował Kombinat Przemysłu Kabli „Polkabel”, skupiający 11 zakładów produkujących kable i przewody elektryczne. W 1976 po reorganizacji część zakładów podporządkowano nowemu Ministerstwu Przemysłu Maszyn Ciężkich i Rolniczych, część pozostawiono w strukturach Ministerstwa Przemysłu Maszynowego. Wraz z rozdzieleniem zakładów nastąpiło rozwiązanie Kombinatu Przemysłu Kablowego „Polkabel”, a w następstwie także likwidacja na kilka lat Zjednoczenia Przemysłu Kabli i Sprzętu Elektrotechnicznego. 
Reaktywowanie "Zjednoczenia Przemysłu Kablowego" nastąpiło dopiero pod koniec 1978 roku. Początkowo wchodziło w jego skład 8 zakładów będących od 1976 w gestii Zjednoczenia Przemysłu Maszyn i Urządzeń Energetycznych „Megat”. W 1981 włączono do jego struktur Fabrykę Kabli Załom, Śląską Fabrykę Kabli i Fabrykę Przewodów Nawojowych w Legnicy – czasowo podporządkowanych Zjednoczeniu Przemysłu Maszyn i Aparatów Elektrycznych „Ema”. Dyrektorem Zjednoczenia Przemysłu Kablowego został Władysław Więckowski (uprzednio dyrektor Zjednoczenia Przemysłu Maszyn i Urządzeń Energetycznych „Megat”), zaś dyrektorem technicznym Marian Germata. 
Po likwidacji zjednoczenia w czerwcu 1982, 11 przedsiębiorstw przemysłu kablowego utworzyło dobrowolne "Zrzeszenie Przedsiębiorstw Przemysłu Kablowego". W jego skład wchodziło też nowo utworzone Przedsiębiorstwo Techniczno-Usługowe Przemysłu Kablowego „Technokabel” w Warszawie, od 1984 Zakład Urządzeń Elektrycznych Zeltech w Łodzi, a od 1985 Spółdzielnia Inwalidów Texsim w Miliczu. Dyrektorem Zrzeszenia był do czasu jego likwidacji w 1989 roku Edward Malinowski. 
Jednostki organizacyjne zjednoczenia.
W 1981 w skład Zjednoczenia Przemysłu Kablowego wchodziły:

</doc>
<doc id="3669292" url="https://pl.wikipedia.org/wiki?curid=3669292" title="Zjednoczenie Przemysłu Kabli i Sprzętu Elektrotechnicznego">
Zjednoczenie Przemysłu Kabli i Sprzętu Elektrotechnicznego



</doc>
<doc id="3669294" url="https://pl.wikipedia.org/wiki?curid=3669294" title="František Dibarbora">
František Dibarbora

František Dibarbora (ur. 19 listopada 1916 w Bratysławie, zm. 4 września 1987 tamże) – słowacki aktor teatralny i filmowy.
W 1938 roku ukończył Hudobnú a Dramatickú Akadémiu w Bratysławie. Związany był z zespołem dram. Slovenskégo národnégo divadla w Bratysławie. Grał głównie w komediach. Ważniejsze role teatralne w jego karierze to: Alcest w „Mizantropie” Moliera, Chlestakow w „Rewizorze” Nikołaja Gogola, Sir Hugh Evans w „Wesołych kumoszkach z Windsoru” Williama Szekspira. Dibarbora występował także w operetce, filmie, radiu i telewizji.

</doc>
<doc id="3669295" url="https://pl.wikipedia.org/wiki?curid=3669295" title="IV Międzynarodowe Klubowe Zawody Spadochronowe Gliwice 1978">
IV Międzynarodowe Klubowe Zawody Spadochronowe Gliwice 1978

 IV Międzynarodowe Klubowe Zawody Spadochronowe Gliwice 1978 – odbyły się 14–20 maja 1978 roku. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Zawodami sprawowało "Towarzystwo Miłośników Ziemi Gliwickiej", Zarząd Wojewódzki ZSMP i PRMPCh "Montochem" z Gliwic. Do dyspozycji skoczków był samolot An-2TD "SP-ANW".
Rozegrane kategorie.
"Puchar Zarządu Wojewódzkiego ZSMP"
Zawody rozegrano w dwóch kategoriach spadochronowych:
"Puchar Towarzystwa Miłośników Ziemi Gliwickiej"
Zawody rozegrano w czterech kategoriach spadochronowych:
Medaliści.
"Puchar Zarządu Wojewódzkiego ZSMP"
"Puchar Towarzystwa Miłośników Ziemi Gliwickiej"
Uczestnicy zawodów.
W zawodach brało udział 44 zawodników.
Wyniki zawodów.
W zawodach wzięły udział reprezentacje aeroklubów z czterech krajów:
 Bułgaria, , , .
"Puchar Zarządu Wojewódzkiego ZSMP"
"Puchar Towarzystwa Miłośników Ziemi Gliwickiej"

</doc>
<doc id="3669298" url="https://pl.wikipedia.org/wiki?curid=3669298" title="Franciszek Leszczyński">
Franciszek Leszczyński



</doc>
<doc id="3669304" url="https://pl.wikipedia.org/wiki?curid=3669304" title="Franciszek Leszczyński (urzędnik)">
Franciszek Leszczyński (urzędnik)

Franciszek Stefan Leszczyński z Leszny herbu Korczak – urzędnik.
Życiorys.
Franciszek Stefan Leszczyński był synem Franciszka Leszczyńskiego (1841–1904, oficer, powstaniec styczniowy, kupiec) i Leopoldyny z domu Walter (1852-1929) oraz bratem Jadwigi (1878-1952, zamężna z Zygfrydem Gölisem). Był spokrewniony z rodziną Emila Leszczyńskiego.
W okresie zaboru austriackiego w ramach autonomii galicyjskiej. Początkowo był zatrudniony w C. K. Namiestnictwie we Lwowie, skąd był przydzielony do urzędu starostwa c. k. powiatu liskiego jako praktykant konceptowy od około 1901, następnie jako koncepista namiestnictwa do około 1905. Od około 1905 do około 1908 był komisarzem powiatowym w urzędzie starostwa c. k. powiatu dolińskiego, a od około 1908 do około 1912 komisarzem powiatowym w urzędzie starostwa c. k. powiatu gródeckiego.
W maju 1912 został mianowany sekretarzem namiestnictwa. Około 1912/1913 był sekretarzem namiestnictwa w urzędzie starostwa c. k. powiatu sokalskiego, a od około 1913 w tym charakterze był przydzielony do C. K. Namiestnictwa we Lwowie, gdzie pozostawał w ewidencji do 1918. Podczas I wojny światowej pełnił funkcję kierownika starostwa c. k. powiatu rzeszowskiego. Od 1915 był czynnym członkiem Towarzystwa Myśliwych w Rzeszowie. Na początku lutego 1916 był przewodniczącym Komitetu Pomocy, działającego na rzecz zbiorki upominków celem przekazania ich żołnierzom pochodzącym z Rzeszowa i okolic. W sierpniu 1916 kolejnym kierownikiem starostwa rzeszowskiego był Antoni Koncowicz, według informacji z połowie 1917 Franciszek Leszczyński pracował wtedy w Chełmie.
Jego żoną została Eleonora z domu Walter. Ich dziećmi byli Michał (1906–1972, malarz), Ludmiła (1907-1983, żona Władysława Schwarzenberg-Czernego), Helena (1909-1988, po mężu Niemczynowicz, zamieszkująca w Gdańsku-Oliwie). Zmarł około 1923. Potem jego żona z dziećmi zamieszkała w Sanoku, wpierw poniżej Zamku Królewskiego, następnie przy ulicy Płowieckiej (obecnie dzielnica Zatorze).

</doc>
<doc id="3669307" url="https://pl.wikipedia.org/wiki?curid=3669307" title="Michael D’Rozario">
Michael D’Rozario

Michael D’Rozario CSC (ur. 23 listopada 1925 w Noyansree, zm. 24 lutego 2016 w Dhace) – bengalski duchowny katolicki, biskup diecezjalny Khulna w latach 1970–2005.
Życiorys.
Święcenia kapłańskie otrzymał 10 czerwca 1953.
21 września 1970 papież Paweł VI mianował go biskupem diecezjalnym Khulna. 13 grudnia tego samego roku z rąk arcybiskupa Theotoniusa Amala Ganguly przyjął sakrę biskupią. 19 lutego 2004 ze względu na wiek złożył rezygnację z zajmowanej funkcji.
Zmarł 24 lutego 2016.

</doc>
<doc id="3669312" url="https://pl.wikipedia.org/wiki?curid=3669312" title="Roman Doliński">
Roman Doliński

Roman Doliński (zm. 1921) – polski prawnik.
Ukończył studia prawa z tytułem doktora. W okresie zaboru austriackiego w ramach autonomii galicyjskiej wstąpił do c. k. służby wymiaru sprawiedliwości. Pełnił funkcję prokuratora w Rzeszowie. Otrzymał tytuł radcy dworu i został pierwszym prokuratorem w Krakowie.
W 1898 został odznaczony Krzyżem Kawalerskim Orderu Franciszka Józefa. W 1907 "za wydatną służbę" otrzymał Order Żelaznej Korony III klasy. Z okazji przeniesienia w stan spoczynku na początku 1916 został odznaczony Krzyżem Kawalerskim Orderu Leopolda.

</doc>
<doc id="3669315" url="https://pl.wikipedia.org/wiki?curid=3669315" title="Rudolf Dilong">
Rudolf Dilong

Rudolf Dilong (ur. 1 sierpnia 1905 w Trzcianie, zm. 7 kwietnia 1986 w Pittsburgh) – słowacki poeta, publicysta, franciszkanin.
W latach 30. i 40. należał do Katolickiej Moderny, która uwolniła poezję o orientacji katolickiej od teologiczno-moralizatorskiego utylitaryzmu. W swojej twórczości poruszał także tematykę patriotyczną. Od 1945 roku przebywał na emigracji (Europa Zachodnia, Argentyna, Stany Zjednoczone).

</doc>
<doc id="3669316" url="https://pl.wikipedia.org/wiki?curid=3669316" title="Michaił Kwasow">
Michaił Kwasow

Michaił Jegorowicz Kwasow (ros. Михаил Егорович Квасов) – radziecki działacz partyjny.
Życiorys.
Od 1926 należał do WKP(b), do 1937 był szefem wydziału politycznego sowchozu w rejonie łozowo-aleksandrowskim w okręgu starobielskim, a 1938-1938 I sekretarzem Komitetu Okręgowego KP(b)U w Starobielsku. W 1938 kierował Wydziałem Kierowniczych Organów Partyjnych KC KP(b)U, od 18 czerwca 1938 do 25 stycznia 1949 wchodził w skład KC KP(b)U, od 18 czerwca 1938 do 5 lutego 1941 był zastępcą członka Biura Organizacyjnego KC KP(b)U, a od 13 listopada 1938 do 21 grudnia 1940 I sekretarzem Komitetu Obwodowego KP(b)U w Woroszyłowgradzie (obecnie Ługańsk). Od 21 marca 1939 do 20 lutego 1941 był członkiem Centralnej Komisji Rewizyjnej WKP(b), do 1941 zastępcą ludowego komisarza lokalnego przemysłu paliwowego Ukraińskiej SRR, od 1941 kierował trustem "Kirgizugol" w Osz. Został odznaczony Orderem Lenina (7 lutego 1939).

</doc>
<doc id="3669327" url="https://pl.wikipedia.org/wiki?curid=3669327" title="Mistrzostwa Świata C w Piłce Ręcznej Mężczyzn 1982">
Mistrzostwa Świata C w Piłce Ręcznej Mężczyzn 1982

Mistrzostwa Świata C w Piłce Ręcznej Mężczyzn 1982 – czwarte mistrzostwa świata C w piłce ręcznej mężczyzn, oficjalny międzynarodowy turniej piłki ręcznej organizowany przez IHF służący jako kwalifikacja do MŚ B 1983. Odbył się w dniach 7–14 lutego 1982 roku w Belgii.
Faza zasadnicza.
Mecz o 9. miejsce
Mecz o 7. miejsce
Mecz o 5. miejsce
Mecze o 1. miejsce

</doc>
<doc id="3669328" url="https://pl.wikipedia.org/wiki?curid=3669328" title="Witold Hausner">
Witold Hausner

Witold Hausner herbu Pomian (ur. 1852, zm. 24 kwietnia 1925 w Krakowie) – polski prawnik, prokurator, sędzia.
Życiorys.
Urodził się w 1852 jako syn Ottona (1827-1890) i Aleksandry z domu Kownackiej. Miał siostrę Jadwigę po mężu Łubieńską. Ukończył studia prawa z tytułem doktora. W okresie zaboru austriackiego w ramach autonomii galicyjskiej wstąpił do służby wymiaru sprawiedliwości. Pełnił stanowisko prezydenta Wyższego Sądu Krajowego w Krakowie od 1905. Otrzymał godność c. k. tajnego radcy.
W 1911 jego portret wykonał malarz Jacek Malczewski. Z okazji przeniesienia w stan spoczynku na własną prośbę na początku 1916 został odznaczony Orderem Żelaznej Korony I klasy wraz z uwolnieniem od taksy.
Zmarł 24 kwietnia 1925 w Krakowie. Został pochowany na Cmentarzu Rakowickim (kwatera Hb).

</doc>
<doc id="3669331" url="https://pl.wikipedia.org/wiki?curid=3669331" title="Etiopski banan rzekomy">
Etiopski banan rzekomy



</doc>
<doc id="3669332" url="https://pl.wikipedia.org/wiki?curid=3669332" title="Park Tysiąclecia (Toruń)">
Park Tysiąclecia (Toruń)



</doc>
<doc id="3669333" url="https://pl.wikipedia.org/wiki?curid=3669333" title="Nagyvárad">
Nagyvárad



</doc>
<doc id="3669335" url="https://pl.wikipedia.org/wiki?curid=3669335" title="Anatolij Kowalow">
Anatolij Kowalow

Anatolij Gawriłowicz Kowalow (ros. Анатолий Гаврилович Ковалёв, ur. 18 maja 1923, zm. 17 stycznia 2002 w Moskwie) – radziecki dyplomata i poeta.
Życiorys.
Od 1945 należał do WKP(b), 1948 ukończył Moskiewski Państwowy Instytut Stosunków Międzynarodowych, potem pracował w aparacie doradcy politycznego Radzieckiej Komisji Kontrolnej w Niemczech, później był pomocnikiem ministra spraw zagranicznych ZSRR i kierownikiem grupy doradców przy ministrze. Kierował Wydziałem I Europejskim Ministerstwa Spraw Zagranicznych ZSRR, 1971-1986 był zastępcą ministra - szefem Zarządu Planowania Przedsięwzięć Polityki Zagranicznej, 1986-1991 I zastępcą ministra spraw zagranicznych ZSRR, po rozpadzie ZSRR o przejściu na emeryturę doradzał ministrowi spraw zagranicznych Federacji Rosyjskiej. Od 25 lutego 1986 do 2 lipca 1990 był członkiem Centralnej Komisji Rewizyjnej KPZR. Napisał wiele książek. Od 1977 regularnie publikował swoje wiersze, był również laureatem wielu konkursów jako autor tekstów piosenek oraz członkiem Związku Pisarzy Rosji. Pochowany na Cmentarzu Nowodziewiczym w Moskwie.

</doc>
<doc id="3669336" url="https://pl.wikipedia.org/wiki?curid=3669336" title="Margit Dajka">
Margit Dajka

Margit Dajka (ur. 13 października 1907 w Nagyváradzie, zm. 25 maja 1986 w Budapeszcie) – węgierska aktorka.
Na początku występowała w Klużu w Rumunii, następnie na Węgrzech (m.in. w Budapeszcie).
Wybrana filmografia.
Opracowano na podstawie źródła:

</doc>
<doc id="3669339" url="https://pl.wikipedia.org/wiki?curid=3669339" title="Jewgienija Kogan">
Jewgienija Kogan

Jewgienija Sołomonowna Kogan (ros. Евге́ния Соломо́новна Ко́ган, ur. 1886 w Humaniu lub w Samarze, zm. 28 lipca 1938) – radziecka działaczka partyjna.
Życiorys.
Urodzona w religijnej żydowskiej rodzinie. Ukończyła gimnazjum i kursy nauczycielskie, pracowała w szkołach, 1907 wstąpiła do SDPRR. Jednym z jej współpracowników w działalności partyjnej był Walerian Kujbyszew, za którego wyszła za mąż. Kilkakrotnie była aresztowana za działalność wywrotową, 1912 wstąpiła do bolszewickiej "drużyny bojowej" - "Organizacji Wojskowej SDPRR(b)", 1914 została aresztowana za przechowywanie broni i amunicji. W 1917 była członkiem gubernialnego komitetu rewolucyjnego w Samarze, 1918 została sekretarzem odpowiedzialnym samarskiego gubernialnego komitetu RKP(b), była wówczas odpowiedzialna za realizację czerwonego terroru w guberni samarskiej. W latach 20. była jedną z osób odpowiedzialnych za wprowadzenie cenzury w ZSRR. Od 23 lutego 1931 do 1936 była sekretarzem Moskiewskiego Komitetu Miejskiego WKP(b), od 10 lutego 1934 do 2 listopada 1937 członkiem Centralnej Komisji Rewizyjnej WKP(b) i do listopada 1937 zastępcą przewodniczącego Komitetu Wykonawczego Moskiewskiej Rady Obwodowej. 22 marca 1933 została odznaczona Orderem Lenina.
2 listopada 1937 aresztowana, 28 lipca 1938 została skazana na śmierć przez Wojskowe Kolegium Sądu Najwyższego ZSRR pod zarzutem kontrrewolucyjnej działalności terrorystycznej i rozstrzelana. 3 listopada 1954 zrehabilitowana.

</doc>
<doc id="3669342" url="https://pl.wikipedia.org/wiki?curid=3669342" title="Henryk Żuławski">
Henryk Żuławski

Henryk Żuławski (ur. 1 lutego 1871, zm. 1921) – major lekarz Wojska Polskiego z tytułem doktora.
Życiorys.
Urodził się 1 lutego 1871. Ukończył studia medyczne uzyskując tytuł naukowy doktora. Był oficerem lekarzem c. i k. armii. Podczas I wojny światowej był lekarzem pułkowym 2 Pułku Dragonów.
Po odzyskaniu przez Polskę niepodległości został przyjęty do Wojska Polskiego. Zweryfikowany w stopniu majora. 
Zmarł w 1921 i został pochowany na krakowskich Rakowicach w grobowcu rodzinnym w kwaterze Ra.

</doc>
<doc id="3669351" url="https://pl.wikipedia.org/wiki?curid=3669351" title="Krisztina Tóth (pisarka)">
Krisztina Tóth (pisarka)

Krisztina Tóth (ur. 5 grudnia 1967 w Budapeszcie) – węgierska pisarka i tłumaczka.
Życiorys.
Uczyła się rzeźbiarstwa w liceum plastycznym, w 1986 zdała tam maturę. W latach 1986-1993 studiowała filologię węgierską na Uniwersytecie im. Loránda Eötvösa, podczas studiów odbyła dwuletnie stypendium w Paryżu. W latach 1994–1998 współpracowała z Instytutem Francuskim w Budapeszcie, zajmowała się również tłumaczeniem poezji francuskiej na język węgierski, nauczaniem kreatywnego pisania, a także projektowaniem witraży.
Publikuje od 1989 roku, początkowo poezję, później także prozę. W 2006 roku ukazał się jej pierwszy zbiór opowiadań "Vonalkód", za który otrzymała Nagrodę Sándora Máraiego. W 2013 roku ukazała się jej pierwsza powieść, zatytułowana "Akvárium".
W 2021 roku w wywiadzie dla "Könyves Magazin" zapytana o spis lektur obowiązkowych, odpowiedziała, że usunęłaby z niego „Złotego człowieka” Móra Jókaia oraz „Bárány Boldizsár” Magdy Szabó ze względu na ukazanie w nich tradycyjnych ról kobiecych. Wypowiedź ta wywołała kontrowersje w węgierskim społeczeństwie, a autorka była nękana i obrażana.
Literatura Krystyny Tóth przekładana jest na wiele języków, w tym na francuski, niemiecki, hiszpański, czeski, bułgarski, fiński, serbski, słowacki, słoweński, polski.

</doc>
<doc id="3669352" url="https://pl.wikipedia.org/wiki?curid=3669352" title="A holnap már ném lesz szomorú">
A holnap már ném lesz szomorú

A holnap már ném lesz szomorú – utwór węgierskiego piosenkarza Károla „Charliego” Horvátha napisany przez Istvána Lehra i Attilę Horvátha, wydany w formie singla i umieszczony na czwartej płycie studyjnej artysty zatytułowanej "Fűszer cseppenként" z 1998 roku.
W 1998 roku utwór został wybrany wewnętrznie na propozycję reprezentującą Węgry w 43. Konkursie Piosenki Eurowizji organizowanym w Birmingham. 9 maja został zaśpiewany przez Charliego jako jedenasty w kolejności w finale konkursu i zajął w nim dwudzieste trzecie miejsce z czterema punktami na koncie od jurorów, w tym z dwoma od Norwegii oraz po jednym z Francji i Rumunii.
Oprócz węgierskojęzycznej wersji singla, piosenkarz nagrał utwór także w języku angielskim – „Sadness Will Be Over Tomorrow”.
Lista utworów.
CD single
Personel.
W nagraniu singla wzięli udział:

</doc>
<doc id="3669353" url="https://pl.wikipedia.org/wiki?curid=3669353" title="Krisztina Tóth">
Krisztina Tóth



</doc>
<doc id="3669357" url="https://pl.wikipedia.org/wiki?curid=3669357" title="Radovan Ćurčić">
Radovan Ćurčić

 
Radovan Ćurčić (ur. 10 stycznia 1972 w Ivanjicy) – serbski piłkarz występujący na pozycji napastnika. Trener piłkarski. Były selekcjoner reprezentacji Serbii.
Kariera piłkarska.
W swojej karierze Ćurčić reprezentował barwy zespołów Javor Ivanjica, OFK Beograd, ND Gorica oraz Borac Čačak.
Kariera trenerska.
Karierę trenerską Ćurčić rozpoczął w Javorze Ivanjica. Następnie prowadził Boraca Čačak, a potem wrócił do Javora. W 2010 roku został asystentem Vladimira Petrovicia w reprezentacji Serbii. Od października 2011 do kwietnia 2012 był jej tymczasowym selekcjonerem. W roli tej zadebiutował 11 listopada 2011 w przegranym 0:2 towarzyskim meczu z Meksykiem. Kadrę Serbii poprowadził w czterech spotkaniach.
Następnie Ćurčić trenował reprezentację Serbii U-21, a w 2014 roku ponownie został selekcjonerem pierwszej reprezentacji Serbii. W kwietniu 2016 roku został zwolniony z tej funkcji.

</doc>
<doc id="3669360" url="https://pl.wikipedia.org/wiki?curid=3669360" title="Salman Al-Faraj">
Salman Al-Faraj

Salman Al-Faraj (ur. 1 sierpnia 1989] w Medynie) – saudyjski piłkarz, grający na pozycji pomocnika w klubie Al-Hilal oraz reprezentacji kraju.
Kariera klubowa.
W latach 2008, 2010 i 2011 wywalczył z klubem mistrzostwo kraju.
W 2014 dotarł do finału Ligi Mistrzów.

</doc>
<doc id="3669366" url="https://pl.wikipedia.org/wiki?curid=3669366" title="Józef Jałowy">
Józef Jałowy

Józef Jałowy (ur. 27 grudnia 1885 w Skurowej, zm. 8 lutego 1954 w Rzeszowie) – duchowny rzymskokatolicki, doktor teologii, działacz społeczny.
Życiorys.
Urodził się 27 grudnia 1885 roku w Skurowej (należącej do parafii Przeczyca). Był synem Jana i Marii z domu Nawracaj. W 1905 zdał egzamin dojrzałości w C. K. Gimnazjum w Jaśle. 24 czerwca 1909 otrzymał sakrament święceń w Przemyślu. Posługiwał w Mościskach. W 1912 został przeniesiony z posady katechety w seminarium nauczycielskim w Rudniku nad Sanem na stanowisko zastępcy katechety w macierzystym jasielskim gimnazjum. Pracował także w I Gimnazjum w Rzeszowie. Podczas I wojny światowej nie otrzymawszy pierwotnie powołania do wojska, podjął studia na uczelni "Höheres Priesterbildungsinstitut" (pol. Wyższy Instytut Kształcenia Księży), następnie otrzymał powołanie do wojska i służył jako kapelan w Preszburg, był kapelanem na froncie (kurat polowy c. i k. armii) i jako kapelan rezerwowy posługiwał w Szpitalu Rezerwowym nr 2 w Jarosławiu. Ukończył studia teologiczne na Wydziale Teologicznym Uniwersytetu Lwowskiego, w dniu 2 października 1916 uzyskując stopień naukowy doktora św. teologii. W 1917 zdał egzamin na proboszczów "quoad scientiam solam".
Od 1918 służył jako kapelan w garnizonie wojskowym w Rzeszowie. Po odzyskaniu przez Polskę niepodległości został awansowany do stopnia kapelana rezerwy Wojska Polskiego ze starszeństwem z 1 czerwca 1919. W okresie II Rzeczypospolitej pracował nadal w Rzeszowie. Od 1924 był katechetą w tamtejszym Państwowym Seminarium Nauczycielskim Męskim. Przyczynił się do koronacji obrazu Matki Bożej w Przeczycy w 1925. Z posady katechety w Rzeszowie w 1927 otrzymał roczny urlop celem wyjazdu do Ameryki, gdzie przebywał do 1928. Był budowniczym Kościoła Chrystusa Króla w Rzeszowie i objął funkcję jego rektora w 1936. Od 1 stycznia 1949 został proboszczem wydzielonej z parafii farnej parafii Chrystusa Króla w Rzeszowie i pełnił urząd do śmierci. Publikował w czasopismach (np. „Ziemia Rzeszowska”). Zmarł 8 lutego 1954. Został pochowany na tamtejszym cmentarzu Pobitno w Rzeszowie.
Imieniem księdza Jałowego nazwano ulicę w Rzeszowie, przy której umiejscowiony jest wybudowany przez niego kościół. Patronat duchownego nadano Szkole Podstawowej w Przeczycy.

</doc>
<doc id="3669371" url="https://pl.wikipedia.org/wiki?curid=3669371" title="Świątynia Jowisza w Pompejach">
Świątynia Jowisza w Pompejach

Świątynia Jowisza w Pompejach – rzymska świątynia znajdująca się w Pompejach.
Usytuowana w północnej części pompejańskiego forum świątynia wzniesiona została na monumentalnym cokole o wysokości 3 m, długości 37 m i szerokości 17 m. Do świątyni wiodły dwudzielne schody, poprzedzał zaś ją głęboki pronaos wsparty na kolumnach wzniesionych w porządku korynckim, sześcioma od frontu i trzema po bokach. W głębi celli, otoczonej dwukondygnacyjną kolumnadą (w porządku jońskim w dolnej części i korynckim w górnej), znajdowały się trzy nisze z posągami triady kapitolińskiej (Jowisza, Junony i Minerwy). W podziemiach świątyni mieścił się natomiast miejski skarbiec. Budynek flankowały dwa łuki triumfalne dedykowane Germanikowi i Tyberiuszowi, zwieńczone u szczytu kwadrygami.
Świątynię wzniesiono w połowie II wieku p.n.e., przypuszczalnie w miejscu wcześniejszego sanktuarium etruskiego. Przebudowano ją za panowania Klaudiusza. Świątynia poważnie ucierpiała podczas trzęsienia ziemi w 62 roku, przed erupcją Wezuwiusza w 79 roku nie zdołano jeszcze w pełni zakończyć odbudowy.

</doc>
<doc id="3669373" url="https://pl.wikipedia.org/wiki?curid=3669373" title="Gabriela Scholtes">
Gabriela Scholtes

Gabriela Scholtes (ur. w 1937) – austriacka lekkoatletka specjalizująca się w sprintach i biegach średniodystansowych.
Dwukrotna mistrzyni kraju: w biegu na 800 metrów (1960) oraz biegu przełajowym (1960).
Trzykrotna rekordzistka Austrii w biegu na 400 metrów (1:04,6 w 1957, 1:03,2 w 1958 oraz 59,6 w 1959).
Była pierwszą Austriaczką, która przebiegła dystans 400 metrów poniżej 1 minuty.

</doc>
<doc id="3669374" url="https://pl.wikipedia.org/wiki?curid=3669374" title="Daniel Lapaine">
Daniel Lapaine

Daniel Lapaine (ur. 15 czerwca 1971 w Sydney) – australijski aktor filmowy i telewizyjny. Najbardziej znany z roli księcia Wendella w miniserialu "Dziesiąte królestwo" (2000) i roli Hektora w filmie telewizyjnym "Helena Trojańska" (2003).

</doc>
<doc id="3669379" url="https://pl.wikipedia.org/wiki?curid=3669379" title="Halowe Mistrzostwa Świata w Lekkoatletyce 2016 – sztafeta 4 × 400 m kobiet">
Halowe Mistrzostwa Świata w Lekkoatletyce 2016 – sztafeta 4 × 400 m kobiet

Sztafeta 4 × 400 metrów kobiet – jedna z konkurencji biegowych rozgrywanych podczas halowych lekkoatletycznych mistrzostw świata w Oregon Convention Center w Portland.
Tytuł mistrzowski obroniły reprezentantki Stanów Zjednoczonych.
Zawody składały się wyłącznie z biegu finałowego, wystartowało w nim sześć drużyn. Biegu nie ukończyła sztafeta Jamajki po tym, jak na pierwszej zmianie wywróciła się Patricia Hall. Wszystkie sztafety, które ukończyły bieg, ustanowiły swoje najlepsze wyniki w sezonie.
Rekordy.
W poniższej tabeli przedstawiono (według stanu przed rozpoczęciem mistrzostw) halowe rekordy świata, poszczególnych kontynentów oraz halowych mistrzostw świata.

</doc>
<doc id="3669380" url="https://pl.wikipedia.org/wiki?curid=3669380" title="Bajki dla Jasia i innych dzieci">
Bajki dla Jasia i innych dzieci

Bajki dla Jasia i innych dzieci (oryg. "Janoschs Traumstunde", dosłowne tłumaczenie „Godzina snów Janoscha”) – niemiecki serial animowany, po raz pierwszy emitowany w latach 1986-1987 i 1990. Serial ten jest oparty na twórczości niemieckojęzycznego pisarza książek dla dzieci, urodzonego w Zabrzu - Horsta Eckerta, znanego pod pseudonimem Janosch. Reżyserami serii byli Jürgen Egenolf, Uwe-Peter Jeske, oraz Wolfgang Urchs. Prawie każdy odcinek zawiera dwie, niezależne od siebie historie. W niektórych przypadkach jeden odcinek zawierał jedną dłuższą, albo trzy, lub cztery krótsze bajki. Każdy odcinek rozpoczynał się przemową niedźwiedzia narratora, który wciągał na drzewo białe płótno z napisem „Janosch Traumstunde”.
Emisja.
W Niemczech Zachodnich pierwszy sezon emitowano od dwunastego października 1986 do czwartego stycznia 1987 roku. Z kolei drugi sezon nadawano w Niemczech od siódmego stycznia do drugiego kwietnia 1990 roku. Obydwa sezony "Janoschs Traumstunde" wyemitowano na stacji ARD. Wznowienie serialu nastąpiło w Niemczech na stacji KI.KA od ósmego kwietnia 2007 do piątego kwietnia 2008. W Stanach Zjednoczonych serial był wyświetlany głównie na stacji Nickelodeon w 1994 roku. W Polsce pod nazwą "Bajki dla Jasia i innych dzieci" serię nadawano w latach 1998-1999 na TVP 1 w godzinach porannych, zazwyczaj między godziną siódmą, a dziewiątą. Narratorem polskiej wersji był Artur Barciś.
Kontrowersje.
W Polsce "Bajki dla Jasia i innych dzieci" wywołały kontrowersje z powodu niemoralnych zachowań niektórych bohaterów bajek w kontekście oglądalności przez najmłodszych widzów, jak choćby na przykład w dziesiątej minucie odcinka siódmego pierwszej serii, kiedy pasażerowie ślimaka (był środkiem komunikacji) chowają się przed kontrolerem biletów, lub w dziewiątej minucie ostatniego odcinka drugiej serii, gdy chłopiec nie pomaga zającowi, który wpadł we wnyki. Innym przykładem kontrowersji jest pobicie człowieka przez psa i kota pod koniec bajki zatytułowanej "Herr Korbes will klein Hühnchen küssen" w siódmym odcinku drugiej serii.
Wersja niemiecka.
Narratorzy:
Pozostała obsada:
Spis odcinków.
Poniżej podano tytuły odcinków w oryginale i daty emisji również. Część z polskich tytułów można znaleźć w artykule o Janoschu w zakładce "Bibliografia".

</doc>
<doc id="3669382" url="https://pl.wikipedia.org/wiki?curid=3669382" title="Maria Puchberger">
Maria Puchberger

Maria Puchberger (ur. 15 kwietnia 1910) – austriacka lekkoatletka specjalizująca się w biegach średniodystansowych.
Mistrzyni kraju w biegu na 800 metrów (1932).
Rekordzistka Austrii w biegu na 800 metrów (2:28,8 w 1932).

</doc>
<doc id="3669383" url="https://pl.wikipedia.org/wiki?curid=3669383" title="Wydział Nauk o Zdrowiu Uniwersytetu Jana Kochanowskiego w Kielcach">
Wydział Nauk o Zdrowiu Uniwersytetu Jana Kochanowskiego w Kielcach



</doc>
<doc id="3669391" url="https://pl.wikipedia.org/wiki?curid=3669391" title="Charles Jason Gordon">
Charles Jason Gordon



</doc>
<doc id="3669392" url="https://pl.wikipedia.org/wiki?curid=3669392" title="Halowe Mistrzostwa Świata w Lekkoatletyce 2016 – skok w dal kobiet">
Halowe Mistrzostwa Świata w Lekkoatletyce 2016 – skok w dal kobiet

Skok w dal kobiet – jedna z konkurencji technicznych rozgrywanych podczas halowych lekkoatletycznych mistrzostw świata w Oregon Convention Center w Portland.
Tytułu mistrzowskiego z 2014 nie broniła Francuzka Éloyse Lesueur.
Minimum kwalifikacyjne.
Aby zakwalifikować się do mistrzostw, należało wypełnić minimum kwalifikacyjne wynoszące 6,75 m (uzyskane w okresie od 1 stycznia 2015 do 7 marca 2016). Zaplanowano od razu konkurs finałowy (bez eliminacji), z udziałem około 12 zawodniczek (w przypadku, gdy mniej lekkoatletów z minimum zgłosi się do zawodów, kolejni mogą być zapraszani na podstawie lokat na listach światowych).
Rekordy.
W poniższej tabeli przedstawiono (według stanu przed rozpoczęciem mistrzostw) halowe rekordy świata, poszczególnych kontynentów oraz halowych mistrzostw świata.
Listy światowe.
Tabela przedstawia 10 najlepszych wyników uzyskanych w sezonie halowym 2016 przed rozpoczęciem mistrzostw.

</doc>
<doc id="3669397" url="https://pl.wikipedia.org/wiki?curid=3669397" title="Malcolm Patrick Galt">
Malcolm Patrick Galt



</doc>
<doc id="3669398" url="https://pl.wikipedia.org/wiki?curid=3669398" title="Harada">
Harada

Harada – japońskie nazwisko
Inne

</doc>
<doc id="3669400" url="https://pl.wikipedia.org/wiki?curid=3669400" title="Hipolit Młodecki">
Hipolit Młodecki

Hipolit Młodecki herbu Półkozic – rotmistrz królewski.
Życiorys.
Daty życia nieznane. Pochodził z niezamożnej rodziny szlacheckiej Młodeckich herbu Półkozic, wywodzącej się z Młodocina w powiecie radomskim w województwie sandomierskim. Z zawodu żołnierz, służył w obronie potocznej. W 1519 został rotmistrzem królewskim, na podstawie listu przypowiedniego zorganizował chorągiew jazdy potocznej, na której czele pozostawał do 1538. Wziął udział w wojnie polsko–krzyżackiej (1519-1521). W 1521 otrzymał "list", na dostarczenie koni kawaleryjskich. W 1531 w czasie wyprawy hetmana Jana Tarnowskiego na Pokucie, przeciw hospodarowi mołdawskiemu Rareszowi, poprowadził 97-konną chorągiew jazdy, w jego poczcie rotmistrzowskim było 13 jeźdźców. W bitwie pod Obertynem chorągiew Młodeckiego wchodziła w skład hufca posiłkowego.
Ostatni raz wzmiankowany w 1538.

</doc>
<doc id="3669408" url="https://pl.wikipedia.org/wiki?curid=3669408" title="Chrisann Gordon">
Chrisann Gordon



</doc>
<doc id="3669411" url="https://pl.wikipedia.org/wiki?curid=3669411" title="Lelek (zespół muzyczny)">
Lelek (zespół muzyczny)

Lelek – polski folkowy zespół muzyczny założony z inicjatywy Macieja Szajkowskiego w 2015 roku.
Zespół w swojej twórczości, jak i w nazwie, odwołuje się do panteonu bogów słowiańskich oraz kultury prasłowian.
Historia zespołu.
Zespół został założony w maju 2015 roku z inicjatywy Macieja Szajkowskiego, perkusisty takich grup, jak Kapela ze Wsi Warszawa czy R.U.T.A. W skład zespołu, oprócz Szajkowskiego, weszli: wokaliści Michał Rudaś i Jakub Koźba, multiinstrumentalista Kamil Rogiński, perkusjonalista Piotr Stefański, klawiszowiec Patryk Kraśniewski oraz producent muzyczny Mariusz Dziurawiec.
21 marca 2016 roku ukazał się debiutancki album studyjny zespołu zatytułowany "Brzask Bogów", który został wydany przez wytwórnię Karrot Kommando.
Znaczenie nazwy.
Nazwa zespołu nawiązuje do ludowych wierzeń, według których lelki zwyczajne przylatywały do stad kóz i piły ich mleko z wymion. W wierzeniach słowiańskich lelek kozodój był uważany za zoomorficzne wyobrażenie dusz.

</doc>
<doc id="3669413" url="https://pl.wikipedia.org/wiki?curid=3669413" title="Tomislav Žigmanov">
Tomislav Žigmanov

Tomislav Žigmanov, cyr. Томислав Жигманов (ur. 12 maja 1967 w Tavankucie) – serbski pisarz, filozof i polityk narodowości chorwackiej, działacz mniejszości chorwackiej w Serbii, przewodniczący Demokratycznego Związku Chorwatów w Wojwodinie, poseł do Zgromadzenia Narodowego Republiki Serbii, od 2022 minister praw człowieka, mniejszości i dialogu społecznego.
Życiorys.
Absolwent filozofii na Uniwersytecie w Nowym Sadzie. Został wykładowcą historii filozofii w instytucie teologicznym działającym w diecezji subotickiej. Był redaktorem naczelnym czasopisma „Žig” i redaktorem audycji w języku chorwackim w stacji radiowej Radio Subotica. W 2009 został dyrektorem instytutu kulturalnego wojwodińskich Chorwatów (Zavod za kulturu vojvođanskih Hrvata). Jest autorem m.in. publikacji z zakresu filozofii oraz esejów, jego prace tłumaczono m.in. na język angielski, niemiecki, węgierski i rumuński. Członek chorwackich stowarzyszeń filozofów i pisarzy.
Zaangażowany również w działalność polityczną na rzecz praw Chorwatów w Wojwodinie. Został działaczem i jednym z liderów Demokratycznego Związku Chorwatów w Wojwodinie. W 2015 wybrany na przewodniczącego tej partii w miejsce Petara Kunticia. W 2016 kontynuował współpracę wyborczą z Partią Demokratyczną, uzyskując z ramienia koalicji wyborczej mandat deputowanego który wykonywał do 2020. W 2022 otworzył listę wyborczą koalicji Razem dla Wojwodiny (zarejestrowanej jako lista mniejszości narodowych); w wyborach w tymże roku uzyskał kolejny raz mandat poselski.
W październiku 2022 dołączył do powołanego wówczas trzeciego rządu Any Brnabić, obejmując w nim stanowisko ministra praw człowieka, mniejszości i dialogu społecznego.

</doc>
<doc id="3669414" url="https://pl.wikipedia.org/wiki?curid=3669414" title="Odo Fusi Pecci">
Odo Fusi Pecci

Odo Fusi Pecci (ur. 29 czerwca 1920 w Cingoli, zm. 20 marca 2016 w Senigallia) – włoski duchowny katolicki, biskup diecezjalny Senigallia 1971-1997.
Życiorys.
Święcenia kapłańskie otrzymał 19 grudnia 1942.
15 lipca 1971 papież Paweł VI mianował go biskupem diecezjalnym Senigallia. 29 sierpnia tego samego roku z rąk biskupa Ersilio Tonini przyjął sakrę biskupią. 21 stycznia 1997 ze względu na wiek złożył rezygnację z zajmowanej funkcji.
Zmarł 20 marca 2016.

</doc>
<doc id="3669417" url="https://pl.wikipedia.org/wiki?curid=3669417" title="Emily Hartong">
Emily Hartong

Emily Hartong (ur. 4 lutego 1992 w Long Beach) – amerykańska siatkarka, grająca na pozycji przyjmującej. Od sezonu 2015/2016 występuje w koreańskiej drużynie Suwon Hyundai Hillstate.
Sukcesy klubowe.
Puchar Szwajcarii:
Mistrzostwo Szwajcarii:
Klubowe Mistrzostwa Świata:
Mistrzostwo Korei Południowej:

</doc>
<doc id="3669424" url="https://pl.wikipedia.org/wiki?curid=3669424" title="Ganesh I">
Ganesh I



</doc>
<doc id="3669425" url="https://pl.wikipedia.org/wiki?curid=3669425" title="Anthony Randolph">
Anthony Randolph

Anthony Erwin Randolph Jr (ur. 15 lipca 1989 w Würzburgu) – amerykański koszykarz, występujący na pozycjach skrzydłowego oraz środkowego, posiadający także słoweńskie obywatelstwo, obecnie zawodnik hiszpańskiego Realu Madryt.
23 czerwca 2017 otrzymał słoweńskie obywatelstwo.

</doc>
<doc id="3669426" url="https://pl.wikipedia.org/wiki?curid=3669426" title="Wojciech Łowicki">
Wojciech Łowicki

Wojciech Łowicki (ur. 11 czerwca 1972 roku w Lipnie) – znawca, marszand i popularyzator komiksu, kurator sztuki. Główny kurator wystaw Międzynarodowego Festiwalu Komiksu i Gier w Łodzi. Dyrektor toruńskiego Festiwalu Kultury Popularnej DwuTakt.
Życiorys.
Absolwent Muzealnictwa i Zabytkoznawstwa na Uniwersytecie Mikołaja Kopernika w Toruniu. Od końca l. 80 do pocz. l. 90. XX w. związany z toruńskimi klubami fantastyki. W latach 1990-91 współorganizator Toruńskich Dni Fantastyki Piernicon oraz współredaktor zina literackiego "Formy Chaosu". W latach 90. XX w. założyciel, a od drugiego numeru redaktor naczelny pisma satyrycznego "Qriozum".
Również w latach 90. XX w.: prezes stowarzyszeń studenckich na Uniwersytecie Mikołaja Kopernika w Toruniu (Koło Naukowe Kultury Kresowej i Grupa Kultury Masowej), współzałożyciel "Bazy Rysowników" przy agencji Val-Press w Warszawie, organizator warsztatów dziennikarskich dla młodzieży oraz współautor koncertów charytatywnych.
W roku 1997 zorganizował (wraz z dr. Marcinem Jaworskim) pionierską wystawę dotyczącą historii komiksu polskiego: "Komiks polski 1957–1991". Premiera w Muzeum Okręgowym w Toruniu. Była to pierwsza w Polsce i zarazem największa wystawa opowiadająca o historii polskiego komiksu.
W roku 1998 założył i prowadził (do 1999 r.) pierwsze w kraju zbiory komiksu polskiego (dział Komiksu Polskiego w Muzeum Okręgowym w Toruniu).
Od 2011 roku kurator autorskiego cyklu wystaw "Cztery pory roku z satyrą i komiksem" (w ramach którego tworzy ekspozycje dla muzeów i galerii w kraju: m.in. Centralnego Muzeum Włókiennictwa w Łodzi, IPN "Przystanek Historia" w Warszawie, Muzeum Techniki i Komunikacji w Szczecinie, Muzeum Okręgowego im. Leona Wyczółkowskiego w Bydgoszczy). Dewizą wystaw jest pokazanie gatunków sztuki popularnej poprzez pryzmat ciekawostki i anegdoty, a także łączenie ich z dziejami Polski. Przy tej okazji przez artystów, których działalność jest prezentowana, tworzone są specjalnie oryginalne dedykacje dla widzów.
Od 2011 roku główny kurator wystaw Międzynarodowego Festiwalu Komiksu i Gier w Łodzi.
W 2012 roku mianowany ministrem komiksu w rządzie Partii Dobrego Humoru, prowadzonej przez satyryka Szczepana Sadurskiego.
Pomysłodawca, dyrektor oraz autor formuły toruńskiego Festiwal Kultury Popularnej DwuTakt. Wspólnie z Tomaszem Marciniakiem opracowali jeszcze w 2013 roku koncepcję imprezy, która miała łączyć różne gatunki sztuk popularnych.
Członek Gildii Komiksu. Scenarzysta. Autor popularnych esejów pod wspólnym tytułem "Historie z dymkiem, czyli cała prawda o komiksie – bogato ilustrowana". Pisał o komiksie dla Sadurski.com i Gildia.pl.
Honorowy członek Asocjacji Komiksu w Toruniu (AKT).
Autor spisu zaginionych prac komiksowych, szczególnie z okresu PRL-u (tzw. "lista Łowickiego").
Konsultant telewizyjnego serialu dokumentalnego "Komiks - Superbohater PRL"
Prekursor polskiego rynku oryginalnych plansz komiksowych (w tym zakresie m.in. współpraca z domami aukcyjnymi Desa Unicum i Sopocki Dom Aukcyjny). Jego wystawa "Komiks polski i jego twórcy" (Galeria Orient w Szczecinie, 2013 r.), na której wystawiono ponad 600 prac komiksowych, uznana została za forpocztę wejścia oryginalnych plansz komiksu na polski rynek sztuki.
Działacz na rzecz założenia pierwszego w kraju muzeum i galerii komiksu polskiego.
Do 2015 roku, przez blisko 20 lat, współpracował z dr. Tomaszem Marciniakiem (1966-2015) – kultową postacią współczesnego komiksu polskiego. Jeden z ich ostatnich wspólnych projektów to: "Komiks orbitalny. 540. rocznica urodzin Astronoma" z okazji Roku Mikołaja Kopernika (2013).
Promotor ufundowania naukowej Nagrody im. Dra Tomasza Marciniaka na Festiwalu Kultury Popularnej DwuTakt.
Autor popularyzującej komiks w Polsce strony internetowej komiksisatyra.pl

</doc>
<doc id="3669431" url="https://pl.wikipedia.org/wiki?curid=3669431" title="Benson and Hedges">
Benson and Hedges



</doc>
<doc id="3669432" url="https://pl.wikipedia.org/wiki?curid=3669432" title="Epibator">
Epibator



</doc>
<doc id="3669435" url="https://pl.wikipedia.org/wiki?curid=3669435" title="Heterozeuxine">
Heterozeuxine



</doc>
<doc id="3669439" url="https://pl.wikipedia.org/wiki?curid=3669439" title="Maria Gruber">
Maria Gruber

Maria Gruber (ur. 16 maja 1923) – austriacka lekkoatletka specjalizująca się w biegach średniodystansowych.
Mistrzyni kraju w biegu na 800 metrów (1947).
Dwukrotna rekordzistka Austrii w biegu na 800 metrów (2:22,2 w 1947 oraz 2:21,0 w 1947).

</doc>
<doc id="3669444" url="https://pl.wikipedia.org/wiki?curid=3669444" title="Jordan 196">
Jordan 196

Jordan 196 – samochód Formuły 1 zaprojektowany przez Gary'ego Andersona, Tima Hollowaya i Darrena Daviesa, skonstruowany przez Jordan Grand Prix na sezon 1996.
Historia.
Samochód był ewolucją Jordana 195, ale zawierał pewne innowacje, jak układ kierowniczy. Stąd też zespół miał wysokie oczekiwania względem nowego pojazdu.
Drugi rok z rzędu silniki dostarczał Peugeot. Nowym sponsorem została firma Benson &amp; Hedges. Kierowcami byli Rubens Barrichello i Martin Brundle.
Model nie spełnił pokładanych w nim oczekiwań. Samochód nie był przyczepny oraz nie dysponował wystarczającą mocą, był ponadto awaryjny. Spowodowało to, że żaden z kierowców nie stanął w sezonie ani razu na podium, chociaż Barrichello wywalczył drugie pole startowe do Grand Prix Brazylii. Wyniki te tak dalece nie zadowalały Eddiego Jordana, że zmusił on w trakcie sezonu Gary'ego Andersona do porzucenia rozwoju 196 i skupieniu się na następcy.
Ogółem Jordan w sezonie 1996 zdobył 22 punkty i piąte miejsce w klasyfikacji konstruktorów.

</doc>
<doc id="3669448" url="https://pl.wikipedia.org/wiki?curid=3669448" title="Euanthe (roślina)">
Euanthe (roślina)



</doc>
<doc id="3669449" url="https://pl.wikipedia.org/wiki?curid=3669449" title="Trudelia">
Trudelia



</doc>
<doc id="3669450" url="https://pl.wikipedia.org/wiki?curid=3669450" title="Neofinetia">
Neofinetia



</doc>
<doc id="3669451" url="https://pl.wikipedia.org/wiki?curid=3669451" title="Śląski Klub Golfowy">
Śląski Klub Golfowy

Śląski Klub Golfowy – stowarzyszenie zajmujące się promowaniem golfa i utrzymaniem pola golfowego z siedzibą w Siemianowicach Śląskich.
Cele klubu.
Śląski Klub Golfowy został powołany w celu prowadzenia działalności oświatowej w zakresie kultury fizycznej i sportu, a w szczególności upowszechnienia i propagowania gry w golfa wśród dzieci, młodzieży i dorosłych; stworzenia infrastruktury społecznej i zaplecza technicznego dla sportu golfowego, łącznie z budową pawilonu klubowego; budowę, utrzymanie i konserwację pola golfowego, a także tworzenie i zacieśnianie więzi towarzyskich pomiędzy członkami klubu i ich rodzinami na tle wspólnych zainteresowań golfem. 
Historia klubu.
Klub powstał z inicjatywy Mariana Kupki, Antoniego Wali i Mieczysława Hojdy w listopadzie 1994 roku. Kadrę instruktorską tworzyli wówczas zawodnicy byłej sekcji golfowej klubu „Start” Katowice. Pole golfowe na terenie miasta Siemianowice Śląskie budowano sukcesywnie od 1997 roku. Inaugurujące uderzenie golfowe wykonali ówczesna minister, mieszkanka Siemianowic Śląskich Barbara Blida i wojewoda katowicki Eugeniusz Ciszak. W sierpniu 1998 Polskie Towarzystwo Wspierania Przedsiębiorczości zorganizowało pierwszy duży piknik. Od lutego 2001 roku ŚKG jest stowarzyszony w Polskim Związku Golfa. W sierpniu 2002 roku zorganizowano I Otwarte Mistrzostwa Śląska, które od tej pory odbywają się co roku, ostatnio jako Mistrzostwa Regionów pod egidą PZG. 
Lokalizacja klubu i pola golfowego.
ŚKG znajduje się w Siemianowicach Śląskich w dzielnicy Pszczelnik przy granicy z dzielnicą Bańgów. Północną granicę terenu klubu stanowi Droga Krajowa nr 94. Pole golfowe ma powierzchnię ponad 40 ha.

</doc>
<doc id="3669453" url="https://pl.wikipedia.org/wiki?curid=3669453" title="Elizabeth McMahon">
Elizabeth McMahon

Elizabeth Ann McMahon (ur. 27 lutego 1993 w Carol Stream) – amerykańska siatkarka, grająca na pozycji atakującej. Od sezonu 2017/2018 występuje we włoskiej drużynie Volley Soverato.
Sukcesy klubowe.
Mistrzostwo Korei Południowej:
Sukcesy reprezentacyjne.
Letnie Igrzyska Olimpijskie Młodzieży:
Mistrzostwa Ameryki Północnej, Środkowej i Karaibów Juniorek:
Puchar Panamerykański:

</doc>
<doc id="3669454" url="https://pl.wikipedia.org/wiki?curid=3669454" title="Jakub Mikoś">
Jakub Mikoś

Jakub Mikoś (ur. 22 lipca 1887 w Golcowej, zm. 27 listopada 1954 w Miłoszycach) – polski duchowny rzymskokatolicki, kapelan, kanonik, działacz społeczny.
Życiorys.
Urodził się 22 lipca 1887 w Golcowej. Był synem Marii, przed 1906 owdowiałej po rolniku z Golcowej. W 1909 zdał egzamin dojrzałości w C. K. Gimnazjum Męskim w Sanoku (w jego klasie byli m.in. Karol Friser, Władysław Owoc, Jan Scherff, Stanisław Sinkowski, Zygmunt Wrześniowski, Karol Zaleski). Od 1909 do 1913 kształcił się na studiach teologicznych w Seminarium Duchownym w Przemyślu. Sakrament święceń otrzymał 29 czerwca 1913 i został duchownym rzymskokatolickim. Ukończył studia wyższe. W 1913 rozpoczął służbę jako katecheta szkolny. Od tego roku do 1915 był wikarym w Ulanowie, skąd na początku 1916 w tym samym charakterze został przeniesiony do Sędziszowa.
Po odzyskaniu przez Polskę niepodległości w drugiej połowie 1919 ze stanowiska katechety w Sędziszowie został przydzielony jako katecheta do szkoły wydziałowej męskiej w Sanoku. W pierwszej połowie 1920 został mianowany stałym katechetą szkoły wydziałowej w Sanoku. W okresie II Rzeczypospolitej był kapłanem tamtejszej parafii pw. Przemienienia Pańskiego, działającej w kościele pod tym wezwaniem. W 1920, podczas trwającej wojny polsko-bolszewickiej, zgłosił się do służby duszpasterskiej Wojska Polskiego. Później został awansowany do stopnia kapelana rezerwy ze starszeństwem z 1 czerwca 1919. Pełnił funkcję kapelana w więzieniu w Sanoku. Pracował jako katecheta w Szkole Męskiej nr 2 im. Króla Władysława Jagiełły i w Prywatnym Polskim Gimnazjum Żeńskim im. Emilii Plater (obie szkoły działające w budynku późniejszego II Liceum Ogólnokształcącego). Ponadto w roku szkolnym 1927/1928 był katechetą w macierzystym Państwowym Gimnazjum im. Królowej Zofii w Sanoku (zmniejszoną liczbę godzin miał wówczas ks. Paweł Rabczak).
W 1927 otrzymał tytuł kanonika oraz wyróżnienie "Expositorium Canonicale". Był członkiem wspierającym Katolicki Związek Młodzieży Rękodzielniczej i Przemysłowej w Sanoku. Należał do sanockiego gniazda Polskiego Towarzystwa Gimnastycznego „Sokół”: 1924, 1939 oraz zaangażował się także w próbę reaktywacji „Sokoła” w 1946. Był członkiem zwyczajnym Towarzystwa Przyjaciół Nauk w Przemyślu.
Podczas II wojny światowej w trakcie okupacji niemieckiej pracował jako katecheta w Polskiej Szkole Handlowej ("Polnische Öffentliche Handelsschule"). W tych latach oraz tuż o zakończeniu wojny udzielał się jako kapelan organizacji o charakterze niepodległościowym. W swojej działalności działał na rzecz członków konspiracji i partyzantów dokonując wystawiania fałszywych metryk chrztu, ułatwiając tym samym zmianę ich tożsamości. Utrzymywał kontakty z kpt. Antonim Żubrydem (którego był wcześniej katechetą szkolnym), a według ks. Antoniego Wołka Wacławskiego miał nakłaniać go do zaprzestania działalności partyzanckiej Batalionu NSZ „Zuch”. Ułatwiał kontakt z rodziną żołnierzowi tego oddziału, Michałowi Oleksiakowi. Antoniemu Żubrydowi wystawił w 1946 nieprawdziwą metrykę, a po jej przejęciu przez funkcjonariuszy UB, duchowny był poszukiwany przez komunistyczne służby, wobec czego zagrożony aresztowaniem opuścił Sanok pod koniec czerwca 1946. Początkowo przebywał w pobliskich Humniskach. Potem wyjechał na teren archidiecezji wrocławskiej.
Po przybyciu na Ziemie Odzyskane został proboszczem w Jelczu. Od 1947 do 1952 był proboszczem Parafii św. Józefa Oblubieńca w Bystrzycy Dolnej (filia Parafii Wniebowzięcia Najświętszej Maryi Panny w Bystrzycy Górnej). Od 1952 posługiwał w Parafii św. Mikołaja w Miłoszycach.
Zmarł 27 listopada 1954 w Miłaszycach. Został pochowany na cmentarzu przy ul. Rymanowskiej w Sanoku.

</doc>
<doc id="3669456" url="https://pl.wikipedia.org/wiki?curid=3669456" title="Diphylax">
Diphylax



</doc>
<doc id="3669457" url="https://pl.wikipedia.org/wiki?curid=3669457" title="Hiroshima Big Arch">
Hiroshima Big Arch



</doc>
<doc id="3669459" url="https://pl.wikipedia.org/wiki?curid=3669459" title="Fimbriella">
Fimbriella



</doc>
<doc id="3669460" url="https://pl.wikipedia.org/wiki?curid=3669460" title="Gymnadeniopsis">
Gymnadeniopsis



</doc>
<doc id="3669461" url="https://pl.wikipedia.org/wiki?curid=3669461" title="Piperia">
Piperia



</doc>
<doc id="3669462" url="https://pl.wikipedia.org/wiki?curid=3669462" title="Halowe Mistrzostwa Świata w Lekkoatletyce 2016 – sztafeta 4 × 400 m mężczyzn">
Halowe Mistrzostwa Świata w Lekkoatletyce 2016 – sztafeta 4 × 400 m mężczyzn

Sztafeta 4 × 400 metrów mężczyzn – jedna z konkurencji biegowych rozgrywanych podczas halowych lekkoatletycznych mistrzostw świata w Oregon Convention Center w Portland.
Tytuł mistrzowski obronili reprezentanci Stanów Zjednoczonych, czyniąc to po raz piąty z rzędu.
Ze względu na 7 zgłoszonych sztafet narodowych, do wyłonienia finałowej szóstki potrzebne były eliminacje, w których odpadli zawodnicy z Południowej Afryki.
Rekordy.
W poniższej tabeli przedstawiono (według stanu przed rozpoczęciem mistrzostw) halowe rekordy świata, poszczególnych kontynentów oraz halowych mistrzostw świata
Rezultaty.
Eliminacje.
"Źródło": IAAF
Finał.
"Źródło": IAAF

</doc>
<doc id="3669463" url="https://pl.wikipedia.org/wiki?curid=3669463" title="Tsaiorchis">
Tsaiorchis



</doc>
<doc id="3669465" url="https://pl.wikipedia.org/wiki?curid=3669465" title="Tulotis">
Tulotis



</doc>
<doc id="3669468" url="https://pl.wikipedia.org/wiki?curid=3669468" title="Shikishima (stadion)">
Shikishima (stadion)



</doc>
<doc id="3669470" url="https://pl.wikipedia.org/wiki?curid=3669470" title="Prawo Bunsena i Roscoe'a">
Prawo Bunsena i Roscoe'a



</doc>
<doc id="3669472" url="https://pl.wikipedia.org/wiki?curid=3669472" title="Todoroki Athletics Stadium">
Todoroki Athletics Stadium



</doc>
<doc id="3669477" url="https://pl.wikipedia.org/wiki?curid=3669477" title="Kumaran (ujednoznacznienie)">
Kumaran (ujednoznacznienie)



</doc>
<doc id="3669478" url="https://pl.wikipedia.org/wiki?curid=3669478" title="A Dal">
A Dal

A Dal (dosł. "Piosenka") – coroczny konkurs muzyczny organizowany od 2012 przez węgierską sieć telewizyjno-radiową MTVA. Program w latach 2012–2019 miał na celu wyłonienie reprezentanta kraju w Konkursie Piosenki Eurowizji.
W latach 2012–2015 za transmisję koncertów odpowiadała stacja M1, a od 2016 – Duna. Od 2012 program transmitowany jest również przez kanał Duna World.
O wynikach każdego z koncertów decydują zarówno jurorzy, jak i telewidzowie.
Format.
Konkurs podzielony jest na kilka etapów: dwa półfinały oraz finał. W związku z dużym zainteresowaniem wykonawców udziałem w konkursie, od 2013 organizowane są także trzy rundy ćwierćfinałowe.
W każdym z koncertów ćwierćfinałowych bierze udział po dziesięciu wykonawców, spośród których sześć kwalifikuje się do półfinałów, w tym trzy najlepiej ocenione przez jurorów oraz trzy z największą liczbą głosów telewidzów. W każdym z dwóch półfinałów bierze udział po dziewięciu uczestników, spośród których do finału awans uzyskuje po czterech z nich: dwóch faworytów jurorów i dwóch faworytów telewidzów.
W finale bierze udział ośmiu wykonawców, zaś zwycięzca wyłaniany jest w dwuetapowym głosowaniu: w pierwszej rundzie głosy oddają jurorzy, wybierając tym samym czterech najlepszych wykonawców, którzy wezmą udział w głosowaniu telewidzów.
Zwycięzcy.
Pierwszym zwycięzcą formatu "A Dal" został zespół Compact Disco z piosenką „Sound of Our Hearts”, która zajęła dwudzieste czwarte miejsce w finale 57. Konkursu Piosenki Eurowizji w 2012 roku.
Zwycięzcą eliminacji, który osiągnął największy sukces podczas Konkursu Piosenki Eurowizji, jest András Kállay-Saunders, który w 2014 roku zajął piąte miejsce z utworem „Running” w finale 59. Konkursu Piosenki Eurowizji. Tym samym uzyskał on drugi najwyższy wynik w historii startów węgierskiego nadawcy w widowisku.

</doc>
<doc id="3669482" url="https://pl.wikipedia.org/wiki?curid=3669482" title="Lepeophtheirus salmonis">
Lepeophtheirus salmonis



</doc>
<doc id="3669483" url="https://pl.wikipedia.org/wiki?curid=3669483" title="Pawieł Abrosimow">
Pawieł Abrosimow



</doc>
<doc id="3669487" url="https://pl.wikipedia.org/wiki?curid=3669487" title="Stężenie powierzchniowe">
Stężenie powierzchniowe

Stężenie powierzchniowe – wielkość określająca ilość substancji zaadsorbowanej na danej powierzchni:
Jednostką stężenia powierzchniowego w układzie SI jest mol/m². Taka definicja Międzynarodowej Unii Chemii Czystej i Stosowanej (IUPAC) wykorzystywana jest m.in. w równaniu izotermy adsorpcji Gibbsa, gdzie stężenie to nazywane jest nadmiarem powierzchniowym lub nadmiarowym stężeniem powierzchniowym.
Inne znaczenia.
Pomimo jednoznacznej definicji IUPAC, pojęcie to stosowane jest w wielu innych przypadkach, w których oznacza przykładowo ilość substancji znajdującej się na danej powierzchni lub w warstwie materiału znajdującej się przy jego powierzchni. Takie wielkości wyrażone są zwykle w innych jednostkach. Zdarza się, że terminem tym określane są błędnie inne rodzaje stężeń, np. stężenie molowe bądź ułamek masowy, gdy odnoszą się do określonej powierzchni.

</doc>
<doc id="3669489" url="https://pl.wikipedia.org/wiki?curid=3669489" title="Mischobulbum">
Mischobulbum



</doc>
<doc id="3669490" url="https://pl.wikipedia.org/wiki?curid=3669490" title="Dana Podracká">
Dana Podracká

Dana Podracká (ur. 9 marca 1954 w Bańskiej Szczawnicy) – słowacka poetka. 
Życiorys.
Absolwentka studiów psychologicznych na Uniwersytecie Komeńskiego w Bratysławie. Po studiach pracowała m.in. w wydawnictwie Slovenský spisovateľ. Zadebiutowała w 1981 roku tomem "Mesačná milenka", za który otrzymała nagrodę Ivana Krasko za najlepszy debiut. Od 1991 roku pracuje w tgodniku literackim "Literárny týždenník". W 2004 otrzymała nagrodę Witolda Hulewicza. Jej wiersze ukazywały się w przekładach na czeski, bułgarski, serbski, niemiecki, macedoński, białoruski.

</doc>
<doc id="3669493" url="https://pl.wikipedia.org/wiki?curid=3669493" title="Zamachy w Brukseli w marcu 2016">
Zamachy w Brukseli w marcu 2016



</doc>
<doc id="3669494" url="https://pl.wikipedia.org/wiki?curid=3669494" title="Lemboglossum">
Lemboglossum



</doc>
<doc id="3669495" url="https://pl.wikipedia.org/wiki?curid=3669495" title="Mesoglossum">
Mesoglossum



</doc>
<doc id="3669496" url="https://pl.wikipedia.org/wiki?curid=3669496" title="Pawieł Abrosimow (architekt)">
Pawieł Abrosimow (architekt)

Pawieł Wasiljewicz Abrosimow (; ur. w 1900, zm. w 1961) – radziecki architekt, laureat Nagrody Stalinowskiej.
Życiorys.
W 1928 ukończył Akademię Sztuk Pięknych w Leningradzie, był uczniem Iwana Fomina и Władimira Szczuko. Od 1928 był członkiem pracowni architektonicznej Leningradzkiej Rady Miejskiej. Od 1933 pracował w Moskwie.
Brał udział w II wojnie światowej.
Od 1944 był członkiem WKP(b). W latach 1955-1961 był I sekretarzem Związku Architektów ZSRR . 

</doc>
<doc id="3669497" url="https://pl.wikipedia.org/wiki?curid=3669497" title="Larrousse LH93">
Larrousse LH93

Larrousse LH93 – samochód Formuły 1, zaprojektowany przez Robina Herda, Michela Tétu i Tino Belliego, skonstruowany przez Larrousse'a na sezon 1993. Pierwszy samochód Formuły 1 pod nazwą Larrousse.
Larrousse miał nadzieję na podpisanie umowy z Peugeot Sport w 1994 roku. W tym celu zespół zdołał nakłonić protegowanego Peugeota, 39-letniego Philippe'a Alliota, do powrotu do Formuły 1. Drugim kierowcą został Érik Comas, który przyszedł z Ligiera.
LH93 był napędzany przez jednostki Lamborghini 3512 o mocy 700 KM. Okazały się one powolne, ale mimo to Alliot zdobył piąte miejsce podczas deszczowego Grand Prix San Marino. Comas zdobył jeszcze jeden punkt za szóstą pozycję w Grand Prix Włoch. Na dwa ostatnie Grand Prix sezonu dzięki wsparciu sponsorskiemu Alliota zastąpił Toshio Suzuki.
Larrousse zajął dziesiąte miejsce w klasyfikacji konstruktorów w sezonie 1993. Silniki Peugeot w roku 1994 otrzymał McLaren, a Larrousse był zmuszony zastosować w LH94 standardowe jednostki Forda.

</doc>
<doc id="3669500" url="https://pl.wikipedia.org/wiki?curid=3669500" title="Czeski Palatynat">
Czeski Palatynat

Czeski Palatynat (, ), od XIX wieku znany także pod nazwą Nowe Czechy (cz. "Nové Čechy") – czeski region historyczny na obszarze współczesnej północno-wschodniej Bawarii.
Obszar Czeskiego Palatynatu leży w północnej części Górnego Palatynatu, na południowych krańcach Górnej Frankonii i wschodnich krańcach Środkowej Frankonii. Największym miastem jest położone na zachodnim krańcu regionu Erlangen, nie licząc Norymbergi, która w niewielkim stopniu sięga Nowych Czech po poszerzeniu granic miasta w XIX wieku.
Historia.
Region został pozyskany w 1353 przez króla Czech Karola Luksemburskiego z rąk Ruprechta Wittelsbacha tytułem rekompensaty za niespłacone pożyczki. W 1355 został inkorporowany w granice Królestwa Czech. Stolica administracyjna Czeskiego Palatynatu została ustanowiona w mieście Sulzbach, natomiast dla funkcji reprezentacyjnych decyzją króla z 1356 wzniesiono zamek (zwany Zamkiem Wacława z racji na posąg księcia czeskiego Wacława I Świętego wieńczący bramę wjazdową) w miejscowości Lauf, leżącej na szlaku łączącym stolicę Czech Pragę z Norymbergą, w której w 1361 i 1368 przyszli na świat kolejni królowie Czech Wacław IV Luksemburski i Zygmunt Luksemburski. W latach 1355-71 najwyższym hetmanem Czeskiego Palatynatu był czeski szlachcic Bušek młodszy z Velhartic. W grudniu 1361 król Karol zakupił od biskupstwa Bambergu miejscowość Erlangen i włączył do Czeskiego Palatynatu. W 1373 Karol Luksemburski przekazał większość regionu Wittelsbachom w zamian uzyskując dla Korony Czeskiej Elektorat Brandenburgii z Berlinem. W granicach Czech pozostała północna część regionu z miejscowościami Erlangen, Weiden, Pegnitz, Auerbach, Eschenbach. Stolicę regionu przeniesiono wówczas do Auerbach, które pełniło tę funkcję do 1400 roku. Pozostałą część regionu utracił do 1401 król Wacław IV, jednakże niektóre miejscowości uznawały formalne zwierzchnictwo królów Czech aż do XIX wieku. Za panowania czeskiego prawa miejskie otrzymały m.in. Lauf, Pegnitz, Eschenbach, Velden i Erlangen.
Czeski Palatynat graniczył na wschodzie z Czechami, na północy z Burgrabstwem Norymbergi, na zachodzie z księstwem biskupim Bambergu i Wolnym Miastem Norymbergą, a na południu z Landgrafstwem Leuchtenbergu oraz Górnym Palatynatem należącym do Palatynatu Reńskiego.
W 1783 czeski historyk František Martin Pelcl użył w stosunku do regionu określenia "Nowe Czechy". Nowa nazwa się przyjęła w XIX wieku. W 1871 cały obszar Czeskiego Palatynatu znalazł się w granicach Cesarstwa Niemieckiego i pozostaje w posiadaniu Niemiec do dziś. W 1899 w granice Norymbergi włączono Erlenstegen - dawną przygraniczną miejscowość Nowych Czech.
W 1934 w Zamku Wacława odkryto galerię 112 herbów czeskich, morawskich i śląskich rodów szlacheckich, ziem, miast i biskupstw. Jest to najcenniejszy tego typu zbiór dla czeskiej heraldyki.
Miasta.
Największe miasta Nowych Czech współcześnie:

</doc>
<doc id="3669502" url="https://pl.wikipedia.org/wiki?curid=3669502" title="Nowe Czechy">
Nowe Czechy



</doc>
<doc id="3669504" url="https://pl.wikipedia.org/wiki?curid=3669504" title="Christopher Giesting">
Christopher Giesting

Christopher Giesting (ur. 10 grudnia 1992) – amerykański lekkoatleta specjalizujący się w biegach sprinterskich.
W marcu 2016 roku zdobył złoto halowych mistrzostw świata w biegu rozstawnym 4 × 400 metrów.

</doc>
<doc id="3669506" url="https://pl.wikipedia.org/wiki?curid=3669506" title="Abdul Rahman Ibn Abdul Aziz Al-Sudais">
Abdul Rahman Ibn Abdul Aziz Al-Sudais



</doc>
<doc id="3669508" url="https://pl.wikipedia.org/wiki?curid=3669508" title="Barlia">
Barlia



</doc>
<doc id="3669509" url="https://pl.wikipedia.org/wiki?curid=3669509" title="Comperia">
Comperia



</doc>
<doc id="3669510" url="https://pl.wikipedia.org/wiki?curid=3669510" title="Brenesia">
Brenesia



</doc>
<doc id="3669511" url="https://pl.wikipedia.org/wiki?curid=3669511" title="Didactylus">
Didactylus



</doc>
<doc id="3669512" url="https://pl.wikipedia.org/wiki?curid=3669512" title="Back in Black Tour">
Back in Black Tour

Back in Black Tour – szósta trasa koncertowa zespołu AC/DC, która odbyła się na przełomie 1980 i 1981 roku. 
W 1980 roku zespół dał 64 koncerty w Ameryce Północnej i 33 w Europie; w 1981 roku – 15 koncertów w Europie, 4 w Japonii i 7 w Australii.
Tło.
Na koncerty podczas tamtej trasy zespół przynosił na scenę ich ciężki dzwon ("Hells Bell"), który rozbrzmiewał, kiedy rozpoczynał się utwór „Hells Bells”. Brian Johnson kilkakrotnie uderzał w dzwon dużym młotem, rozpoczynając tym koncert.
Lista koncertów.
1980.
Rozgrzewka w Beneluksie.
Część trasy grana w państwach Beneluksu:

</doc>
<doc id="3669513" url="https://pl.wikipedia.org/wiki?curid=3669513" title="Frederick Poole">
Frederick Poole



</doc>
<doc id="3669514" url="https://pl.wikipedia.org/wiki?curid=3669514" title="Alonzo Russell">
Alonzo Russell

Alonzo Russell (ur. 8 lutego 1992 w Freeport) – bahamski lekkoatleta specjalizujący się w biegach sprinterskich.
Jako junior, stawał na podium CARIFTA Games. Srebrny medalista młodzieżowych mistrzostw NACAC w sztafecie 4 × 400 metrów (2012). W 2014 wszedł w skład bahamskiej sztafety, która zdobyła w Glasgow wicemistrzostwo Igrzysk Wspólnoty Narodów. W 2015 startował na mistrzostwach NACAC w San José, podczas których zdobył srebro w sztafecie, a indywidualnie zajął 7. miejsce w biegu na 400 metrów. Srebrny medalista halowych mistrzostw świata w biegu rozstawnym 4 × 400 metrów (2016). Brązowy medalista olimpijski w sztafecie 4 × 400 metrów z Rio de Janeiro (2016).

</doc>
<doc id="3669516" url="https://pl.wikipedia.org/wiki?curid=3669516" title="Chris Giesting">
Chris Giesting



</doc>
<doc id="3669520" url="https://pl.wikipedia.org/wiki?curid=3669520" title="Puchar Mistrzów IFF 2012">
Puchar Mistrzów IFF 2012

Puchar Mistrzów IFF 2012 – 2. edycja turnieju o tytuł klubowego mistrza świata, który jest organizowany przez Międzynarodową Federację Unihokeja (IFF), trwał od 2 do 7 października 2012 roku w szwedzkim mieście Umeå. W finale mężczyzn spotkały się dwie drużyny ze Szwecji, po puchar sięgnęła Storvreta IBK pokonując 6:3 IBK Dalen, wśród kobiet również zwyciężyły Szwedki z IKSU, po wysokiej wygranej 10:5 nad Finkami z SC Classic.
Uczestnicy.
Mężczyźni
Kobiety
"* - aktualni mistrzowie kraju"
"^ - zwycięzcy Pucharu EuroFloorball"
"† - gospodarze turnieju "
Mężczyźni.
Faza grupowa.
Grupa A.
     = awans do półfinałów 
Grupa B.
     = awans do półfinałów 
Kobiety.
Faza grupowa.
Grupa A.
     = awans do półfinałów 
Grupa B.
     = awans do półfinałów 
Zobacz też.
Puchar EuroFloorball 2012

</doc>
<doc id="3669521" url="https://pl.wikipedia.org/wiki?curid=3669521" title="Mistrzostwa Świata w Unihokeju Kobiet 2008">
Mistrzostwa Świata w Unihokeju Kobiet 2008



</doc>
<doc id="3669527" url="https://pl.wikipedia.org/wiki?curid=3669527" title="Anita Baierl">
Anita Baierl

Anita Baierl (ur. 18 czerwca 1988 w Kirchdorfie) – austriacka lekkoatletka specjalizująca się w biegach długodystansowych.
Jako juniorka zajmowała miejsca w czołowej "10" podczas mistrzostw świata i Europy w biegach górskich.
Reprezentantka Austrii w mistrzostwach Europy w biegach przełajowych (w kategorii młodzieżowców), drużynowych mistrzostwach Europy oraz pucharze Europy w biegu na 10 000 metrów.
Srebrna medalistka (w drużynie) igrzysk europejskich (2015) – indywidualnie zajęła 1. miejsce w biegu na 5000 metrów
Dwunastokrotna mistrzyni Austrii: w biegu na 1500 metrów (2013); biegu na 3000 metrów (hala, 2010); biegu na 5000 metrów (2011, 2012, 2013 i 2015); biegu na 10 kilometrów (2010, 2012, 2013 i 2015) oraz biegu przełajowym (2011 i 2012).

</doc>
<doc id="3669531" url="https://pl.wikipedia.org/wiki?curid=3669531" title="2. deild Wysp Owczych (2016)">
2. deild Wysp Owczych (2016)

W roku 2016 odbyła się 23. edycja 2. deild Wysp Owczych – trzeciej ligi piłki nożnej Wysp Owczych. W rozgrywkach bierze udział 10 klubów z całego archipelagu. Drużyny z pierwszego i drugiego miejsca uzyskały prawo gry w 1. deild - drugim poziomie ligowym na archipelagu, a dwie ostatnie spadły do 3. deild.

</doc>
<doc id="3669532" url="https://pl.wikipedia.org/wiki?curid=3669532" title="Michaela Egger">
Michaela Egger

Michaela Egger (ur. 15 lutego 1984 w Bad Aussee) – austriacka lekkoatletka specjalizująca się w skoku w dal oraz trójskoku.
Srebrna medalistka (w drużynie) igrzysk europejskich (2015) – indywidualnie zajęła 4. miejsce w trójskoku
Dwudziestopięciokrotna mistrzyni Austrii: w trójskoku (hala – 2006, 2007, 2008, 2010, 2011, 2012, 2013, 2015, 2016 i 2017; stadion – 2006, 2007, 2008, 2009, 2010, 2011, 2012, 2013, 2014 i 2015) i skoku w dal (hala – 2011, 2012 i 2017; stadion – 2011, 2012). Stawała także na podium mistrzostw kraju w pięcioboju oraz sztafetach 4 × 100 metrów i 4 × 200 metrów.

</doc>
<doc id="3669535" url="https://pl.wikipedia.org/wiki?curid=3669535" title="Stefanie Huber">
Stefanie Huber

Stefanie Huber (ur. 18 października 1985 w Vöcklabruck) – austriacka lekkoatletka specjalizująca się w biegach długodystansowych.
Srebrna medalistka (w drużynie) igrzysk europejskich (2015) – indywidualnie zajęła 5. miejsce w biegu na 3000 metrów z przeszkodami
Wielokrotna medalistka mistrzostw Austrii na różnych dystansach, w tym trzykrotna mistrzyni kraju w biegu na 3000 metrów z przeszkodami (2012, 2013 i 2014).

</doc>
<doc id="3669537" url="https://pl.wikipedia.org/wiki?curid=3669537" title="Daisuke Matsunaga">
Daisuke Matsunaga

 – japoński lekkoatleta specjalizujący się w chodzie sportowym.
Srebrny medalista mistrzostw Azji juniorów w Kolombo (2012). Dwa lata później triumfował podczas światowych mistrzostw juniorów w Eugene. W 2015 stanął na najniższym stopniu podium uniwersjady w Gwangju. Rok później zajął 7. miejsce na igrzyskach olimpijskich w Rio de Janeiro.
Medalista mistrzostw Japonii.
Rekord życiowy w chodzie na 20 kilometrów: 1:18:53 (20 marca 2016, Nomi).

</doc>
<doc id="3669543" url="https://pl.wikipedia.org/wiki?curid=3669543" title="Mistrzostwa Azji w Zapasach 2016">
Mistrzostwa Azji w Zapasach 2016

Mistrzostwa Azji w zapasach w 2016 roku rozegrano w hali Bangkok Youth Center w tajskiej stolicy Bangkoku, w dniach 17–21 lutego.

</doc>
<doc id="3669547" url="https://pl.wikipedia.org/wiki?curid=3669547" title="Salah Abdeslam">
Salah Abdeslam

Salah Abdeslam (ur. 15 września 1989 w Brukseli) – francuski obywatel pochodzenia marokańskiego, podejrzewany o zaplanowanie i koordynację zamachów terrorystycznych w Paryżu 2015.
Życiorys.
Salah Abdeslam urodził się 15 września 1989 roku. Jest synem marokańskich imigrantów, którzy mają francuskie obywatelstwo. Jest podejrzany o uczestnictwo w zamachach terrorystycznych w Paryżu 2015 w których zginęło 130 osób. 18 marca 2016 został postrzelony w nogę w czasie obławy policyjnej na terenie brukselskiej dzielnicy Molenbeek i aresztowany wraz ze wspólnikiem, a następnie przewieziony do szpitala.

</doc>
<doc id="3669553" url="https://pl.wikipedia.org/wiki?curid=3669553" title="Devonobius delta">
Devonobius delta

Devonobius delta – wymarły gatunek wija z gromady pareczników. Jedyny z monotypowego rzędu Devonobiomorpha. Znany z ponad 30 okazów, pochodzących z dewonu środkowego i odkrytych w stanie Nowy Jork. Od innych pareczników wyróżnia się budową "coxosternae" szczękonóży. Był drapieżnikiem, zasiedlającym strefę tropikalną.
Taksonomia.
Gatunek ten został opisany w 1988 roku przez Williama M. Sheara i Patricię M. Bonamo na podstawie fragmentarycznych skamieniałości 31 okazów znalezionych w środkowodewońskich osadach w górach Catskill w pobliżu Gilboa w stanie Nowy Jork. Większość z nich obejmowała głowę i szczękonóża. Holotyp to kompletna głowa i 15-16 segmentów tułowia. Trzy paratypy obejmują kolejno: głowę z 11 pierścieniami czułków i szczękonóżami, szczękonóża, pogniecione egzuwium z odnóżami tylnymi. Autorzy umieścili nowy gatunek w monotypowych: rodzaju Devonobius, rodzinie Devonobiidae i rzędzie Devonobiomorpha. Przeprowadzili również analizę kladystyczną, na podstawie której zaliczyli nowy rząd do podgromady Pleurostigmophora jako grupę siostrzaną kladu Epimorpha (obejmuje skolopendrokształtne i zieminkokształtne). W obrębie Plurostigmophora zarówno Epimorpha jak i Devonobiomorpha umieszczane są w kladzie Phylactometria.
Opis.
Ciało prawdopodobnie długości poniżej 10 mm. Głowa w obrysie jajowata, nieco dłuższa niż szersza, pozbawiona oczu i narządów Tömösváry'ego, wyposażona w poprzeczny szew czołowy i czułki o ponad 14 pierścieniach. Na żuwaczkach ząbkowane wyrostki. Szczęki I i II pary o zlanych coxosternae danej pary. Cechą wyróżniającą cały rząd jest budowa "coxosternae" szczękonóży: przy grzbietowym stawie między częścią biodrową a pierwszym członem telopoditu nie są one podzielone na część grzbietową i brzuszną. Pośrodku "coxosternae" wyrastają długie wyrostki z 4-5 ząbkami. Telopodit szczękonóży złożony z czterech członów: "trochanteroprefemur" (zlane krętarz i przedudzie), uda, golenia i stopy zakończonej zębem. Złożony z ponad 16 segmentów tułów wykazuje heterotergię, tj. część tergitów jest krótsza (w tym przypadku co najmniej IX, XI i XIII), a część dłuższa. Na segmentach tułowia 10 i 13 obecne przetchlinki. Sterna tułowia zbliżone kształtem do kwadratu, ale w przednio-bocznych częściach wcięte i połączone stawowo z biodrami odnóży krocznych. Odnóża te złożone są z 8 członów: biodra, krętarza, przedudzia, uda, "patellotibia" (zlane rzepka i goleń) oraz składających się na stopę: "basitarsus", "distitarsus" i "posttarsus". Jedna z tylnych par odnóży (ostatnia lub przedostatnia) powiększona i wyposażona w przynajmniej jeden por koksalny na biodrze.
Paleoekologia.
Obszar, z którego pochodzą skamieniałości, stanowił w środkowym dewonie deltę rzeki Catskill. Prawdopodobnie panował tu klimat tropikalny z przemiennymi porami suchymi i deszczowymi. Niższą roślinność stanowiły gęste połacie widłaków "Leclercqia complexa". Występowały tu też prawdopodobnie wyższe rośliny, nie dające jednak cienia. Nie jest jasne, czy pareczniki te bytowały na roślinach, w ściółce, czy też zostały tu zmyte wraz z wodą. Obecność przetchlinek świadczy o przystosowaniu do oddychania powietrzem atmosferycznym, jednak mógł on być przystosowany do czasowego zalania, jak niektóre współczesne zieminkokształtne żyjące w strefach pływów. Występowanie heterotergii sugeruje jednak, że był raczej biegaczem jak współczesne drewniakokształtne. Cechy budowy świadczą również o jego drapieżnictwie.

</doc>
<doc id="3669558" url="https://pl.wikipedia.org/wiki?curid=3669558" title="Yurtec Stadium Sendai">
Yurtec Stadium Sendai



</doc>
<doc id="3669560" url="https://pl.wikipedia.org/wiki?curid=3669560" title="Hitachi Kashiwa Soccer Stadium">
Hitachi Kashiwa Soccer Stadium



</doc>
<doc id="3669562" url="https://pl.wikipedia.org/wiki?curid=3669562" title="Shonan BMW Stadium Hiratsuka">
Shonan BMW Stadium Hiratsuka



</doc>
<doc id="3669564" url="https://pl.wikipedia.org/wiki?curid=3669564" title="Hankyu Nishinomiya Stadium">
Hankyu Nishinomiya Stadium



</doc>
<doc id="3669566" url="https://pl.wikipedia.org/wiki?curid=3669566" title="Elżbieta Jerichau-Baumann">
Elżbieta Jerichau-Baumann



</doc>
<doc id="3669567" url="https://pl.wikipedia.org/wiki?curid=3669567" title="Osaka Stadium">
Osaka Stadium



</doc>
<doc id="3669569" url="https://pl.wikipedia.org/wiki?curid=3669569" title="Korakuen Stadium">
Korakuen Stadium



</doc>
<doc id="3669571" url="https://pl.wikipedia.org/wiki?curid=3669571" title="Stanisław Gawiejnowicz">
Stanisław Gawiejnowicz

Stanisław Gawiejnowicz – polski informatyk, doktor habilitowany nauk technicznych. Specjalizuje się w teorii szeregowania zadań. Profesor na Wydziale Matematyki i Informatyki Uniwersytetu im. Adama Mickiewicza w Poznaniu.
Życiorys.
Studia z matematyki ukończył na poznańskim UAM w 1988. Doktoryzował się na Wydziale Elektrycznym Politechniki Poznańskiej w 1997 pracą pt. "Szeregowanie zadań o zmiennych czasach wykonywania" (promotorem pracy był prof. Jacek Błażewicz). Habilitował się w 2009 roku na Wydziale Informatyki i Zarządzania Politechniki Poznańskiej rozprawą pt. "Time-Dependent Scheduling". Pracuje jako profesor nadzwyczajny w Zakładzie Algorytmiki i Programowania Wydziału Matematyki i Informatyki UAM.
Autor książki "Time-Dependent Scheduling" (wyd. Springer Science &amp; Business Media 2008, ), a także podręcznika "System operacyjny DOS" (wyd. UAM 1992) oraz "Wstęp do systemów operacyjnych" (wyd. UAM 1998). Swoje prace publikował m.in. w "European Journal of Operational Research", "Information Processing Letters" oraz "Applied Mathematics and Computation".

</doc>
<doc id="3669572" url="https://pl.wikipedia.org/wiki?curid=3669572" title="Gábor Kisszabó">
Gábor Kisszabó

Gábor Kisszabó (ur. 23 października 1959) – węgierski muzyk, basista, współzałożyciel Első Emelet.
Życiorys.
W 1974 rozpoczął uczęszczanie do budapeszteńskiego Piarista Gimnázium, gdzie poznał Csabę Bogdána, z którym założył później grupę Első Emelet. Od 1976 roku uczył się grać na gitarze basowej w Vasutas Zeneiskola, a później także w Országos Szórakoztató Zenei Központ. W 1978 rozpoczął studia prawnicze na Uniwersytecie im. Loránda Eötvösa, ale nigdy ich nie skończył.
W latach 1978–1980 grał w rockowej grupie Ozirisz, natomiast w latach 1980–1982 był członkiem zespołu Solaris. Solaris opuścił w 1982 roku po nieudanej próbie zostania wokalistą i wtedy też został współzałożycielem Első Emelet, w którym grał do 1987 roku. Wówczas to opuścił Első Emelet i założył razem z Flipperem Öcsim grupę Step. W 1989 roku wrócił do Első Emelet. W 1992 roku wydał solowy album. W roku 1995 wrócił na krótko do Solaris. W 2000 roku został dyrektorem zarządzającym wytwórni Private Moon, a od 2005 pracował w radzie nadzorczej MAHASZ.
Współpracował nad albumami takich wykonawców i zespołów, jak Szandi, Kiki, Republic, Pierrot, Tamás Sípos, Fekete Vonat, L.L. Junior, Kartel, Happy Gang, V-Tech, János Bródy, Judit Halász, Zsuzsa Koncz, Groovehouse, Ágnes Vanilla, Miklós Varga, László B. Tóth i in.
Ma dwoje dzieci: Olivéra (ur. 1988) i Donáta (ur. 1992).

</doc>
<doc id="3669575" url="https://pl.wikipedia.org/wiki?curid=3669575" title="Sieczkowe Turnie">
Sieczkowe Turnie

Sieczkowe Turnie – trzy turnie we wschodniej grani Świnicy w polskich Tatrach Wysokich. Znajdują się między Czarnymi Ścianani a Granatami. Od Czarnych Ścian oddziela je Zadnia Sieczkowa Przełączka (ok. 2210 m), od Granatów Sieczkowa Szczerba (ok. 2210 m). Dawniej nie posiadały nazw. Wprowadził je dopiero w 2013 r. Władysław Cywiński. Upamiętnił w ten sposób dawnego przewodnika tatrzańskiego – górala Macieja Gąsienicę Sieczkę, pierwszego zdobywcę wielu szczytów tatrzańskich. Maciej Sieczka także jako pierwszy 19 września 1867 r. przeprowadził przez Granaty turystów Eugeniusza Janotę i Bronisława Gustawicza. Tych trzech ludzi należy uznać za pierwszych znanych zdobywców Sieczkowych Turni, czy byli jednak w ogóle pierwsi – nie wiadomo, na Zadnim Granacie znaleźli bowiem skórki pomarańczy.
Od zachodniej strony (z Dolinki Koziej) widoczne są dwie Sieczkowe Turnie: Zadnia i Skrajna, i to tylko jako słabo rozróżnialne garby grzbietu. Natomiast od wschodniej strony, do Dolinki Buczynowej Sieczkowe Turnie opadają potężną ścianą o wysokości około 350 m i są wyraźnie oddzielone od Granatów i Czarnych Ścian. Trzecia z tych turni, Pośrednia Sieczkowa Turnia widoczna jest tylko od strony tej dolinki. Znajduje się w masywie Skrajnej Sieczkowej Turni, oddzielona od niej siodełkiem. W grani Sieczkowych Turni w kolejności od zachodu na wschód wyróżnia się:
Sieczkowymi Turniami prowadzi szlak Orlej Perci, ale nie ich granią, lecz kilka-kilkanaście metrów poniżej wierzchołków po zachodniej stronie (nad Dolinką Kozią). Tylko w jednym miejscu – na Sieczkowej Szczerbie wyprowadza on na grań. Wschodnie ściany Sieczkowych Turni są natomiast obiektem wspinaczkowym taterników. Są w nich filary i żleby, najwybitniejsze z nich to Filar Biela i Komin Sawickiego – częściowo komin, częściowo żleb. Poprowadzono w nich 5 dróg wspinaczkowych:

</doc>
<doc id="3669576" url="https://pl.wikipedia.org/wiki?curid=3669576" title="PB &amp; J">
PB &amp; J

PB &amp; J lub peanut butter and jelly sandwich – popularna w Ameryce Północnej kanapka z chleba, warstwy masła orzechowego oraz dżemu, powszechnie składająca się z dwóch kromek chleba lub czasami zjadana na jednej albo w zawiniętej kromce.
Pierwszy znany przekaz z przepisem pochodzi z 1901 roku z Boston Cooking-School "Magazine of Culinary Science and Domestic Economics", a za autorkę kanapki uważa się Julię Davis Chandler. Początkowo była popularna w amerykańskich wyższych sferach, stopniowo wraz ze spadkiem cen masła orzechowego i komercjalizacji branży, stała się popularna wśród klasy średniej oraz dzieci. 
Podczas II wojny światowej znalazła się w spisie racji wojskowej żołnierzy Stanów Zjednoczonych.

</doc>
<doc id="3669577" url="https://pl.wikipedia.org/wiki?curid=3669577" title="Andrzej Makowiecki">
Andrzej Makowiecki



</doc>
<doc id="3669578" url="https://pl.wikipedia.org/wiki?curid=3669578" title="Tullimonstrum gregarium">
Tullimonstrum gregarium

Tullimonstrum gregarium – wymarły gatunek prymitywnych zwierząt wodnych z późnego karbonu (około 309–307 mln lat temu). 
Skamieniałości osobnika tego gatunku zostały odkryte w latach 50. XX wieku w Mazon Creek – stanowisku paleontologicznym typu Konservat-Lagerstätten, położonym w północno-wschodniej części stanu Illinois, nad rzeką Mazon – i dostarczone w 1958 do Muzeum Historii Naturalnej w Chicago przez paleontologa amatora, Francisa Tully. W 1966, jako pierwszy badacz, "T. gregarium" opisał w swojej publikacji „Wormlike fossil from the pennsylvanian of Illinois” amerykański paleontolog Eugene Richardson. Przyjęta nazwa rodzajowa "Tullimonstrum" jest eponimem mającym na celu upamiętnienie odkrywcy pierwszych skamieniałości gatunku („Tulli”). Człon "monstrum" oznacza potwora. Holotyp (o numerze PE 10504) jest przechowywany w Muzeum Historii Naturalnej w Chicago. "T. gregarium" stosunkowo szybko zostało uznane za nieformalną maskotkę stanu Illinois. Potocznie jest nazywane Tully monstrum (lub Tully monster), co można przetłumaczyć jako potwór Tully’ego. W 1989 gatunkowi nadano tytuł Skamieniałości Stanowej.
Przez kilkadziesiąt lat nie była jednak znana pozycja filogenetyczna tego zwierzęcia. "T. gregarrium" było porównywane do wstężnic, wieloszczetów, ślimaków, konodontów i "Opabinia". W 2016 zespół paleontologów z Uniwersytetu Yale pracujących pod kierunkiem dr. Victorii McCoy opublikował na łamach czasopisma "Nature" artykuł, w którym przedstawili wyniki badań morfologii w oparciu o analizę 1200 próbek dostarczanych w różnym okresie przez zbieraczy. Naukowcy ocenili, że zwierzę miało około 30–35 cm długości i wykazali dowody na istnienie struny grzbietowej, skrzeli, płetwy ogonowej i brzusznej, ust z kilkoma rzędami zębów. Zwierzę zostało zaklasyfikowane jako kręgowiec – bezżuchwowiec z grupy Hyperoartia (Petromyzontida).
Z wnioskami McCoy i współpracowników nie zgodzili się jednak Sallan i współpracownicy (2017). W szczególności w ocenie autorów budowa struktury wziętej przez McCoy i współpracowników za strunę grzbietową wyklucza taką jej interpretację; także budowa struktury wziętej przez McCoy i współpracowników za usta z zębami czyni taką jej interpretację mało prawdopodobną. W ocenie Sallan i współpracowników (2017) "T. gregarium" zbyt różni się budową ciała od kręgowców, by zasadne było zaliczanie go do tej grupy; za bardziej prawdopodobne autorzy uznali jego pokrewieństwo ze stawonogami lub mięczakami. Zdaniem autorów możliwe jest też, że "Tullimonstrum" jest przedstawicielem wtóroustych nienależącym do kręgowców, przy czym w największym stopniu przypomina on przedstawicieli wymarłej grupy Vetulicolia.

</doc>
<doc id="3669581" url="https://pl.wikipedia.org/wiki?curid=3669581" title="Vladimir Parfyonov">
Vladimir Parfyonov

Vladimir Parfyonov, ros. Владимир Парфëнов "Władimir Parfionow" (ur. 17 czerwca 1970) – uzbecki lekkoatleta, oszczepnik.
Rekord życiowy: 84,52 (25 czerwca 1995, Palafrugell).
Osiągnięcia.
W 1996 roku zawodnik reprezentował Uzbekistan na igrzyskach olimpijskich w Atlancie, podczas których zajął 27. miejsce w eliminacjach i nie awansował do finału.

</doc>
<doc id="3669583" url="https://pl.wikipedia.org/wiki?curid=3669583" title="Władimir Parfionow">
Władimir Parfionow



</doc>
<doc id="3669592" url="https://pl.wikipedia.org/wiki?curid=3669592" title="Płetwonurek KDP/CMAS *** (P3)">
Płetwonurek KDP/CMAS *** (P3)

Płetwonurek KDP/CMAS *** (P3) – jest to trzeci stopień płetwonurkowy w ramach organizacji KDP/CMAS. Uczestnik kursu zdobywa wiedzę teoretyczną i umiejętności praktyczne umożliwiające bezpieczne prowadzenie grupy nurków do głębokości wynikającej z ich uprawnień.
Uprawnienia.
Płetwonurek KDP/CMAS*** P3 ma prawo:
Po kursie uczestnik otrzymuje wpis do Książki Płetwonurka KDP/CMAS i międzynarodowy certyfikat KDP/CMAS*** (P3)

</doc>
<doc id="3669594" url="https://pl.wikipedia.org/wiki?curid=3669594" title="Egger">
Egger



</doc>
<doc id="3669595" url="https://pl.wikipedia.org/wiki?curid=3669595" title="Kazimierz Ignacy Chojecki">
Kazimierz Ignacy Chojecki

Kazimierz Ignacy Chojecki herbu Lubicz – szambelan Stanisława Augusta Poniatowskiego w 1766 roku, cześnik łukowski w 1788 roku, łowczy łukowski w latach 1778-1788, wojski większy łukowski w latach 1770-1778, miecznik łukowski w latach 1759-1770, skarbnik łukowski w latach 1746-1759.
Życiorys.
Poseł na sejm 1752 roku z ziemi liwskiej. Konsyliarz konfederacji Czartoryskich w 1764 roku.
Odznaczony Orderem Świętego Stanisława w 1791 roku.
Przypisy.
 

</doc>
<doc id="3669602" url="https://pl.wikipedia.org/wiki?curid=3669602" title="Kościół św. Marii Magdaleny w Działoszynie">
Kościół św. Marii Magdaleny w Działoszynie

Kościół świętej Marii Magdaleny – rzymskokatolicki kościół parafialny należący do dekanatu Działoszyn archidiecezji częstochowskiej.
Świątynia została wybudowana w 1787 roku. Ufundowana została przez Stanisława Męcińskiego. Jest to budowla wzniesiona w stylu późnobarokowym i orientowana. Składa się z prostokątnej nawy oraz węższego prezbiterium zamkniętego ścianą prostą. Przy prezbiterium od strony północnej znajduje się zakrystia, natomiast od strony południowej składzik. Pod chórem jest umieszczona kruchta, a po jej lewej i prawej stronie znajdują się 2 symetryczne pomieszczenia. Faliście wygięta fasada jest podzielona zdwojonymi pilastrami. Górna jej kondygnacja jest zwieńczona trójkątnym szczytem. Budowla nakryta jest dachem dwuspadowym. We wnętrzu kościoła znajduje się pięć ołtarzy w stylu późnobarokowym, pochodzących z tego samego czasu co świątynia. Należą do nich: główny - Znalezienia Krzyża Świętego, boczne - Najświętszego Serca Matki Bożej, Marii Magdaleny, św. Antoniego, Matki Boskiej Częstochowskiej. Z końca ]XVIII wieku pochodzi również ambona.
W XIX wieku kościół został zniszczony pożarami. W czasie II wojny światowej, w październiku 1941 roku hitlerowcy zamienili świątynię na magazyn zboża i amunicji, a później na hotel robotniczy oraz punkt etapowy dla wywożonych Żydów. Kościół został obrabowany, również z blachy nakrywającej dach i został zniszczony, po wojnie został odrestaurowany dzięki staraniom księdza Wincentego Kowalczyka. Uroczyście został poświęcony przez biskupa Stanisława Czajkę w dniu 18 października 1959 roku.

</doc>
<doc id="3669603" url="https://pl.wikipedia.org/wiki?curid=3669603" title="Joseph Everard Harris">
Joseph Everard Harris



</doc>
<doc id="3669605" url="https://pl.wikipedia.org/wiki?curid=3669605" title="Władysław Czetwertyński">
Władysław Czetwertyński

Władysław Czetwertyński herbu Pogoń Ruska (zm. w 1784 roku) – szambelan Stanisława Augusta Poniatowskiego w 1766 roku, starosta utajkowski.

</doc>
<doc id="3669606" url="https://pl.wikipedia.org/wiki?curid=3669606" title="Tullimonstrum">
Tullimonstrum



</doc>
<doc id="3669609" url="https://pl.wikipedia.org/wiki?curid=3669609" title="Edward Joseph Gilbert">
Edward Joseph Gilbert



</doc>
<doc id="3669612" url="https://pl.wikipedia.org/wiki?curid=3669612" title="Polska Izba Gospodarcza Elektrotechniki">
Polska Izba Gospodarcza Elektrotechniki

Polska Izba Gospodarcza Elektrotechniki – organizacja samorządu gospodarczego, reprezentująca przedsiębiorstwa i placówki naukowe przemysłu elektrotechnicznego w Polsce.
Działalność.
PIGE jest organizacją samorządu gospodarczego i reprezentuje przemysł, instytuty naukowe, laboratoria, dostawców materiałów, maszyn i technologii dla przemysłu elektrotechnicznego. W izbie zrzeszonych jest ok. 80 przedsiębiorstw, m.in. producentów kabli i przewodów, osprzętu instalacyjnego, silników elektrycznych i transformatorów, osprzętu odgromowego, opraw oświetleniowych i źródeł światła, aparatury elektrycznej.
Izba jest członkiem Krajowej Izby Gospodarczej oraz europejskiej organizacji przemysłu elektromaszynowego ORGALIME w Brukseli.
Działalność Izby opiera się na trzech płaszczyznach: międzynarodowej, szkoleniowej i lobbingowej. PIGE zajmuje się m.in. opiniowaniem modyfikacji polskiego prawa gospodarczego, współpracuje z Urzędem Ochrony Konkurencji i Konsumentów oraz Głównym Urzędem Nadzoru Budowlanego w nadzorze rynku wyrobów elektrycznych, wspiera działania marketingowe i eksportowe polskich producentów, prowadzi szkolenia zawodowe
Historia.
Polską Izbę Gospodarczą Przemysłu Elektrotechnicznego założono 12 grudnia 1991 z potrzeby integracji środowiska producentów wyrobów elektrotechnicznych po transformacji ustrojowej. Miała ona siedzibę w Warszawie w Instytucie Elektrotechniki przy ul. Pożarskiego 28. W 1993 lista członków PIGPE liczyła 106 przedsiębiorstw.
27 lipca 2010 Polska Izba Gospodarcza Przemysłu Elektrotechnicznego przyjęła nowy statut, przenosząc siedzibę z Warszawy do Bydgoszczy oraz zmieniając nazwę na Polska Izba Gospodarcza Elektrotechniki (PIGE). Jednocześnie włączyła w swoje struktury Stowarzyszenie Producentów Kabli i Osprzętu Elektrycznego (zał. 2003 w Bydgoszczy).

</doc>
<doc id="3669613" url="https://pl.wikipedia.org/wiki?curid=3669613" title="Izzik a tavaszi délután">
Izzik a tavaszi délután

Izzik a tavaszi délután – ósmy album studyjny węgierskiej grupy Bikini, wydany w 1992 roku. Nagrań dokonano w Tom-Tom Stúdió. Album został wydany przez EMI-Quint na MC i CD.
Wkrótce po opublikowaniu albumu zespół rozpadł się, dając pożegnalny koncert 21 listopada 1992 roku w Budapeszcie. Reaktywacja grupy nastąpiła pięć lat później.
Skład zespołu.
"Źródło: bikininet.hu"

</doc>
<doc id="3669614" url="https://pl.wikipedia.org/wiki?curid=3669614" title="The 1996 DEP Sessions">
The 1996 DEP Sessions

The 1996 DEP Sessions – album studyjny gitarzysty Tony'ego Iommiego oraz basisty i wokalisty Glenna Hughesa. Wydawnictwo ukazało się 28 września 2004 roku nakładem wytwórni muzycznej Sanctuary Records. W nagraniach muzyków wsparli keyboardziści Don Airey, Geoff Nicholls i Mike Exeter oraz perkusista Dave Holland.
Lista utworów.
Opracowano na podstawie materiału źródłowego.

</doc>
<doc id="3669615" url="https://pl.wikipedia.org/wiki?curid=3669615" title="Ciągle szukam drogi">
Ciągle szukam drogi

Ciągle szukam drogi – czwarty studyjny album zespołu Universe wydany w 1993 roku przez ESKA Records.
Album ukazał się po udanym występie grupy na Krajowym Festiwalu Piosenki Polskiej w Opolu 1993, gdzie wykonał utwór „To był maj” i zajął trzecie miejsce. Rok wcześniej Universe zdobył pierwsze miejsce w konkursie premier piosenką "Daj mi wreszcie święty spokój".

</doc>
<doc id="3669617" url="https://pl.wikipedia.org/wiki?curid=3669617" title="Francesco De Gregori">
Francesco De Gregori

Francesco De Gregori (ur. 4 kwietnia 1951 w Rzymie) – włoski piosenkarz, kompozytor i autor tekstów, ważny przedstawiciel piosenki autorskiej.
Autor najbardziej obrazowych i rewolucyjnych tekstów w ramach piosenki autorskiej stworzył w swych utworach galerię postaci i historii będących kwintesencją włoskiej przypowieści, począwszy od roku 1968 do dziś. Ze względu na sposób komponowania i interpretacji utworów stał się ucieleśnieniem autentycznego włoskiego piosenkarza – autora tekstów, bogatych literacko i pełnych metafor i kompozytora oryginalnej, złożonej muzyki, wykonywanej głównie na instrumentach tradycyjnych. Wykształcił przy tym swoisty sposób interpretacji piosenek, śpiewanych nosowym, przeciągłym głosem, zwanym stylem Francesca De Gregori, naśladowanym przez pokolenia jego następców. Intelektualista, zainteresowany muzyką ludową, pisał swoje piosenki biorąc za punkt odniesienia najlepsze wzory strukturalne i stylistyczne europejskiej poezji XX wieku wraz z całym jej bagażem kulturowym. Jego poezje znalazły się również w podręcznikach szkolnych. Ze względu na elitaryzm swojej muzyki, a zwłaszcza poezji, zyskał sobie przydomek „księcia” włoskiej piosenki.
Życiorys.
Lata 60. i 70..
Francesco De Gregori urodził się jako syn Giorgio, bibliotekarza i Rity, nauczycielki w liceum. Dzieciństwo spędził w Pescarze, a do Rzymu powrócił pod koniec lat 50.. Uczęszczał do liceum Virgilio w Rzymie. Wstąpił na wydział literatury i filozofii, ale studiów nie skończył. Mając około 18 lat występował w znanym lokalnym klubie Folkstudio, będącym odskocznią dla młodych artystów dążących do sukcesu. W Folkstudio zaprzyjaźnił się z grupą młodych autorów, takich Antonello Venditti, Ernesto Bassignano, Mario Schiano, Giovanna Marini, Mimmo Locasciulli, Edoardo De Angelis, Archie Sawage, Stefano Rosso, Riccardo Cocciante, Paolo Pietrangeli, Giorgio Lo Cascio, którzy swoją działalnością przyczynili się, nie wiedząc o tym, do powstania „szkoły rzymskiej” we włoskiej piosence autorskiej. W 1971 roku Francesco de Gregori odbywał tournée po Włoszech akompaniując na gitarze pochodzącej z Florencji folkowej piosenkarce Caterinie Bueno. Niektóre z utworów skomponowanych w okresie występów w Folkstudio znalazły się na zrealizowanym wspólnie z Antonello Vendittim debiutanckim albumie "Theorius campus". Źródłem inspiracji dla Francesca De Gregori stały się utwory amerykańskich muzyków, Boba Dylana i Leonarda Cohena, a także Fabrizia De André. To Fabrizio De André, po wysłuchaniu jego nagrań w rzymskim studiu, zainteresował się nim i zaczął pomagać mu w rozpoczęciu kariery artystycznej. W 1972 roku Francesco De Gregori wydał, wspólnie z Antonello Vendittim album "Theorius campus". Na krytykach nie zrobił on jednak wrażenia, podobnie jak debiutancki, solowy już album Francesca De Gregori "Alice non lo sa" z 1973 roku oraz następny, zatytułowany jego imieniem i nazwiskiem, wydany w 1974 roku. Sukces przyszedł dopiero wraz z wydanym w 1975 roku albumem "Rimmel", na którym Francesco De Gregori zaprezentował się jako artysta dojrzały, refleksyjny, tworzący inteligentne teksty i muzykę. "Rimmel" zajął 2. miejsce na liście najlepiej sprzedawanych albumów roku 1975 we Włoszech. Dobrze przyjęty przez publiczność, zapewnił swemu autorowi pozycję jednego z największych twórców włoskiej muzyki rozrywkowej. W tym samym roku Francesco De Gregori współpracował z Fabriziem De André przy realizacji jego albumu "Volume VIII", na który obaj wspólnie napisali 4 piosenki: „La cattiva strada”, „Oceano”, „Dolce luna" i „Canzone per l'estate”; następnie razem z takimi artystami jak: Ron, Renzo Zenobi i Lucio Dalla występował w spektaklu muzycznym w Teatro dell'Arte di Milano.
W 1976 roku został wydany album "Buffalo Bill". Podczas koncertów w Mediolanie w 1977 roku Francesco De Gregori został werbalnie zaatakowany przez grupę skrajnych lewicowców, którzy oskarżali gp o wspieranie kapitalizmu i wyprzedaż wartości. Zniechęcony artysta wycofał się na pewien czas z działalności wybierając pracę w charakterze księgarza. W 1978 roku powrócił do działalności piosenkarskiej wydając album "De Gregori". W 1979 roku odbył wspólnie z Luciem Dallą i Ronem tournée, udokumentowane albumem koncertowym "Banana Republic". Również w tym samym roku ukazał się album "Viva l'Italia". Pomimo tytułu, celowo narodowego, był to najbardziej „amerykański” z albumów Francesca De Gregori, czego dowodem byli instrumentaliści zza oceanu, zaangażowani przez wytwórnię RCA do nagrania materiału muzycznego oraz producent albumu Andrew Loog Oldham, były menadżer i producent zespołu The Rolling Stones.
Lata 80..
W 1982 roku wydał album "Titanic", zawierający odniesienia do katastrofy statku pasażerskiego RMS Titanic, który zatonął w 1912 roku. W 1983 roku ukazał się jego kolejny album,wydany w formie Q-disc, "La donna cannone", zawierający oprócz piosenki tytułowej dwie inne, wykorzystane w filmie "Flirt" z udziałem Moniki Vitti. Album zajął 3. miejsce na liście najlepiej sprzedawanych albumów roku 1984 we Włoszech.
W 1985 roku wydał album "Scacchi e Tarocchi", którego producentem był Ivano Fossati. Album okazał się krokiem w złym kierunku, pierwszym w karierze artysty; tylko kilka znajdujących się na nim utworów było udanych: „La storia”, „A Pà”, dedykowany Pasoliniemu, charakteryzujący się dialogiem gitary i fortepianu oraz „Miracolo a Venezia”. Resztę materiału stanowiły piosenki niezbyt udane, bez szczególnego znaczenia.
Po kilku latach artysta przeniósł się do wytwórni Sony Music, która w 1987 roku wydała jego album "Terra di nessuno", pierwszy z serii albumów inspirowanych, w coraz większym stopniu, zelektryfikowanym folk-rockiem Boba Dylana. W 1989 ukazał się album "Mira Mare 19.4.89", na którym Francesco De Gregori odniósł się do sytuacji w rodzinnym kraju w latach 80. Dekadę zamknął albumem koncertowym "Niente da capire".
Lata 90..
Przez kilka następnych lat pracował jako dziennikarz w gazecie l’Unità zyskując z powodu wyniosłego sposobu, w jaki traktował przedstawicieli prasy. przydomek „książę” („principe”). Powrócił do muzyki z albumami "Prendere e lasciare" (1996) i "Amore nel pomeriggio" (2001) .
I dekada XXI wieku.
W roku 2002 wziął udział w trasie koncertowej razem z takimi artystami jak Pino Daniele, Ron i Fiorella Mannoia. Wspólnie z piosenkarką folkową Giovanną Marini zrealizował album "Il Fischio del Vapore", na którym obok ich własnych piosenek znalazły się opracowania włoskich piosenek ludowych oraz protest songów. Trzy lata później wydał rockowy album "Pezzi", a w 2006 roku "Calypsos".
II dekada XXI wieku.
W 2010 roku wznowił, po 30 latach przerwy, współpracę z Luciem Dallą; obaj wzięli udział w trasie koncertowej, udokumentowanej następnie albumem "Work in Progress", który promował singiel „Non basta saper cantare”. Trasa koncertowa przeciągnęła się do roku 2011, w którym artysta skończył 60 lat (4 kwietnia).
W listopadzie 2012 roku ukazał się na rynku jego album zatytułowany "Sulla strada", a po nim "Vivavoce" (2014), na którym sięgnął do swoich wcześniejszych nagrań. W lipcu 2015 roku Francesco De Gregori otwierał koncert Boba Dylana w Lukce; określając go przy okazji w jednym zw wywiadów „swoim guru”. W październiku tego samego roku wydał album "De Gregori canta Bob Dylan – Amore e furto", na którym zamieścił przetłumaczone na włoski utwory swego mistrza. Album zyskał status platynowej płyty
Wcześniej, we wrześniu, podczas koncertu z udziałem gości na Arena di Verona, świętował 40-lecie wydania swojego albumu "Rimmel".
Udział w filmie.
W 2002 roku Francesco De Gregori wystąpił w filmie Franca Battiata "Perdutoamor", a później jako cameo w filmie "Rzym i Rzymianie" Ettore Scoli. W 2012 roku Stefano Pistolini poświęcił mu film "Finestre rotte", wyświetlany na pokazie specjalnym w ramach Międzynarodowego Festiwalu Filmowego w Wenecji.
Życie prywatne.
Żonaty od 1978 roku z Antoniettą Gobbi, z którą ma dwoje dzieci-bliźniaków: Federica i Marca. W Spello, na stoku Monte Subasio, ma posiadłość, w której zajmuje się produkcją oliwy.
Odznaczenia.
26 maja 2005 roku Prezydent Republiki Włoskiej Carlo Azeglio Ciampi uhonorował Francesca De Gregori Orderem Zasługi Republiki Włoskiej.

</doc>
<doc id="3669625" url="https://pl.wikipedia.org/wiki?curid=3669625" title="Płetwonurek KDP/CMAS **** (P4)">
Płetwonurek KDP/CMAS **** (P4)

Płetwonurek KDP/CMAS **** (P4) – najwyższy czterogwiazdkowy stopień płetwonurkowy federacji CMAS. Nadawany przez Komisję Działalności Podwodnej weryfikującą osiągnięcia i doświadczenia kandydata spełniającego określone wymagania.
Uprawnienia.
Po nadaniu stopnia kandydat otrzymuje wpis do Książki Płetwonurka KDP/CMAS i międzynarodowy certyfikat Płetwonurka KDP/CMAS****(P4).

</doc>
<doc id="3669626" url="https://pl.wikipedia.org/wiki?curid=3669626" title="Dobosz (baśń)">
Dobosz (baśń)

Dobosz ("Der Trommler") – baśń ludowa opublikowana w 1843 roku przez braci Grimm w piątym wydaniu ich zbioru "Baśni" (tom 2, nr 193).
Treść według braci Grimm.
Pewien dobosz znalazł raz nad brzegiem jeziora kawał płótna, które podniósł i zabrał do domu. Wieczorem pojawiło się u niego widmo, prosząc o zwrot koszuli. Dobosz dowiedział się, że jego gość to księżniczka więziona przez złą czarownicę na szczycie Szklanej Góry. Co noc może kąpać się w jeziorze w tej postaci, ale bez magicznej koszuli nie jest w stanie wrócić. Dobosz oddał jej koszulę i obiecał, że uwolni ją z niewoli. 
Następnego dnia ruszył w stronę Szklanej Góry. Droga prowadziła przez puszczę zamieszkaną przez groźne olbrzymy. Dobosz spotkał jednego z nich, ale udało mu się przekonać go, że idzie na czele wielkiej armii. W zamian za obietnicę zawrócenia wojska olbrzym pomógł doboszowi dostać się pod Szklaną Górę. Na miejscu pojawił się problem, gdyż góra była tak stroma i śliska, że nie dało się na nią wspiąć. Jednak dobosz napotkał dwóch ludzi, którzy kłócili się o magiczne siodło. Ten kto siedział w tym siodle mógł się znaleźć w każdym miejscu, w jakim sobie zażyczył. Dobosz udając, że chce ich rozsądzić, zaproponował, by ścigali się, a zwycięzca zgarnie sporną rzecz. Kiedy obaj mężczyźni się oddalili, dobosz wskoczył na siodło i znalazł się na szczycie Szklanej Góry. 
Na szczycie znajdował się las, jezioro i chatka. Dobosz zapukał do chatki i poprosił o jedzenie i nocleg. Otworzyła mu czarownica, która obiecała spełnić jego życzenie, ale pod warunkiem, że wykona dla niej w ciągu trzech dni trzy prace. Dodała, że jeśli ich nie wykona - zginie. Dobosz przystał na to. 
Pierwszym zadaniem było wybranie całej wody z jeziora przy użyciu naparstka i ułożenie ryb według gatunku. Drugim zadaniem było wyrąbanie całego lasu, przy użyciu wadliwej siekiery i topora. Trzecim zadaniem było porąbanie i ułożenie całego drewna w stos i podpalenie.
Dobosz nie byłby w stanie wykonać tych prac, ale za każdym razem pojawiała się przy nim tajemnicza dziewczyna oferując pomoc. Potem przy użyciu magicznego pierścienia wykonywała te zadania za niego. 
Kiedy ostatnie zadanie zostało wykonane i wielki stos płonął, czarownica poleciła doboszowi, by wyciągnął z ognia jeden konar, który źle się palił. Dobosz został wcześniej poinstruowany przez dziewczynę, że ma wykonywać wszystkie polecenia wiedźmy, a nic mu się nie stanie. Bez obaw więc wskoczył w ogień i wyciągnął konar, a ogień go nie poparzył.
Konar zamienił się w piękną dziewczynę, tę samą która pomagała mu wypełnić zadania. Po białej szacie dobosz poznał, że jest to ta sama uwięziona księżniczka, której widmo prosiło go o zwrot magicznej koszuli. Wiedźma próbowała uciec, ciągnąc księżniczkę za sobą, ale dobosz dogonił ją i wepchnął do ognia. 
Księżniczka poinformowała dobosza, że wszystkie skarby, które zgromadziła wiedźma, należą teraz do niego. Zgodziła się też zostać jego żoną, gdyż uwolnił ją z niewoli.
Ponieważ dobosz pragnął wcześniej odwiedzić swoich rodziców, księżniczka użyła magicznego pierścienia i przeniosła go pod ich dom. Poprosiła go, by nie całował rodziców w prawy policzek, gdyż wtedy o niej zapomni. Niestety dobosz zapomniał o tej prośbie. 
Jakiś czas później rodzice znaleźli mu narzeczoną, a ponieważ dobosz nie pamiętał już o swojej księżniczce, zgodził się ją poślubić. Księżniczka dowiedziawszy się o planowanym ślubie ukochanego, postanowiła przypomnieć mu o ich znajomości. Ofiarowała jego narzeczonej trzy piękne suknie. W zamian za to narzeczona zgodziła się, by księżniczka spała przez trzy noce koło sypialni dobosza. 
Przez trzy noce księżniczka śpiewała pieśń, w której przypominała mu szczegóły ich znajomości. Przez dwie noce dobosz niczego nie słyszał, bo był zamroczony winem ze środkiem nasennym podanym przez narzeczoną. Ale trzeciej nocy odmówił picia wina. Wtedy usłyszał pieśń księżniczki i wszystko sobie przypomniał.
Opowiedział o wszystkim swoim rodzicom, następnie za ich wiedzą, zerwał z narzeczoną i poślubił księżniczkę.

</doc>
<doc id="3669627" url="https://pl.wikipedia.org/wiki?curid=3669627" title="Iommi (album)">
Iommi (album)

Iommi – album studyjny brytyjskiego gitarzysty Tony'ego Iommiego. Wydawnictwo ukazało się 17 października 2000 roku nakładem wytwórni muzycznych Divine Records i Priority Records. W nagraniach, Iommiego wsparli liczni goście, w tym m.in.: perkusiści Matt Cameron, John Tempesta, wokaliści Henry Rollins i Ian Astbury oraz basiści Peter Steele i Laurence Cottle. Album dotarł do 129. miejsca listy Billboard 200 w Stanach Zjednoczonych. Płyta znalazła 22 tys. nabywców w Stanach Zjednoczonych w przeciągu trzech tygodni od dnia premiery. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="3669629" url="https://pl.wikipedia.org/wiki?curid=3669629" title="Cerkiew Zaśnięcia Matki Bożej Pyrohoszczy w Kijowie">
Cerkiew Zaśnięcia Matki Bożej Pyrohoszczy w Kijowie

Cerkiew Zaśnięcia Matki Bożej – prawosławna cerkiew w Kijowie, przy placu Kontraktowym, w dzielnicy Padół. Działająca przy niej parafia pozostaje w jurysdykcji eparchii kijowskiej Kościoła Prawosławnego Ukrainy (do 2018 r. Ukraińskiego Kościoła Prawosławnego Patriarchatu Kijowskiego).
Historia.
Pierwotne świątynia została zbudowana na targu na Padole przez Mścisława i Jaropełka, synów Włodzimierza Monomacha. Była to pierwsza w Kijowie cerkiew wzniesiona w całości z cegły, bez użycia kamieni. Świątynia nie poniosła strat podczas mongolskiego najazdu na Kijów, dopiero w 1482 zniszczyły ją wojska tatarskie pod wodzą Mengli Gireja. Została odbudowana w 1613 w stylu renesansowym, według projektu włoskiego architekta Bracciego. W latach 1651 i 1718 budynek niszczyły pożary. Kolejna przebudowa cerkwi miała miejsce w latach 70. XVIII wieku, według projektu Iwana Hryhorowicza-Barskiego (architekt ten po śmierci został pochowany właśnie w cerkwi Zaśnięcia Matki Bożej). 
W XVII stuleciu, pełniąc nieprzerwanie funkcje sakralne, cerkiew mieściła dodatkowo kijowskie archiwum miejskie. Była to najważniejsza cerkiew na kijowskim Padole; działały przy niej przytułek dla ubogich i szkoła.
Po kolejnych dwóch pożarach świątyni w 1808 i 1811 kolejnej przebudowy świątyni dokonał Andriej Mielenski, tym razem w stylu klasycystycznym. W 1835 dostawiono natomiast trójkondygnacyjną dzwonnicę zwieńczoną polisferyczną kopułą i wysoką iglicą. Po wszystkich przebudowach cerkiew pozostawała świątynią krzyżowo-kopułową, z trzema absydami i jedną kopułą. Jej elewacje zdobiły rzędy kolumn w porządku doryckim, na fasadzie frontowej znajdował się tympanon. W końcu XIX wieku na południowy zachód od cerkwi wzniesiono kaplicę (czasownię) w stylu rosyjsko-bizantyjskim. 
Od 1934 r. cerkiew była przez kilka miesięcy głównym soborem katedralnym autokefalicznego Ukraińskiego Kościoła Prawosławnego; służył w niej jego ostatni zwierzchnik, metropolita Iwan Pawłowski. 
Również w 1934 r. stolica Ukraińskiej SRR została przeniesiona z Charkowa do Kijowa. W związku z tym władze postanowiły nadać miastu "bardziej socjalistyczny wygląd", co oznaczało również niszczenie obiektów sakralnych. Jeszcze w 1934 r. zburzono sobór św. Mikołaja w Kijowie, zaś w roku następnym na polecenie władz stalinowskich zniszczono całą grupę historycznych prawosławnych świątyń: cerkwie Dziesięcinna, Narodzenia Pańskiego, św. Mikołaja Dobrego, Trzech Świętych Hierarchów, monastery św. Michała Archanioła o Złotych Kopułach oraz Objawienia Pańskiego. Analogiczny los spotkał cerkiew Zaśnięcia Matki Bożej Pyrohoszczy. 
W latach 1976–1979 odsłonięte zostały fundamenty świątyni, pojawiła się również koncepcja, by odbudować ją z przeznaczeniem na muzeum "Słowa o wyprawie Igora" (cerkiew jest wspomniana w tym utworze). Ostatecznie jednak cerkiew odbudowano dopiero w latach 1997–1998, w pierwotnej postaci z XII wieku, i natychmiast po zakończeniu prac przywrócono do użytku liturgicznego. Świątynię użytkował Ukraiński Kościół Prawosławny Patriarchatu Kijowskiego; od 2018 r. cerkiew należy do Kościoła Prawosławnego Ukrainy.
Nazwa.
Etymologia słowa "Pyrohoszcza" w nazwie świątyni odnoszącego się do Matki Bożej nie jest jednoznacznie wyjaśniona. Według jednej z wersji wskazuje ono na ufundowanie budowli przez handlujących na Padole – powstanie cerkwi za pieniądze ("pyroh", dosł. pieróg, chleb) kupców ("hoszczy"). Inne wyjaśnienie zakłada, że po wzniesieniu budynku umieszczono w nim cudowną ikonę maryjną przywiezioną z Bizancjum i określaną po grecku "pirgotissa", co wskazywałoby na przechowywanie w baszcie, wieży. Słowo to miałoby na Rusi zostać zniekształcone na "pyrohoszcza".

</doc>
<doc id="3669632" url="https://pl.wikipedia.org/wiki?curid=3669632" title="Być przy tobie">
Być przy tobie

Być przy tobie – piąty studyjny album zespołu Universe wydany w 1994 roku przez Silverton.
Największymi przebojami okazały się "W perły zmienić deszcz" oraz zaśpiewany wspólnie z Beatą Kozidrak "Tyle chciałem ci dać"

</doc>
<doc id="3669633" url="https://pl.wikipedia.org/wiki?curid=3669633" title="Meander w Małołąckim Siodle">
Meander w Małołąckim Siodle

Meander w Małołąckim Siodle – jaskinia w Dolinie Małej Łąki w Tatrach Zachodnich. Wejście do niej znajduje się w Czerwonym Grzbiecie, w pobliżu Małołąckiego Siodła, na wysokości 1891 m n.p.m. Długość jaskini wynosi 74 metry, a jej deniwelacja 31 metrów.
Opis jaskini.
Jaskinia ma ukształtowanie pionowe. Głównym ciągiem jest idący w dół meander, który zaczyna się przy otworze i przechodzi w studzienkę o głębokości około 8 metrów (w bok odchodzi pochylnia kończąca się zawaliskiem). Na jej dnie znajduje się niewielka salka.
Zaraz przed nią w studzience zaczyna się stromy, idący w dół korytarz, który prowadzi do niewielkiej salki. Znajduje się w niej wejście do 7-metrowej studzienki. Jej dno to obecnie najniższy punkt jaskini.
Przyroda.
W jaskini brak jest nacieków. Roślinność nie występuje.
Historia odkryć.
Jaskinię odkrył 8 listopada 1998 roku Z. Tabaczyński ze Speleoklubu Tatrzańskiego. Jej badanie w latach 1998–1999 prowadzili D. Fuja, Z. Tabaczyński i M. Parczewski.
Plan i opis jaskini sporządził Z. Tabaczyński w kwietniu 2014 roku.

</doc>
<doc id="3669639" url="https://pl.wikipedia.org/wiki?curid=3669639" title="Kościół Narodzenia Najświętszej Maryi Panny w Brasławiu">
Kościół Narodzenia Najświętszej Maryi Panny w Brasławiu

Kościół Narodzenia Najświętszej Maryi Panny w Brasławiu – kościół parafialny w Brasławiu. Znajduje się nad jeziorem Nawiaty. Wybudowany w 1824 roku i przebudowany w 1897. Jest to Sanktuarium Matki Boskiej Brasławskiej Królowej Jezior, której wizerunek uważany za cudowny, znajduje się w ołtarzu głównym kościoła.
Historia.
Pierwszy kościół katolicki w Brasławiu wybudował wojewoda wileński Monwid w 1423 roku. Po pożarze nową świątynię wybudował w 1504 roku król Aleksander.
Obecny kościół wzniesiony został z kamienia polnego w 1824 roku u podnóża góry zamkowej. W 1897 roku został gruntownie przebudowany i powiększony. Przebudowa nadała mu charakter neogotycki, nowsze elementy świątyni wykonano z czerwonej cegły.
W czerwcu 1906 kościół został konsekrowany przez bp. Gaspara Cyrtowta, sufragana żmudzkiego. W 1925 roku zakupiono nowe dzwony do świątyni. W 1930 roku budynek zelektryfikowano.
Po II wojnie światowej kościół został zamknięty 11 października 1949 roku i zamieniony na magazyn zboża. Determinacja mieszkańców doprowadziła do ponownego otwarcia świątyni 24 października 1952 roku. Kościół został odremontowany w 1967 roku i w latach 80. XX w. W 1999 biskup nowo powstałej diecezji witebskiej Władysław Blin nadał status Maryjnego Sanktuarium Matki Bożej Królowej Jezior.
Obraz Matki Boskiej Brasławskiej.
W brasławskim kościele znajduje się umieszczony w ołtarzu głównym cudowny obraz Matki Boskiej Brasławskiej, zwanej też Ucieczką Grzeszników lub Matką Boską Monasterską. Ta ostatnia nazwa nawiązuje do miejscowej tradycji, według której obraz pierwotnie znajdował się w monasterze na wyspie jeziora Nieśpisz, odległym od Brasławia o 3 km. Prawosławny monaster został z XV w. ufundowany przez wojewodę wileńskiego Wojciecha Maniwida. W pierwszej połowie XVII w. klasztor przemianowano na unicki i osiedlili się w nim bazylianie. Podczas świąt liczni wierni przychodzili, by pokłonić się Najświętszej Pannie. Akta Archiwum Wileńskiego mówią o tragicznym losie klasztoru bazylianów. W 1832 r. od uderzenia pioruna powstał pożar, który strawił wszystkie budynki. Ocalał jedynie obraz Matki Bożej. Ludzie, którzy znaleźli obraz na pogorzelisku umieścili go w kościele w Brasławiu.
Najprawdopodobniej jest to jednak kopia, bowiem oryginalny obraz zaginął lub spłonął podczas pożaru klasztoru w 1832 roku. Nie zmienia to jednak faktu, że brasławski wizerunek Matki Boskiej otoczony jest żywym kultem i podobnie jak przed laty stanowi cel licznych pielgrzymek.
22 sierpnia 2009 roku podczas uroczystej Mszy Świętej na obraz Matki Bożej Królowej Jezior zostały nałożone korony papieskie, poświęcone przez papieża Benedykta XVI na placu Św. Piotra w Rzymie 18 lutego 2009 roku. Ceremonii koronacji przewodniczył arcybiskup Kolonii kardynał Joachim Meisner.
Architektura.
Kościół jest trójnawową bazyliką z pojedynczą, trójkondygnacyjną wieżą z przodu. Elementy wystroju zewnętrznego stanowią schodkowe szkarpy, pinakle i fryz arkadowy.
Kamienne ściany wschodnia i północna to zachowane fragmenty budowli z 1824 roku, które ozdobiono oryginalną techniką, tak zwaną rodzynkową. Polega ona na tym, że w zaprawę otaczającą duże kamienie tworzące zrąb ścian, wklejone są niczym rodzynki liczne mniejsze i całkiem małe kamyczki, ułożone w ozdobne kompozycje geometryczne. Najczęściej powtarza się motyw słońca, czy też kwiatów o promieniście ułożonych płatkach. Takich elementów jest aż 29. Kamienne budowle zdobione techniką rodzynkową spotyka się też w innych miejscach na Brasławszczyźnie; najczęściej będą to świątynie, młyny wodne i zabudowania gospodarcze majątków.

</doc>
<doc id="3669641" url="https://pl.wikipedia.org/wiki?curid=3669641" title="T.N.T. (singel)">
T.N.T. (singel)



</doc>
<doc id="3669643" url="https://pl.wikipedia.org/wiki?curid=3669643" title="Latawce (album Universe)">
Latawce (album Universe)

Latawce – szósty studyjny album zespołu Universe wydany w 1996 roku przez Silverton. Płyta została w całości napisana i skomponowana przez lidera grupy Mirosława Bregułę. Nagrań dokonano w Studio Buffo w Warszawie, przy współpracy Music Project Studio w Katowicach i Studia Winicjusza Chrósta w Sulejówku.

</doc>
<doc id="3669645" url="https://pl.wikipedia.org/wiki?curid=3669645" title="Jailbreak (singel)">
Jailbreak (singel)



</doc>
<doc id="3669646" url="https://pl.wikipedia.org/wiki?curid=3669646" title="Elżbieta Baumann Jerichau">
Elżbieta Baumann Jerichau



</doc>
<doc id="3669647" url="https://pl.wikipedia.org/wiki?curid=3669647" title="Jaskinia z Dolomitami">
Jaskinia z Dolomitami

Jaskinia z Dolomitami – jaskinia w Dolinie Małej Łąki w Tatrach Zachodnich. Wejście do niej znajduje się w Kotlinach, pomiędzy ramieniem Małołączniaka a granią Wielkiej Turni, na wysokości 1846 m n.p.m. Długość jaskini wynosi 55 metrów, a jej deniwelacja 20,5 metrów.
Opis jaskini.
Początkową część jaskini stanowi niewielka salka, do której od otworu prowadzi niski korytarz urywający się przed nią 2-metrowym progiem. Stąd:
Przyroda.
W jaskini występują nacieki grzybkowe i cienka polewa naciekowa.
Ściany jaskini są mokre. Widno jest tylko w salce.
W jaskini zamieszkują nietoperze. Jest też kryjówką dla świstaków.
Historia odkryć.
Jaskinia była zapewne znana od dawna. Niemożliwe aby nie znaleźli jej grotołazi z Zakopanego przeszukujący zbocza Małołączniaka w latach sześćdziesiątych. Nie ma jednak żadnych wzmianek na ten temat.
7 września 1979 roku I. Luty przy współpracy H. Hercman sporządziła opis i plan jaskini.
14 sierpnia 2004 roku F. Filar i M. Parczewski przedostali się przez zawalisko, zbadali nowe ciągi w jaskini i sporządzili ich dokumentację.

</doc>
<doc id="3669648" url="https://pl.wikipedia.org/wiki?curid=3669648" title="Devonobiomorpha">
Devonobiomorpha



</doc>
<doc id="3669649" url="https://pl.wikipedia.org/wiki?curid=3669649" title="Devonobius">
Devonobius



</doc>
<doc id="3669650" url="https://pl.wikipedia.org/wiki?curid=3669650" title="Devonobiidae">
Devonobiidae



</doc>
<doc id="3669652" url="https://pl.wikipedia.org/wiki?curid=3669652" title="Agora (spółka)">
Agora (spółka)



</doc>
<doc id="3669656" url="https://pl.wikipedia.org/wiki?curid=3669656" title="Dirty Deeds Done Dirt Cheap (singel)">
Dirty Deeds Done Dirt Cheap (singel)



</doc>
<doc id="3669657" url="https://pl.wikipedia.org/wiki?curid=3669657" title="Bahama Yellow">
Bahama Yellow

Bahama Yellow – ósmy album grupy Universe, wydany w grudniu 1997 roku przez Silverton. Płytę promowały 4 utwory, umieszczone na płycie promocyjnej przeznaczonej dla rozgłośni radiowych:
Dodatkowe informacje.
Nagrań dokonano w Music Projects Studio w Katowicach.

</doc>
<doc id="3669661" url="https://pl.wikipedia.org/wiki?curid=3669661" title="Georg Schmezer">
Georg Schmezer

Georg Schmezer, też "Schmetzer" (ur. 21 marca 1642 w Augsburgu, zm. w lipcu 1697, tamże) – niemiecki kompozytor, organista, kantor, kapelmistrz i teoretyk muzyki działający w okresie baroku.
Życiorys.
Uczył się w szkole chóralnej przy protestanckim . W latach 1664–1666 był kapelmistrzem i organistą w kaplicy szwedzkiego kanclerza Magnusa Gabriela De la Gardie. W 1667 wrócił do Augsburga, gdzie został mianowany kantorem i dyrektorem muzycznym w kościele św. Anny. Pozostał na tym stanowisku aż do śmierci.

</doc>
<doc id="3669662" url="https://pl.wikipedia.org/wiki?curid=3669662" title="Jacek Wróbel">
Jacek Wróbel

Jacek Grzegorz Wróbel (ur. 28 stycznia 1962) – polski agronom, specjalista w zakresie fizjologii roślin, doktor habilitowany nauk rolniczych, profesor uczelni w Zachodniopomorskim Uniwersytecie Technologicznym w Szczecinie i jego rektor od 2016.
Życiorys.
W 1986 ukończył studia rolnicze na Akademii Rolniczej w Szczecinie. Doktoryzował się w 1994 w zakresie agronomii na Wydziale Rolniczym tej uczelni w oparciu o pracę pt. "Wymiana gazowa u zróżnicowanych morfologicznie form grochu siewnego (Pisum sativum L.)". Stopień doktora habilitowanego uzyskał w 2007 na podstawie dorobku naukowego i rozprawy pt. "Kinetyka wzrostu oraz wybrane wskaźniki fizjologiczne Salix viminalis uprawianej na refulacie piaszczystym nawożonym osadem ściekowym".
Pracował m.in. w Biurze Prasowym Urzędu Wojewódzkiego w Szczecinie (1993–1999) oraz w Biurze Informacji i Promocji Urzędu Marszałkowskiego Województwa Zachodniopomorskiego (1999–2008). Był także sekretarzem miesięcznika samorządowego „Merkuriusz Zachodniopomorski”.
Jako nauczyciel akademicki związany z uczelnią macierzystą (w 2008 był prorektorem Akademii Rolniczej w Szczecinie do spraw kształcenia), a od 2009 z nowo powstałym Zachodniopomorskim Uniwersytetem Technologicznym w Szczecinie. Na uczelni tej objął stanowisko profesora nadzwyczajnego (2009), a po zmianach prawnych – profesora uczelni. Na Wydziale Kształtowania Środowiska i Rolnictwa został kierownikiem Katedry Fizjologii Roślin i Biochemii, a następnie Katedry Bioinżynierii. W latach 2009–2016 był prorektorem ZUT do spraw studenckich. W marcu 2016 został wybrany na rektora tej uczelni w kadencji 2016–2020 (od 1 września 2016). W maju 2020 uzyskał reelekcję na drugą kadencję.
Autor ponad 140 publikacji naukowych, w tym ok. 80 prac oryginalnych (ok. 25 w czasopismach z listy filadelfijskiej). Członek Polskiego Towarzystwa Botanicznego i Polskiego Towarzystwa Magnezologicznego.
Odznaczony m.in. Złotym Krzyżem Zasługi (2015).

</doc>
<doc id="3669663" url="https://pl.wikipedia.org/wiki?curid=3669663" title="Jaskinia pod Strzelistą">
Jaskinia pod Strzelistą

Jaskinia pod Strzelistą – jaskinia w Dolinie Małej Łąki w Tatrach Zachodnich. Wejście do niej znajduje się w północnej ścianie Wielkiej Turni, w pobliżu jaskini Komora Gwiażdzista, poniżej Jaskini Strzelistej, na wysokości 1693 m n.p.m. Długość jaskini wynosi 41 metrów, a jej deniwelacja 13 metrów.
Opis jaskini.
Jaskinię można podzielić na dwie części. Pierwsza to wąska szczelina do której wchodzi się również ze szczelinowego otworu wejściowego. W dół kończy się ona bardzo ciasną studnią. W górę prowadzi prawdopodobnie pod zawalisko w Jaskini Strzelistej. W wyższej części szczeliny znajduje się zacisk przez który można przejść do drugiej obszerniejszej części jaskini odkrytej w 1981 roku.
Za zaciskiem, zjeżdżając 8 metrów, dociera się do obszernego korytarza. W górę za progiem kończy się on szczeliną. W dół korytarz dochodzi do 6-metrowego, szerokiego komina.
Przyroda.
W jaskini występuje bogata szata naciekowa. W kominie końcowym są polewy, stalaktyty, stalagmity, mleko wapienne. oraz nacieki grzybkowe.
Ściany jaskini są mokre. Mieszkają w niej nietoperze.
Historia odkryć.
Otwór jaskini znał chyba już Mariusz Zaruski w 1912 roku. Napisał on przy okazji badania zboczy Wielkiej Turni: "W pobliżu tej studni" (Awenu z Korkiem Śnieżnym) "jest inna dziura, małych rozmiarów, tem jednak ciekawa, że z niej dobywa się prąd powietrza zupełnie dostatecznie wyczuwalny nerwami dotyku". Miał prawdopodobnie na myśli Jaskinię pod Strzelistą. Nikt potem przez wiele lat nie wspominał o niej, chociaż leży przy drodze do Komory Gwiaździstej.
3 sierpnia 1981 roku, podczas inwentaryzacji jaskiń tatrzańskich, I. Luty i A. Sadowska przeszły przez zacisk i zbadały całą jaskinię.

</doc>
<doc id="3669665" url="https://pl.wikipedia.org/wiki?curid=3669665" title="Instruktor KDP/CMAS * (M1)">
Instruktor KDP/CMAS * (M1)



</doc>
<doc id="3669667" url="https://pl.wikipedia.org/wiki?curid=3669667" title="Hatif Janabi">
Hatif Janabi

Hatif Janabi, również Hatif Al-Janabi, Hatif Al-Dżanabi (ur. 1952 w Gammas nieopodal Babilonu) – iracko-polski poeta, pisarz i tłumacz. Pracuje w Katedrze Arabistyki i Islamistyki Wydziału Orientalistycznego Uniwersytetu Warszawskiego.
Studiował arabistykę na Uniwersytecie Bagdadzkim. W 1970 zadebiutował w prasie. Podczas studiów z powodu bankructwa ojca musiał zarabiać na życie handlując na ulicach i w kawiarniach Bagdadu papierosami i bielizną. Po studiach pracował jako nauczyciel literatury arabskiej w Kirkuku na północy kraju. W sierpniu 1976 opuścił Irak ze względu na represje polityczne i przeniósł się do Warszawy. W 1979 ukończył filologię polską na Uniwersytecie Warszawskim, a w 1983 doktoryzował się na podstawie pracy z zakresu teatrologii. Od 1979 pracuje na warszawskiej arabistyce. W latach 1985–1988 wykładał literaturę arabską na Uniwersytecie Tizi-Ouzu w Algierii, a w latach 1993–1994 był visiting scholar na Indiana University.
Jest tłumaczem literatury polskiej na język arabski. Może poszczycić się tłumaczeniami takich autorów jak: Adam Mickiewicz, Czesław Miłosz, Wisława Szymborska, Juliusz Słowacki, Zbigniew Herbert, Tadeusz Różewicz, Stanisław Grochowiak, Adam Zagajewski, Edward Stachura, Rafał Wojaczek, Ryszard Kapuściński, Olga Tokarczuk czy Leszek Kołakowski.

</doc>
<doc id="3669670" url="https://pl.wikipedia.org/wiki?curid=3669670" title="Palloseura Kemi Kings">
Palloseura Kemi Kings

Kemi City Football Club, wcześniej znany jako Palloseura Kemi Kings – fiński klub piłkarski, mający siedzibę w Kemi, w prowincji Laponia na zachodzie kraju.
Historia.
Chronologia nazw:
Klub został założony 21 października 1999 roku jako Palloseura Kemi Kings po fuzji miejscowych klubów Kemin Palloseura (KePS), Kemin Pallotoverit-85 (KPT-85) i Visan Pallo. Wszystkie trzy zespoły nadal funkcjonują jako mniejsze kluby, posiadające tylko zespoły juniorów młodszych od kategorii B.
W sezonie 2001 zespół debiutował w drugiej lidze. W 2003 zdobył mistrzostwo w grupie północnej, ale w meczach play-off nie potrafił awansować do pierwszej ligi. W 2006 klub dotarł do ćwierćfinału Pucharu Finlandii, a w 2007 ponownie zdobył mistrzostwo w grupie C, ale tym razem bezpośrednio awansował do pierwszej ligi. Po zakończeniu sezonu 2011 zajął 10 miejsce w końcowej tabeli i spadł z powrotem do drugiej ligi. W sezonie 2013 i 2014 uplasował się na 1. miejscu w grupie północnej, ale w pierwszym podejściu w barażach nie potrafił awansować, dopiero za drugim razem udało się zdobyć awans do pierwszej ligi. W następnym 2015 sezonie zespół ponownie zdobył mistrzostwo i po raz pierwszy zdobył awans do najwyższej ligi Mistrzostw Finlandii.
Stadion.
Klub rozgrywa swoje mecze domowe na stadionie Sauvosaaren Urheilupuisto w mieście Kemi, który może pomieścić 4,500 widzów.

</doc>
<doc id="3669675" url="https://pl.wikipedia.org/wiki?curid=3669675" title="Czerepyn">
Czerepyn



</doc>
<doc id="3669679" url="https://pl.wikipedia.org/wiki?curid=3669679" title="Let There Be Rock (singel)">
Let There Be Rock (singel)



</doc>
<doc id="3669683" url="https://pl.wikipedia.org/wiki?curid=3669683" title="Anna Kasperlik-Załuska">
Anna Kasperlik-Załuska

Anna Antonina Kasperlik-Załuska (ur. 16 sierpnia 1933 w Warszawie, zm. 7 marca 2016 tamże) – polski lekarz internista i endokrynolog, nauczyciel akademicki, profesor nauk medycznych.
Życiorys.
Ukończyła warszawskie liceum im. Królowej Jadwigi, uzyskując świadectwo maturalne z wyróżnieniem. W 1957 ukończyła studia w Wydziale Lekarskim Akademii Medycznej w Warszawie. Specjalista w zakresie chorób wewnętrznych (I stopień w 1960 i II stopień w 1965) i endokrynologii (II stopień w 1973).
Stopień doktora nauk medycznych uzyskała w 1967 w Akademii Medycznej w Warszawie na podstawie rozprawy pt. "Działanie deksametazonu w nadczynności kory nadnerczy leczonej adrenalektomią oraz u osób otyłych". W 1978 w Centrum Medycznym Kształcenia Podyplomowego w Warszawie uzyskała stopień doktora habilitowanego na podstawie pracy pt. "Hormonalne korelacje po obustronnej adrenalektomii w przypadkach choroby Cushinga". W 1989 otrzymała tytuł naukowy profesora nadzwyczajnego i w 2001 tytuł profesora zwyczajnego.
Przez cały okres pracy zawodowej związana z Kliniką Endokrynologii Centrum Medycznego Kształcenia Podyplomowego i Szpitalem Bielańskim.
Od 1958 była członkinią Polskiego Towarzystwa Endokrynologicznego. Wchodziła w skład Zarządu Oddziału Warszawskiego, a w latach 1990–2012 była nieprzerwanie przewodniczącą tego oddziału. Przez szereg lat była członkinią Komisji Rewizyjnej Zarządu Głównego Towarzystwa.
Jako nauczyciel akademicki była kierownikiem specjalizacji w zakresie chorób wewnętrznych i endokrynologii ponad stu lekarzy. W latach 1992–1999 pełniła funkcję konsultanta wojewódzkiego w zakresie endokrynologii dla województwa mazowieckiego.
Autorka lub współautorka ponad 240 publikacji z zakresu medycyny w tym prac poglądowych i rozdziałów w podręcznikach. W pracy naukowej zajmowała się m.in. badaniami czynności kory nadnerczy, w tym niewydolności i nadczynności kory nadnerczy.
Została pochowana na cmentarzu komunalnym Północnym (kw. W-XI-8, rząd 3, grób 1).

</doc>
<doc id="3669687" url="https://pl.wikipedia.org/wiki?curid=3669687" title="Dog Eat Dog (singel)">
Dog Eat Dog (singel)



</doc>
<doc id="3669690" url="https://pl.wikipedia.org/wiki?curid=3669690" title="Szilvia Péter-Szabó">
Szilvia Péter-Szabó

Szilvia Péter-Szabó (ur. 9 września 1982 w Segedynie) – węgierska piosenkarka, wokalistka zespołu NOX, z którym reprezentowała Węgry w 50. Konkursie Piosenki Eurowizji w 2005 roku.
Kariera.
Działalność z zespołem NOX.
Szilvia Péter-Szabó sama nauczyła się śpiewać. Na początku swojej kariery śpiewała w małym zespole z Segedynia. Kilka miesięcy później została zauważona przez Tamása Nagyego, z którym założyła zespół NOX. 22 lipca 2002 roku premierę miał debiutancki album grupy zatytułowany "Örökség", który uzyskał certyfikat platynowej płyty w kraju za sprzedaż w ponad czterech tysiącach egzemplarzy. W latach 2003–2009 rokrocznie ukazywały się kolejne płyty zespołu: "Bűvölet" (2003), świąteczna "Karácsony" (2004), "Ragyogás" (2005), "Örömvölgy" (2006), "Csendes" (2007), "Időntúl" (2008) i "Most" (2009). Zespół ma na swoim koncie trzy certyfikaty podwójnej platynowej płyty, dwie platynowej oraz cztery złotej.
W 2005 roku razem z zespołem wygrała finał krajowych eliminacji eurowizyjnych z utworem „Forogj, világ!”, dzięki czemu została reprezentantką Węgier w 50. Konkursie Piosenki Eurowizji organizowanym w Kijowie. 21 maja wystąpiła z zespołem w półfinale Konkursu Piosenki Eurowizji i zakwalifikowała się z piątego miejsca do finału, w którym zajęła ostatecznie dwunaste miejsce z 97 punktami na koncie, w tym 10 z Polski.
W 2006 roku razem z zespołem nagrała singel „Embermadár”, będący oficjalnym hymnem Mistrzostw Europy w Pływaniu 2006 organizowanych w Budapeszcie.
W 2009 roku zespół zawiesił swoją działalność.
Kariera solowa.
7 maja 2007 roku Péter-Szabó wydała swój debiutancki solowy album studyjny zatytułowany "Mesék, mondák, mondókák". Po rozpadzie zespołu NOX w 2009 roku piosenkarka zdecydowała się na przerwę w karierze i wyjechała na urlop do Australii. W trakcie pobytu w kraju zaczęła pisać kolejne piosenki, które później pojawiły się na jej drugiej solowej płycie.
W 2011 roku wyjechała do Londynu, gdzie zdecydowała się na powrót do muzyki. Zaczęła wówczas kontynuować pracę nad nowym materiałem, za pomocą którego chciała przekazać uczucia, jakie towarzyszyły jej podczas trzyletniej przerwy w karierze. Podczas nagrań towarzyszyli jej tacy producenci, jak m.in. Joe90, Sam Barter i PJ Hawn, zaś materiał współtworzyli m.in. Pierre Lewis i Paul Britt. Płyta zatytułowana "Revolution" miała swoją premierę pod koniec maja 2013 roku. Album promowany był przez single: „Érezd, hogy élsz” (wydany także w anglojęzycznej wersji jako „Bring Me to Life”), „Blind Love” i „Rólunk szól”. W grudniu tego samego roku ukazał się jej kolejny singel zatytułowany „Szép világ”.
W 2014 roku zaprezentowała dwa nowe single: „Hív a világ” w sierpniu oraz „Bíbormadár” w listopadzie. W marcu 2015 roku ukazał się kolejny singel – „Látomás”.

</doc>
<doc id="3669697" url="https://pl.wikipedia.org/wiki?curid=3669697" title="Darapskit">
Darapskit

Darapskit – minerał z gromady azotanów i siarczanów. Nazwany na cześć chemika i mineraloga Ludwiga Darapsky'ego (1857–1916).
Charakterystyka.
Darapskit jest przezroczystym, bezbarwnym minerałem. Krystalizuje w układzie jednoskośnym, w formie tabliczek. Połysk szklisty. Miękki – 2,5 w skali Mohsa. Łatwo rozpuszczalny w wodzie.
Występowanie.
Powstaje warstwach bogatych w azot i siarkę. Można go znaleźć na Antarktyce, Bahamach, w Chile, Chinach, Rumunii i Stanach Zjednoczonych.

</doc>
<doc id="3669708" url="https://pl.wikipedia.org/wiki?curid=3669708" title="M-94">
M-94



</doc>
<doc id="3669709" url="https://pl.wikipedia.org/wiki?curid=3669709" title="CSP-488">
CSP-488



</doc>
<doc id="3669711" url="https://pl.wikipedia.org/wiki?curid=3669711" title="Spichlerz Polskiego Rocka">
Spichlerz Polskiego Rocka

Spichlerz Polskiego Rocka w Jarocinie jest oddziałem Muzeum Regionalnego w Jarocinie. Placówka zajmuje się gromadzeniem, opracowywaniem i udostępnianiem materiałów dokumentujących historię polskiej muzyki rockowej od lat 50. XX wieku po czasy współczesne.
Siedziba.
Oddział zlokalizowano w specjalnie zaadaptowanym na ten cel dawnym spichlerzu zbożowym w zabytkowej strefie centrum miasta. Obiekt oprócz działalności badawczo-wystawienniczej jest miejscem realizacji koncertów i projektów kulturalnych.
Historia.
Muzeum Regionalne w Jarocinie uzyskało w 2010 dofinansowanie na realizację zadania Spichlerz Polskiego Rocka z Wielkopolskiego Regionalnego Programu Operacyjnego na lata 2007 – 2013, priorytet VI: Turystyka i środowisko kulturowe, działanie 6.2: Rozwój kultury i zachowanie dziedzictwa kulturowego, schemat II.
Spichlerz otwarto 17 lipca 2014.
Zbiory.
Główna część zbiorów dotyczy jarocińskich festiwali rockowych odbywających się w mieście od 1970, zwanych przez pierwszą dekadę Wielkopolskimi Rytmami Młodych. Zwiedzający może obejrzeć bogatą dokumentację fotograficzną wykonaną podczas kolejnych edycji festiwalu przez profesjonalnych fotografów, amatorów, a także przez funkcjonariuszy aparatu bezpieczeństwa. Dostępne są oryginalne nagrania muzyczne i filmowe z koncertów oraz filmy dokumentalne pokazujące fenomen Jarocina. 
Ekspozycja stała ma charakter multimedialny. Autorem scenariusza są Robert Jarosz i Leszek Gnoiński. Projekt aranżacyjny opracowała firma Kłaput Project s.c. prowadzona przez Jarosława Kłaputa i Barbarę Kłaput. 

</doc>
<doc id="3669713" url="https://pl.wikipedia.org/wiki?curid=3669713" title="Nikołaj Kurganski">
Nikołaj Kurganski

Nikołaj Aleksiejewicz Kurganski, ros. Николай Алексеевич Курганский (ur. 19 marca 1961 w sowchozie Put' Iljicza, w obwodzie pawłodarskim, Kazachska SRR) – kazachski piłkarz pochodzenia rosyjskiego, grający na pozycji napastnika, trener piłkarski.
Kariera piłkarska.
Kariera klubowa.
Karierę piłkarską rozpoczął w amatorskiej drużynie sowchozu Put' Iljicza. W 1984 został zaproszony do drugoligowego klubu Batyr Ekibastuz. Latem 1994 wyjechał do Finlandii, gdzie potem występował w PK-37. Na początku 1995 powrócił do Batyra Ekibastuz, ale wkrótce ponownie wyjechał do Finlandii, gdzie potem występował w Kemin Palloseura. W 1996 powrócił do klubu z Ekibaztuzu, w którym zakończył karierę piłkarza w roku 2002.
Kariera reprezentacyjna.
W latach 1992-1994 bronił barw narodowej reprezentacji Kazachstanu.
Kariera trenerska.
Po zakończeniu kariery piłkarza rozpoczął pracę szkoleniowca. W 2001 prowadził rodzimy Ekibastuziec Ekibastuz, a potem pomagał trenować piłkarzy klubu.

</doc>
<doc id="3669716" url="https://pl.wikipedia.org/wiki?curid=3669716" title="Instruktor KDP/CMAS ** (M2)">
Instruktor KDP/CMAS ** (M2)

Instruktor KDP/CMAS ** (M2) – drugi stopień instruktorski federacji CMAS mogący samodzielnie szkolić wszystkie stopnie rekreacyjne: Płetwonurek KDP/CMAS * (P1), Płetwonurek KDP/CMAS ** (P2), Płetwonurek KDP/CMAS *** (P3) oraz stopnie specjalistyczne jeżeli posiada instruktorskie uprawnienia specjalistyczne do danego kursu.
Przebieg szkolenia.
Kurs realizowany jest w ramach 7 dniowego szkolenia na wodach otwartych. Założeniem kursu jest przekazanie wiedzy z zakresu:
Podczas szkolenia prowadzisz pod nadzorem instruktora M3 w centrum nurkowym.
Rozszerzenie uprawnień.
Po uzyskaniu stopnia M2 można poszerzyć zakres uprawnień z zakresu następujących specjalizacji instruktorskich:

</doc>
<doc id="3669718" url="https://pl.wikipedia.org/wiki?curid=3669718" title="Wasil Chamutouski">
Wasil Chamutouski



</doc>
<doc id="3669721" url="https://pl.wikipedia.org/wiki?curid=3669721" title="Sens życia oraz jego brak">
Sens życia oraz jego brak

Sens życia oraz jego brak (oryg. "VAN valami furcsa és megmagyarázhatatlan") – węgierski komediodramat z 2014 roku, debiut reżyserski Gábora Reisza.
Fabuła.
Głównym bohaterem filmu jest mieszkający w Budapeszcie Áron, który ma 29 lat. Dopiero co skończył studia, ale pozostaje bez pracy i wciąż utrzymują go rodzice. Ponadto rozpamiętuje swoją niedawną dziewczynę. Pewnego wieczoru w stanie upojenia alkoholowego zamawia bilet do Lizbony. Następnie zakochuje się w kontrolerce biletów, jednak ona nie odwdzięcza jego zainteresowania. Áron wyjeżdża do Lizbony, gdzie pracuje i wiąże się z pewną dziewczyną. Ostatecznie wraca jednak do Budapesztu.
Obsada.
" Źródło: port.hu"
Nagrody.
Film był nominowany w kategorii „East of West” podczas Międzynarodowego Festiwalu Filmowego w Karlowych Warach w 2014 roku. Zdobył także Specjalną Nagrodę Jury oraz Nagrodę Publiczności podczas 32 Festiwalu Filmowego w Turynie.

</doc>
<doc id="3669725" url="https://pl.wikipedia.org/wiki?curid=3669725" title="Wiktor Komplektow">
Wiktor Komplektow

Wiktor Gieorgijewicz Komplektow (ros. Виктор Георгиевич Комплектов, ur. 8 stycznia 1932 w Moskwie, zm. 1 września 2020) – radziecki i rosyjski dyplomata, działacz partyjny.
Życiorys.
W 1954 ukończył Moskiewski Państwowy Instytut Stosunków Międzynarodowych (specjalność: prawo międzynarodowe), 1955 przebywał na stażu w USA, po powrocie pracował w Ministerstwie Spraw Zagranicznych ZSRR, w sierpniu 1956 ponownie wysłany do Waszyngtonu jako stażysta-referent, później starszy referent Ambasady ZSRR w USA. W marcu 1958 został attaché ZSRR w USA, w grudniu 1958 wrócił do ZSRR, pracował w Wydziale Państw Ameryki MSZ ZSRR, gdzie był m.in. III sekretarzem (1960-1962) i II sekretarzem (1962-1963), w czerwcu 1961 brał udział w spotkaniu Chruszczowa z Kennedym w Wiedniu. W sierpniu 1963 został II sekretarzem Ambasady ZSRR w USA, od listopada 1965 do kwietnia 1967 był I sekretarzem, a od kwietnia 1967 do sierpnia 1968 radcą Ambasady ZSRR w USA, po powrocie do ZSRR w sierpniu 1968 pracował w Wydziale USA MSZ ZSRR, w sierpniu 1970 został zastępcą kierownika tego wydziału. W listopadzie 1974 brał udział w przygotowaniu spotkania Breżniewa z Fordem we Władywostoku, w styczniu 1978 został kierownikiem Wydziału USA MSZ ZSRR i członkiem Kolegium MSZ ZSRR, a w listopadzie 1982 wiceministrem spraw zagranicznych ZSRR (do 1991). Od 15 marca 1991 do 2 marca 1992 był ambasadorem ZSRR/Rosji w USA. Od 1962 należał do KPZR, 25 lutego 1986 został wybrany członkiem Centralnej Komisji Rewizyjnej KPZR.
Odznaczenia.
I medale.

</doc>
<doc id="3669727" url="https://pl.wikipedia.org/wiki?curid=3669727" title="Przemysł elektrotechniczny i elektroniczny">
Przemysł elektrotechniczny i elektroniczny

Przemysł elektrotechniczny i elektroniczny – gałąź przemysłu elektromaszynowego obejmująca produkcję wyrobów elektroenergetycznych, elektrotechnicznych, elektronicznych, teleelektronicznych i teletechnicznych, jak również zakłady remontowe i usługowe, jak też jednostki pomocnicze.
Charakterystyka.
Przemysł elektrotechniczny i elektroniczny jest jedną z gałęzi przemysłu elektromaszynowego i stanowi jeden z największych sektorów przemysłowych na świecie. Zajmuje się produkcją zarówno prostych towarów konsumpcyjnych, jak i bardzo zaawansowanych technologicznie.
W Unii Europejskiej w przemyśle tym działa około 200 tys. przedsiębiorstw, głównie małych i średnich, a zatrudnionych w nim jest ok. 2,8 mln osób. Roczna wartość produkcji w przemyśle elektrotechnicznym w UE wynosi ok. 410 mld euro, co daje jej drugą pozycję z udziałem 21% w produkcji światowej za Chinami (30%), a przed USA i Japonią (oba kraje po 19%).
Przemysł elektrotechniczny i elektroniczny to najszybciej rozwijająca się branża całego przemysłu elektromaszynowego w Polsce. Głównymi krajowymi ośrodkami tego przemysłu są: Warszawa, Piaseczno, Tarnów, Kraków, Poznań, Rzeszów, Nowy Sącz, Bydgoszcz, Wrocław, Świdnica i Mława.
Przemysł elektrotechniczny i elektroniczny w Polsce.
Przedsiębiorstwa i zatrudnienie.
W Polsce istnieje około 430 przedsiębiorstw produkcyjnych działających w branży elektrotechnicznej, zatrudniających powyżej 10 osób. Cały sektor obejmujący również firmy usługowe (elektroinstalacyjne) oraz handel hurtowy liczy ponad 10 tys. firm, przy czym 95% to mikrofirmy o zatrudnieniu do 10 osób. Wartość produkcji pochodzi w 50% z firm o kapitale zagranicznym mających zakłady w Polsce, m.in.: ABB, Legrand, Philips Lighting, Whirlpool Corporation, Cantoni Motors, Alcatel-Lucent, ETI, Kontakt-Simon, NKT Cables.
W 2012 pod względem przychodów do największych przedsiębiorstw przemysłu elektrotechnicznego w Polsce należały:
Eksport – import.
W 2013 w branży „maszyny i urządzenia, sprzęt elektroniczny i elektrotechniczny” wyeksportowano towary na kwotę 160 mld zł, a importowano 152 mld zł. Przewagę eksportu nad importem osiągnięto w produkcji: klimatyzatorów, pralek, transformatorów, przekształtników, ogniw galwanicznych, akumulatorów, urządzeń zapłonowych i rozrusznikowych, sprzętu oświetleniowego i sygnalizacyjnego, domowych urządzeń elektrotechnicznych (grzałki, żelazka, suszarki itp.), telewizorów i monitorów, żarówek, paneli i pulpitów sterowniczych, kabli i przewodów elektrycznych. Towarami w większej części sprowadzanymi z zagranicy były m.in.: elektroniczne układy scalone, zespoły prądotwórcze, silniki elektryczne i prądnice, maszyny do obróbki gumy i tworzyw sztucznych, części do maszyn biurowych i elektronicznych, narzędzia elektryczne, pneumatyczne i hydrauliczne.
Historia.
Okres zaborów.
Przemysł elektrotechniczny w Polsce zapoczątkowany został utworzeniem u schyłku XIX wieku kilku przedsiębiorstw w zaborach: rosyjskim i austriackim. W 1916 powstał Polski Związek Przedsiębiorstw Elektrotechnicznych, zrzeszający 136 zakładów (o charakterze pół-rzemieślniczym), w 1919 Stowarzyszenie Elektryków Polskich.
Dwudziestolecie międzywojenne.
W latach 20. XX w. w Polsce utworzono kilkadziesiąt przedsiębiorstw elektrotechnicznych przy udziale kapitału polskiego i zagranicznego. W 1930 działało już 7 fabryk produkujących kable i przewody (Warszawa, Bydgoszcz, Kraków, Będzin, Ruda Pabianicka, Czechowice-Dziedzice). Okres szybkiego rozwoju przemysłu elektrotechnicznego przypada na lata po wielkim kryzysie 1935-1939. Rozwijają się wtedy duże zakłady produkcyjne m.in.:
Udział kapitału zagranicznego w polskim przemyśle elektrotechnicznym w okresie międzywojennym wynosił ok. 50%. W 1939 działało ponad 200 fabryk zatrudniających łącznie 20 tys. pracowników.
Okres okupacji niemieckiej.
II wojna światowa spowodowała ogromne straty w majątku i w kadrze inżynieryjno-technicznej. Połowa przedsiębiorstw przemysłu elektrotechnicznego uległa zupełnemu zniszczeniu, pozostałe zostały poważnie zdewastowane. W następstwie wojny potencjał produkcyjny został zniszczony w 85%.
Okres PRL.
W latach 1945–1950 przemysł elektrotechniczny został prawie w całości znacjonalizowany. W 1947 działało ponad 60 fabryk, a przedwojenny poziom produkcji osiągnięto w 1948. Z powodu utrudnień w imporcie, pojawiły się zapóźnienia technologiczne; udało się jednak utrzymać polski przemysł elektrotechniczny na średnim poziomie światowym. W latach 70. XX w. znacznie rozwinięto eksport wyrobów do krajów należących do tzw. strefy dewizowej, zwłaszcza w dziedzinie maszyn i aparatów elektrycznych oraz kabli. Ochroniło to tę gałąź przemysłu przed naciskami RWPG na specjalizację poszczególnych krajów oraz przed tendencją wprowadzania norm radzieckich. Czynnikiem sprzyjającym było opanowanie przetwórstwa miedzi wydobywanej przez KGHM Polska Miedź. W latach 1971–1975 wdrożono szereg licencji zachodnich, co zaowocowało m.in. uruchomieniem wielkoseryjnej produkcji silników elektrycznych małej i średniej mocy, aparatury elektrycznej, maszyn prądu stałego i narzędzi elektrycznych. W latach 80. XX w. w wyniku kryzysu gospodarczego nastąpił spadek produkcji i zatrudnienia, a władze centralne kierując się doraźnymi potrzebami, eksportowały do krajów strefy dewizowej surowce (miedź i aluminium) w stanie nieprzetworzonym. W okresie PRL przedsiębiorstwa i spółdzielnie elektrotechniczne zrzeszone były w zjednoczeniach branżowych m.in.:
Pewne znaczenie posiadały także zakłady rzemieślnicze zrzeszone w Centralnym Związku Rzemiosła, a od 1976 także tzw. firmy polonijne z udziałem kapitału zagranicznego. W obszarze elektrotechniki funkcjonowały usługi elektroinstalacyjne, elektromechanika samochodowa oraz naprawa AGD i RTV.
Okres III RP.
Punktem zwrotnym w kierunku ukształtowania gospodarki rynkowej była tzw. Ustawa Wilczka z roku 1988 oraz Plan Balcerowicza z 1990. W ciągu kilku lat powstało 2 mln nowych firm z 5–6 mln miejscami pracy, zakończyła się hiperinflacja (640% w 1989), ustabilizowała się sytuacja makroekonomiczna. Jedną z form transformacji ustrojowej była prywatyzacja przedsiębiorstw. W latach 1990–2011 sprywatyzowano 7551 przedsiębiorstw państwowych, z czego 1761 skomercjalizowano, 2195 poddano prywatyzacji bezpośredniej, 1941 postawiono w stan likwidacji z przyczyn ekonomicznych, a 1654 stanowiły zlikwidowane państwowe gospodarstwa rolne, których mienie przejęła Agencja Nieruchomości Rolnych.
Branża przemysłu elektrotechnicznego i elektronicznego znalazła się w latach 90. w strefie zainteresowania wielu koncernów zagranicznych. Skorzystały one wówczas z oferty prywatyzacyjnej i kilkanaście dużych firm zostało zakupionych poprzez giełdę lub drogą prywatyzacji bezpośredniej. Największe prywatyzacje w branży elektrotechnicznej to m.in.:
Główne fabryki kabli i przewodów skonsolidowały się w polskim holdingu Tele-Fonika Kable S.A. Jednocześnie powstało kilkaset nowych firm o dużym potencjale rozwojowym, początkowo o charakterze rzemieślniczym. Procentowy udział kapitału zagranicznego w produkcji przedsiębiorstw przemysłu elektrotechnicznego w latach 2002–2014 wynosił ok. 50%, tj. na poziomie zbliżonym do przedwojennego, lecz przy wielokrotnie większej wartości bezwzględnej. Od 2004 do rozwoju wprzęgnięte zostały środki europejskie. Dynamika wzrostu wartości produkcji branży elektrotechnicznej i elektronicznej dla okresu 2005-2010 wynosiła 220%.

</doc>
<doc id="3669730" url="https://pl.wikipedia.org/wiki?curid=3669730" title="Fritz Karl">
Fritz Karl

Fritz Karl (ur. 21 grudnia 1967 w Gmunden) – austriacki aktor filmowy, teatralny i telewizyjny.

</doc>
<doc id="3669732" url="https://pl.wikipedia.org/wiki?curid=3669732" title="Hollacombe (Torridge)">
Hollacombe (Torridge)



</doc>
<doc id="3669733" url="https://pl.wikipedia.org/wiki?curid=3669733" title="Jauhien Kawyrszyn">
Jauhien Kawyrszyn



</doc>
<doc id="3669735" url="https://pl.wikipedia.org/wiki?curid=3669735" title="Józef Drozd">
Józef Drozd

Józef Drozd (ur. 17 lutego 1857 we Wrocance, zm. 16 sierpnia 1923 w Sanoku) – polski duchowny rzymskokatolicki, doktor teologii, kanonik, katecheta, działacz społeczny.
Życiorys.
Józef Drozd urodził się 17 lutego 1857 we Wrocance. Był synem Szymona. 22 czerwca 1878 zdał egzamin dojrzałości w C. K. Gimnazjum w Rzeszowie.
Kształcił się w Seminarium Duchownym w Przemyślu, gdzie 1881 ukończył IV rok studiów teologicznych. Tam w 1882 otrzymał sakrament święceń kapłańskich. Uzyskał stopień doktora teologii. W latach 80. był kapelanem domowym w kancelarii konsystorialnej Przemyślu. Podjął pracę nauczyciela katechety 4 października 1884. Od tego roku pracował jako katecheta w C. K. Gimnazjum w Przemyślu. Pełniąc stanowisko prowizorycznego katechety przy C. K. Gimnazjum Wyższym w Przemyślu w dniach 16-18 lipca 1885 zdał egzamin klauzurowy celem uzyskania kwalifikacji katechety gimnazjalnego uzyskując notę celującą. Egzamin zawodowy nauczycielski złożył 19 lipca 1885. 28 lutego 1886 został mianowany nauczycielem rzeczywistym. Podczas Wiecu Księży Katechetów w Krakowie 27 sierpnia 1895 był referentem planu nauki religii w gimnazjach wyższych. Otrzymał tytuł c. k. profesora i przyznano mu VIII rangę w zawodzie nauczycielskim. W Przemyślu był członkiem rady miasta (do 1904 i ponownie powołany w 1906). Był autorem modlitewnika pt. "Liber precum in usum litterarum studiosae iuventutis", wydanego w języku łacińskim w Przemyślu w 1895. Od około 1899 był członkiem Rady i c. k. powiatu przemyskiego wybrany z grupy gmin miejskich i pełnił funkcję członka wydziału powiatowego do około 1906. Jako delegat Rady powiatowej od 1900 zasiadał w C. K. Radzie Szkolnej Okręgowej w Przemyślu do około 1906.
Reskryptem C. K. Ministra Wyznań i Oświecenia z 10 stycznia 1903 został przeniesiony ze stanowiska profesora z C. K. Gimnazjum w Przemyślu na analogiczne stanowisko w C. K. Gimnazjum w Sanoku (zamieniony miejscami z ks. Janem Trznadlem; jednocześnie obaj pozostawali na dotychczasowych stanowiskach do sierpnia 1903). W szkole uczył religii obrządku łacińskiego. Reskryptem C. K. Ministra Wyznań i Oświecenia z 23 listopada 1907 i C. K. Rady Szkolnej Krajowej z 6 grudnia 1907 otrzymał VII rangę służbową. Podczas trzymiesięcznego urlopu dyrektora sanockiego gimnazjum Włodzimierza Bańkowskiego od 3 października 1911 pełnił obowiązki kierownika szkoły. W gimnazjum uczył do końca kwietnia 1912, po czym od maja tego roku przebywał na urlopie z powodu choroby, następnie ponownie był na urlopie zdrowotnym od 3 lutego 1913 (w tym czasie zastępował go przejściowo franciszkanin o. Tadeusz Wołczański). Ponownie uczył w gimnazjum od roku szkolnego 1913/1914 ze zmniejszoną liczbą godzin lekcyjnych (z przerwą na rok szkolny 1914/1915, gdy szkoła nie funkcjonowała po wybuchu I wojny światowej) do 3 stycznia 1916, później ponownie od roku szkolnego 1916/1917 i w kolejnych (przy czym w 1920/1921 przebywał na urlopie tymczasowo) do roku szkolnego 1922/1923. Równolegle z pracą w sanockim gimnazjum był także katechetą w Instytucie Wyższym Naukowo-Wychowawczym w Sanoku, przygotowującym dziewczęta do zawodu nauczycielskiego. Był delegatem Rady Miasta Sanoka do wydziału Bursy Jubileuszowej im. Cesarza Franciszka Józefa w Sanoku od 1904 oraz od sierpnia 1905 sprawował stanowisko kierownika (prefekta) tej placówki. W tym charakterze zamieszkiwał w budynku bursy. Wśród uczniów posiadał autorytet, uchodził za dobrego człowieka, przywiązującego wagę do porządku. Był także ceniony za inteligencję oraz sposób wysławiania się.
W Sanoku był kapłanem parafii Przemienienia Pańskiego. Otrzymał tytuł kanonika. Przed 1911 przyznano mu przywilej noszenia Rokiety i Mantoletu. 4 listopada 1906 został wybrany zastępcą przewodniczącego tamtejszej Rady Parafialnej. W działalności kapłańskiej był uważany za znanego kaznodzieję, zręcznego mówcę, wygłaszającego podniosłe kazania podczas uroczystości zarówno kościelnych jak i patriotycznych (w wydaniu „Gazety Sanockiej” z 1910 napisano, iż przemawiał „"ze swadą drugiego Skargi"”).
Działał społecznie. Był członkiem zwyczajnym Towarzystwa Domu Narodowego w Cieszynie. Zaangażował się w działalność antyalkoholową w Sanoku. Na początku 1907 odmówił startu w wyborach do Rady Miasta Sanoka z I koła. W 1910 został wybrany członkiem rady nadzorczej Towarzystwa Kredytowego Urzędników i Sług Państwowych w Sanoku. Był członkiem Towarzystwa Upiększania Miasta Sanoka. Podczas I wojny światowej wspierał materialnie polskich legionistów. Jako delegat patronatu drużyny bursowej został członkiem wydziału (zarządu) zawiązanego 22 maja 1919 Koła Przyjaciół Harcerstwa w Sanoku.
Był wujem nauczycielki Leonii Baronówny, której w 1913 udzielił ślubu z Kazimierzem Pająkiem. Jego bratankiem był Jan Drozd-Gierymski (1889-1970, nauczyciel, poseł na Sejm RP).
Ksiądz Józef Drozd zmarł 16 sierpnia 1923 w Sanoku w wieku 66 lat i w 41 roku kapłaństwa. Został pochowany na cmentarzu przy ul. Rymanowskiej w Sanoku 18 sierpnia 1923 po pogrzebie pod przewodnictwem proboszcza z Wrocanki i zarazem dziekana krośnieńskiego, ks. Józefa Niewodowskiego. Jego nagrobek w postaci kutego krzyża na betonowej podstawie został wpisany do wojewódzka ewidencji zabytków i podlega ochronie prawnej.
Odznaczenia.
austro-węgierskie

</doc>
<doc id="3669736" url="https://pl.wikipedia.org/wiki?curid=3669736" title="Kościół św. Katarzyny w Lipce">
Kościół św. Katarzyny w Lipce

Kościół św. Katarzyny – katolicki kościół parafialny zlokalizowany w Lipce, w powiecie złotowskim, w województwie wielkopolskim, przy Rynku. Istnieje przy nim parafia św. Katarzyny.
Historia.
Pierwszy kościół lipecki wspominany jest jako filia parafii złotowskiej w XIV wieku. Nosił wezwanie św. Anny i św. Wawrzyńca. W XVI wieku przejęli go protestanci. W XVIII wieku wznieśli oni nową świątynię w centrum wsi. W jej pobliżu, w latach 1927-1933, miejscowa gmina ewangelicka wzniosła obecną świątynię ceglaną w stylu modernistycznym. 1 lipca 1945, po przejęciu przez katolików kościół został poświęcony przez ks. Wiktora Domachowskiego. 1 czerwca 1951 erygowano tutaj parafię (wcześniej świątynia przynależała do parafii w Złotowie).
Architektura.
Kościół reprezentuje konstruktywistyczny nurt modernizmu. Jest halowy, ceglany, nieotynkowany, wyposażony częściowo w elementy ze starej świątyni. Nakryty dachem dwuspadowym, prezbiterium zamknięte trójbocznie, okna prostokątne. Do wejścia, ukrytego pod trójdzielną arkadą, prowadzą okazałe schody. Masywną wieżę, krytą płaskim dachem z krzyżem, umieszczono od strony północno-wschodniej. Posiada ona zegar i okienka (latarnie) w kształcie dzwonów. 
Wyposażenie.
Wyposażenie głównie XX-wieczne. Ołtarz główny zdobiony metaloplastycznie. W prezbiterium witraż ze sceną Ostatniej Wieczerzy i figura św. Katarzyny z mieczem i kołem do łamania (narzędzia jej męki). 
Otoczenie.
Przy kościele głaz pamiątkowy z tablicą ku czci Jana Pawła II, ufundowany przez mieszkańców gminy i odsłonięty w maju 2010. Po drugiej stronie Rynku stoi stary kościół protestancki – obecny dom parafialny.

</doc>
<doc id="3669739" url="https://pl.wikipedia.org/wiki?curid=3669739" title="Przemysł elektrotechniczny">
Przemysł elektrotechniczny



</doc>
<doc id="3669741" url="https://pl.wikipedia.org/wiki?curid=3669741" title="Atlético Madryt (piłka siatkowa)">
Atlético Madryt (piłka siatkowa)

Atlético Madryt – hiszpański klub siatkarski z siedzibą w Madrycie, istniejący w latach 1966–1984.
Historia.
Sekcja siatkówki Atlético Madryt została założona przez prezydenta Vicente Calderóna w 1966 roku. Drużyna siatkarska powstała w wyniku wchłonięcia przez Atlético istniejącego już zespołu Salesianos. W sezonie 1966/1967 zespół zaczął występować w siatkarskiej Segunda División. Już po roku gry wywalczył jej mistrzostwo i awansował do Primera División. W 1967 roku dodatkowo dotarł do finału siatkarskiego Pucharu Hiszpanii, w którym przegrał z CD Hispano Francés. W debiutanckim sezonie 1967/1968 Atlético zajęło 3. miejsce i ponownie wystąpiło w finale pucharu. W 1969 roku zespół został mistrzem Hiszpanii, a w 1970 roku wywalczył dublet. W 1972 roku po raz kolejny wywalczył Puchar Hiszpanii, a w latach 1974–1975 – kolejne dublety. Po sezonie 1976/1977 drużyna została rozwiązana i przez kolejne lata rywalizowała jedynie w lidze juniorów. Seniorzy ponownie wystąpili w sezonie 1983/1984, ale już po roku zlikwidowano wszystkie kategorie wiekowe siatkarskiego teamu Atlético.

</doc>
<doc id="3669743" url="https://pl.wikipedia.org/wiki?curid=3669743" title="Przemysł elektroniczny">
Przemysł elektroniczny



</doc>
<doc id="3669744" url="https://pl.wikipedia.org/wiki?curid=3669744" title="Atlético Madryt (zespół Superleague Formula)">
Atlético Madryt (zespół Superleague Formula)

Atlético Madryt – hiszpański zespół wyścigowy reprezentujący klub piłkarski o tej samej nazwie w wyścigach Superleague Formula, istniejący w latach 2008–2010.

</doc>
<doc id="3669750" url="https://pl.wikipedia.org/wiki?curid=3669750" title="The Boy (film 2015)">
The Boy (film 2015)

The Boy to amerykański film fabularny z 2015 roku, napisany przez Craiga Williama Macneilla i Claya McLeoda Chapmana oraz wyreżyserowany przez Macneilla. W rolach głównych wystąpili w nim David Morse, Rainn Wilson i Jared Breeze. Breeze wcielił się w postać tytułowego dziewięcioletniego chłopca, którego stopniowo ogarnia obsesja śmierci. Projekt oparto na krótkim metrażu reżysera, "Henley" z 2011 roku; ten zaś inspirowany był powieścią Chapmana "Miss Corpus" (2003). Wyprodukowany między innymi przez Elijah Wooda obraz swoją premierę odnotował 14 marca 2015, kiedy zaprezentowano go widzom South by Southwest Film Festival (SXSW). Premiera komercyjna nastąpiła 14 sierpnia tego roku. Krytycy ocenili "The Boy" pozytywnie, chwaląc jego suspens i mroczną wymowę scenariusza. Film nominowano do pięciu nagród, m.in. podczas Katalońskiego Międzynarodowego Festiwalu Filmowego w Sitges.
Opis fabuły.
Rok 1989. Dziewięcioletni Ted Henley i jego osamotniony ojciec John zarządzają podupadającym motelem, sąsiadującym z pustynnymi górami. Gdy w przybytku zjawia się William, ofiara wypadku drogowego i wdowiec, między nim a Tedem rodzi się ekscentryczna przyjaźń. Gość motelu nie wie jednak, że chłopiec ogarnięty jest narastającą z dnia na dzień obsesją śmierci.
Produkcja.
Zdjęcia do filmu kręcono począwszy od 17 lutego 2014 roku w Medellínie w Kolumbii.
Wydanie filmu.
Światowa premiera "The Boy" odbyła się w trakcie South by Southwest Film Festival 14 marca 2015 roku. 14 sierpnia 2015 film trafił do amerykańskich kin w ograniczonej dystrybucji, a tydzień później zadebiutował na ekranach kin w Kanadzie. 10 i 11 października obraz wyświetlono widzom festiwali filmowych w Londynie oraz Sitges. 1 marca 2016 film wydany został na dysku Blu-ray przez Shout! Factory.
Sequele.
Planowana jest realizacja dwóch sequeli, za sprawą których "The Boy" rozszerzony zostałby do rangi trylogii filmowej. Kontynuacje skupiałyby się na losach tytułowego bohatera jako czternasto- i osiemnastolatka.

</doc>
<doc id="3669751" url="https://pl.wikipedia.org/wiki?curid=3669751" title="Grantham (Anglia)">
Grantham (Anglia)



</doc>
<doc id="3669753" url="https://pl.wikipedia.org/wiki?curid=3669753" title="Malpas">
Malpas



</doc>
<doc id="3669756" url="https://pl.wikipedia.org/wiki?curid=3669756" title="Malcolm Delaney">
Malcolm Delaney

Malcolm Hakeem Delaney (ur. 11 marca 1989 w Baltimore) – amerykański koszykarz, występujący na pozycjach rozgrywającego oraz rzucającego obrońcy, obecnie zawodnik FC Barcelony.
15 lipca 2016 podpisał 2-letnią umowę z Atlantą Hawks.
28 lipca 2018 został zawodnikiem chińskiego Guangdong Southern Tigers.
12 września 2019 dołączył do hiszpańskiej FC Barcelony.

</doc>
<doc id="3669758" url="https://pl.wikipedia.org/wiki?curid=3669758" title="Idiopsar">
Idiopsar

Idiopsar – rodzaj ptaka z rodziny tanagrowatych (Thraupidae).
Występowanie.
Rodzaj obejmuje gatunki występujące w Ameryce Południowej.
Morfologia.
Długość ciała 15–19 cm, masa ciała 35,4–43 g.
Systematyka.
Etymologia.
Greckie "ídios" – „szczególny, odrębny”; "psár", "psarós" – „szpak”. W ornitologii "psar" oznacza również gatunki ptaków z rodziny kacykowatych (Icteridae), uważanych dawniej za konspecyficzne ze szpakami (Sturnidae).
Podział systematyczny.
Do rodzaju należą następujące gatunki:

</doc>
<doc id="3669759" url="https://pl.wikipedia.org/wiki?curid=3669759" title="Jamal Wilson">
Jamal Wilson

Jamal Wilson (ur. 1 września 1988) – bahamski lekkoatleta specjalizujący się w skoku wzwyż.
Rekordy życiowe: stadion – 2,30 (9 stycznia 2016, Nassau, 11 kwietnia 2018, Gold Coast oraz 11 stycznia 2020, Nassau); hala – 2,33 (11 lutego 2020, Bańska Bystrzyca).
Osiągnięcia.
Medalista mistrzostw Bahamów. Stawał na podium CARIFTA Games.

</doc>
<doc id="3669765" url="https://pl.wikipedia.org/wiki?curid=3669765" title="Kleinothraupis">
Kleinothraupis

Kleinothraupis – rodzaj ptaka z rodziny tanagrowatych (Thraupidae).
Występowanie.
Rodzaj obejmuje gatunki występujące w Ameryce Południowej.
Morfologia.
Długość ciała 14–16 cm, masa ciała 14,5–26 g.
Systematyka.
Etymologia.
Nedra Kathryn Klein (1951–2001), amerykańska ornitolog; greckie "thraupis" – niezidentyfikowany mały ptak, być może rodzaj jakiejś zięby, wspomniany przez Arystotelesa. W ornitologii "thraupis" oznacza ptaka z rodziny tanagrowatych.
Podział systematyczny.
Do rodzaju należą następujące gatunki:

</doc>
<doc id="3669767" url="https://pl.wikipedia.org/wiki?curid=3669767" title="Czerepin (obwód lwowski)">
Czerepin (obwód lwowski)



</doc>
<doc id="3669769" url="https://pl.wikipedia.org/wiki?curid=3669769" title="Kubanik większy">
Kubanik większy



</doc>
<doc id="3669771" url="https://pl.wikipedia.org/wiki?curid=3669771" title="Adam Pruszyński">
Adam Pruszyński

Adam Pruszyński herbu Rawicz (zm. 1789) – szambelan Stanisława Augusta Poniatowskiego w 1766 roku, chorąży oświęcimsko-zatorski w latach 1778-1789, podstoli oświęcimsko-zatorski w latach 1772-1777, cześnik oświęcimsko-zatorski w latach 1770-1772, łowczy oświęcimski-zatorski w latach 1765-1770.

</doc>
<doc id="3669777" url="https://pl.wikipedia.org/wiki?curid=3669777" title="Skorupik jabłoniowy">
Skorupik jabłoniowy

Skorupik jabłoniowy ("Lepidosaphes ulmi") – pluskwiak równoskrzydły z nadrodziny czerwców i rodziny tarcznikowatych (Diaspididae).
Szkodnik żerujący na drzewach i krzewach liściastych, m.in. jabłoniach, gruszach, wiśniach i śliwach. Zarówno larwy jak i osobniki dorosłe odżywiają się sokami roślin, na których bytują; wysysają je z pędów, w czasie żerowania wprowadzając do tkanek toksyczną substancję niszczącą komórki żywiciela. Pełny rozwój larw (dwa stadia) trwa około siedmiu tygodni.
Występuje we wszystkich regionach gdzie rosną jabłonie; ważny szkodnik uprawy jabłek w Ameryce Północnej, Europie, Austalazji, na Bliskim Wschodzie może atakować uprawy winogron.

</doc>
<doc id="3669780" url="https://pl.wikipedia.org/wiki?curid=3669780" title="Zjednoczenie Maszyn i Aparatów Elektrycznych „Ema”">
Zjednoczenie Maszyn i Aparatów Elektrycznych „Ema”

Zjednoczenie Przemysłu Maszyn i Aparatów Elektrycznych „Ema” – nazwa byłego zjednoczenia branżowego przedsiębiorstw przemysłu elektrotechnicznego.

</doc>
<doc id="3669781" url="https://pl.wikipedia.org/wiki?curid=3669781" title="Asemospiza">
Asemospiza

Asemospiza – rodzaj ptaka z rodziny tanagrowatych (Thraupidae).
Występowanie.
Rodzaj obejmuje gatunki występujące w Ameryce Południowej.
Morfologia.
Długość ciała 10–11,5 cm, masa ciała 11–16 g.
Systematyka.
Etymologia.
Greckie "asēmos" – bez znaków rozpoznawczych &lt; negatywny przedrostek – a- ; "sēma", "sēmatos" – znak; "spiza" – zięba.
Podział systematyczny.
Do rodzaju należą następujące gatunki:

</doc>
<doc id="3669782" url="https://pl.wikipedia.org/wiki?curid=3669782" title="Anatolij Kowaliow">
Anatolij Kowaliow



</doc>
<doc id="3669790" url="https://pl.wikipedia.org/wiki?curid=3669790" title="Diuca">
Diuca



</doc>
<doc id="3669792" url="https://pl.wikipedia.org/wiki?curid=3669792" title="Jewhen Łymanski">
Jewhen Łymanski



</doc>
<doc id="3669794" url="https://pl.wikipedia.org/wiki?curid=3669794" title="Diuca diuca">
Diuca diuca



</doc>
<doc id="3669800" url="https://pl.wikipedia.org/wiki?curid=3669800" title="Illa Kaznadziej">
Illa Kaznadziej



</doc>
<doc id="3669804" url="https://pl.wikipedia.org/wiki?curid=3669804" title="Krisztián Fekete">
Krisztián Fekete

Krisztián Fekete (ur. 20 kwietnia 1974 w Szekszárdzie) – węgierski kierowca wyścigowy, trzykrotny wyścigowy mistrz Węgier.
Życiorys.
W 1999 roku ścigał się Trabantem w autocrossowym Pucharze Dunaju. Rok później zdobył w tych mistrzostwach trzecie miejsce. W roku 2001 jeździł Toyotą Celiką w autocrossie i rajdach (wtedy jego pilotem był Csaba Csikós). W 18 zawodach trzykrotnie stawał na podium.
W sezonie 2003 zaczął się ścigać wyścigowymi samochodami jednomiejscowymi. Jego pierwszym takim samochodem był MTX-Honda. W 2003 roku w Mistrzostwach Węgier Fekete był ósmy w klasyfikacji generalnej i trzeci w klasie E1600. Rok później z powodu opóźnień przy budowie samochodu używał starego Reynarda-Opel Lotus, którym zajął szóste miejsce. W 2005 roku ścigał się TOM’s-Toyota w barwach Szász Motorsport. Zajął wówczas piąte miejsce w klasyfikacji generalnej. Rok później był trzeci w kategorii II samochodem Coloni-Nissan. W 2007 roku tym samym pojazdem był trzeci w kategorii II w klasie 1600–2000 cm³. W roku 2010 zajął w tej klasie czwarte miejsce, ścigając się Tatuusem-Honda w barwach Pi-Do Racing Team.
W roku 2011 zdobył swój pierwszy tytuł mistrza Węgier w klasie 1600–2000, zwyciężając dziewięć z dziesięciu rozegranych wyścigów, co dało mu 98 punktów – 48 więcej aniżeli drugi Róbert Mendre. Osiągnięcie to Fekete powtórzył w 2012 roku, wygrywając osiem zawodów dla zespołu Feke-Team. W roku 2013 zdobył trzecie miejsce w klasyfikacji końcowej, przegrywając z Christopherem Höherem i Balázsem Pődörem. W sezonie 2014 zdobył trzeci tytuł, ścigając się wówczas Tatuusem dla School Team Hungary.

</doc>
<doc id="3669806" url="https://pl.wikipedia.org/wiki?curid=3669806" title="Antoni Borzemski">
Antoni Borzemski

Antoni Borzemski herbu Jelita (ur. 18 sierpnia 1866 w Trembowli, zm. ?) – polski nauczyciel.
Życiorys.
Antoni Borzemski urodził się 18 sierpnia 1866 w Trembowli. Legitymował się rodowym herbem Jelita. Był synem Jana i Wiktorii z domu Hermanek.
Kształcił się w C. K. Gimnazjum im. Franciszka Józefa we Lwowie, gdzie w 1884 ukończył VIII klasę i zdał chlubnie egzamin dojrzałości (w jego klasie byli m.in. Jan Rucker, Leonard Stahl, a ponadto w szkole uczyli się wówczas w niższych klasach Wacław i Władysław Borzemscy). Od 1884 do 1890 studiował na Wydziale Filozoficznym Uniwersytetu Lwowskiego, specjalizując się w historii i geografii pod kierunkiem profesorów Ludwika Finkela i Aleksandra Semkowicza. Od 1888 do 1890 pracował w krajowym archiwum we Lwowie.
W C. K. Armii został mianowany podporucznikiem piechoty z dniem 1 stycznia 1888. Był oficerem rezerwowym 95 galicyjsko-bukowińskiego pułku piechoty do około 1897. Następnie w C. K. Obronie Krajowej został zweryfikowany w stopniu podporucznika z dniem 1 stycznia 1888 w grupie nieaktywnych. Był przydzielony kolejno do 16 pułku piechoty Obrony Krajowej w Krakowie (ok. 1898/1899), do 17 pułku piechoty Obrony Krajowej z Rzeszowa i podległego mu batalionu piechoty Nr 57 w Sanoku (ok. 1899/119019) i do 18 pułku piechoty Obrony Krajowej w Przemyślu i podległego mu tamtejszego batalionu piechoty Nr 18 (ok. 1901/1902).
Podjął pracę nauczyciela od 14 marca 1890, egzamin zawodowy złożył 5 grudnia 1891. Jako nauczyciel latem 1892 został przeniesiony z macierzystego C. K. Gimnazjum im. Franciszka Józefa we Lwowie do C. K. Gimnazjum w Przemyślu. 6 lipca 1894 został mianowany nauczycielem rzeczywistym. W lutym 1894 jako zastępca nauczyciela został przeniesiony z Przemyśla do C. K. Gimnazjum Arcyksiężniczki Elżbiety w Samborze, ucząc tam geografii, historii, historii kraju rodzinnego, po czym latem 1894 został mianowany nauczycielem rzeczywistym w C. K. Gimnazjum Męskim w Sanoku. W szkole uczył historii powszechnej, matematyki, geografii, psychologii, logiki, historii kraju (rodzinnego) oraz był zawiadowcą zbioru map i obrazów. Reskryptem z 18 września 1897 Wyższej Rady Szkolnej Krajowej został mianowany na stałe w zawodzie nauczycielskim i otrzymał tytuł c. k. profesora. Reskryptem z 23 czerwca 1902 otrzymał VIII rangę służbową od 1 października 1902. Reskryptem C. K. Ministra Wyznań i Oświecenia z 7 kwietnia 1903 otrzymał zgodę na odbycie podróży naukowej podczas ferii szkolnych. 13 lipca 1905 został przeniesiony z posady nauczyciela z Gimnazjum w Nowym Sączu do C. K. I Gimnazjum w Tarnopolu. Następnie reskryptem C. K. Ministra Wyznań i Oświaty z 28 sierpnia 1905 otrzymał posadę w C. K. Gimnazjum VII we Lwowie od 1 września 1905. Pod koniec września 1905 w gmachu sanockiego „Sokoła” odbyło się uroczyste pożegnanie prof. Borzemskiego. W kolejnych latach uczył w C. K. Gimnazjum VII we Lwowie z polskim językiem wykładowym. wykładając historię, geografię, dzieje kraju ojczystego, prowadził kółko historyczne. Postanowieniem cesarza Franciszka Józefa I z 29 maja 1914 otrzymał tytuł c.k. radcy szkolnego. Po wybuchu I wojny światowej w 1914 został członkiem Miejskiej Straży Obywatelskiej we Lwowie (sekcja III w dzielnicy I). Po odzyskaniu przez Polskę niepodległości i przemianowaniu szkoły pozostawał profesorem VII Państwowego Gimnazjum im. Tadeusza Kościuszki we Lwowie.
Pełnił funkcję sekretarza Komitetu Powiatowego w Sanoku. Był członkiem sanockiego gniazda Polskiego Towarzystwa Gimnastycznego „Sokół” (1899, 1901). Działał we władzach koła Towarzystwa Szkoły Ludowej w Sanoku. Był członkiem zwyczajnym Macierzy Szkolnej dla Księstwa Cieszyńskiego. 28 września 1904 został wybrany członkiem wydziału „Towarzystwa Bursy”, sprawującego pieczę nad Bursą Jubileuszową im. Cesarza Franciszka Józefa w Sanoku. Był członkiem wydziału i skarbnikiem Towarzystwa Pomocy Naukowej w Sanoku. Zasiadł w radzie nadzorczej Towarzystwa Kasy Zaliczkowej w Sanoku. W Sanoku był także zaangażowany w organizację powszechnych wykładów uniwersyteckich. W maju 1910 został wybrany zastępczą członka zarządu głównego Towarzystwa Nauczycieli Szkół Wyższych.
Publikował prace z zakresu historii Sanoka i regionu, m.in. w sprawozdaniach sanockiego gimnazjum.
Był żonaty z Hersylią z domu Borzemską (córka lekarza dr. Antoniego Eustachego Jelita Borzemskiego i Marii Zadurowicz). Miał z nią córki: Rościsławę Antoninę Marię (ur. 1898), Helenę (zm. 1905). Według stanu z 1938 zamieszkiwał we własnej willi na górze św. Jacka we Lwowie.
Po latach przychylnie o Antonim Borzemskim wyraził się w swoich wspomnieniach jego uczeń z sanockiego gimnazjum, Stanisław Rymar.
Odznaczenia.
austro-węgierskie

</doc>
<doc id="3669808" url="https://pl.wikipedia.org/wiki?curid=3669808" title="Leonidas Wiszenko">
Leonidas Wiszenko

Leonidas Wiszenko (ur. 20 grudnia 1931 w Miedwieżykach, niedaleko Siematycz, zm. 16 stycznia 2016 w Siemiatyczach) – polski malarz, ikonopisiec, pedagog, działacz społeczności prawosławnej na Podlasiu.
Życiorys.
Syn Aleksandra Wiszenko. Absolwent filologii rosyjskiej Uniwersytetu Jagiellońskiego. Pracował jako nauczyciel w Liceum Ogólnokształcącego im. Komisji Edukacji Narodowej w Siemiatyczach. Uczył tam języka rosyjskiego i wychowania plastycznego. Od 1977 roku posiadał uprawnienia zawodowego artysty plastyka w zakresie malarstwa. Jego prace były prezentowane na wystawach indywidualnych m.in. w Białymstoku, Warszawie, Krakowie, Katowicach. Część z nich w postaci reprodukcji ukazała się w postaci albumu. Był laureatem Ogólnopolskiej Wystawy Plastyki Amatorskiej w Warszawie w 1961 roku (III nagroda). Otrzymał wyróżnienie na Ogólnopolskiej Wystawie Malarstwa Amatorskiego w 1971 roku, a w roku 1982 I nagrodę na Międzywojewódzkim Przeglądzie Amatorskiej Twórczości Plastycznej w Białymstoku. Prace Leonidasa Wiszenko były nagradzane na wystawach pokonkursowych „Pejzaż Ziemi Białostockiej”. Część prac znajduje się w Muzeum Regionalnym w Siemiatyczach. W drugiej połowie lat 70 z jego inicjatywy odbywały się rokrocznie w Siemiatyczach międzynarodowe plenery malarskie, z udziałem twórców m.in. z Bułgarii, Czech, Węgier. Publikował na tematy dotyczące kultury prawosławnej. Zmarł 16 stycznia 2016 roku. Pogrzeb odbył się 20 stycznia 2016 w cerkwi Apostołów Piotra i Pawła w Siemiatyczach.
Jego synem jest Jarosław Wiszenko, malarz i ikonopisiec.

</doc>
<doc id="3669809" url="https://pl.wikipedia.org/wiki?curid=3669809" title="Sistar">
Sistar

Sistar (hangul: 씨스타; zapis stylizowany: SISTAR) – południowokoreański zespół stworzony przez Starship Entertainment w 2010 roku. Składał się z czterech członkiń: Hyolyn, Bora, Soyou oraz Dasom. Grupa zadebiutowała 9 sierpnia 2011 roku z albumem studyjnym "So Cool". 23 maja 2017 roku wytwórnia potwierdziła rozpad grupy.
Podgrupy.
W 2011 roku zadebiutowała podgrupa zespołu, Sistar19, w której skład weszły Hyorin i Bora. Pierwszy singel, „Ma Boy”, ukazał się w 3 maja 2011 roku, a kolejny – „Gone Not Around Any Longer” (kor. 있다 없으니까) – został wydany 31 stycznia 2013 roku wraz z minialbumem o tym samym tytule.

</doc>
<doc id="3669811" url="https://pl.wikipedia.org/wiki?curid=3669811" title="Ukryta Dziura">
Ukryta Dziura

Ukryta Dziura (Maćkowa Dziura) – jaskinia w Dolinie Małej Łąki w Tatrach Zachodnich. Wejście do niej znajduje się w żlebie między wschodnimi ścianami Wielkiej Turni a ścianami opadającymi z Kotlin do Niżniej Świstówki, na wysokości 1812 m n.p.m. Długość jaskini wynosi 32 metry, a jej deniwelacja – 8 metrów.
Opis jaskini.
Jaskinia utworzyła się w skałach wapiennych, pochodzących z triasu środkowego. Owalny otwór wejściowy prowadzi do rozszerzającej się ku dołowi studni o głębokości 8 metrów. Jej dno ma wymiary 9×3,5 metra, zalega na nim śnieżno-lodowy płat. Stąd stromo do góry wiedzie korytarz długości 15 m, szerokości 3–4 m i wysokości 2–3,5 m.
Przyroda.
Do jaskini spływają okresowo wody deszczowe i roztopowe, które niesione są żlebem wciętym w Czerwony Upłaz, tuż za nasadą ramienia Wielkiej Turni. W jej wnętrzu panuje wilgoć, a światło odbite dociera do jej końca. Przy otworze występuje gleba i rosną w tym rejonie rośliny kwiatowe, głównie trawy. Ściany studni są miejscem występowania glonów, porostów, mchów i wątrobowców. Przedstawicielami świata zwierzęcego zasiedlającymi jaskinię są owady, zwłaszcza komary oraz nietoperze.
Historia odkryć.
Jaskinia odkryta została 16 sierpnia 1979 roku przez I. Luty i R. Bieganowskiego, w ramach prac związanych z inwentaryzacją tatrzańskich jaskiń. Na podstawie niepewnych i sprzecznych wskazań Z. Wójcika i M. Kropiwnickiej poszukiwali oni wejścia do odkrytej przez Macieja Lewandowskiego w 1962 roku Maćkowej Dziury. W archiwalnej wersji inwentarza jaskiń, jak i na mapie Tatry Polskie wydanej w 1984 roku, omawianą jaskinię opisano właśnie jako Maćkową Dziurę, wbrew niezgodnościom opisów położenia i wnętrza groty z opisami jaskini odkrytej przez Lewandowskiego. Nazwę zmieniono na Ukrytą Dziurę po tym, jak w 1999 roku znaleziono właściwą Maćkową Dziurę.

</doc>
<doc id="3669814" url="https://pl.wikipedia.org/wiki?curid=3669814" title="Franciszek Witalis Żeleński">
Franciszek Witalis Żeleński

Franciszek Witalis Żeleński (Zeliński, Zieliński, Żeliński) herbu Ciołek (ur. przed 1750, zm. 26 sierpnia 1805 w Krakowie) – kasztelan biecki 1780-1795, starosta wiski, szambelan króla Stanisława Augusta Poniatowskiego w 1766, podstoli krakowski w latach 1773-1780.
Poseł na sejm 1778 roku z województwa krakowskiego. Wybrany z Senatu sędzią Sejmu Czteroletniego w 1788. Wybrany członkiem wyłonionej w 1788 roku przez Sejm Czteroletni Deputacji Interesów Zagranicznych. Odznaczony Orderem Orła Białego w 1787 lub 1788, a wcześniej Orderem św. Stanisława w 1786.
Galicyjski tytuł hrabiego uzyskał w 1801.

</doc>
<doc id="3669815" url="https://pl.wikipedia.org/wiki?curid=3669815" title="Douve (rzeka we Francji)">
Douve (rzeka we Francji)



</doc>
<doc id="3669819" url="https://pl.wikipedia.org/wiki?curid=3669819" title="Mixornis">
Mixornis

Mixornis – rodzaj ptaka z rodziny tymaliowatych (Timaliidae).
Występowanie.
Rodzaj obejmuje gatunki występujące w orientalnej Azji.
Morfologia.
Długość ciała 11–14 cm, masa ciała 10–19 g.
Systematyka.
Etymologia.
Greckie "mixis" – compound; "ornis", "ornithos" – ptak.
Podział systematyczny.
Do rodzaju należą następujące gatunki:

</doc>
<doc id="3669823" url="https://pl.wikipedia.org/wiki?curid=3669823" title="Średni Lej">
Średni Lej

Średni Lej (Awen Górny, Dziura pod Lejem, Śnieżny Lej, Śnieżna Studnia w Kotlinach) – jaskinia w Dolinie Małej Łąki w Tatrach Zachodnich. Wejście do niej znajduje się w północno-wschodnim zboczu Małołączniaka, nad Kotlinami, w pobliżu Jaskini nad Kotlinami i jaskini Królicza Jama, na wysokości 1880 m n.p.m. Długość jaskini wynosi 30 metrów, a jej deniwelacja 16 metrów.
Opis jaskini.
Jaskinią jest duży lej krasowy w kształcie studni o średnicy około 10 metrów.
W ścianie południowo-zachodniej znajduje się otwór prowadzący do krótkiego korytarzyka kończącego się szczeliną. Na dnie jaskini, pod śniegiem, istnieje parę korytarzyków i kominków niezbadanych do końca.
Przyroda.
W rejonie Kotlin znajdują się trzy duże leje krasowe. Oprócz Średniego Leja jest jeszcze Górny Lej i Dolny Lej.
Na dnie jaskini leży gruby płat zlodowaciałego śniegu (ma nieraz 10 metrów grubości).
Rosną w niej rośliny kwiatowe, paprocie, mchy, wątrobowce, glony oraz porosty.
Historia odkryć.
Jaskinia znana była od dawna. Zbadała ją w sierpniu 1959 roku grupa grotołazów zakopiańskich i nazwała Awen Górny.

</doc>
<doc id="3669828" url="https://pl.wikipedia.org/wiki?curid=3669828" title="Byzance après Byzance">
Byzance après Byzance

Byzance après Byzance (rum. "Bizanţ după Bizanţ", ang. "Byzantium after Byzantium") – książka rumuńskiego bizantynisty Nicolae Iorgi (1871-1940) opublikowana w 1935 w języku francuskim. Tytuł jest pojęciem odnoszącym się do kulturalnego dziedzictwa, które pozostało na Bałkanach po upadku cesarstwa bizantyńskiego w 1453. Rumuński historyk ukazuje w niej dziedzictwo, kontynuacje instytucji i kultury bizantyńskiej na rozwój polityczny, społeczny, kulturalny i intelektualny księstw Mołdawii i Wołoszczyzny a także państwa osmańskiego (Fanarioci).

</doc>
<doc id="3669829" url="https://pl.wikipedia.org/wiki?curid=3669829" title="Oliver Twist (film animowany 1982)">
Oliver Twist (film animowany 1982)

Oliver Twist – australijski film animowany z 1982 roku w reżyserii Richarda Slapczynskiego będący ekranizacją powieści Karola Dickensa o tym samym tytule.
Wersja polska.
W Polsce został wydany na DVD.

</doc>
<doc id="3669833" url="https://pl.wikipedia.org/wiki?curid=3669833" title="Górny Lej">
Górny Lej

Górny Lej (Dziura nad Awenem Górnym) – jaskinia w Dolinie Małej Łąki w Tatrach Zachodnich. Wejście do niej znajduje się w północno-wschodnim zboczu Małołączniaka, nad Kotlinami, w pobliżu Jaskini nad Kotlinami, na wysokości 1890 m n.p.m. Długość jaskini wynosi 25 metrów, a jej deniwelacja 23 metry.
Opis jaskini.
Jaskinię stanowi wielki lej krasowy o średnicy około 20 metrów. Ma głębokość ponad 20 metrów. Pod jego zachodnią ścianą można wejść do wykopanego w namulisku kilkumetrowego korytarzyka.
Przyroda.
Górny Lej jest jednym z trzech wielkich lejów krasowych znajdujących się w tym rejonie. W pobliżu znajduje się jeszcze Dolny Lej i Średni Lej. Na jego dnie prawie przez cały rok leży gruby płat zlodowaciałego śniegu.
W leju rosną rośliny kwiatowe, paprocie, mchy, glony i porosty.
Historia odkryć.
Jaskinia była znana od dawna. Od 19 do 30 sierpnia 1959 roku zbadali ją grotołazi zakopiańscy S. Wójcik, D. Strelau i R. Sznuk. Nadali jej nazwę Dziura nad Awenem Górnym.
W 1986 roku, próbując odkryć połączenie z Jaskinią Wielką Śnieżną, rozkopali ją grotołazi wrocławscy. Korytarzyk pod zachodnią ścianą leja jest ich dziełem.

</doc>
<doc id="3669834" url="https://pl.wikipedia.org/wiki?curid=3669834" title="Martin/General Dynamics RB-57F Canberra">
Martin/General Dynamics RB-57F Canberra

Martin/General Dynamics RB-57F Canberra to dwumiejscowy, dwusilnikowy, turboodrzutowy, wysokościowy samolot rozpoznawczy będący rozwinięciem Martin RB-57D Canberra, a ten – samolotu bombowego Martin B-57 Canberra.
Samolot konstrukcyjnie został dostosowany do lotów wysokościowych poprzez zwiększenie rozpiętości z 19,5 na 37,5 m. W efekcie tego samolot cechuje się zwiększonym wydłużeniem i jednocześnie niskim obciążeniem powierzchni, co przy silnikach o zwiększonym ciągu przedkłada się na dobre parametry lotne i osiągi wysokościowe.

</doc>
<doc id="3669836" url="https://pl.wikipedia.org/wiki?curid=3669836" title="Cyanoderma">
Cyanoderma

Cyanoderma – rodzaj ptaka z rodziny tymaliowatych (Timaliidae).
Występowanie.
Rodzaj obejmuje gatunki występujące w orientalnej Azji.
Morfologia.
Długość ciała 10–13,5 cm, masa ciała 7–16 g.
Systematyka.
Etymologia.
Greckie "kuanos" – ciemnoniebieski; "derma", "dermatos" – skóra.
Podział systematyczny.
Do rodzaju należą następujące gatunki:

</doc>
<doc id="3669837" url="https://pl.wikipedia.org/wiki?curid=3669837" title="Eryk Kuszczak">
Eryk Kuszczak

Eryk Kuszczak (ur. 1929 w Sanoku, zm. 15 kwietnia 2013 w Gnieźnie) – polski artysta, malarz, projektant, architekt wnętrz i konserwator zabytków. Plastyk miejski Gniezna (1974–1994). Uczeń prof. Wiktora Gosienieckiego (1876–1956). Ojciec prof. Sławomira Kuszczaka (ur. 1966).
Życiorys.
Absolwent Wyższej Szkoły Sztuk Plastycznych w Poznaniu. W 1955 jako projektant zajmował się odbudową Starego Miasta w Poznaniu. Od 1959 pracował jako kierownik działu wzornictwa fabryki obuwia w Chełmku, a od 1970 fabryki obuwia „Polania” w Gnieźnie. Uczestniczył w licznych plenerach malarskich i wystawach związkowych. Uprawiał malarstwo sztalugowe, wzornictwo i architekturę wnętrz. Zajmował się rewaloryzacją wielkopolskich pałaców, kościołów i dworów. W latach 1974–1994 pracował jako plastyk miejski w Urzędzie Miasta Gniezna.
Zorganizował trzy indywidualne wystawy swojego malarstwa w Gnieźnie i Poznaniu (w 1976, w 1991 i w 2006).
W 1994 przeszedł na emeryturę. 22 marca 2013 w Miejskim Ośrodku Kultury w Gnieźnie miał wspólną wystawę razem z synem, prof. Sławomirem Kuszczakiem, na której nie był obecny ze względu na zły stan zdrowia.
Zmarł 15 kwietnia 2013 w Gnieźnie w wieku 84 lat.

</doc>
<doc id="3669841" url="https://pl.wikipedia.org/wiki?curid=3669841" title="Uniwersytet Semmelweisa w Budapeszcie">
Uniwersytet Semmelweisa w Budapeszcie

Uniwersytet Semmelweisa w Budapeszcie (węg. "Semmelweis Egyetem") – państwowa medyczna szkoła wyższa z główną siedzibą w Budapeszcie na Węgrzech.
Za datę powstania uczelni przyjmuje się 7 listopada 1769, kiedy Maria Teresa Habsburg utworzyła Wydział Medycyny na Uniwersytecie w Nagyszombat (obecnie Trnawa). W 1777 uniwersytet został przeniesiony do Budy, a w 1784 do Pesztu.
W latach 70. XIX wieku Wydział Medyczny został znacznie rozbudowany, centralną osią kompleksu składającego się z klinik, administracji oraz ogrodu botanicznego stała się ulica Üllői út. 
W 1868 język węgierski stał się oficjalnym językiem wykładowym. W 1895 dopuszczono kobiety do studiowania medycyny i farmacji, zjawisko to upowszechniło się w czasie I wojny światowej, kiedy wielu mężczyzn zostało wcielonych do armii Austro-Węgier. W 1944, w czasie II wojny światowej, władze planowały ewakuować Wydział Medyczny do Niemiec, ale powiodło się to jedynie częściowo. Podczas oblężenia Budapesztu budynki i wyposażenie uczelni zostały w znacznym stopniu zniszczone. 
Od 1921 uczelnia funkcjonowała pod nazwą Uniwersytet Pétera Pázmánya. W 1950 została zreorganizowana i podzielona na Uniwersytet Loránda Eötvösa oraz Katolicki Uniwersytet Pétera Pázmánya. W 1951 Wydział Medycyny został przekształcony w Budapeszteński Uniwersytet Medyczny ("Budapesti Orvostudományi Egyetem"), do uczelni przyłączono kilka szpitali, przekształcając je w kliniki. W 1969 patronem uczelni został Ignaz Semmelweis. Jako Uniwersytet Medyczny im. Semmelweisa ("Semmelweis Orvostudományi Egyetem") uczelnia funkcjonowała do 2000, w którym została połączona z Uniwersytetem Nauk o Zdrowiu im. Imre Haynala ("Haynal Imre Egészségtudományi Egyetem") oraz Akademią Wychowania Fizycznego ("Testnevelési Egyetem"). Ta ostatnia funkcjonowała jako wydział do 2014, po czym ponownie została usamodzielniona. 

</doc>
<doc id="3669842" url="https://pl.wikipedia.org/wiki?curid=3669842" title="Uniwersytet Medyczny im. Semmelweisa w Budapeszcie">
Uniwersytet Medyczny im. Semmelweisa w Budapeszcie



</doc>
<doc id="3669843" url="https://pl.wikipedia.org/wiki?curid=3669843" title="Az-Zara">
Az-Zara



</doc>
<doc id="3669849" url="https://pl.wikipedia.org/wiki?curid=3669849" title="Alpenverein">
Alpenverein



</doc>
<doc id="3669850" url="https://pl.wikipedia.org/wiki?curid=3669850" title="Lwowski Narodowy Uniwersytet Rolniczy">
Lwowski Narodowy Uniwersytet Rolniczy

Lwowski Narodowy Uniwersytet Rolniczy (ukr. Львівський національний аграрний університет) – ukraińska uczelnia o profilu rolniczym w Dublanach koło Lwowa, dawna polska Akademia Rolnicza w Dublanach, założona w 1858 roku jako Wyższa Szkoła Rolnicza w Dublanach. Głównym założycielem szkoły był prezes GTG Leon Ludwik Sapieha.
Od roku 1878 została przejęta i finansowana przez Wydział Krajowy. W 1901 roku decyzją ministra rolnictwa Austrii uczelni nadano status akademii i nazwę Akademia Rolnicza w Dublanach.
Po II wojnie światowej decyzją Rady Ministrów ZSRR 30 września 1946 utworzono Lwowski Instytut Rolno-Gospodarczy. Na jego bazie decyzją Rady Ministrów Ukrainy 5 września 1996 utworzono Państwowy Lwowski Uniwersytet Rolniczy.

</doc>
<doc id="3669857" url="https://pl.wikipedia.org/wiki?curid=3669857" title="Firewatch">
Firewatch

Firewatch – komputerowa gra przygodowa stworzona przez studio Campo Santo i wydana przez Panic Inc. na komputery z systemami Windows, Linux i OS X oraz na konsolę PlayStation 4. Premiera odbyła się 9 lutego 2016.
Gra opowiada o strażniku przeciwpożarowym imieniem Henry pracującym w Shoshone National Forest, rok po pożarach w parku Yellowstone w 1988 roku. Miesiąc po jego pierwszym dniu w pracy, dziwne rzeczy zaczynają się dziać z nim i jego przełożoną Delilah.
"Firewatch" zebrała pozytywne recenzje, zdobywając uznanie za swoją historię, postacie, dialogi i styl wizualny. Jednak obecność problemów technicznych i zakończenie gry były przedmiotem krytyki. Do końca 2016 roku gra sprzedała się w ponad milionie egzemplarzy.
Rozgrywka.
"Firewatch" to gra przygodowa przedstawiona z perspektywy pierwszej osoby. Akcja rozgrywa się latem 1989 roku. Gracz wciela się w Henry’ego, strażnika przeciwpożarowego w Shoshone National Forest. Podczas eksploracji pobliskiego terenu Henry odkrywa dziwne zjawiska, które są powiązane z plądrowaniem jego strażnicy, kiedy jest na patrolu oraz z nieznaną postacią obserwującą go z daleka. Jedyną formą komunikacji protagonisty jest walkie-talkie, którego używa do kontaktowania się z przełożoną Delilah. W trakcie gry gracz może wybierać z wielu opcji dialogowych, gdy odkryje nowe lokacje albo przedmioty, ale może również wstrzymać się od odpowiadania. Od wyborów gracza zależą relacje między postaciami. Wraz z postępem fabuły zostają odkryte dla gracza nowe tereny. Gra posiada również system dnia i nocy, ale czas zmienia się tylko, gdy gracz wypełni wszystkie cele przypisane do danej pory dnia.
Fabuła.
Akcja gry toczy się rok po pożarach w parku Yellowstone. Wiosną 1989 roku Henry podejmuje pracę jako strażnik przeciwpożarowy w Shoshone National Forest w stanie Wyoming. Chwilę przed tym jego żona zapadła na wczesną demencję. Pierwszego dnia w nowej pracy Delilah, obserwatorka z innej wieży strażniczej, kontaktuje się z nim przez krótkofalówkę i prosi o zbadanie nielegalnych fajerwerków nad jeziorem. Henry odkrywa parę nastoletnich dziewcząt, które oskarżają go o namolność. W drodze do domu napotyka zamkniętą jaskinię i zauważa obserwującą go tajemniczą postać. Wraca do swojej wieży strażniczej, aby odkryć, że została splądrowana. Następnego dnia Delilah prosi Henry'ego o zbadanie zepsutej linii komunikacyjnej. Bohater odkrywa, że została pocięta, i odnajduje notatkę podpisaną przez nastolatki. On i Delilah decydują się wystraszyć dziewczyny, ale kiedy Henry odkrywa, że obóz dziewcząt został splądrowany i opuszczony, zaczynają się martwić.
Henry znajduje stary plecak i jednorazowy aparat fotograficzny należący do chłopca o imieniu Brian Goodwin, który według Delilah był synem Neda, byłego obserwatora. Ned był miłośnikiem przyrody, który pił dużo alkoholu z powodu swoich traumatycznych doświadczeń podczas wojny wietnamskiej, podczas gdy jego syn Brian lubił powieści fantasy i gry fabularne. Chociaż przyprowadzanie dzieci na wieże pracowników jest niezgodne z zasadami, Delilah lubiła Briana i kłamała na temat jego obecności. On i Ned opuścili park nagle i nigdy nie wrócili. Tymczasem zgłoszono zaginięcie nastoletnich dziewcząt. Obawiając się dochodzenia, Delilah fałszuje raporty, mówiąc, że ani ona, ani Henry nie spotkali dziewczyn.
Dwa miesiące po tym, jak Henry rozpoczął pracę, na południe od jego wieży wybucha mały pożar. Dwa tygodnie później podczas łowienia ryb Henry odkrywa radio i notatnik z zapiskami, w tym jego rozmowy z Delilah. Nagle zostaje uderzony i traci przytomność. Kiedy się budzi, nie może znaleźć notatnika i radia. Na łące, o której jest mowa w zapiskach, znajduje ogrodzony rządowy teren badawczy. Włamuje się i odkrywa sprzęt do monitoringu oraz raporty szczegółowo opisujące rozmowy i życie prywatne jego i Delilah. Odkrywa też urządzenie śledzące, które zabiera ze sobą. Henry i Delilah rozmawiają o zniszczeniu obozu rządowego, ale decydują się temu przeciwstawić. Gdy Henry wraca do domu, ktoś podpala obóz.
Następnego dnia Henry używa urządzenia namierzającego, aby znaleźć plecak z kluczem do zamkniętej jaskini. Delilah donosi o zauważonej postaci w wieży Henry'ego; Kiedy Henry przybywa, znajduje walkmana przyklejonego do drzwi z obciążającym nagraniem dyskusji Henry'ego i Delilah o zniszczeniu obozu rządowego. Następnego dnia ktoś podszywający się pod Henry'ego dzwoni do innego obserwatora i twierdzi, że Delilah zna przyczynę pożaru stacji, co stawia ją i Henry'ego w trudnej sytuacji.
Henry używa znalezionego klucza, aby wejść do jaskini, ale nagle ktoś go zamyka w środku. Głębiej w jaskini odkrywa ciało Briana, po czym ucieka z jaskini. Następnego dnia wszystkim obserwatorom zostaje wydany rozkaz ewakuacji, ponieważ pożar, który Henry zauważył wcześniej, wymknął się spod kontroli. Gdy Henry przygotowuje się do wyjścia, urządzenie śledzące zaczyna wydawać dźwięk. Podąża za sygnałem i odkrywa taśmę Neda. Ned twierdzi, że śmierć Briana była przypadkowa, a chłopiec upadł z powodu braku doświadczenia we wspinaczce.
Nie chcąc wracać do społeczeństwa po śmierci Briana, od tamtej pory Ned potajemnie mieszkał w okolicy. Decydując się na zapuszczenie się głębiej w tereny niezamieszkałe, Ned ostrzega Henry'ego, aby go nie szukał. Henry znajduje prowizoryczny bunkier Neda wraz z przedmiotami skradzionymi z obozu rządowego, wież obserwacyjnych i od dziewczyn. W międzyczasie Delilah potwierdza, że nastolatki zostały znalezione bezpieczne. Obóz rządowy po prostu badał dziką przyrodę; Ned używał swojego sprzętu radiowego, aby upewnić się, że nikt go nie szuka, i stworzyć transkrypcje, aby odstraszyć Henry'ego. Pomimo wyznania Neda Delilah obwinia go o śmierć Briana i wylatuje helikopterem. Henry idzie do jej wieży, po czym się ewakuuje.
Produkcja.
Firewatch to pierwsza gra amerykańskiego studia Campo Santo. Wśród twórców są m.in. Jake Rodkin i Sean Vanaman, którzy byli kreatywnymi liderami w "The Walking Dead", Nels Anderson (główny projektant "Mark of the Ninja"), Chris Remo (kompozytor "Gone Home") i artysta Olly Moss. Chris Remo był zaangażowany w wiele aspektów projektowania, a także skomponował ścieżkę dźwiękową. Rozwój Firewatch rozpoczął się od pojedynczego obrazu Mossa. Jane Ng, główna projektantka środowiska w Campo Santo, otrzymała zadanie przeniesienia pracy Mossa do gry 3D przy jednoczesnym zachowaniu jego stylizowanej wizji artystycznej. Moss, który wcześniej był znany głównie ze swoich prac graficznych, dołączył do Vanamana i Rodkina, aby założyć Campo Santo po wielu latach pracy na peryferiach tworzenia gier. Tworząc obraz, Moss naśladował plakaty National Park Service z okresu Nowego Ładu zarówno pod względem palety kolorów, jak i ikonografii. Zespół programistów wybrał się na wycieczkę do Parku Narodowego Yosemite w poszukiwaniu inspiracji do gry, gdzie odwiedził wieżę obserwacyjną, która później posłużyła jako wzorzec do jej odpowiednika w grze wideo. Inna inspiracja dla gry pochodziła z doświadczeń Vanamana i Andersona dorastających w wiejskich regionach stanu Wyoming.
Firewatch działa na silniku gry Unity. Ng nie była zadowolona z narzędzi do tworzenia drzew i dlatego stworzyła ręcznie model 23 rodzajów drzew, które zostały umieszczone w grze 4600 razy. Zastosowano również niestandardowy moduł cieniujący, aby uzyskać bardziej stylizowane i uproszczone liście. Wieże obserwacyjne w grze zostały zbudowane zgodnie ze specyfikacjami rządowymi, przy użyciu standardowego rozmiaru drewna.
Rozmowy prowadzone przez walkie-talkie były inspirowane podobnym systemem w "BioShock" między postacią gracza a Atlasem, a także systemem dialogowym z "The Walking Dead". W pewnym momencie planowano, że protagonista będzie w stanie komunikować się z wieloma postaciami, takimi jak wędrowcy, ale pomysł został odrzucony ze względu na koszt i harmonogram, z którym zespół pracował. Twórcy mieli nadzieję uniknąć synchronizacji ust i zminimalizować ilość potrzebnej animacji ze względu na ograniczony rozmiar zespołu i zasoby. Deweloperzy obsadzili Cissy Jones, która pojawiła się wcześniej w "The Walking Dead", jako głos Delilah. Znalezienie aktora głosowego dla Henry'ego zajęło więcej czasu; ostatecznie obsadzono Richa Sommera. Jones i Sommer nagrywali swoje kwestie w oddzielnych studiach, ale robili to używając rozmów konferencyjnych, aby osiągnąć bardziej naturalny kontakt. Aktorzy postanowili nie spotykać się podczas produkcji, aby zachować dystans między swoimi postaciami.
W pierwszym rozdziale gry gracz może usłyszeć piosenkę „Push Play” z albumu synthwave Let's Get Electric z 2014 roku grupy Joy Chun i Nate Bosley, która przedstawia fikcyjny zespół synthpop z lat 80. znany jako Cheap Talk. „Tell It to My Heart” piosenkarki Taylor Dayne zostało użyte jako element zastępczy, ale Vanaman przyznał, że piosenka była zbyt przytłaczająca i kosztowałaby zbyt dużo licencji. Uświadomiwszy sobie, że zlecenie utworu również byłoby zbyt kosztowne, Remo zaczął szukać utworu w stylu lat 80. stworzonego przez niezależnego artystę, co doprowadziło do użycia „Push Play”. Utwór zawiera połączenie gitary elektrycznej i akustycznej, basu i pianina elektrycznego, z samplami Fendera Rhodesa jako substytutu prawdziwego fortepianu. Remo osobiście zagrał na wszystkich instrumentach.
Prace nad grą zostały ogłoszone w marcu 2014 roku z wstępną datą premiery ustaloną na 2015 rok. Na Game Developers Conference Campo Santo zorganizowało publiczną wersję demo, a Ng poprowadziła panel dyskusyjny dotyczący projektu i estetyki gry zatytułowany The Art of Firewatch. W czerwcu 2015 roku zespół odwiedził Electronic Entertainment Expo. Tam potwierdzili, że będą przenosić grę na PlayStation 4, ale będzie to jedyna wersja na konsole. Jednak wersja na konkurencyjną Xbox One została później wydana 21 września 2016 roku i zawierała tryb z komentarzem twórców i swobodną wędrówkę. Z powodu problemów z kryterium ocen gra została opóźniona w Europie do 30 września, a w Australii i Nowej Zelandii do 14 października.
Użytkownicy zestawów wirtualnej rzeczywistości HTC Vive i Oculus Rift mogą zwiedzać wieżę widokową Henry'ego, korzystając z aplikacji Steam Destinations. W tym celu scena została przebudowana na silniku gry Source. Firewatch został dostosowany do PlayStation 4 Pro w dniu premiery 10 listopada, z ulepszoną wydajnością dzięki rozdzielczości 4K i obrazowaniu w szerokim zakresie dynamicznym. Tryb swobodnej wędrówki został dodany na PlayStation 4 Pro i Steam wkrótce potem. Współpracując z dystrybutorem Limited Run Games, Campo Santo rozprowadziło mniej niż dziesięć tysięcy fizycznych kopii gry na PlayStation 4. 4800 kopii zostało udostępnionych do zamówienia na stronie internetowej Limited Run Games w dniu 16 grudnia 2016 roku, a 2500 zostało sprzedanych za pośrednictwem sklepu internetowego Campo Santo od 16 stycznia 2017 roku. W kwietniu 2018 roku Campo Santo ogłosiło, że gra ukaże się na Nintendo Switch jeszcze w tym roku. Później napisano, że port Nintendo Switch jest mocno zoptymalizowaną wersją gry, a aktualizacja będzie również dostępna na inne platformy. Dodatkowo wersja Nintendo Switch zawiera kilka ekskluzywnych elementów. Campo Santo później potwierdził za pośrednictwem Twittera ogólnoświatową datę premiery portu Nintendo Switch na 17 grudnia 2018 roku. W tym samym roku Valve wykupiło Campo Santo.
Odbiór gry.
"Firewatch" otrzymał w większości pozytywne oceny. Krytycy chwalili ją za oprawę graficzną, świat gry, postacie oraz dialogi, podczas gdy krytyka spadła na nieudane zakończenie gry. Agregaty GameRankings oraz Metacritic także pozytywnie oceniły grę. Otrzymała ona odpowiednio 84,48% i 81 na 100 punktów dla wersji na komputery oraz 77,82% i 77 na 100 punktów dla wersji na konsolę PlayStation 4. Miesiąc po premierze firma Panic Inc. poinformowała, że sprzedano 500 tys. egzemplarzy gry. Do końca roku sprzedano ponad milion egzemplarzy.
Steven Hansen z Destructoid z zadowoleniem przyjął rozgrywkę opartą na drzewku dialogowym opartym na wyborach, chwaląc same dialogi, a także dubbing bohaterów. Jak stwierdził Hansen, najbardziej imponującym osiągnięciem w grze była spójność tematyczna, która miała obracać się wokół narzuconej sobie izolacji. Jego zdaniem ścieżka audio wywołała strach w stylu Hitchcocka. Recenzując "Firewatch", Jeff Cork napisał: zostałem natychmiast wciągnięty w świat gry, częściowo ze względu na siłę jej prostych dialogów, a także z powodu nowości, jaką jest wzięcie udziału w czymś tak przyziemnym. Cork zauważył, że jego interaktywny dialog, choć prosty, tchnie życie w grę i nazwał rozmowy naturalnymi i wciągającymi. Lubił eksplorować leśne tereny, ale ostatecznie ocenił zakończenie jako niezadowalające. 
Scott Butterworth z GameSpot uważał, że analogowe narzędzia nawigacyjne - ręczny kompas i papierowa mapa - są wciągające, ale czasami frustrujące. Odkrył, że wizualne piękno scenerii pozwala na bardziej satysfakcjonującą formę eksploracji i że projekt dźwiękowy dopełnia głębię jej atmosfery. Ocenił rozwój relacji pomiędzy postaciami jako odważny i godny podziwu. Jego zdaniem jest to refleksja nad tym, jak dwoje ludzi zaczyna ufać sobie nawzajem i troszczyć się o siebie. Według Butterwortha, gra głosowa była genialna i zawierała emocjonalne niuanse, dzięki czemu poczuł silne przywiązanie do postaci. Justin Towell z GamesRadar opisał Firewatch jako jedno z najbardziej fascynujących doświadczeń, jakie kiedykolwiek doznał. Pochwalił dubbing za odpowiednie zdefiniowanie cech osobowości każdej postaci. Towell dodał, że muzyka dobrze służyła atmosferze. Jednak zdyskredytował kilka zauważalnych problemów z ciągłością, które pozostawiły go rozczarowanym. 
Ryan McCaffrey z IGN pochwalił poczucie realizmu wywołane przez otoczenie, pomimo stylizowanego projektu poziomów i grafiki. Zaaprobował również scenariusz, mówiąc, że gra głosowa jeszcze bardziej je wzmocniła. Na temat fabuły McCaffrey powiedział: jest napięta, przerażająca i zabawna - czasami wszystko w ciągu kilku minut. Niewiele gier może to z powodzeniem twierdzić. Uznał zakończenie za polaryzujące ze względu na obiecującą eskalację historii. Colin Campbell z Polygon docenił wykorzystanie humoru i empatii w dialogach, uznał tajemnicę gry za udaną, a historię za elegancką i satysfakcjonującą. Skrytykował zakończenie, uznając je za nieudane. 

</doc>
<doc id="3669858" url="https://pl.wikipedia.org/wiki?curid=3669858" title="Ty Miller">
Ty Miller

Ty Wesley Miller (ur. 26 września 1964 w Granada Hills w stanie Kalifornia) – amerykański aktor telewizyjny i filmowy.
Obronił tytuł bachelor’s degree na wydziale biznesu z University of Southern California. Wystąpił m.in. w operze mydlanej ABC "Szpital miejski" ("General Hospital") oraz serialu ABC "Młodzi jeźdźcy" ("The Young Riders", 1989-92) jako The Kid.

</doc>
<doc id="3669861" url="https://pl.wikipedia.org/wiki?curid=3669861" title="Oliver Twist (film fabularny 1982)">
Oliver Twist (film fabularny 1982)

Oliver Twist – film z 1982 roku w reżyserii Clive’a Donnera będący ekranizacją powieści Karola Dickensa pt. „Oliver Twist”.

</doc>
<doc id="3669864" url="https://pl.wikipedia.org/wiki?curid=3669864" title="Marc Minkowski">
Marc Minkowski

Marc Minkowski (ur. 4 października 1962 w Paryżu) – francuski dyrygent i fagocista o polskich korzeniach.
W 1982 roku założył zespół barokowy Les Musiciens du Louvre (z siedzibą w Grenoble od 1996 roku), specjalizujący się w wykonywaniu francuskiej muzyki doby baroku na instrumentach historycznych (J.-B. Lully, J.P. Rameau, M.-A. Charpentier). Orkiestra wykonuje również utwory C. Monteverdiego, G.F. Händla, Ch.W. Glucka, W.A. Mozarta i J. Offenbacha.
Minkowski jest uznany za jednego z najwybitniejszych dyrygentów, a także interpretatorów dzieł operowych, m.in. W.A. Mozarta. Jest stałym gościem największych sal koncertowych na świecie i prestiżowych festiwali. Szeroki repertuar dyrygenta obejmuje dzieła od baroku po współczesność. Współpracował z wieloma orkiestrami, m.in. z Filharmonikami Berlińskimi, Los Angeles Philharmonic Orchestra, Mahler Chamber Orchestra, Orchestre de Paris, Orchestre National de France, Dresden Staatskapelle i in. Nagrywał płyty dla Deutsche Grammophon, Erato, Virgin Records (EMI) oraz Naïve Records.
Marc Minkowski sprawował obowiązki dyrektora muzycznego orkiestry Sinfonia Varsovia w latach 2008–2012.
W 2004 roku otrzymał z rąk prezydenta Republiki Francuskiej tytuł Chevalier du Mérite.
W 2011 roku odznaczony został komandorią Orderu Sztuki i Literatury.
W 2012 został odznaczony Srebrnym Medalem „Zasłużony Kulturze Gloria Artis”.

</doc>
<doc id="3669871" url="https://pl.wikipedia.org/wiki?curid=3669871" title="Trzeci rząd Roberta Fica">
Trzeci rząd Roberta Fica

Trzeci rząd Roberta Fica – koalicyjny gabinet rządzący Słowacją od 23 marca 2016 do 22 marca 2018. Powstał w wyniku wyborów z 5 marca 2016. W głosowaniu ponownie zwyciężyła centrolewicowa partia SMER premiera Roberta Fica, która utraciła jednak większość bezwzględną w Radzie Narodowej.
Umowę koalicyjną ostatecznie 22 marca 2016 podpisały cztery partie – SMER, Słowacka Partia Narodowa, Most-Híd i SIEŤ. Następnego dnia prezydent Andrej Kiska powołał ministrów nowego gabinetu.
1 września 2016 w związku z rozpadem partii SIEŤ nową koalicję podpisały trzy pozostałe ugrupowania. 15 marca 2018, po skandalu związanym z zabójstwem dziennikarza Jána Kuciaka, premier Robert Fico podał się do dymisji, która została przyjęta przez prezydenta Andreja Kiskę. Rząd zakończył funkcjonowanie 22 marca 2018, kiedy to zaprzysiężony został nowy gabinet Petera Pellegriniego.

</doc>
<doc id="3669872" url="https://pl.wikipedia.org/wiki?curid=3669872" title="HBO Comedy">
HBO Comedy



</doc>
<doc id="3669875" url="https://pl.wikipedia.org/wiki?curid=3669875" title="Jaskinia Ciasna w Groniu">
Jaskinia Ciasna w Groniu

Jaskinia Ciasna w Groniu (Wąska, Niska) – jaskinia w Dolinie Małej Łąki w Tatrach Zachodnich. Ma dwa otwory wejściowe znajdujące się we wschodniej ścianie Pośredniej Małołąckiej Turni (nazywanej też Groniem), nad Małołąckim Ogrodem, w pobliżu Jaskini Strzelistej, na wysokościach 1690 i 1685 metrów n.p.m. Długość jaskini wynosi 30 metrów, a jej deniwelacja 5,1 metra. 
Opis jaskini.
Główny ciąg jaskini składa się z ciasnego, 9-metrowego korytarzyka zaczynającego się w otworze dolnym a kończącego się w małej salce. Z niej idzie do góry, przez prożek, 8-metrowy, równoległy do głównego ciągu korytarzyk.
Do górnego otworu można dostać się korytarzem, który po paru metrach od otworu dolnego odchodzi z głównego ciągu jaskini.
W jaskini można spotkać nacieki grzybkowe oraz mleko wapienne.
Najwięcej roślin kwiatowych oraz mchów i porostów występuje przy otworze dolnym.
Historia odkryć.
W. Habil, E. Korzeniewska, M. Kruczek i S. Wójcik z Zakopanego odkryli jaskinię podczas przeszukiwania stoków Wielkiej Turni. Było to 22 lipca 1959 roku. Jednak nie opublikowali tego tylko usypali kopczyk na końcu jaskini.
Później, ale w tym samym roku J. Rudnicki, podał informację o odkryciu używając nazwy Ciasna w Groniu.
Pierwszy opis jej położenia i wnętrza (pod nazwą Jaskinia Wąska) opublikował W. Habil w 1961 roku.

</doc>
<doc id="3669877" url="https://pl.wikipedia.org/wiki?curid=3669877" title="Saint Croix (rzeka w Maine i Nowym Brunszwiku)">
Saint Croix (rzeka w Maine i Nowym Brunszwiku)



</doc>
<doc id="3669880" url="https://pl.wikipedia.org/wiki?curid=3669880" title="Saint John (rzeka w Ameryce Północnej)">
Saint John (rzeka w Ameryce Północnej)



</doc>
<doc id="3669881" url="https://pl.wikipedia.org/wiki?curid=3669881" title="Red River (Maine)">
Red River (Maine)



</doc>
<doc id="3669883" url="https://pl.wikipedia.org/wiki?curid=3669883" title="HBO 3">
HBO 3



</doc>
<doc id="3669884" url="https://pl.wikipedia.org/wiki?curid=3669884" title="HBO 3 HD">
HBO 3 HD



</doc>
<doc id="3669885" url="https://pl.wikipedia.org/wiki?curid=3669885" title="USS Clark (FFG-11)">
USS Clark (FFG-11)



</doc>
<doc id="3669890" url="https://pl.wikipedia.org/wiki?curid=3669890" title="Głos góry">
Głos góry

 – powieść Yasunariego Kawabaty z 1954 roku. Sfilmowana w tym samym roku przez Mikio Naruse. Po polsku wydana przez PIW w 1982 roku (wznowiona w 2021 r.), w tłumaczeniu Ewy Szulc.
Fabuła.
Shingo Ogata, 62-letni patriarcha rodziny z Kamakury, biznesmen dojeżdżający pociągiem do Tokio, wkrótce ma przejść na emeryturę. Ma zaniki pamięci, niepokojące sny, słyszy w nocy dziwne głosy (jak tytułowy „głos góry”). Uważa, że wkrótce umrze, choć nie jest właściwie chory.
Ma żonę Yasuko, syna Shuichiego, który wdaje się w romanse, synową Kikuko, zamężną córkę Fusako odseparowaną od męża. Wszyscy oni z nim mieszkają. Shingo uznaje się za kiepskiego ojca, skoro dzieci mają tyle problemów w małżeństwach, a on tak często był przy nich nieobecny.
Stara się nakłonić syna do rozstania z kochanką, zbliża się do Kikuko, wspomina piękną starszą siostrę Yasuko, która młodo zmarła. Obserwuje górę, wiśnię na podwórku, ptaki i owady, dwie sosny mijane podczas jazdy pociągiem. Myśli o życiu, miłości, towarzystwie. Godzi się z własną śmiertelnością.

</doc>
<doc id="3669892" url="https://pl.wikipedia.org/wiki?curid=3669892" title="Peter Žiga">
Peter Žiga

Peter Žiga (ur. 27 lipca 1972 w Koszycach) – słowacki polityk i ekonomista, parlamentarzysta, w latach 2012–2016 minister środowiska, od 2016 do 2020 minister gospodarki.
Życiorys.
W 1990 ukończył szkołę średnią Gymnázium Šrobárova 46 w Koszycach, a w 1995 studia na mieszczącym się w tym mieście wydziale zarządzania Uniwersytetu Ekonomicznego w Bratysławie. W 2009 obronił dysertację na Uniwersytecie Technicznym w Koszycach. Pracował na stanowiskach dyrektorskich, menedżerskich i doradczych w różnych przedsiębiorstwach.
Zaangażował się w działalność polityczną w ramach partii SMER. W 2006, 2010, 2012, 2016 i 2020 wybierany na posła do Rady Narodowej.
Od 2006 do 2010 był sekretarzem stanu w ministerstwie gospodarki w pierwszym rządzie Roberta Fica. Gdy w kwietniu 2012 lider SMER-u formował swój drugi gabinet, nominował Petera Žigę na stanowisko ministra środowiska. W powołanym w marcu 2016 trzecim rządzie tegoż premiera powierzono mu natomiast funkcję ministra gospodarki. Pozostał na tym stanowisku również w utworzonym w marcu 2018 gabinecie Petera Pellegriniego. Zakończył urzędowanie w marcu 2020. W czerwcu tegoż roku opuścił partię SMER wraz z grupą stronników Petera Pellegriniego. Współtworzył następnie wraz z nim nową formację pod nazwą Głos – Socjalna Demokracja.

</doc>
<doc id="3669893" url="https://pl.wikipedia.org/wiki?curid=3669893" title="Linia 1 metra w Brukseli">
Linia 1 metra w Brukseli

Linia 1 metra w Brukseli – jedna z czterech linii metra w Brukseli.
Trasa.
Na linii znajdują się następujące stacje:

</doc>
<doc id="3669894" url="https://pl.wikipedia.org/wiki?curid=3669894" title="Kalendarium historii Austrii">
Kalendarium historii Austrii

Kalendarium historii Austrii – uporządkowany chronologicznie, począwszy od czasów najdawniejszych aż do współczesności, wykaz dat i wydarzeń z historii Austrii.

</doc>
<doc id="3669895" url="https://pl.wikipedia.org/wiki?curid=3669895" title="Jordanki w Toruniu">
Jordanki w Toruniu

Jordanki w Toruniu – niewielki park (częściowo zabudowany) znajdujący się w centrum Torunia.
Lokalizacja.
„Jordanki” są usytuowane w centrum miasta tuż przy Zespole Staromiejskim. Od północy ograniczone ulicą Czerwona Droga, od wschodu Aleją Solidarności, od południa Wałami Gen. Sikorskiego, zaś od zachodu Aleją Jana Pawła II.
Historia.
Lata 1920–1945.
„Jordanki” są częścią tzw. pasa parkowego okalającego Zespół Staromiejski. Powstały one na miejscu fragmentu dawnych fortyfikacji pruskich, a dzisiejszego kształtu nabrały w okresie międzywojnia, kiedy to zniwelowano teren i nasadzono roślinność, a część południową tego terenu przeznaczono pod zabudowę. W latach 1927–1932 w jego południowo-wschodniej części wybudowano budynek obecnego Urzędu Marszałkowskiego, a od strony południowej budynek zajmowany obecnie przez Bank BGŻ.
W czasie II wojny światowej w barakach, które znajdowały się na miejscu obecnego Centrum Sztuki Współczesnej, Niemcy zorganizowali w 1943 roku obóz przejściowy. Przetrzymywani tam byli m.in. Polacy i Czesi, którzy kierowani byli głównie do obozów koncentracyjnych w Oświęcimiu oraz Sztutowie. W pierwszych latach powojennych baraki te zniszczono.
Lata 1945–1990.
W drugiej połowie XX wieku trwało dalsze zabudowywanie obszaru „Jordanek”. W 1956 roku od strony Alei Solidarności powstały korty tenisowe dla Klubu Sportowego „Start – Wisła”, natomiast w jego centralnym miejscu w 1966 roku wybudowano basen, stadion oraz pawilon sportowy, w którym znalazły swoje siedziby następujące instytucje: KS „Start-Wisła”, Międzyszkolny Ośrodek Sportu, Przychodnia Sportowo-Lekarska, Wojewódzka Federacja Sportu oraz kawiarnia i niewielki hotel. Dzięki tym inwestycjom teren ten stał się miejscem imprez sportowych, głównie tzw. „dni sportu” toruńskich szkół oraz terenem aktywnego spędzania wolnego czasu przez mieszkańców miasta. Wraz z basenem „Wodnik” tworzył on kompleks popularnych letnich kąpielisk miejskich i stał się atrakcyjnym, położonym w samym centrum miasta, nieopodal zabytkowej starówki, obszarem zielonym pełniącym funkcje rekreacyjno-sportowe.
Po 1990.
Na początku lat 90. XX w. „Jordanki” zaczęły tracić swój sportowo-rekreacyjny charakter. Zlikwidowano wtedy baseny, a wyremontowany pawilon zmienił swoje pierwotne przeznaczenie i służył toruńskiej oświacie (stał się siedzibą ZNP oraz Centrum Edukacji Nauczycieli), a sam stadion uległ degradacji. Ostatni mieszczący się tu obiekt sportowy, korty tenisowe, przeniesiono w roku 2011 na osiedle Na Skarpie. W 2003 roku, kiedy to Skarb Państwa przekazał ten teren miastu, ówczesne władze przeznaczyły go na cele kulturalne i zaplanowały w tym miejscu budowę muzeum sztuki nowoczesnej (dzisiejsze CSW „Znaki Czasu” – otwarte w 2008 r.) i wielofunkcyjnej sali koncertowej (obecnie Centrum Kulturalno-Kongresowe „Jordanki” – otwarte w 2015 r.).
W 2007 roku w południowo-zachodniej części tego terenu odsłonięto pomnik Jana Pawła II.
W grudniu 2016 roku plac przed CKKJ nazwano imieniem Grzegorza Ciechowskiego.
W latach 2019 - 2020 tzw. zielona część „Jordanek” została zrewitalizowana.
Roślinność.
Na terenie „Jordanek” występują: dęby, klony, kasztanowce, lipy, wierzby, jodły oraz krzewy jałowców i forsycji.

</doc>
<doc id="3669897" url="https://pl.wikipedia.org/wiki?curid=3669897" title="Bronisław Zelek">
Bronisław Zelek

Bronisław Zelek (ur. 27 września 1935 w Nastasowie) – polski grafik, autor plakatów i projektant krojów typograficznych.
Życiorys.
Studiował na Akademii Sztuk Pięknych w Warszawie (początkowo na Wydziale Rzeźby, potem na Wydziale Grafiki), na której w roku 1961 obronił dyplom (w pracowni profesora Henryka Tomaszewskiego). W latach 1961-1971 był wykładowcą tej uczelni i działał w środowisku Polskiej Szkoły Plakatu.
W roku 1967 został laureatem prestiżowej Nagrody Wydawnictwa Artystyczno-Graficznego im. Tadeusza Trepkowskiego w kategorii Plakat roku. Jako uczestnik warszawskiego Biennale Plakatu zadebiutował w roku 1968 plakatem „Ptaki” (1965) do filmu Alfreda Hitchcocka o tym samym tytule.
W latach 60. i 70. stworzył  wiele prac, które uznano za najlepsze w jego twórczości (między innymi „Głód” do filmu Henninga Carlsena o tym samym tytule).
W roku 1971 wyjechał do Austrii i osiadł w Wiedniu. 
Plakat.
Podstawą kompozycji i ekspresji w plakatach Zelka są litery. Jest mistrzem w kompilacji obrazu z typografią.
Zajmował się głównie projektowaniem plakatów na potrzeby filmu, tworzył także dla Polskiej Federacji Jazzowej. Jest autorem uznawanego za jeden z najlepszych plakatów chopinowskich na „VIII Międzynarodowy Konkurs Pianistyczny im. Fryderyka Chopina”.
Najbardziej znane plakaty: „Dni Filmu Polskiego” (1964), „Pierwszy krzyk” (1965), „Nos poślubna w deszczu” (1968), „Wielka miłość” (1970), „Chłodnym okiem” (1972), „Che” (1973).
Kroje typograficzne.
Zelek był autorem kilku krojów typograficznych, które projektował w latach 70. i 80. XX w. dla francuskiego przedsiębiorstwa poligraficznego Mecanorma: New Zelek Zelek Boldline, Zelek Sheadline, Zelek Black (tak zwane „zelki”). Wykończenia liter kroju New Zelek zaprojektowane są pod kątem 45 stopni (początkowo krój ten nazywano liczbą 45).
New Zelek należy do najbardziej znanych na świecie krojów Zelka w erze przedcyfrowej. Było to pierwsze polskie pismo zawierające oprócz liter łacińskich także znaki z innego alfabetu (cyrylicę). Otrzymało także kilka wersji rosyjskich i brytyjskich (ostatnia w roku 2009 autorstwa Brytyjczyka Simona Griffina).
O początkach swojej przygody z liternictwem Zelek napisał: „Byłem kiedyś przeziębiony. Przyszła mnie odwiedzić moja dziewczyna i wypełniła kilka kształtów, które wcześniej narysowałem. Wysłałem to na konkurs do Paryża i zdobyłem pierwszą nagrodę”.
Krój New Zelek wykorzystany został m.in. w logotypie Wien Energie oraz kopalni „Halemba” w Rudzie Śląskiej oraz w logo londyńskiego zespołu muzycznego Basement Jaxx.
W 2012 roku miała miejsce pierwsza od czterdziestu lat w Polsce wystawa plakatów i malarstwa „LITERA OBRAZ” Bronisława Zelka w warszawskiej Galerii Grafiki i Plakatu.
Jedyna poprawnie zdigitowalizowana i zaaprobowana przez autora wersja kroju pisma New Zelek nosi nazwę New Zelek Pro. Jest dostępna także w Cyrylicy i dystrybuowana przez sklep z fontami Threeedotstype.com. Krój New Zelek Pro został użyty na okładce projektu muzycznego Taconafide.

</doc>
<doc id="3669905" url="https://pl.wikipedia.org/wiki?curid=3669905" title="Linia 1 (metro w Brukseli)">
Linia 1 (metro w Brukseli)



</doc>
<doc id="3669907" url="https://pl.wikipedia.org/wiki?curid=3669907" title="Alfred Wierzbicki">
Alfred Wierzbicki

Alfred Marek Wierzbicki (ur. 14 sierpnia 1957 w Maryninie) – polski duchowny katolicki, teolog i etyk, doktor habilitowany nauk humanistycznych, profesor uczelni Uniwersytetu Marii Curie-Skłodowskiej w Lublinie.
Życiorys.
W 1982 ukończył studia teologiczne na Wydziale Teologii Katolickiego Uniwersytetu Lubelskiego Jana Pawła II. W tym samym roku otrzymał święcenia kapłańskie. Studiował także na Wydziale Filozofii KUL. W 1991 uzyskał stopień naukowy doktora na podstawie rozprawy pt. "Personalistyczne podstawy zasady „non-violence”" napisanej pod kierunkiem prof. Rocco Buttiglione. Stopień doktora habilitowanego nauk humanistycznych w zakresie filozofii otrzymał w 2006 na Wydziale Filozofii KUL na podstawie dorobku naukowego oraz rozprawy pt. "Filozofia a totalitaryzm. Augusta Del Nocego interpretacja kryzysu moderny".
W latach 1992-2022 był nauczycielem akademickim na Wydziale Filozofii KUL, w 1993 został tam adiunktem, a w 2008 profesorem nadzwyczajnym. W 2011 otrzymał nominację na kierownika Katedry Etyki na tym Wydziale. W latach 2006–2014 był dyrektorem Instytutu Jana Pawła II KUL.
W 2021 otrzymał nagrodę nagrodę „Pontifici”.
Jego felietony można czytać na portalu Koduj24.pl.
Stanął przed komisją dyscyplinarną KUL, ze względu na obraźliwe wypowiedzi w odniesieniu do ks. Tadeusza Guza ("Można być profesorem, ale można być też skończonym durniem"), krytyczne wypowiedzi odnośnie episkopatu i Kościoła. W lutym 2022 roku Komisja uniewinniła księdza. W październiku tego samego roku, po 30 latach pracy, zdecydował się odejść z KUL-u.
Od 2022 pracuje na stanowisku profesora uczelni w Katedrze Etyki Instytutu Filozofii na Wydziale Filozofii i Socjologii Uniwersytetu Marii Curie-Skłodowskiej w Lublinie.
Publikacje.
Opublikował ponad 150 prac naukowych, jest autorem 6 książek oraz redaktorem 5 książek i współredaktorem 2 książek.

</doc>
<doc id="3669909" url="https://pl.wikipedia.org/wiki?curid=3669909" title="Wolny Port Ryga">
Wolny Port Ryga

Wolny Port Ryga (ang. "Freeport of Riga", łot. "Rīgas brīvosta") – całoroczny port morski na rzece Dźwinie, znajdujący się w stolicy Łotwy, Rydze. 
Port znajduje się na obu brzegach rzeki i rozciąga się na około 15 km długości. Całkowita powierzchnia wynosi 6 348 ha, z czego ląd obejmuje 1 962 ha. Nabrzeża portowe mają łączną długość 18,2 km i mogą przy nich cumować jednostki o zanurzeniu do 14,5 m. Oprócz tego port posiada magazyny o powierzchni 370 979 m², chłodnię o ładowności 25 500 t i zbiorniki na towary płynne o objętości 665 063 m³.
W porcie przeładowuje się głównie węgiel, paliwa płynne, drewno oraz kontenery. W 2014 roku przeładowano w nim 41,4 milionów ton ładunków, najwięcej spośród portów w krajach bałtyckich. W tym samym roku przez port przewinęło się 3797 statków.
Port w Rydze obsługuje również regularne połączenia promowe ze Sztokholmem i Travemünde/Lubeką, realizowane przez Tallink.

</doc>
<doc id="3669910" url="https://pl.wikipedia.org/wiki?curid=3669910" title="I Am the Sun (singiel Swans)">
I Am the Sun (singiel Swans)



</doc>
<doc id="3669912" url="https://pl.wikipedia.org/wiki?curid=3669912" title="Time Is Money (Bastard) (singiel Swans)">
Time Is Money (Bastard) (singiel Swans)



</doc>
<doc id="3669913" url="https://pl.wikipedia.org/wiki?curid=3669913" title="A Screw (singiel Swans)">
A Screw (singiel Swans)



</doc>
<doc id="3669914" url="https://pl.wikipedia.org/wiki?curid=3669914" title="Love Will Tear Us Apart (singiel Swans)">
Love Will Tear Us Apart (singiel Swans)



</doc>
<doc id="3669915" url="https://pl.wikipedia.org/wiki?curid=3669915" title="Saved (singiel Swans)">
Saved (singiel Swans)



</doc>
<doc id="3669916" url="https://pl.wikipedia.org/wiki?curid=3669916" title="Can't Find My Way Home (singiel Swans)">
Can't Find My Way Home (singiel Swans)



</doc>
<doc id="3669917" url="https://pl.wikipedia.org/wiki?curid=3669917" title="Danuta Stefańska">
Danuta Stefańska

Danuta Stefańska–Majewska (ur. 20 marca 1919 w Sobótce-Kolonii, zm. 2 sierpnia 1944 pod Szczęśliwicami) – polska siatkarka, koszykarka i piłkarka ręczna, a także żołnierka Armii Krajowej.
Była pracownikiem umysłowym. Amatorsko uprawiała sport (siatkówkę, koszykówkę i piłkę ręczną w AZS Warszawa). Mistrzyni Polski w siatkówce w 1939 i wicemistrzyni Polski koszykówce i piłce ręcznej w tym samym roku. Podczas okupacji hitlerowskiej działała w tajnych organizacjach sportowych. Od 1942 w konspiracji (Armia Krajowa). W czasie powstania warszawskiego żołnierka pułku "Garłuch". Podczas przedzierania się do Puszczy Kampinoskiej wzięta do niewoli przez Niemców i rozstrzelana 2 sierpnia 1944 wraz z 22 innymi żołnierzami AK (w miejscu ich śmierci znajduje się kamień pamiątkowy). Pośmiertnie (w 1982) odznaczona Warszawskim Krzyżem Powstańczym.

</doc>
<doc id="3669920" url="https://pl.wikipedia.org/wiki?curid=3669920" title="Public Castration Is a Good Idea (album Swans)">
Public Castration Is a Good Idea (album Swans)



</doc>
<doc id="3669921" url="https://pl.wikipedia.org/wiki?curid=3669921" title="Holy Money (album Swans)">
Holy Money (album Swans)



</doc>
<doc id="3669922" url="https://pl.wikipedia.org/wiki?curid=3669922" title="Children of God (album Swans)">
Children of God (album Swans)



</doc>
<doc id="3669923" url="https://pl.wikipedia.org/wiki?curid=3669923" title="The Burning World (album Swans)">
The Burning World (album Swans)



</doc>
<doc id="3669924" url="https://pl.wikipedia.org/wiki?curid=3669924" title="White Light from the Mouth of Infinity (album Swans)">
White Light from the Mouth of Infinity (album Swans)



</doc>
<doc id="3669926" url="https://pl.wikipedia.org/wiki?curid=3669926" title="Love of Life (album Swans)">
Love of Life (album Swans)



</doc>
<doc id="3669927" url="https://pl.wikipedia.org/wiki?curid=3669927" title="The Great Annihilator (album Swans)">
The Great Annihilator (album Swans)



</doc>
<doc id="3669928" url="https://pl.wikipedia.org/wiki?curid=3669928" title="Soundtracks for the Blind (album Swans)">
Soundtracks for the Blind (album Swans)



</doc>
<doc id="3669931" url="https://pl.wikipedia.org/wiki?curid=3669931" title="Feel Good Now">
Feel Good Now



</doc>
<doc id="3669932" url="https://pl.wikipedia.org/wiki?curid=3669932" title="Omniscience (album Swans)">
Omniscience (album Swans)



</doc>
<doc id="3669933" url="https://pl.wikipedia.org/wiki?curid=3669933" title="Kill the Child (album Swans)">
Kill the Child (album Swans)



</doc>
<doc id="3669934" url="https://pl.wikipedia.org/wiki?curid=3669934" title="Swans Are Dead (album Swans)">
Swans Are Dead (album Swans)



</doc>
<doc id="3669935" url="https://pl.wikipedia.org/wiki?curid=3669935" title="Body to Body, Job to Job (album Swans)">
Body to Body, Job to Job (album Swans)



</doc>
<doc id="3669936" url="https://pl.wikipedia.org/wiki?curid=3669936" title="Greed / Holy Money (album Swans)">
Greed / Holy Money (album Swans)



</doc>
<doc id="3669938" url="https://pl.wikipedia.org/wiki?curid=3669938" title="Die Tür Ist Zu (album Swans)">
Die Tür Ist Zu (album Swans)



</doc>
<doc id="3669939" url="https://pl.wikipedia.org/wiki?curid=3669939" title="Various Failures (album Swans)">
Various Failures (album Swans)



</doc>
<doc id="3669944" url="https://pl.wikipedia.org/wiki?curid=3669944" title="Dance with Me (utwór muzyczny Zoliego Ádoka)">
Dance with Me (utwór muzyczny Zoliego Ádoka)

Dance with Me, znany także jako Tánclépés – debiutancki utwór węgierskiego piosenkarza Zoliego Ádoka napisany przez Zé Szabó i Jno-Finna V. Kasaia, wydany jako singiel oraz umieszczony na debiutanckiej płycie studyjnej artysty zatytułowanej "Tánclépés" z 2008 roku.
Pierwotnie utwór został napisany i wydany w języku węgierskim jako „Tánclépés”, później zdecydowano się na nagranie utworu w języku angielskim jako „Dance with Me”. Z tą wersją Ádok został wybrany wewnętrznie na reprezentanta Węgier w 44. Konkursie Piosenki Eurowizji organizowanym w Birmingham. 9 maja utwór został zaśpiewany przez piosenkarza jako jedenasty w kolejności w półfinale konkursu i zajął w nim piętnaste miejsce z szesnastoma punktami na koncie, przez co nie awansował do finału.
Lista utworów.
CD single (Tánclépés)
CD single (Dance with Me)
Personel.
W nagraniu singla wzięli udział:

</doc>
<doc id="3669946" url="https://pl.wikipedia.org/wiki?curid=3669946" title="New Mind (singiel Swans)">
New Mind (singiel Swans)



</doc>
<doc id="3669947" url="https://pl.wikipedia.org/wiki?curid=3669947" title="New Mind (singiel)">
New Mind (singiel)



</doc>
<doc id="3669949" url="https://pl.wikipedia.org/wiki?curid=3669949" title="New Mind">
New Mind



</doc>
<doc id="3669951" url="https://pl.wikipedia.org/wiki?curid=3669951" title="Artyści z największą liczbą sprzedanych albumów w Korei Południowej">
Artyści z największą liczbą sprzedanych albumów w Korei Południowej



</doc>
<doc id="3669954" url="https://pl.wikipedia.org/wiki?curid=3669954" title="Cerkiew Poczęcia św. Anny w Brodzicy">
Cerkiew Poczęcia św. Anny w Brodzicy

Cerkiew Poczęcia św. Anny – unicka, następnie prawosławna cerkiew w Brodzicy (dawnej Bohorodycy), wzniesiona w 1858 i zniszczona w 1938 podczas akcji polonizacyjno-rewindykacyjnej.
Historia.
W 1815 mieszkańcy wsi należący do Kościoła unickiego zaczęli starać się o wzniesienie cerkwi na wiejskim cmentarzu. W roku następnym w miejscowości zbudowano kaplicę Niepokalanego Poczęcia Najświętszej Maryi Panny, drewnianą, krytą gontem, jednokopułową. W 1819 nadany jej został status filii jednej z hrubieszowskich cerkwi unickich. Budynek przetrwał do 1854, gdy zniszczył go pożar. W 1858 na miejscu zniszczonej świątyni wzniesiono nową, również drewnianą i jednokopułową, trójdzielną, z wolnostojącą dzwonnicą. Nadano jej nowe wezwanie Oczyszczenia Najświętszej Maryi Panny.
Po likwidacji unickiej diecezji chełmskiej cerkiew w Bohorodicy stała się świątynią prawosławną. Dziewięć lat później rozbudowano ją o przedsionek. W 1892 obiekt został gruntownie wyremontowany, a od ponownego poświęcenia nosił wezwanie Poczęcia św. Anny (poprzednie wezwanie cerkwi nie jest znane w tradycji prawosławnej). Od 1898 cerkiew posiadała status parafialnej. W 1915 r. 46 prawosławnych rodzin ze wsi udało się na bieżeństwo, a działalność parafii zamarła. Niemal wszyscy mieszkańcy wsi wrócili do Bohorodycy po 1918 i bezskutecznie ubiegali się o zgodę na restytuowanie parafii w niepodległej Polsce. Prawosławni stanowili w okresie międzywojennym większość mieszkańców miejscowości. W 1929 metropolita warszawski i całej Polski Dionizy prosił Ministerstwo Wyznań Religijnych i Oświecenia Publicznego o zgodę na otwarcie cerkwi w Bohorodycy jako filialnej. Świątynia nie została jednak przywrócona do stałego użytku liturgicznego. Ministerstwo nie zgodziło się również przekazać jej neounitom. Nabożeństwa prawosławne, za każdorazową zgodą władz, odbywały się w niej tylko okazjonalnie. Cerkiew zniszczono 6 lipca 1938 w ramach tzw. akcji polonizacyjno-rewindykacyjnej.

</doc>
<doc id="3669955" url="https://pl.wikipedia.org/wiki?curid=3669955" title="Park Jordanki w Toruniu">
Park Jordanki w Toruniu



</doc>
<doc id="3669956" url="https://pl.wikipedia.org/wiki?curid=3669956" title="Wyżnie Sieczkowe Siodełko">
Wyżnie Sieczkowe Siodełko

Wyżnie Sieczkowe Siodełko (, , ) – jedna z kilku Sieczkowych Przełączek położonych w długiej wschodniej grani Świnicy w polskich Tatrach Wysokich. Znajduje się na wysokości około 2215 m pomiędzy Zadnią Sieczkową Turnią (ok. 2220 m) a Skrajną Sieczkową Turnią (ok. 2220 m). Jest to płytka przełączka, wcięta w grań tylko na ok. 5 m. Na jej wschodnich, opadających do Dolinki Buczynowej stokach w górnej części jest płytka depresja, niżej przekształcająca się w żleb o kilku progach, który łączy się z depresją Zadniej Sieczkowej Przełączki. Zachodnie stoki przełączki opadają do Dolinki Koziej. Kilka metrów poniżej przełączki prowadzi nimi szlak Orlej Perci.
Dawniej przełączka nie miała nazwy. Do nazewnictwa tatrzańskiego wprowadził ją dopiero w 2013 r. Władysław Cywiński. Upamiętnił w ten sposób dawnego przewodnika tatrzańskiego – górala Macieja Gąsienicę Sieczkę, pierwszego zdobywcę wielu szczytów tatrzańskich. Maciej Sieczka także jako pierwszy 19 września 1867 r. przeprowadził przez Granaty turystów Eugeniusza Janotę i Bronisława Gustawicza. Byli oni pierwszymi znanymi zdobywcami Sieczkowych Turni.
Na Wyżnie Sieczkowe Siodełko prowadzi z Dolinki Buczynowej droga wspinaczkowa przez Komin Sawickiego (IV stopień w skali trudności UIAA).

</doc>
<doc id="3669957" url="https://pl.wikipedia.org/wiki?curid=3669957" title="Pospolicenie nazw marketingowych">
Pospolicenie nazw marketingowych

Pospolicenie nazw marketingowych – proces stopniowego przekształcania się nazw własnych produktu lub firmy w pospolite, używane jako synonimy nazw całej grupy produktów danego typu, np. rowery, adidasy, czy pampersy; szczególny przypadek apelatywizacji. Zjawisko to zachodzi przeważnie w odniesieniu do marek, które mają dominującą pozycję na rynku lub są prekursorami jakichś produktów. Konsekwencją może być jednak utrata rynkowej tożsamości przez taką markę i degeneracja znaku towarowego.
Skutki.
Pospolicenie jest reklamą dla marki, ale niesie też za sobą wiele negatywnych skutków. Taka marka może utracić swoją unikatową tożsamość i zastrzeżony znak towarowy. Dlatego wiele przedsiębiorstw stara się przeciwdziałać zjawisku wchodzenia ich znaków towarowych do języka potocznego. Przykładowo przedsiębiorstwo Google zniechęca do używania słowa "googlować" jako synonimu wyszukiwania w Internecie. Niektóre przedsiębiorstwa starają się uświadomić klientów poprzez reklamy, jak na przykład Bayer AG, która w swoich kampaniach przekonywała, że prawdziwa aspiryna to tylko ta ich produkcji. Natomiast nazwa "termos" upowszechniła się do tego stopnia, że przedsiębiorstwu Thermos GmbH nie udało się ochronić znaku towarowego.

</doc>
<doc id="3669959" url="https://pl.wikipedia.org/wiki?curid=3669959" title="Działko Aden">
Działko Aden



</doc>
<doc id="3669960" url="https://pl.wikipedia.org/wiki?curid=3669960" title="Daniela Kapitáňová">
Daniela Kapitáňová

Daniela Kapitáňová (ur. 30 lipca 1956 w Komárno) – słowacka pisarka.
Jest absolwentką reżyserii na Akademii Sztuk Scenicznych w Pradze.
Zadebiutowała w 2000 roku powieścią "Samka Tale księga o cmentarzu" (org. "Kniha o cintoríne"), opublikowaną pod pseudonimem Samko Tale. Książka od razu stała się sukcesem. Narratorem powieści jest upośledzony zbieracz makulatury, opisujący życie w Komárno. Jego specyficzny język i naiwny sposób rozumowania były na tyle sugestywne, że niektórzy krytycy uznali, że Tale naprawdę istnieje, a książka jest rzeczywiście jego dziełem. Rodziło to pretensje do wydawcy, który rzekomo opublikować miał zapiski osoby niepełnosprawnej umysłowo. Pojawiło się jednak także wiele pozytywnych recenzji – powieść chwalono za oryginalny temat, poczucie humoru, autentyczność głównego bohatera i jego języka, zdolność do obserwowania psychologicznych szczegółów i sportretowanie życie małego miasteczka, z całym bogactwem typów i środowisk społecznych. Sama Tele przyrównywano do Forresta Gumpa, Oscara z "Blaszanego bębenka" oraz Szwejka. Powieść przetłumaczono na kilka języków, w tym na angielski (2010, tłum. Julia Sherwood), polski (2007, tłum. Izabela Zając i Miłosz Waligórski), czeski (2004), szwedzki (2006), francuski (2006), rosyjski (2007), arabski (2008), niemiecki (2010) i turecki (2011). The Guardian uznał angielski przekład powieści za jedną z najważniejszych książek 2010 roku.
Kolejne książki autorki to "Nech to zostane v rodine!" (2005), "Vražda v Slopnej" (2008) i "Five x Five" (2011).
Daniela Kapitáňová mieszka obecnie w Bratysławie. Jest redaktorem w Słowackim radiu oraz nauczycielką kreatywnego pisania.

</doc>
<doc id="3669962" url="https://pl.wikipedia.org/wiki?curid=3669962" title="Kukuła czarnobrzucha">
Kukuła czarnobrzucha

Kukuła czarnobrzucha ("Phaenicophaeus diardi") – gatunek średniej wielkości ptaka z rodziny kukułkowatych (Cuculidae). Występuje w Azji Południowo-Wschodniej – na Półwyspie Malajskim i w Indonezji.
Taksonomia.
Po raz pierwszy gatunek opisał René Primevère Lesson w 1830. Holotyp pochodzi z Sumatry (autor błędnie zapisał, że z Jawy). Autor nadał nowemu gatunkowi nazwę "Melias Diardi". Obecnie (2020) Międzynarodowy Komitet Ornitologiczny (IOC) umieszcza kukułę czarnobrzuchą w rodzaju "Phaenicophaeus". Niektórzy autorzy wydzielają osobny rodzaj "Rhopodytes" dla kukuły czarnobrzuchej, niebieskookiej ("P. viridirostris"), rdzawobrzuchej ("P. sumatranus") i długosternej ("P. tristis"). IOC wyróżnia dwa podgatunki "P. diardi".
Podgatunki i zasięg występowania.
IOC wyróżnia następujące podgatunki:
Możliwe, że pojawiają się również w południowym Laosie i Kambodży. Niegdyś ptaki tego gatunku występowały również w Wietnamie.
Morfologia.
Długość ciała wynosi 36–38 cm, znana masa ciała 55,8–75 g. W sylwetce wyróżnia się długi ogon, jego długość (215–240 mm u samca, 207–241 mm u samicy) stanowi niemal połowę całkowitej długości ptaka. Głowę i szyję porastają pióra o jednolitej, łupkowoszarej barwie. Z przodu głowy występuje nagi, czerwony obszar. Kantarek wąski, czarny. Wierzch ciała łupkowoszary, jednak można dostrzec zielonkawy połysk w górnej części grzbietu. Skrzydła opalizujące, niebieskozielone. Spód ciała szary, broda, gardło i pierś jaśniejsze od wierzchu ciała. Boki, brzuch i pokrywy podogonowe szaroczarne. Na gardle i piersi występuje delikatne paskowanie wzdłuż stosin piór. Sterówki zielononiebiesko połyskujące, mają białe końcówki; ogon stopniowany. Tęczówka jasnoniebieska do ciemnobrązowej, dziób żółtozielony u dorosłego, szary u młodego. Długość skrzydła u samca ("n"=10) 127–138 mm, u samicy ("n"=11) – 127–137 mm; długość dzioba: 25,4–32 mm u samca, 28–31 mm u samicy; długość skoku: 28,5–38,5 mm u samca, 28–32 mm u samicy.
Ekologia i zachowanie.
Środowiskiem życia kukuł czarnobrzuchych są lasy, zarośla wtórne, bagniste lasy deszczowe i zarośla bambusów. Na Borneo stwierdzane do wysokości 915 m n.p.m., niegdyś do 1700 m n.p.m. Na Sumatrze do 900 m n.p.m., do 2000 m n.p.m. w Parku Narodowym Gunung Leuser. W Tajlandii zamieszkuje wiecznie zielone, nizinne lasy do wysokości 200 m n.p.m. Na Półwyspie Malajskim spotykany również na zapuszczonych plantacjach kauczukowców, lasach na torfowiskach oraz lasach z ingerencją człowieka. Na Sumatrze zamieszkują zarówno lasy pierwotne, jak i wtórne, namorzyny, nadrzeczne lasy na bagnach i ich obrzeża, lasy na torfowiskach oraz zarośla bambusów. Na Borneo kukuły czarnobrzuche zamieszkują lasy z udziałem dwuskrzydlcowatych, namorzyny, lasy wtórne oraz plantacje kakaowców i plantacje albicji ("Albizia"). Na wysokości 1700 m n.p.m. przedstawiciele "P. diardi" stwierdzani byli na Kinabalu, kiedy na nizinach występowały pożary.
Pożywieniem kukuł czarnobrzuchych są owady, w tym chrząszcze, mrówki, modliszkowate, prostoskrzydłe, gąsienice i karaczany. Ptaki te rzadko latają; trzymają się gęstej roślinności. Poruszają się spiralą wokół pnia. Zwykle przebywają samotnie, niekiedy w grupach do 5 osobników.
Lęgi.
W kontynentalnej części Azji sezon lęgowy trwa od stycznia do maja. Gniazdo to niechlujnie zbudowany, płytki kubeczek o głębokości 3–4 cm. Budulec stanowią gałęzie, wyściółkę zaś liście; gniazdo przypomina gołębie. Ptaki obojga płci zbierają materiał na gniazdo. W zniesieniu 2 kredowobiałe jaja. Przeciętnie u ptaków podgatunku nominatywnego mają wymiary 30,2 na 24,5 mm, a u reprezentantów "R. d. borneensis" – 29,3 na 24 mm. Poza tym brak danych.
Status i zagrożenia.
IUCN uznaje kukułę czarnobrzuchą za gatunek bliski zagrożenia nieprzerwanie od 2000 (stan w 2016). Zagrożeniem jest postępująca wycinka lasów w południowo-wschodniej Azji. BirdLife International ocenia trend populacji jako spadkowy. Z drugiej strony sytuację kukuł czarnobrzuchych polepsza ich szeroki zakres wybieranych środowisk (w przypadku ptaków z Półwyspu Malajskiego). Są to ptaki ciche, skryte i tym samym rzadko obserwowane.

</doc>
<doc id="3669963" url="https://pl.wikipedia.org/wiki?curid=3669963" title="Unia Chrześcijańskich Demokratów i Centrum">
Unia Chrześcijańskich Demokratów i Centrum



</doc>
<doc id="3669964" url="https://pl.wikipedia.org/wiki?curid=3669964" title="Skrajna Sieczkowa Turnia">
Skrajna Sieczkowa Turnia

Skrajna Sieczkowa Turnia – jedna z trzech Sieczkowych Turni we wschodniej grani Świnicy w polskich Tatrach Wysokich. Znajduje się na wysokości ok. 2220 m między Sieczkową Szczerbą (ok. 2210 m) a Wyżnim Sieczkowym Siodełkiem (ok. 2215 m).
Nazwy Sieczkowych Turni wprowadził w 2013 r. Władysław Cywiński. Upamiętnił w ten sposób dawnego przewodnika tatrzańskiego – górala Macieja Gąsienicę Sieczkę.
Od zachodniej strony szczyt Zadniej Sieczkowej Turni wznosi się nad Dolinką Kozią i trudno go w grani odróżnić. Na wschodnią natomiast stronę, do Dolinki Buczynowej, opada stromym i skalistym żebrem o.
Przez szczyt Zadniej Sieczkowej Turni nie prowadzi żaden znakowany szlak turystyczny. Natomiast zachodnimi jej stokami, kilkanaście metrów poniżej wierzchołka biegnie szlak Orlej Perci. Ze szlaku tego można rozpoznać szczyt turni. Przy przejściu w kierunku od Zadniego Granatu na południe szlak turystyczny na Sieczkowej Szczerbie schodzi z grani na jej zachodnią stronę i prowadzi na przełączkę pod Czarnym Mniszkiem. Zadnia Sieczkowa Turnia jest pierwszym szczytem na tym odcinku.
Pierwszymi udokumentowanymi zdobywcami szczytu Zadniej Sieczkowej Turni byli prawdopodobnie ksiądz Eugeniusz Janota i Bronisław Gustawicz wraz z przewodnikiem Maciejem Gąsienicą Sieczką (podczas przejścia Granatów).

</doc>
<doc id="3669966" url="https://pl.wikipedia.org/wiki?curid=3669966" title="Erased – Miasto, z którego zniknąłem">
Erased – Miasto, z którego zniknąłem

 – seinen-manga napisana i ilustrowana przez Keia Sanbe, która była wydawana w czasopiśmie "Young Ace" wydawnictwa Kadokawa Shoten od 4 czerwca 2012 roku do 4 marca 2016 roku.
Na podstawie mangi powstało anime, wyprodukowane przez studio A-1 Pictures, emitowane na Fuji TV od 8 stycznia do 25 marca 2016 roku, film live action, który miał swoją premierę 19 marca 2016 roku. Powstała także powieść, która jest spin-offem mangi. W 2017 roku za pośrednictwem platformy Netflix wyemitowany został także serial live action, także w Polsce, pod tytułem "Erased".
W Polsce manga wydawana jest od 2017 roku przez wydawnictwo Studio JG. Anime dostępne jest za pośrednictwem serwisu Netflix pod tytułem "Miasto beze mnie".
Fabuła.
Satoru Fujinuma posiada zdolność do powrotu do przeszłości, która sprawia, że w razie czyjegoś wypadku dziejącego się w jego pobliżu jego umysł cofa się o kilka chwil w przeszłość, dzięki czemu Satoru jest w stanie danemu wypadkowi zapobiec. Jednak gdy pewnego dnia jego matka zostaje zamordowana przez nieznanego sprawcę, ta umiejętność wysyła go osiemnaście lat w przeszłość, do czasów szkoły podstawowej, dając mu szansę zatrzymania próby porwania i morderstwa trójki dzieci, z których dwójka uczęszczała do tej samej klasy co Satoru.
Manga.
Manga, której autorem jest Kei Sanbe, była wydawana w czasopiśmie "Young Ace" wydawnictwa Kadokawa Shoten od 4 czerwca 2012 roku do 4 marca 2016 roku. Pierwszy "tankōbon" został wydany 25 stycznia 2013, a ostatni, ósmy, został wydany 2 maja 2016 roku. 
Czwarty tom mangi zajął w czerwcu 2014 roku 12. miejsce w tygodniowym rankingu Oriconu, a sama manga sprzedała się w ponad 330 tysiącach egzemplarzy (stan na 21 lutego 2016).
Manga była nominowana w 2014 roku (18. edycja) do Nagrody Kulturalnej im. Osamu Tezuki w kategorii "nagroda czytelnika". Była także nominowana w 7. edycji, 8. edycji oraz 9. edycji Manga Taishō.
W Polsce manga ta wydawana jest od 2017 roku przez wydawnictwo Studio JG.
Spin-off.
4 czerwca 2016 roku rozpoczął się w czasopiśmie "Young Ace" spin-off mangi. Autorem scenariusza i rysunków również jest Kei Sanbe. Ostatni rozdział spin-offu ukazał się 4 listopada 2016. Numeracja tomów pozostała niezmieniona.
Anime.
Animowana adaptacja mangi została wyprodukowana przez studio A-1 Pictures i wyreżyserowana przez Tomohiko Itō. Scenariusze odcinków wykonał Taku Kishimoto, a projekty postaci Keigo Sasaki. Odcinki były wyemitowane na Fuji TV od 8 stycznia do 25 marca 2016 roku. Czołówką serii jest utwór „Re:Re:” zespołu Asian Kung-Fu Generation, endingiem jest utwór , wykonywana przez Sayuri.
Anime dostępne jest za pośrednictwem serwisu Netflix pod tytułem "Miasto beze mnie".
Film live action.
Na podstawie mangi powstała także filmowa adaptacja z udziałem aktorów, która miała swoją premierę w Japonii 19 marca 2016 roku.
W filmie główne role odgrywają:
Powieść.
Powstała także powieść zatytułowana , napisana przez Hajime Ninomae, która ukazywała się w internetowym magazynie "Bungei Kadokawa" należącym do wydawnictwa Kadokawa Shoten od listopada 2015 do marca 2016 roku. Powieść została wydana w pojedynczym tomie 30 marca 2016 roku.
Serial live action.
Na podstawie mangi powstała także seria live action wyprodukowana we współpracy Kansai TV i Cocoon, a wyemitowana przez platformę Netflix. Seria miała swoją premierę 15 grudnia 2017 roku w Japonii, a następnie została udostępniona w 190 krajach. Główne role odgrywają: Reo Uchikawa oraz Yūki Furukawa jako Satoru Fujinuma, Mio Yūki jako Airi Katagiri, Rinka Kakihara jako Kayo Hinazuki, Shigeyuki Totsugi jako Gaku Yashiro, Tomoka Kurotani jako Sachiko Fujinuma, Noriko Eguchi jako Akemi Hinazuki, Jin Shirasu jako Kenya Kobayashi oraz Hidekazu Mishima jako Sawada. Reżyserem został Ten Shimoyama, a za scenariusz odpowiedzialna jest Tomomi Ōkubo.
W Polsce serial jest dostępny w serwisie Netflix.

</doc>
<doc id="3669968" url="https://pl.wikipedia.org/wiki?curid=3669968" title="Ina Huemer">
Ina Huemer

Ina Huemer (ur. 19 października 1998 w Ried im Innkreis) – austriacka lekkoatletka, sprinterka.
Siódma zawodniczka biegu na 200 metrów podczas igrzysk olimpijskich młodzieży (2014).
Na mistrzostwach świata juniorów młodszych (2015) odpadła w eliminacjach na 100 metrów, a na 200 metrów zakończyła występ na półfinale.
Była rezerwową w sztafecie 4 × 100 metrów podczas igrzysk europejskich (2015), ostatecznie nie wystąpiła w tych zawodach.
Medalistka mistrzostw Austrii w kategoriach młodzików, kadetów, juniorów oraz seniorów.

</doc>
<doc id="3669969" url="https://pl.wikipedia.org/wiki?curid=3669969" title="Space Brothers">
Space Brothers



</doc>
<doc id="3669976" url="https://pl.wikipedia.org/wiki?curid=3669976" title="UKP Falubaz Zielona Góra">
UKP Falubaz Zielona Góra



</doc>
<doc id="3669977" url="https://pl.wikipedia.org/wiki?curid=3669977" title="Hanna Skydan">
Hanna Skydan

Hanna Skydan (ur. 14 maja 1992 w Krasnym Łuczu) – ukraińska lekkoatletka, specjalizująca się w rzucie młotem. Od stycznia 2015 roku reprezentuje Azerbejdżan.
Dwunasta zawodniczka mistrzostw świata juniorów młodszych w Bressanone oraz brązowa medalistka gimnazjady z 2009. W 2012 reprezentowała Ukrainę na igrzyskach olimpijskich w Londynie, podczas których zajęła 18. miejsce w eliminacjach i nie awansowała do finału. Po zmianie barw narodowych, sięgnęła po złoty medal uniwersjady w Gwangju (2015).
Złota medalistka mistrzostw Ukrainy oraz uczestniczka zimowego pucharu Europy w rzutach. Reprezentowała Azerbejdżan na drużynowych mistrzostwach Europy (także w pchnięciu kulą i rzucie dyskiem).
Rekord życiowy: 75,29 (17 maja 2017, Baku) rekord Azerbejdżanu.

</doc>
<doc id="3669979" url="https://pl.wikipedia.org/wiki?curid=3669979" title="Anna Skydan">
Anna Skydan



</doc>
<doc id="3669980" url="https://pl.wikipedia.org/wiki?curid=3669980" title="Bouchra Jarrar">
Bouchra Jarrar

Bouchra Jarrar (ur. 14 listopada 1970 roku w Cannes, we Francji) – francuska projektantka pochodząca z Maroka. Od marca 2016 roku pełni funkcję dyrektora kreatywnego jednego z najstarszych francuskich domów mody – Jeanne Lanvin SA. Podczas swojej kariery współpracowała z takimi projektantami jak Jean-Paul Gaultier czy Christian Lacroix. Od 2010 roku prowadzi także własną markę sygnowaną swoim imieniem i nazwiskiem, która od 2013 roku decyzją syndykatu mody może oficjalnie posługiwać się statusem Haute couture.

</doc>
<doc id="3669981" url="https://pl.wikipedia.org/wiki?curid=3669981" title="Halina Lisicka">
Halina Lisicka

Halina Ewa Lisicka (ur. 24 czerwca 1957, zm. 21 listopada 2015) – polska politolog, specjalizująca się w polityce ekologicznej oraz systemach politycznych; nauczycielka akademicka związana z uczelniami we Wrocławiu.
Życiorys.
Urodziła się w 1957 roku. Po ukończeniu kolejno szkoły podstawowej i średniej oraz pomyślnie zdanym egzaminie dojrzałości podjęła studia na kierunku politologia na Uniwersytecie Wrocławskim. Zakończyła je w 1980 roku zdobyciem tytułu zawodowego magistra. Następnie pracowała w Zakładzie Nauk Społecznych Akademii Medycznej we Wrocławiu, początkowo jako asystent stażysta, a od 1984 roku jako starszy asystent. W 1986 roku uzyskała na swojej macierzystej uczelni stopień naukowy doktora nauk humanistycznych. W tym samym też roku została adiunktem w Instytucie Nauk Politycznych Uniwersytetu Wrocławskiego. Stopień naukowy doktora habilitowanego nauk humanistycznych w zakresie nauk o polityce uzyskała w 1998 roku na podstawie pracy pt. "Organizacje ekologiczne w polskich systemach politycznych". W latach 1999–2002 pełniła funkcję prodziekana ds. ogólnych i spraw socjalnych studentów Wydziału Nauk Społecznych Uniwersytetu Wrocławskiego. W 1999 roku została powołana na stanowisko profesora nadzwyczajnego.
Była członkiem założycielem ogólnopolskiej organizacji Towarzystwa Naukowego Prawa Ochrony Środowiska i jego skarbnikiem oraz członkiem kolegium redakcyjnego kwartalnika „Ochrona środowiska. Prawo i Polityka”. W latach 2003–2004 współtworzyła Radę Ekspertów Ministra Środowiska. Wykładała także w Katedrze Stosunków Międzynarodowych i Politologii Wyższej Szkoły Zarządzania „Edukacja” we Wrocławiu. Zmarła 21 listopada 2015 roku i została pochowana na wrocławskim Cmentarzu Osobowickim.
Zainteresowania badawcze Haliny Lisieckiej koncentrowały się wokół zadnień związanych z systemem politycznym Rzeczypospolitej Polskiej, polityki ochronnej środowiska, Kościołem katolickim i organizacjami społecznymi. Od 2000 roku była jednym z wykonawców grantu Komitetu Badań Naukowych „Wybory Samorządowe w wybranych gminach obecnego województwa dolnośląskiego”, a w 2001 roku grantu „Wybory samorządowe do rad gmin w 2002 r. w województwie dolnośląskim”. Wypromowała 6 doktorów. Do jej najważniejszych publikacji należą:

</doc>
<doc id="3669982" url="https://pl.wikipedia.org/wiki?curid=3669982" title="Dorota Anderszewska">
Dorota Anderszewska

Dorota Anderszewska – skrzypaczka polsko-węgierskiego pochodzenia, siostra Piotra Anderszewskiego.
Życiorys.
Urodziła się jako córka Polaka i Węgierki w Warszawie. Studiowała w Polsce i Francji. Spędziła następnie cztery lata na Uniwersytecie Południowej Kalifornii i California Institute of the Arts w Los Angeles, w klasie Endre Granat (ucznia Jaschy Heifetza) oraz dwa lata w Juilliard School w Nowym Jorku, w klasie Dorothy DeLay, uzyskując tytuł magistra sztuk.
Jest laureatką międzynarodowych konkursów:
W 1998 została koncertmistrzynią Orchestre national Bordeaux Aquitaine, a od października 2004 współpracuje jako koncertmistrzyni z Orchestre national Montpellier Languedoc-Roussillon. W funkcji tej występowała z Camerata de Salzbourg i Sinfonią Varsovią.
Koncertuje jako solistka oraz w duecie ze swoim bratem, Piotrem Anderszewskim, z którym nagrała recital utworów Mozarta, Beethovena i Schuberta w 1998. Współpracuje również z wiolonczelistą Miklosem Perényim (we trójkę z bratem wykonywali "Koncert potrójny" op. 56 Beethovena).
Występowała w Europie, Azji i Ameryce:

</doc>
<doc id="3669986" url="https://pl.wikipedia.org/wiki?curid=3669986" title="Jerzy Juchnowski">
Jerzy Juchnowski

Jerzy Wiktor Juchnowski (ur. 1951 r. w Trzebnicy) – polski historyk, politolog, specjalizujący się w historii myśli politycznej i historii najnowszej; nauczyciel akademicki związany z uczelniami we Wrocławiu i Lesznie.
Życiorys.
Urodził się w 1951 roku w Trzebnicy, gdzie spędził swoje dzieciństwo i wczesne lata młodości. Tam też ukończył szkołę podstawową oraz I Liceum Ogólnokształcące, gdzie w 1969 roku zdał egzamin dojrzałości. Wkrótce potem podjął studia historyczne na Uniwersytecie Wrocławskim zakończone magisterium w 1975 roku. Zawodowo związał się z macierzystą uczelnią. W 1983 roku uzyskał stopień naukowy doktora nauk humanistycznych. Z kolei w 1998 roku otrzymał stopień naukowy doktora habilitowanego nauk humanistycznych w zakresie nauk o polityce na podstawie pracy pt. "Polski ruch socjalistyczny wobec Niemiec okresu Republiki Weimarskiej 1919–1932". W 2014 roku prezydent Polski Bronisław Komorowski nadał mu tytuł profesora nauk społecznych.
W Instytucie Politologii Uniwersytetu Wrocławskiego w którym jest zatrudniony od 1975 roku przeszedł przez wszystkie szczeble kariery zawodowej od stanowiska asystenta po profesora nadzwyczajnego. Poza działalnością dydaktyczno-naukową pełnił także istotne funkcję organizacyjne. W latach 1984–1987 był wicedyrektorem Instytutu Nauk Politycznych ds. dydaktycznych. Od 2002 roku kieruje tam Zakładem Historii Najnowszej i Ruchów Społecznych. W latach 2002–2007 zajmował stanowisko prodziekana, a następnie do 2016 roku przez dwie kadencje dziekana Wydziału Nauk Społecznych. Ponadto jest członkiem ogólnouczelnianego Senatu. Poza tym przez pewien czas pracował w Katedrze Nauk Społecznych na Wydziale Ekonomiczno-Menedżerskim Wyższej Szkoły Handlowej we Wrocławiu oraz Instytucie Ekonomii i Turystyki Państwowej Wyższej Szkole Zawodowej im. Jana Amosa Komeńskiego w Lesznie.
Otrzymał Srebrny (2011) i Złoty (2017) Krzyż Zasługi.
Dorobek naukowy.
Zainteresowania naukowo-badawcze Jerzego Juchnowskiego koncentrują się wokół tematyki związanej z polską i europejską myślą polityczną w aspekcie historycznym i współczesnym, najnowszą historią stosunków międzynarodowych, problematyką integracji europejskiej oraz dziejami najnowszymi Dolnego Śląska. Do jego najważniejszych publikacji należą:

</doc>
<doc id="3669987" url="https://pl.wikipedia.org/wiki?curid=3669987" title="Anna Michońska-Stadnik">
Anna Michońska-Stadnik

Anna Michońska-Stadnik (ur. 1953 r.) – polska filolog angielska, specjalizująca się w glottodydaktyce, językoznawstwie stosowanej, metodyce nauczania; nauczycielka akademicka związana z uczelniami we Wrocławiu i Jeleniej Górze.
Życiorys.
Studiowała na kierunku filologia angielska na Uniwersytecie Wrocławskim. W 1977 roku otrzymała tytuł zawodowy magistra w zakresie literatury współczesnej. Bezpośrednio potem rozpoczęła pracę zawodową jako nauczycielka języka angielskiego w VII Liceum Ogólnokształcącym we Wrocławiu. W 1980 roku została zatrudniona w macierzystej uczelni, gdzie pracuje. Zainteresowana jest językoznawstwem stosowanym, a w szczególności teorią i praktyką nauczania języków obcych. W roku akademickim 1984/1985, po otrzymaniu stypendium British Council, studiowała na Victoria University of Manchester, gdzie uzyskała tytuł magistra w zakresie nauczania języka angielskiego jako obcego. W 1989 roku uzyskała na Uniwersytecie Wrocławskim stopień naukowy doktora nauk humanistycznych w zakresie językoznawstwa na podstawie pracy pt. "Basic theoretical principles for an English beginners’ course in Poland and their practical applications.", napisanej pod kierunkiem prof. Jana Rusieckiego. W 1997 roku Rada Wydziału Filologicznego Uniwersytetu Wrocławskiego nadała jej stopień naukowy doktora habilitowanego nauk humanistycznych w zakresie językoznawstwa o specjalności językoznawstwo angielskie, na podstawie rozprawy nt. "Strategie uczenia się i autonomia ucznia w warunkach szkolnych". W 2015 roku prezydent Polski Bronisław Komorowski nadał jej tytuł profesora nauk humanistycznych.
Poza działalnością naukowo-dydaktyczną pełniła liczne funkcję administracyjne w Instytucie Filologii Angielskiej Uniwersytetu Wrocławskiego, będąc jego wicedyrektorem ds. studenckich (1989-1997), a następnie dyrektorem w latach 1997-2002. Kieruje Zakładem Glottodydaktyki. Poza Uniwersytetem Wrocławskim pracuje także jako profesor nadzwyczajny na Wydziale Nauk Humanistycznych i Społecznych Karkonoskiej Państwowej Szkole Wyższej w Jeleniej Górze.
Anna Michońska-Stadnik prowadzi badania w zakresie uwarunkowań sukcesu w uczeniu się języków obcych oraz zajmuje się metodologią badawczą stosowaną w glottodydaktyce. Jej dorobek naukowy obejmuje ponad 70 pozycji, w tym 4 książki monograficzne o charakterze naukowym (jedna we współautorstwie), jedna książka popularno-naukowa, 3 książki współredagowane, 5 recenzji jak i również około 60 artykułów naukowych. Uczestniczyła w ponad 50 konferencjach naukowych w kraju i za granicą z referatami. Do tej pory wypromowała 17 doktorów. Jest również aktywna w Polskim Towarzystwie Neofilologicznym i jego wiceprzewodniczącą od 2010 roku.
Za swoją działalność została odznaczona m.in.: Medalem Komisji Edukacji Narodowej w 2006 roku oraz Złotym Medalem za Długoletnią Służbę w 2013 roku.

</doc>
<doc id="3669988" url="https://pl.wikipedia.org/wiki?curid=3669988" title="Motocyklowe Grand Prix Kataru 2016">
Motocyklowe Grand Prix Kataru 2016

Motocyklowe Grand Prix Kataru 2016 – pierwsza eliminacja Motocyklowych Mistrzostw Świata, którą rozegrano 20 marca 2016 roku na torze Losail International Circuit.

</doc>
<doc id="3669990" url="https://pl.wikipedia.org/wiki?curid=3669990" title="Peugeot Motorcycles">
Peugeot Motorcycles



</doc>
<doc id="3669993" url="https://pl.wikipedia.org/wiki?curid=3669993" title="Wanda Patrzałek">
Wanda Patrzałek

Wanda Patrzałek (ur. 1955 r.) – polska ekonomistka, socjolog, specjalizująca się w zachowaniach konsumenckich, mikroekonomii, marketingu, komunikacji społecznej oraz komunikacji rynkowej; nauczyciel akademicki związana z uczelniami we Wrocławiu.
Życiorys.
Urodziła się w 1955 roku. Po ukończeniu kolejno szkoły podstawowej i średniej oraz pomyślnie zdanym egzaminie dojrzałości podjęła studia z zakresu pedagogiki na Wydziale Filozoficzno-Historycznym Uniwersytetu Wrocławskiego, zakończone magisterium w 1978 roku. Rok później ukończyła drugi kierunek studiów – ekonomikę, która studiowała na Wydziale Gospodarki Narodowej Akademii Ekonomicznej im. Oskara Langego we Wrocławiu także otrzymując tytuł zawodowy magistra. Po studiach podjęła pracę w Katedrze Socjologii i Polityki Społecznej wrocławskiej Akademii Ekonomicznej. W 1984 roku uzyskała stopień naukowy doktora nauk humanistycznych w zakresie socjologii o specjalności socjologia kultury, na podstawie pracy pt. "Socjologiczne badania społeczno-ekonomicznych instrumentów upowszechniania kultury", której promotorem była dr hab. Wanda Filipak-Iżyk. 
W 1988 roku rozpoczęła pracę w Uniwersytecie Wrocławskim w Instytucie Socjologii na stanowisku adiunkta. W 1997 roku Rada Wydziału Gospodarki Narodowej Akademii Ekonomicznej im. Oskara Langego we Wrocławiu nadała jej stopień naukowy doktora habilitowanego nauk ekonomicznych w zakresie ekonomii o specjalności polityka społeczna, na podstawie rozprawy nt. "Społeczne i ekonomiczne relacje miasto-wieś w okresie realnego socjalizmu i zmian systemowych w Polsce". W 2000 roku założyła Zakład Zachowań Konsumenckich w Instytucie Socjologii Uniwersytetu Wrocławskiego, którym kieruje do dziś. 
W 2001 roku została powołana na stanowisko profesora nadzwyczajnego na wrocławskim uniwersytecie. W 2012 roku objęła stanowisko prodziekana ds. rozwoju i spraw studenckich na Wydziale Nauk Społecznych Uniwersytetu Wrocławskiego. W 2015 roku prezydent Polski Bronisław Komorowski nadał jej tytuł profesora nauk ekonomicznych. Poza Uniwersytetem Wrocławskim pracowała także przez pewien czas w Wyższej Szkole Bankowej we Wrocławiu.
Wanda Patrzałe jest autorką 7 książek, 6 prac redakcyjnych i ponad 100 artykułów i opracowań problemowych. Osiągnięcia naukowe zostały przedstawione na ponad 40 konferencjach krajowych i zagranicznych. Wypromowała jak do tej pory 7 doktorów, a obecnie sprawuje opiekę nad 5 doktorantami. Jest recenzentką licznych czasopism naukowych i projektów badawczych dla NCN. Współpracuje z wieloma ośrodkami naukowymi w Polsce i za granicą. 
Od 2006 roku jest przewodniczącą sekcji Reklamy Polskiego Towarzystwa Komunikacji Społecznej i członkiem Zespołu Redakcyjnego "Central European Journal of Communication". Jej zainteresowania naukowe koncentrują się na nowych trendach w konsumpcji i jej społeczno-ekonomicznych uwarunkowaniach, komunikacji w gospodarstwach domowych, procesach kreowania współczesnej reklamy, a także nowych sposobach badań zachowań konsumenckich sytuujących się na pograniczu wielu dyscyplin naukowych, takich jak marketing wartości, ekonomia kryzysu, socjologia wizualna czy neuromarketing. 
Nagrody i odznaczenia.
Wielokrotnie otrzymywała nagrody rektorów Akademii Ekonomicznej i Uniwersytetu Wrocławskiego za osiągnięcia naukowe, dydaktyczne i organizacyjne. Odznaczona została w 2009 roku Medalem Komisji Edukacji Narodowej.

</doc>
<doc id="3669995" url="https://pl.wikipedia.org/wiki?curid=3669995" title="Gundula Janowitz">
Gundula Janowitz

Gundula Janowitz (ur. 2 sierpnia 1937 w Berlinie) – austriacka śpiewaczka, sopran liryczny.
Śpiewaczka znana jest szczególnie z ról mozartowskich. Jej głos charakteryzowała krystaliczna czystość, był on też równy i jednakowo piękny we wszystkich rejestrach. Określić można go jako sopran liryczny, zwłaszcza w początkach kariery. Z biegiem czasu nabierał jednak cech dramatycznych, charakterystyki sopranu liryczno-dramatycznego (w niemieckim systemie kategoryzacji głosów "jugendlich-dramatischer Sopran"). 
Janowitz włączała stopniowo do swojego repertuaru coraz więcej ról dramatycznych, w tym także lżejsze role wagnerowskie, wśród których szczególnie cenione są zwłaszcza role Elzy i Elżbiety, a także Zyglindy, Ewy i Gudruny. Repertuar ten był zresztą bardzo obszerny, prócz ról w operach Mozarta i Wagnera słynęła także szczególnie z ról w operach Richarda Straussa. Obejmował on głównie partie z oper niemieckich, ale także wiele włoskich oraz operetkowych.
Gra aktorska Janowitz była dostojna, lecz raczej zdystansowana, nabierając wprawdzie ekspresji wraz z rozwojem kariery. Także jako śpiewaczka, choć o głosie niespotykanie czystym i o barwie uważanej szeroko za jedną z najpiękniejszych w jej czasach, krytykowana była za nadmierny chłód emocjonalny. Od ok. 1970 rozpoczęła także karierę śpiewaczki koncertowej, stając się cenioną interpretatorką pieśni.
Życiorys.
Urodziła się 2 sierpnia 1937 w Berlinie, wychowywała się jednak w Grazu, gdzie po śmierci ojca pracowała czasowo jako stenotypistka. Tam też ukończyła studia wokalistyczne pod kierunkiem barytona Herberta Thöny. W 1960 zadebiutowała na Festiwalu w Bayreuth (gdzie znalazła się w 1959 dzięki stypendium Richard Wagner-Gesellschaft w Grazu) jako jedna z dziewcząt-kwiatów w "Parsifalu". W Bayreuth występowała jednak jedynie w mniejszych rolach u progu kariery: jako jedna z dziewcząt-kwiatów także w 1961 i 1962; w 1962 jako Woglinda ("Złoto Renu", "Zmierzch bogów"); w 1960 jako pierwszy paź w "Lohengrinie"; a także w wykonaniu "IX symfonii" Beethovena w 1963.
W 1960 r. została przez Herberta von Karajana zaangażowana na stałe do Opery Wiedeńskiej, gdzie występowała przez 30 lat. W operze tej zadebiutowała jako Barbarina w "Weselu Figara". Ponadto występowała gościnnie w teatrach operowych Niemiec (Hamburg, Monachium) oraz w Grazu. Do wczesnych ról w Wiedniu należały Pamina ("Czarodziejski flet"), Dydona ("Dydona i Eneasz"), Mimi ("Cyganeria"), Marcelina ("Fidelio") i Cesarzowa ("Kobieta bez cienia", 1964); rola Cesarzowej stanowiła pierwszą rolę dramatyczną w jej karierze. W latach 1963-1966 zatrudniona była także w operze we Frankfurcie nad Menem. Związała się także silnie z Festiwalem w Salzburgu, gdzie od 1963 (debiut w "IX symfonii" Beethovena) występowała niemal każdego roku. Do jej ról na Festiwalu w Salzburgu należały Donna Anna ("Don Giovanni", 1968–1970), Hrabina Almaviva ("Wesele Figara" – 1963, 1970–1971), Fiordiligi ("Così fan tutte", 1973-1977), Marszałkowa ("Kawaler srebrnej róży", 1978–1979) i Ariadna ("Ariadna na Naksos", 1980–1981). Ponadto wykonywała w Salzburgu repertuar koncertowy i pieśniowy.
W 1963 i 1965 wystąpiła na Festiwalu w Aix-en-Provence jako pierwsza Dama w "Czarodziejskim flecie", w 1967 tamże jako Donna Anna ("Don Giovanni"), zaś w 1964 na Festiwalu w Glyndebourne jako Ilia ("Idomeneusz"). Od 1963 występowała często w Berlinie. W Metropolitan Opera debiutowała w 1967 roku w roli Zyglidny ("Walkiria"; była to jedyna rola, którą wykonywała w tym teatrze); rolę Zyglindy wykonywała tego samego roku również w czasie Osterfestspiele Salzburg (Festiwalu Wielkanocnego w Salzburgu; z nagraniem, dyr. Herbert von Karajan). W 1969 wykonywała w Berlinie i w Wiedniu rolę Amelii ("Simon Boccanegra"), odtąd częściej wykonując repertuar włoski. W 1972 wystąpiła jako Agata w głośnej wiedeńskiej produkcji "Wolnego strzelca" pod batutą Karla Böhma, zaś w 1973 jako Hrabina Almaviva w Operze Paryskiej na ponowne otwarcie tego teatru. W 1976 zadebiutowała w Covent Garden Theatre jako Donna Anna; ponownie wystąpiła w Londynie w 1978 jako Ariadna. W 1986 wzięła udział w tournée Opery Wiedeńskiej w Japonii, wykonując partię Marszałkowej ("Kawaler srebrnej róży"). W 1987 wykonała w Wiedniu rolę Klitajmestry w "Ifigenii w Aulidzie" Glucka.
W 1970 założyła Gundula-Janowitz-Stiftung, fundację mającą na celu wspieranie rozwoju młodych śpiewaków. Prowadziła też wiele kursów mistrzowskich, także po zakończeniu kariery artystycznej. Czynna głównie w latach 60. i 70., w 1990 przeszła na emeryturę. Jej pożegnalnym występem była rola Ariadny w "Ariadnie na Naksos" tegoż roku w Operze Wiedeńskiej. W sezonie 1990–1991 była dyrektorem Opery w Grazu. Do innych jej ról należą Elżbieta ("Tannhäuser"), Ewa ("Śpiewacy norymberscy"), Freja ("Złoto Renu"), "Arabella", Hrabina ("Capriccio"), "Aida" i Odabella ("Attyla").

</doc>
<doc id="3669998" url="https://pl.wikipedia.org/wiki?curid=3669998" title="Wpleszczowate">
Wpleszczowate



</doc>
<doc id="3670002" url="https://pl.wikipedia.org/wiki?curid=3670002" title="Atlético Madryt B">
Atlético Madryt B

Club Atlético de Madrid B – drugi zespół hiszpańskiego klubu piłkarskiego Atlético Madryt grający w Tercera División, mający siedzibę w mieście Madryt.
Stadion.
Swoje domowe mecze klub rozgrywa na stadionie o nazwie Estadio Cerro del Espino w Majadahondzie, który może pomieścić 2000 widzów.

</doc>
<doc id="3670003" url="https://pl.wikipedia.org/wiki?curid=3670003" title="Colin Morris">
Colin Morris

Colin Morris (ur. 16 września 1928, zm. 18 września 2021) – brytyjski historyk, mediewista.
Był profesorem historii średniowiecznej na Uniwersytecie w Southampton. Od 2007 członek British Academy. Zajmował się społeczną historią średniowiecza oraz dziejami Kościoła i krucjat.

</doc>
<doc id="3670008" url="https://pl.wikipedia.org/wiki?curid=3670008" title="III Międzynarodowe Klubowe Zawody Spadochronowe Gliwice 1977">
III Międzynarodowe Klubowe Zawody Spadochronowe Gliwice 1977

 III Międzynarodowe Klubowe Zawody Spadochronowe Gliwice 1977 – odbyły się 8–11 maja 1977 roku. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Zawodami sprawowało "Towarzystwo Miłośników Ziemi Gliwickiej". Do dyspozycji skoczków był samolot An-2TD "SP-ANW". Skoki wykonywano z wysokości 1000 m i opóźnieniem 0-5 sekund.
Rozegrane kategorie.
Zawody rozegrano w dwóch kategoriach spadochronowych:
Uczestnicy zawodów.
W zawodach brało udział 18 zawodników.
Wyniki zawodów.
W zawodach wzięły udział reprezentacje aeroklubów z dwóch krajów:
 Bułgaria, .

</doc>
<doc id="3670009" url="https://pl.wikipedia.org/wiki?curid=3670009" title="Desiderius Wein">
Desiderius Wein

Desiderius Antal „Dezső” Wein, znany też jako Boros (ur. 19 stycznia 1873 w Budapeszcie, zm. 5 czerwca 1944 tamże) – węgierski gimnastyk. Uczestnik pierwszych nowożytnych igrzysk olimpijskich w 1896 roku.
Podczas igrzysk olimpijskich w Atenach w 1896 roku brał udział w czterech konkurencjach gimnastycznych – skoku przez konia, ćwiczeniach na poręczy, ćwiczeniach na drążku i w ćwiczeniach na kółkach. Jego wyniki są jednak nieznane, wiadomo że w żadnej z nich nie zajął miejsca w czołowej dwójce.
Był lekarzem studia medyczne ukończył 1897, a także jednym z pionierów narciarstwa na Węgrzech. Działał w Węgierskiej Federacji Gimnastycznej, zajmował się też turystyką. Autor książek: "Kirándulás a Strázsára" (1891), "Hogyan ápolja a tornász kezeit?" (1895), "Nemzeti kultúránk és testi nevelés" (1906).

</doc>
<doc id="3670010" url="https://pl.wikipedia.org/wiki?curid=3670010" title="Jerzy Kąkol">
Jerzy Kąkol

Jerzy Kąkol (ur. 1952) – polski matematyk, profesor nauk matematycznych. Specjalizuje się w analizie funkcjonalnej, przestrzeniach liniowo-topologicznych oraz topologii ogólnej. Profesor Wydziału Matematyki i Informatyki Uniwersytetu im. Adama Mickiewicza w Poznaniu.
Życiorys.
Studia z matematyki ukończył na poznańskim UAM w 1976, gdzie następnie został zatrudniony i zdobywał kolejne awanse akademickie. Tytuł naukowy profesora nauk matematycznych otrzymał w 1998. Pracuje jako profesor zwyczajny w Zakładzie Analizy Funkcjonalnej Wydziału Matematyki i Informatyki UAM oraz Zakładzie Analizy Abstrakcyjnej Instytutu Matematyki Czeskiej Akademii Nauk w Pradze. Jest członkiem Polskiego Towarzystwa Matematycznego.
Współautor książki "Descriptive Topology in Selected Topics of Functional Analysis" (wraz z W. Kubisiem i M. Lopezem-Pellicerem) wydanej przez Springer Science &amp; Business Media w 2011. Swoje prace publikował w takich czasopismach jak m.in. "Archiv der Mathematik", "Proceedings of the American Mathematical Society" oraz "Journal of the London Mathematical Society".

</doc>
<doc id="3670012" url="https://pl.wikipedia.org/wiki?curid=3670012" title="Izba Gospodarcza „Wodociągi Polskie”">
Izba Gospodarcza „Wodociągi Polskie”

Izba Gospodarcza „Wodociągi Polskie” – organizacja samorządu gospodarczego, reprezentująca przedsiębiorstwa branży wodociągowo-kanalizacyjnej w Polsce.
Działalność.
Izba Gospodarcza „Wodociągi Polskie” jest jedyną organizacjąsamorządu gospodarczego w branży wodno-kanalizacyjnej w Polsce, jedną z najliczniejszych izb branżowych w Polsce. W jej skład wchodzi 454 członków zwyczajnych i 30 stowarzyszonych. W dużej części są to firmy zajmujące się odprowadzaniem ścieków i zaopatrywaniem w wodę miast i gmin.
Działalność Izby opiera się na kilku płaszczyznach: doradczej, prawnej, międzynarodowej, wydawniczej, szkoleniowej i lobbingowej. Jednym z podstawowych zadań jest również działanie na rzecz ochrony środowiska. Izba jest Członkiem Krajowej Izby Gospodarczej w Warszawie oraz Europejskiej Unii Krajowych Stowarzyszeń Dostawców Wody i Usług Odprowadzania Ścieków EUREAU w Brukseli.
Od 1993 roku Izba Gospodarcza „Wodociągi Polskie” corocznie w Bydgoszczy organizuje Międzynarodowe Targi Maszyn i Urządzeń dla Wodociągów i Kanalizacji „Wod-Kan”, najważniejsze w Polsce i jedne z głównych w Europie. Od 1999 co trzy lata organizowane są Kongresy Wodociągowców Polskich.
Historia.
Z inicjatywą powołania jednostki samorządu gospodarczego wodociągowców wystąpiło w 1992 na spotkaniu w Sulejowie 45 dyrektorów firm wodociągowo-kanalizacyjnych. Powołano 17-osobowy zespół założycielski, na czele którego stanął Józef Wiśniewski, dyrektor Miejskich Wodociągów i Kanalizacji w Bydgoszczy. W grupie członków-założycieli znalazło się m.in. Polskie Zrzeszenie Inżynierów i Techników Sanitarnych. Akt założycielski podpisało 14 września 1992 roku 126 członków reprezentujących komunalne przedsiębiorstwa wodociągowe oraz inne firmy związane z branżą wodociągowo-kanalizacyjną. Prezesem został Roman Wiertelak z Kalisza, a dyrektorem Józef Wiśniewski z Bydgoszczy. Pierwsza siedziba Izby mieściła się na placu Weyssenhoffa, potem przy ul. Sielanka 18, od 1997 w willi przy ul. Kasprowicza 2 w Bydgoszczy.
W 1993 zorganizowano po raz pierwszy Międzynarodowe Targi Maszyn i Urządzeń dla Wodociągów i Kanalizacji „Wod-Kan”. W ciągu kilku lat stały się one największymi w Bydgoszczy i jednymi z większych w Europie targów branżowych.
Izba uczestniczyła w pracach komisji sejmowych i senackich nad ustawami dotyczącymi prawa wodnego, o zbiorowym zaopatrzeniu w wodę i zbiorowym odprowadzaniu ścieków. Powołała również i sponsorowała Polską Fundację Ochrony Zasobów Wodnych oraz organizowała wiele konferencji naukowo-technicznych poświęconych problematyce wodociągowo-kanalizacyjnej i ochronie środowiska. Izba wspiera również wydawnictwa naukowe, wydaje własne publikacje i kwartalnik „Wodociągi Polskie”. Ważną dziedziną działalności są szkolenia branżowe.
16 i 17 września 1999 zorganizowano I Kongres Wodociągowców Polskich w Bydgoszczy.

</doc>
<doc id="3670017" url="https://pl.wikipedia.org/wiki?curid=3670017" title="Łuk Galiena">
Łuk Galiena

Łuk Galiena – łuk triumfalny na drodze Via di San Vito, w Rzymie, we Włoszech. Powstał w wyniku przebudowy bramy Porta Esquilina, jednej z bram w murach serwiańskich.
Historia.
Począwszy od IV wieku p.n.e., Porta Esquilina była jedną z bram murów serwiańskich otaczających Rzym. Została przebudowana na zlecenie cesarza Oktawiana Augusta. Z czasem bramę przekształcono w łuk triumfalny, zaś w 262 roku rzymski notabl Aureliusz Wiktor zmienił nazwę budowli na łuk Galiena, ku czci cesarza Galiena i jego żony Saloniny. Po obu stronach konstrukcji znajdowały się niegdyś dwa mniejsze łuki, zostały jednak wyburzone w XV wieku w związku z budową kościoła świętego Wita.
Opis.
Łuk zbudowany jest z trawertynu. Ma 8,8 m wysokości i 7,3 m szerokości. Filary są szerokie na 1,4 m, a ich grubość wynosi 3,5 m. Są zwieńczone kapitelami w porządku korynckim. Belkowanie jest wysokie na 2 metry. Na architrawie widnieje inskrypcja z dedykacją.

</doc>
<doc id="3670019" url="https://pl.wikipedia.org/wiki?curid=3670019" title="2. ceremonia wręczenia nagród British Academy Games Awards">
2. ceremonia wręczenia nagród British Academy Games Awards

2. ceremonia wręczenia nagród British Academy Games Awards za rok 2003 i początek 2004 roku odbyła się we wtorek 1 marca 2005 roku w London's Café Royal w Londynie. Galę poprowadził brytyjski dziennikarz Jonathan Ross. Half-Life 2 zdobyło najwięcej nominacji (8) oraz nagród (6), w tym nagrodę za najlepszą grę roku.
Zwycięzcy i nominowani.
Zwycięskie gry zostały wyróżnione pogrubioną czcionką
Sunday Times Reader Award For Games.
Zwycięzca został wyłoniony w głosowaniu publicznym.

</doc>
<doc id="3670022" url="https://pl.wikipedia.org/wiki?curid=3670022" title="Witold Wnuk (matematyk)">
Witold Wnuk (matematyk)

Witold Wnuk (ur. 17 czerwca 1953 w Bydgoszczy) – polski matematyk, profesor nauk matematycznych. Specjalizuje się w analizie funkcjonalnej. Profesor Wydziału Matematyki i Informatyki Uniwersytetu im. Adama Mickiewicza w Poznaniu.
Życiorys.
Habilitował się w 1990 w Instytucie Matematycznym PAN na podstawie oceny dorobku naukowego i rozprawy pt. "Niektóre własności lokalnie solidnych krat liniowych związane z topologiami porządkowo ciągłymi". Tytuł naukowy profesora nauk matematycznych otrzymał w 2010. Pracuje jako profesor zwyczajny w Zakładzie Analizy Funkcjonalnej Wydziału Matematyki i Informatyki UAM. Jest członkiem Polskiego Towarzystwa Matematycznego. Był wykładowcą Wyższej Szkoły Bankowej w Poznaniu.
Autor monografii "Representations of Orlicz lattices" (wyd. PWN 1984, ) oraz "Banach lattices with order continuous norms" (wyd. PWN 1999, ). Swoje prace publikował w takich czasopismach jak m.in. "Commentationes Mathematicae" oraz "Studia Mathematica".

</doc>
<doc id="3670024" url="https://pl.wikipedia.org/wiki?curid=3670024" title="Sieczkowa Szczerba">
Sieczkowa Szczerba

Sieczkowa Szczerba (, , ) – jedna z kilku Sieczkowych Przełączek położonych w długiej wschodniej grani Świnicy w polskich Tatrach Wysokich. Znajduje się na wysokości około 2210 m pomiędzy Zadnim Granatem (2240 m) a Skrajną Sieczkową Turnią (ok. 2220 m).
Nazwę przełęczy wprowadził w 2013 r. Władysław Cywiński. Upamiętnił w ten sposób dawnego przewodnika tatrzańskiego – górala Macieja Gąsienicę Sieczkę.
Sieczkowa Szczerba to szerokie trawiasto-piarżyste siodło oddzielające Granaty od Sieczkowych Turni. Piarżysto-skaliste stoki południowo-zachodnie o umiarkowanej stromości opadają do Dolinki Koziej i z taternickiego punktu widzenia są nieciekawe. Urwiste stoki wschodnie o skomplikowanej rzeźbie opadają do Dolinki Buczynowej i dla taterników są obiektem wspinaczkowym. W górnej części spod Sieczkowej Szczerby opada z nich szeroka depresja, niżej łącząca się z wąskim żlebkiem spod Niżniego Sieczkowego Siodełka. Powstaje w tym miejscu głęboki komin, którego bok tworzy urwistą ścianę Pośredniej Sieczkowej Turni. Niżej komin przechodzi w wypolerowane płyty sięgające do lewego końca Zachodu Bednarskiego. Prowadzi tędy droga wspinaczkowa o II stopniu w skali trudności UIAA. Pierwsze przejścia różnych jej wariantów: Władysław Cywiński 13 lipca 2012 r.
Przez Sieczkową Szczerbę prowadzi szlak turystyczny Orlej Perci i jest to jedno z nielicznych na tym szlaku miejsc, w których wyprowadza on na grań. Na przełęczy tej dołącza do niego także zielony szlak łącznikowy z Doliny Gąsienicowej.

</doc>
<doc id="3670025" url="https://pl.wikipedia.org/wiki?curid=3670025" title="Linia 2 metra w Brukseli">
Linia 2 metra w Brukseli

Linia 2 metra w Brukseli – jedna z czterech linii metra w Brukseli.
Trasa.
Na linii znajdują się następujące stacje:

</doc>
<doc id="3670029" url="https://pl.wikipedia.org/wiki?curid=3670029" title="Gyula Kakas">
Gyula Kakas

Gyula Kakas, znany też jako Gyula Kokas (ur. w 1878 w Budapeszcie, zm. 25 lutego 1928 tamże) – węgierski gimnastyk. Uczestnik pierwszych nowożytnych igrzysk olimpijskich w 1896 roku, a także igrzysk w Paryżu (1900) i Olimpiady Letniej 1906.
Podczas igrzysk olimpijskich w Atenach w 1896 roku brał udział w czterech konkurencjach gimnastycznych – skoku przez konia, ćwiczeniach na poręczach, ćwiczeniach na drążku i w ćwiczeniach na kółkach. Jego wyniki są jednak nieznane, wiadomo że w żadnej z nich nie zajął miejsca w czołowej dwójce.
W Paryżu w 1900 wziął udział w wieloboju, w którym zajął 88. miejsce "ex aequo" z czterema Francuzami (zdobył 211 punktów). Startowało 135 zawodników.
Uczestniczył także w Olimpiadzie Letniej 1906, w której wystąpił w trzech konkurencjach. W wieloboju zajął 23. miejsce, w wieloboju składającym się z 5 konkurencji był 31. "ex aequo" z rodakiem Kálmánem Szabó. W zawodach drużynowych zajął wraz z ekipą narodową szóste miejsce.

</doc>
<doc id="3670031" url="https://pl.wikipedia.org/wiki?curid=3670031" title="Łuk Augusta w Rimini">
Łuk Augusta w Rimini

Łuk Augusta w Rimini – rzymski łuk triumfalny znajdujący się we włoskim Rimini.
Łuk, wyznaczający krańcowy punkt starożytnej drogi via Flaminia, został wzniesiony w 27 p.n.e. z polecenia Oktawiana Augusta. Jednoprzęsłowa konstrukcja ozdobiona jest frontonem wspartym na półkolumnach zwieńczonych korynckimi kapitelami. Obok kapiteli umieszczono medaliony z wizerunkami Jowisza, Neptuna, Apolla i Romy. W starożytności budowla zwieńczona była przypuszczalnie posągiem Augusta. Na szczycie łuku zachowała się inskrypcja o treści:
W średniowieczu łuk włączono w obręb obwarowań miejskich, nadając mu funkcję bramy. Szczyt budowli wieńczą dzisiaj ceglane blanki pochodzące z okresu wojen gibelinów z gwelfami.

</doc>
<doc id="3670039" url="https://pl.wikipedia.org/wiki?curid=3670039" title="Estadio Metropolitano de Madrid">
Estadio Metropolitano de Madrid

Estadio Metropolitano de Madrid – stadion piłkarski w stolicy Hiszpanii, Madrycie, na którym domowe mecze rozgrywało Atlético Madryt do momentu otwarcia Estadio Vicente Calderón (do 1966 roku). Obiekt został zbudowany w 1923 roku i mógł pomieścić 35,8 tysiąca widzów.
Stadion został zniszczony podczas Hiszpańskiej wojny domowej, czego wynikiem było przeniesienie miejsca rozgrywania domowych meczów Atlético na Campo de Fútbol de Vallecas (lata 1939–1943).

</doc>
<doc id="3670040" url="https://pl.wikipedia.org/wiki?curid=3670040" title="Estadio Manzanares">
Estadio Manzanares



</doc>
<doc id="3670042" url="https://pl.wikipedia.org/wiki?curid=3670042" title="Łuk Augusta w Susie">
Łuk Augusta w Susie

Łuk Augusta w Susie – rzymski łuk triumfalny znajdujący się we włoskiej Susie.
Wysoki na 14 metrów łuk, górujący nad górską drogą łączącą starożytne Segusium z Galią, został wzniesiony na pamiątkę ujarzmienia przez cesarza Oktawiana Augusta w 9/8 p.n.e. plemion zamieszkujących Alpy Kotyjskie. Jednoprzęsłowa konstrukcja ozdobiona jest płaskorzeźbionym fryzem ze scenami z uroczystości zawarcia porozumienia pokojowego pomiędzy Rzymianami a alpejskim wodzem Markiem Juliuszem Cottiusem. Na wieńczącej łuk attyce umieszczona została inskrypcja pamiątkowa.

</doc>
<doc id="3670044" url="https://pl.wikipedia.org/wiki?curid=3670044" title="Władysław Charczewski">
Władysław Charczewski

Władysław Charczewski herbu Cholewa – szambelan Stanisława Augusta Poniatowskiego w 1766 roku.
W 1764 roku jako poseł ziemi przemyskiej na sejm elekcyjny był elektorem Stanisława Augusta Poniatowskiego z województwa ruskiego.

</doc>
<doc id="3670052" url="https://pl.wikipedia.org/wiki?curid=3670052" title="Dywizja Wielonarodowa Centrum-Południe">
Dywizja Wielonarodowa Centrum-Południe



</doc>
<doc id="3670056" url="https://pl.wikipedia.org/wiki?curid=3670056" title="Martin (Lincolnshire)">
Martin (Lincolnshire)



</doc>
<doc id="3670057" url="https://pl.wikipedia.org/wiki?curid=3670057" title="Martin (East Lindsey)">
Martin (East Lindsey)



</doc>
<doc id="3670058" url="https://pl.wikipedia.org/wiki?curid=3670058" title="Kubajbat Abu al-Huda">
Kubajbat Abu al-Huda

Kubajbat Abu al-Huda (arab. قبيبات أبو الهدى) – wieś w Syrii, w muhafazie Hama. W 2004 roku liczyła 402 mieszkańców.

</doc>
<doc id="3670059" url="https://pl.wikipedia.org/wiki?curid=3670059" title="Tadeusz Miękisz">
Tadeusz Miękisz

Tadeusz Franciszek Miękisz (ur. 6 stycznia 1883 w Dobromilu, zm. 27 kwietnia 1957 we Wrocławiu) – polski nauczyciel.
Życiorys.
Tadeusz Franciszek Miękisz urodził się 6 stycznia 1883 w Dobromilu. Był synem Marii z domu Tuchowskiej (zm. przed 1921) i Franciszka (w 1894 dietariusz przy C. K. Dyrekcji Skarbu w Sanoku, w 1900 emerytowany nadstrażnik skarbowy w Sanoku, zm. w 1921 w wieku 75 lat) wraz z którym zamieszkiwał w Sanoku przy ulicy Tadeusza Kościuszki (numer konskrypcyjny 195, potem 75). Miał siostry Stanisławę (ur. 1880 w Zagórzu, zm. 1961 w Sanoku), Helenę (ur. 1885, zamężna z Basylim Kulawym), brata Mieczysława (ur. 1892 w Birczy, zm. 1900 w Sanoku).
Kształcił się w C. K. Gimnazjum w Sanoku, gdzie w roku szkolnym pobierał stypendium, a w 1902 zdał egzamin dojrzałości (w jego klasie byli m.in. Bolesław Keim, Gustaw Kieszkowski, Wiesław Krawczyński, Mieczysław Wygrzywalski, Jan Zakrzewski). Od 1902 do 1906 odbył studia na Wydziale Filozoficznym Uniwersytetu Lwowskiego o specjalności historii i geografii pod opieką naukową prof. Ludwika Finkela i prof. Bronisława Dembińskiego. Jako student filozofii w 1904 był członkiem Komitetu Młodzieży Polskiej w Sanoku. Był członkiem zwyczajnym Towarzystwa Czytelni Akademickiej we Lwowie.
Egzamin zawodowy nauczycielski złożył 13 listopada 1907 i podjął pracę nauczyciela od 1 stycznia 1908. Reskryptem C. K. Rady Szkolnej Krajowej z 8 stycznia 1908 jako egzaminowany kandydat stanu nauczycielskiego został mianowany zastępcą nauczyciela w macierzystym gimnazjum w Sanoku. Jako egzaminowany zastępca nauczyciela uczył języka łacińskiego, historii, geografii, historii krajowej, dziejów ojczystych. W sierpniu 1908 został przeniesiony z sanockiego gimnazjum do gimnazjum z językiem polskim wykładowym w Kołomyi. W roku szkolnym 1909/1910 pełnił obowiązki nauczyciela rzeczywistego w gimnazjum realnym prywatnym w Łańcucie. W roku szkolnym 1910/1911 ponownie pracował w Sanoku. Reskryptem C. K. Rady Szkolnej Krajowej z 31 sierpnia 1911 został przeniesiony na posadę egzaminowanego zastępcy nauczyciela w C. K. I Gimnazjum w Nowym Sączu, skąd od września 1912 został przeniesiony do szkoły realnej w Tarnowie.
Reskryptem C. K. Rady Szkolnej Krajowej z 25 lipca 1913 został mianowany nauczycielem w C. K. I Gimnazjum w Rzeszowie, gdzie wykładał geografię i historię oraz był zawiadowcą zbiorów map i obrazów dla tychże przedmiotów. Po wybuchu I wojny światowej przebywał w Sanoku, po czym od początku lipca 1915 ponownie pracował w rzeszowskim gimnazjum. Rozporządzeniem z 27 stycznia 1917 został zatwierdzony w zawodzie nauczycielskim z tytułem c. k. profesora. Został odznaczony austro-węgierskim Krzyżem Jubileuszowym dla Cywilnych Funkcjonariuszów Państwowych.
Profesorem I Gimnazjum w Rzeszowie, od 1923 o charakterze państwowym i noszącego imię ks. Stanisława Konarskiego, pozostawał także po odzyskaniu przez Polskę niepodległości w latach 20. II Rzeczypospolitej, a poza ww. obowiązkami kierował także biblioteką nauczycielską. Równolegle prowadził również lekcje w Prywatnym Gimnazjum Żeńskim 1915/1916, 1918/1919, 1921/1922, 1924/1925.
Z I Gimnazjum w Rzeszowie decyzją z 17 lipca 1925 został przeniesiony do macierzystego Państwowego Gimnazjum im. Królowej Zofii w Sanoku z dniem 1 września 1925. W szkole uczył geografii prowadząc gabinet geograficzny i zawiadując zbiorami geograficznymi, a także wykładał historię, był opiekunem kółka historycznego, nadzorował Przysposobienie Wojskowe, wykładał język polski. Na początku roku szkolnego 1930/1931 zastępczo pełnił funkcję kierownika gimnazjum po odejściu dyrektora Stanisława Cebuli. Wśród sanockich gimnazjalistów zyskał przydomek „Karakon”. Rozporządzeniem Kuratorium Okręgu Szkolnego Lwowskiego z 9 stycznia 1934 został zaszeregowany do grupy VII w zawodzie. Ponadto uczył historii i geografii w Prywatnym Gimnazjum Żeńskim im. Emilii Plater w Sanoku i Miejskim Prywatnym Seminarium Nauczycielskim Żeńskim w Sanoku (obie szkoły działały w budynku późniejszego II Liceum Ogólnokształcącego w Sanoku). Rozporządzeniem KOSL z 10 października 1934 został zaszeregowany do grupy VI w zawodzie, a rozporządzeniem KOSL z 23 listopada 1934 został przeniesiony w stan spoczynku z dniem 31 grudnia 1934. Według Adama Fastnachta przeniesienie na emeryturę Tadeusza miękisza było spowodowane jego przekonaniami politycznymi i tym że nie uznawał oportunizmu.
Był działaczem sanockiego koła Towarzystwa Szkoły Ludowej, w którym był zastępcą skarbnika, od 8 grudnia 1910 był sekretarzem założonego wówczas sanockiego związku okręgowego kół TSL. Od 1907/1909 należał do Towarzystwa Nauczycieli Szkół Wyższych, 29 marca 1909 został wybrany członkiem wydziału sanockiego koła TNSW. Był członkiem wspierającym Katolicki Związek Młodzieży Rękodzielniczej i Przemysłowej w Sanoku. 28 stycznia 1934 został wybrany prezesem zarządu koła Towarzystwa Nauczycieli Szkół Średnich i Wyższych. Był członkiem sanockiego gniazda Polskiego Towarzystwa Gimnastycznego „Sokół” do 1939 oraz po nastaniu Polski Ludowej w 1946 zaangażował się w próbę reaktywacji oddziału. Opracował także monografię dotyczącą historii sanockiego „Sokoła”, wydaną w 1939. W 1935 miał wygłosić w gmachu „Sokoła” w Sanoku odczyt pt. "Kwestia żydowska w dawnej Polsce a dzisiaj", który po rozpoczęciu został przerwany przez policję, a zebranie rozwiązane jako niezgłoszone.
Po wybuchu II wojny światowej 1939 podczas okupacji niemieckiej podjął działalność w ramach tajnego nauczania w Sanoku. W zorganizowanym na przełomie września i października 1944 Państwowym Gimnazjum i Liceum im. Królowej Zofii w Sanoku zasiadł w Komisji Weryfikacyjnej, która przekazała do Kuratorium w Rzeszowie protokoły z egzaminów z okresu tajnego nauczania, na podstawie których zostały wydane uczniom świadectwa. W reaktywowanej przez nowe władze macierzystej szkole uczył od 1944 do 1946. 26 maja 1946 w Sanoku wygłosił odczyt pt. "Wiosna Ludow", zorganizowany przez miejscowy Powiatowy Urząd Informacji i Propagandy
Z Sanoka przeniósł się do Wrocławia. W latach 1946–1948 był nauczycielem w tamtejszym II Gimnazjum. Później, do końca życia pozostawał pracownikiem Biblioteki Uniwersyteckiej we Wrocławiu.
Zmarł 27 kwietnia 1957 we Wrocławiu. Został pochowany na cmentarzu we Wrocławiu (pożegnany tamże przez pochodzącego z Sanoka ks. Stanisława Turkowskiego).
Był ojcem Adama Michała (ur. 1925, studiował w akademii górniczej), Stanisława Miękisza (ur. 1927, biofizyk, wykładowca) i dziadkiem Jacka Miękisza (ur. 1956, matematyk, pracownik naukowy).
Po latach z uznaniem o prof. Miękiszu jako pedagogu wypowiedzieli się w swoich wspomnieniach Andrzej Tarnawski, ks. Zdzisław Peszkowski.

</doc>
<doc id="3670060" url="https://pl.wikipedia.org/wiki?curid=3670060" title="Clube Oriental de Lisboa">
Clube Oriental de Lisboa

Clube Oriental de Lisboa – portugalski klub piłkarski grający w trzeciej lidze portugalskiej, mający siedzibę w mieście Lizbona.
Historia.
Klub został założony 8 sierpnia 1946 roku w wyniku fuzji trzech innych klubów: Grupo Desportivo Os Fósforos, Marvilense Futebol Clube i Chelas Futebol Clube. W 1950 roku klub po raz pierwszy awansował do pierwszej ligi portugalskiej. W swoim pierwszym sezonie w niej zajął 5. miejsce. W sezonie 1951/1952 spadł do drugiej ligi. Do pierwszej ligi Clube Oriental ponownie awansował w sezonie 1952/1953, ale już po roku z niej spadł. W sezonie 1955/1956 wywalczył po raz trzeci awans do ekstraklasy. W sezonie 1956/1957 zajął w niej 8. miejsce, a rok później uległ degradacji o klasę niżej. Kolejny i ostatni (stan na marzec 2016) awans do pierwszej ligi Clube Oriental wywalczył w 1973 roku. Pobyt klubu w pierwszej lidze trwał wówczas dwa sezony.
Stadion.
Swoje domowe mecze klub rozgrywa na stadionie o nazwie Campo Engenheiro Carlos Salema w Lizbonie, który może pomieścić 4000 widzów.

</doc>
<doc id="3670061" url="https://pl.wikipedia.org/wiki?curid=3670061" title="Martin near Horncastle">
Martin near Horncastle



</doc>
<doc id="3670062" url="https://pl.wikipedia.org/wiki?curid=3670062" title="Oriental Lizbona">
Oriental Lizbona



</doc>
<doc id="3670063" url="https://pl.wikipedia.org/wiki?curid=3670063" title="Clube Oriental Lizbona">
Clube Oriental Lizbona



</doc>
<doc id="3670066" url="https://pl.wikipedia.org/wiki?curid=3670066" title="Chafsin">
Chafsin

Chafsin (arab. خفسين) – wieś w Syrii, w muhafazie Hama. W 2004 roku liczyła 960 mieszkańców.

</doc>
<doc id="3670067" url="https://pl.wikipedia.org/wiki?curid=3670067" title="Fan Szamali">
Fan Szamali

Fan Szamali (arab. فان شمالي) – miejscowość w Syrii, w muhafazie Hama. W 2004 roku liczyła 1660 mieszkańców.

</doc>
<doc id="3670068" url="https://pl.wikipedia.org/wiki?curid=3670068" title="Kasr al-Mucharram">
Kasr al-Mucharram

Kasr al-Mucharram (arab. قصر المخرم) – wieś w Syrii, w muhafazie Hama. W 2004 roku liczyła 552 mieszkańców.

</doc>
<doc id="3670069" url="https://pl.wikipedia.org/wiki?curid=3670069" title="Kasr Abu Samra">
Kasr Abu Samra

Kasr Abu Hamra (arab. قصر أبو سمرة) – wieś w Syrii, w muhafazie Hama. W 2004 roku liczyła 849 mieszkańców.

</doc>
<doc id="3670070" url="https://pl.wikipedia.org/wiki?curid=3670070" title="Atszan">
Atszan

Atszan (arab. عطشان) – miejscowość w Syrii, w muhafazie Hama. W 2004 roku liczyła 1609 mieszkańców.

</doc>
<doc id="3670072" url="https://pl.wikipedia.org/wiki?curid=3670072" title="Marton (Kumbria)">
Marton (Kumbria)

Marton – przysiółek w Anglii, w Kumbrii. Leży 80.4 km od miasta Carlisle i 362.2 km od Londynu. Marton jest wspomniana w Domesday Book (1086) jako "Meretun".

</doc>
<doc id="3670075" url="https://pl.wikipedia.org/wiki?curid=3670075" title="Ma’an (Syria)">
Ma’an (Syria)

Ma’an (arab. معان) – miejscowość w Syrii, w muhafazie Hama. W 2004 roku liczyła 1561 mieszkańców.

</doc>
<doc id="3670076" url="https://pl.wikipedia.org/wiki?curid=3670076" title="Czetwertyński">
Czetwertyński



</doc>
<doc id="3670081" url="https://pl.wikipedia.org/wiki?curid=3670081" title="Fan Wastani">
Fan Wastani

Fan Wastani (arab. فان وسطاني) – wieś w Syrii, w muhafazie Hama. W 2004 roku liczyła 847 mieszkańców.

</doc>
<doc id="3670082" url="https://pl.wikipedia.org/wiki?curid=3670082" title="Aleksandr Golicyn (generał)">
Aleksandr Golicyn (generał)

Aleksandr Siergiejewicz Golicyn (ros. Александр Сергеевич Голицын, ur. 21 stycznia 1789 w Zubriłowce, zm. 24 września 1858 w Kaliszu) – rosyjski książę i wojskowy, generał-major armii rosyjskiej.
Pochodzenie.
Pochodził z książęcego rodu Golicynów, wywodzącego się w prostej linii od jednego z potomków wielkiego księcia litewskiego Giedymina, którego członkowie od wieków odgrywali niepoślednią rolę w państwie rosyjskim. Urodził się w rodowej siedzibie, w Zubriłowce (ros. "Зубриловка") w guberni pezneńskiej.
Ojcem Aleksandra Siergiejewicza był książę Siergiej Fiedorowicz Golicyn (1749-1810), generał, dowodzący m.in. korpusem rosyjskiej armii w okresie insurekcji kościuszkowskiej (1794).
Jego matką była , siostrzenica, a zarazem kochanka księcia Grigorija Potiomkina, faworyta carycy Katarzyny II (jej siostra Aleksandra była żoną targowiczanina, hetmana Franciszka Ksawerego Branickiego).
Służba wojskowa.
Służbę wojskową rozpoczął w okresie wojen napoleońskich, w 1806 został podoficerem gwardyjskiego pułku siemionowskiego, w 1810 został porucznikiem, podczas kampanii 1807 roku walczył pod Guttstadt, Heilsbergiem i Frydlandem. Oznaczył się w wojnie 1812 roku walcząc pod Borodino i Tarutino, za co otrzymał ordery św. Włodzimierza IV klasy i św. Anny II klasy.
W 1812, Aleksander Siergiejewicz, już w stopniu kapitana gwardii, nawiązał romans z obdarzoną wielką urodą i wielce muzykalną hrabiną Karoliną Teresą Chodkiewiczową (ur. 1778), córką wojewody sieradzkiego Michała Walewskiego i Jadwigi z Turnów. Hrabina była żoną hrabiego Aleksandra Chodkiewicza, pułkownika wojsk polskich, który w 1813 był jednym z dowódców twierdzy Modlin, po jej kapitulacji dostał się do niewoli, a jego majątek, położony na terenach Imperium Rosyjskiego, uległ sekwestrowi. Hrabina wnet rozwiodła się z Chodkiewiczem (1814), a następnie szczęśliwi kochankowie zawarli związek małżeński. W 1816 Golicyn był już podpułkownikiem, służąc w Lejb-Gwardyjskim Pułku Ułanów Jego Wysokości, który stacjonował w Warszawie, stolicy tzw. Królestwa Polskiego. Pochodzący z arystokratycznego rodu, z urodziwą i lubiącą brylować małżonką, książę Golicyn był jedną z bardziej popularnych figur stołecznej Warszawy. Jednakże szybko popadł w niełaskę wielkiego księcia Konstantego, okazując swoje liberalne poglądy i deklamując satyryczne wiersze.
Zagraniczne wojaże.
W 1818 roku Golicyn zrezygnował ze służby wojskowej, początkowo zamieszkał pod Warszawą, by później wraz z żoną i synem Włodzimierzem (ur. 1821) udać się na zagranicę. Przez kilkanaście lat przebywał we Włoszech i Szwajcarii, prowadził salony w Rzymie i Genewie, w 1831 w Rzymie poznał Adama Mickiewicza, z którym jednak poróżnił go stosunek do powstania listopadowego.
Powrót do Królestwa Polskiego.
Gdy małżonka Golicyna także opowiedziała się po stronie polskich powstańców, Golicyn porzucił żonę i wrócił do Warszawy, na co wpływ miało również częściowe roztrwonienie majątku podczas zagranicznych wojaży. W 1838 ponownie wstąpił do armii rosyjskiej, stacjonującej na terenie spacyfikowanego Królestwa Polskiego. W 1842 Golicyn został wojennym naczelnikiem okręgu lubelskiego, a następnie okręgu kaliskiego, w 1849 zdążył odbyć kampanię węgierską.
Ostatnie 15 lat życia spędził w Kaliszu, tam w 1846 (po śmierci pierwszej żony) poślubił Polkę Eleonorę Zarzycką. Zmarł „po ciężkiej słabości” w dniu 12 (24) września 1858 w Kaliszu, gdzie został pochowany na miejscowym cmentarzu prawosławnym. W pogrzebie uczestniczyli m.in. landraci przygranicznych pruskich powiatów krotoszyńskiego, pleszewskiego i ostrowskiego, oficerowie oraz orkiestra wojskowa armii pruskiej, miejscowe komendy Inwalidów, Kozaków, przedstawiciele kaliskich cechów rzemieślniczych, uczniowie Wyższej Szkoły Realnej oraz kaliscy urzędnicy w galowych uniformach.
Rodzina.
Z pierwszego małżeństwa z Karoliną Teresą Walewską pochodził syn Włodzimierz (1821-1846), z drugiego małżeństwa z Eleonorą Zarzycką urodzili się: synowie Siergiej (1845-1905) i Michaił (1849- po 1918) oraz córki Jewgienia (1852-1919) i Jelizawieta (1855- po 1919).
Niektóre ordery.
Kawaler rosyjskich orderów św. Anny I kl., św. Stanisława I kl., św. Jerzego kl. IV, św. Włodzimierza kl. III, pruskich Pour le Mérite, Orła Czerwonego kl. II oraz szwedzkiego Orderu Miecza.

</doc>
<doc id="3670088" url="https://pl.wikipedia.org/wiki?curid=3670088" title="Neogotyk redukcyjny">
Neogotyk redukcyjny

Neogotyk redukcyjny (ang. "reductive gothic revival architecture") – styl w architekturze angielskiej występujący w połowie XIX wieku, odmiana neogotyku.
Geneza.
Francuski smukły i strzelisty "styl gotycki" zapoczątkowany w 1144 roku przez budowę chóru Bazyliki Saint-Denis został przyswojony przez architektów niemieckich. Jednakże w średniowiecznym budownictwie Rzeszy uwidoczniły się tendencje rodzime, przez co ta odmiana gotyku jest znacznie zróżnicowana w stosunku do stylu występującego na terenie Francji. Budowle te różniły się także zastosowanym materiałem, gdyż na terenie Niemiec kamień nie występował w tak dużych ilościach jak we Francji, przez co do budowy katedr używano cegły. Z racji tych cech niemiecką, a następnie polską architekturę późnego średniowiecza nazwano "gotykiem redukcyjnym". Przykładami budowli tego stylu są Katedra Najświętszej Marii Panny w Monachium oraz krakowski Bazylika Świętej Trójcy w Krakowie.
U schyłku XVIII wieku nastąpił nawrót do architektury gotyckiej i nurt ten został nazwany "neogotykiem". Pod koniec występowania stylu, w Anglii w połowie XIX wieku pojawiły się budowle podobne do katedr oraz rezydencji niemieckich i polskich końca średniowiecza. Styl ten z racji cech nawiązujących do gotyku redukcyjnego został nazwany "neogotykiem redukcyjnym". Jest to styl przejściowy pomiędzy angielskim neogotykiem, a modernizmem. Neogotyk redukcyjny nie opiera się bezpośrednio na średniowiecznej dekoracyjności, lecz nawiązuje do idei i teorii tamtego okresu.
Do głównych architektów tego stylu zalicza się między innymi: Philip Webb, Richard Norman Shaw, John James Stevenson.

</doc>
<doc id="3670089" url="https://pl.wikipedia.org/wiki?curid=3670089" title="Płetwonurek Nocny (PNO)">
Płetwonurek Nocny (PNO)

Płetwonurek nocny KDP/CMAS (PNO) – szkolenie specjalistyczne KDP/CMAS pionu rekreacyjnego. Uczestnik kursu zdobywa wiedzę teoretyczną i umiejętności praktyczne umożliwiające wykonywanie, w charakterze partnera nurkowego, bezpiecznych nurkowań rekreacyjnych w nocy i w warunkach ograniczonej widoczności (bez dostępu światła dziennego), prawidłowego posługiwania się latarką (etykieta nurkowań), komunikacji w zespole przy użyciu światła. Zdobyte umiejętności przydają się nie tylko na akcjach nocnych ale także podczas nurkowań głębokich czy w przestrzeniach zamkniętych (wraki, jaskinie itp.).

</doc>
<doc id="3670091" url="https://pl.wikipedia.org/wiki?curid=3670091" title="II Międzynarodowe Klubowe Zawody Spadochronowe Gliwice 1976">
II Międzynarodowe Klubowe Zawody Spadochronowe Gliwice 1976

 II Międzynarodowe Klubowe Zawody Spadochronowe Gliwice 1976 – odbyły się 13–16 maja 1976 roku. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickieg. Patronat nad Zawodami sprawowało "Towarzystwo Miłośników Ziemi Gliwickiej". Do dyspozycji skoczków był samolot An-2TD "SP-ANW". W czasie tych zawodów po raz pierwszy rozegrano konkurencję skoków zespołowych z zejściem się w czasie spadania z zamkniętym spadochronem trzech skoczków. Niepokonanymi w tej konkurencji byli skoczkowie gliwiccy Jan Bober, Ryszard Kopijczuk i Edward Miler. Skoki wykonywano z wysokości 1000 m i opóźnieniem 0–5 sekund.
Rozegrane kategorie.
Zawody rozegrano w dwóch kategoriach spadochronowych:
Uczestnicy zawodów.
W zawodach brało udział 24 zawodników.
Wyniki zawodów.
W zawodach wzięły udział reprezentacje aeroklubów z dwóch krajów: i .

</doc>
<doc id="3670094" url="https://pl.wikipedia.org/wiki?curid=3670094" title="Campo de O’Donnell (Atlético)">
Campo de O’Donnell (Atlético)

Campo de O’Donnell – stadion piłkarski istniejący w latach 1913–1923, znajdujący się w Madrycie. Był to główny stadion Atlético Madryt w latach 1913–1923.
Stadion nie jest w żaden sposób powiązany z innym obiektem o tej samej nazwie, który znajduje się 200 metrów od stadionu Atlético.

</doc>
<doc id="3670096" url="https://pl.wikipedia.org/wiki?curid=3670096" title="Mirosław Wielgoś">
Mirosław Wielgoś

Mirosław Zbigniew Wielgoś (ur. 12 kwietnia 1965 w Zamościu) – polski lekarz ginekolog, nauczyciel akademicki, profesor nauk medycznych, w kadencji 2016-2020 rektor Warszawskiego Uniwersytetu Medycznego.
Życiorys.
W 1990 ukończył studia medyczne na kierunku lekarskim. Specjalista w zakresie położnictwa i ginekologii (I stopień w 1994 i II stopień w 1998) i perinatologii (2014).
Stopień doktora nauk medycznych uzyskał w 1997 w Akademii Medycznej w Warszawie na podstawie rozprawy pt. "Komputerowa analiza zapisów kardiolograficznych w ciąży powikłanej chorobą hemolityczną płodu". W 2004 w tej samej uczelni uzyskał stopień doktora habilitowanego na podstawie pracy pt. "Konflikt serologiczny matczyno-płodowy oraz choroba hemolityczna w wyniku immunizacji antygenami innymi niż RhD". W 2009 otrzymał tytuł naukowy profesora.
W 2010 został kierownikiem I Katedry i Kliniki Położnictwa i Ginekologii Warszawskiego Uniwersytetu Medycznego. W latach 2008–2016 (dwie kadencje) był dziekanem I Wydziału Lekarskiego Warszawskiego Uniwersytetu Medycznego. W latach 2016-2020 rektor Warszawskiego Uniwersytetu Medycznego.
Członek towarzystw naukowych w tym m.in. prezes Polskiego Towarzystwa Ginekologicznego. Członek władz naukowych towarzystw międzynarodowych takich jak: World Association of Perinatal Medicine, International Academy of Perinatal Medicine, Ian Donald Interuniversity School of Ultrasound in Obstetrics and Gynecology, International Society of the Fetus as a Patient.
Przez wiele lat pełnił funkcję konsultanta wojewódzkiego w dziedzinie położnictwa i ginekologii dla województwa mazowieckiego. Od 2013 konsultant krajowy w dziedzinie perinatologii.
Autor lub współautor ponad 300 publikacji z zakresu medycyny, w tym książek, prac poglądowych i rozdziałów w podręcznikach. Jego główne zainteresowania medyczne skupiają się wokół zagadnień, związanych z patologią ciąży, perinatologią, diagnostyką i terapią płodu oraz ultrasonografią. Promotor 12 prac doktorskich.

</doc>
<doc id="3670100" url="https://pl.wikipedia.org/wiki?curid=3670100" title="Adam Buksa">
Adam Buksa

Adam Buksa (ur. 12 lipca 1996 w Krakowie) – polski piłkarz, występujący na pozycji napastnika we francuskim klubie RC Lens oraz w reprezentacji Polski.
Życiorys.
Kariera klubowa.
Wychowanek Wisły Kraków. W Ekstraklasie zadebiutował 25 lipca 2014 w zespole Lechii Gdańsk na stadionie PGE Arena Gdańsk (Gdańsk, Polska) w wygranym 1:0 meczu 2. kolejki T-Mobile Ekstraklasy przeciwko Podbeskidziu Bielsko-Biała. W latach 2016–2018 reprezentował barwy Zagłębia Lubin, z którego w styczniu 2018 roku został wypożyczony na pół roku do Pogoni Szczecin, zdobywając wiosną 4 bramki. Po sezonie piłkarz został wykupiony przez klub z Pomorza.
W grudniu 2019 przeniósł się do amerykańskiego klubu New England Revolution z Major League Soccer, podpisując z tym klubem 3-letni kontrakt, który obowiązuje od 1 stycznia 2020, kwota odstępnego 4,2 mln euro; umowa do 31 grudnia 2022.
7 czerwca 2022 ogłoszono jego transfer do francuskiego klubu RC Lens.
Kariera reprezentacyjna.
Buksa wielokrotnie był powoływany do reprezentacji młodzieżowych różnych kategorii wiekowych zdobywając w nich łącznie 6 bramek w 30 meczach. Piłkarz został włączony przez selekcjonera Marcina Dornę do reprezentacji Polski U-21 na Mistrzostwach Europy do lat 21 odbywających się w Polsce, jednak nie wystąpił na nich w żadnym spotkaniu.
 roku selekcjoner reprezentacji Polski Jerzy Brzęczek ogłosił kadrę na towarzyskie spotkanie z Czechami oraz mecz Ligi Narodów z Portugalią. Wśród powołanych po raz pierwszy w karierze znalazł się Buksa, ale nie zagrał w tych meczach ani minuty. Zadebiutował 2 września 2021 w wygranym 4:1 meczu eliminacyjnym Mistrzostw Świata z Albanią, rozegranym na PGE Narodowym, w którym strzelił bramkę. Trzy dni później w wygranym 7:1 meczu z San Marino strzelił 3 bramki.
Życie prywatne.
Jego młodszy brat Aleksander również jest piłkarzem.
Uczęszczał do I Liceum Ogólnokształcącego im. Bartłomieja Nowodworskiego w Krakowie.

</doc>
<doc id="3670104" url="https://pl.wikipedia.org/wiki?curid=3670104" title="SL Benfica B">
SL Benfica B

Sport Lisboa e Benfica B – drugi zespół portugalskiego klubu piłkarskiego SL Benfica grający w drugiej lidze portugalskiej, mający siedzibę w mieście Lizbona.
Stadion.
Swoje domowe mecze klub rozgrywa na stadionie o nazwie Campo Engenheiro Carlos Salema w Lizbonie, który może pomieścić 4000 widzów.

</doc>
<doc id="3670106" url="https://pl.wikipedia.org/wiki?curid=3670106" title="Linia 5 metra w Brukseli">
Linia 5 metra w Brukseli

Linia 5 metra w Brukseli – jedna z czterech linii metra w Brukseli.
Trasa.
Na linii znajdują się następujące stacje:

</doc>
<doc id="3670107" url="https://pl.wikipedia.org/wiki?curid=3670107" title="Tiro del Pichón">
Tiro del Pichón

Tiro del Pichón – stadion piłkarski istniejący w latach 1901–1913, znajdujący się w Madrycie. Był to pierwszy główny stadion Atlético Madryt w latach 1903–1913 oraz pierwszy obiekt Realu Madryt w latach 1901–1903.
Na tym stadionie zostały rozegrane 3 finały Pucharu Króla (1904, 1905 i 1910).
Inne nazwy stadionu to: Campo del Retiro, Campo de la Rana i Campo de Estrada.

</doc>
<doc id="3670109" url="https://pl.wikipedia.org/wiki?curid=3670109" title="Piotr Krajewski (kurator sztuki)">
Piotr Krajewski (kurator sztuki)

Piotr Krajewski (ur. w 1956 we Wrocławiu) – polski kurator i autor tekstów zajmujący się sztuką współczesną i problematyką nowych mediów. Współzałożyciel Międzynarodowego Biennale Sztuki Mediów WRO i jego dyrektor artystyczny od pierwszej edycji w roku 1989, główny kurator Centrum Sztuki WRO.
Zrealizował liczne wystawy w Polsce i za granicą, m.in. w Muzeum Narodowym we Wrocławiu, ZKM – Zentrum für Kunst und Medientechnologie w Karlsruhe, Akademie der Künste w Berlinie, Kunsthalle w Wiedniu, Bunkrze Sztuki w Krakowie, Kunsthall Aarhus w Danii. Jest autorem artykułów publikowanych w Polsce, Niemczech, USA i Japonii oraz redaktorem książek i publikacji multimedialnych. Współpracując z Telewizją Polską w latach 1992–2004 zrealizował wspólnie z Violettą Krajewską ponad 150 programów artystycznych i filmów, a także pionierskie transmisje na żywo performansów i działań intermedialnych. Należy do Międzynarodowego Stowarzyszenia Krytyki Artystycznej AICA, Polskiego Towarzystwa Estetycznego i Polskiego Towarzystwa Kulturoznawczego.
Jest absolwentem Kulturoznawstwa na Uniwersytecie Wrocławskim. W roku 1994 wprowadził przedmiot Sztuka Nowych Mediów do programu studiów w Katedrze Kulturoznawstwa Uniwersytetu Wrocławskiego. Od 2007 r. wykłada w Katedrze Intermediów Uniwersytetu Artystycznego w Poznaniu, obecnie wykłada także na Akademii Sztuk Pięknych we Wrocławiu, gdzie był inicjatorem powstania Katedry Mediacji Sztuki. Wykłada gościnnie w Europie, Stanach Zjednoczonych i Japonii, uczestniczy w międzynarodowych konferencjach poświęconych problemom sztuki, strategiom kuratorskim i współczesnej kreatywności kulturowej. Jest wiceprzewodniczącym Rady Muzeum Narodowego we Wrocławiu. Był członkiem rad programowych: Galerii Miejskiej Arsenał w Poznaniu (2017-21), Muzeum Sztuki Współczesnej – MOCAK, w Krakowie (2015–2019), projektu Muzeum Sztuki Nowoczesnej w Warszawie (2005–2007), oraz przewodniczącym zespołu programowego projektu Muzeum Współczesne Wrocław (2007–2008). Jest autorem terminu WRO (1989), który z czasem został podjęty przez nowe inicjatywy kulturalne Wrocławia, a także autorem nazwy Muzeum Współczesne (2006), nadanej nowemu muzeum we Wrocławiu.
W 1988 roku Piotr Krajewski wraz z Violettą Kutlubasis-Krajewską oraz Zbigniewem Kupiszem utworzyli formację OPEN Studio/WRO, a już w 1989 roku odbyło się zorganizowane przez ten zespół pierwsze Biennale Sztuki Mediów WRO.

</doc>
<doc id="3670112" url="https://pl.wikipedia.org/wiki?curid=3670112" title="Linia 5 (metro w Brukseli)">
Linia 5 (metro w Brukseli)



</doc>
<doc id="3670113" url="https://pl.wikipedia.org/wiki?curid=3670113" title="Linia 2 (metro w Brukseli)">
Linia 2 (metro w Brukseli)



</doc>
<doc id="3670115" url="https://pl.wikipedia.org/wiki?curid=3670115" title="Arnolf Radzimiński">
Arnolf Radzimiński

Arnolf Radzimiński herbu Lubicz – szambelan Stanisława Augusta Poniatowskiego w 1768 roku, stolnik kowelski w 1794 roku, stolnik czernihowski w latach 1784-1788, podczaszy czernihowski w latach 1768-1784, łowczy nowogrodzkosiewierski w latach 1765-1768.

</doc>
<doc id="3670118" url="https://pl.wikipedia.org/wiki?curid=3670118" title="Lista meczów Atlético Madryt w europejskich pucharach">
Lista meczów Atlético Madryt w europejskich pucharach



</doc>
<doc id="3670123" url="https://pl.wikipedia.org/wiki?curid=3670123" title="Wod-Kan">
Wod-Kan

Międzynarodowe Targi Maszyn i Urządzeń dla Wodociągów i Kanalizacji „Wod-Kan” – największe w Polsce i jedne z większych w Europie targi branży wodociągowo-kanalizacyjnej, odbywające się od 1993 corocznie w maju w Bydgoszczy.
Charakterystyka.
Targi Wod-Kan organizowane są w odpowiedzi na zapotrzebowanie sektora wodociągowo-kanalizacyjnego. Uczestniczą w nich firmy polskie i zagraniczne, będące producentami i usługodawcami na rzecz branży, komunalne przedsiębiorstwa wodociągowo-kanalizacyjne zaopatrujące w wodę miasta i gminy, przedsiębiorstwa zajmujące się ochroną środowiska, w szczególności oczyszczaniem ścieków. Wystawom towarzyszą konferencje, dyskusje, spotkania biznesowe i towarzyskie. Targi są profesjonalną platformą dla specjalistów, pozwalającą na zapoznanie się z najnowszymi technologiami. Organizatorem targów jest Izba Gospodarcza „Wodociągi Polskie” założona w 1992 w Bydgoszczy. Co roku w targach uczestniczy blisko 400 wystawców oraz 10 tys. osób zwiedzających.
Wstęp dla zwiedzających targi jest bezpłatny.
Lokalizacja.
Od początku siedzibą targów jest Bydgoszcz. Od 2002 organizowano je najczęściej na terenach zielonych otaczających halę widowiskowo-sportową Łuczniczka w pobliżu Brdy i centrum miasta. Kilka edycji odbyło się również w Myślęcinku na terenie sezonowego centrum wystawienniczego. W 2015 targi miały miejsce w halach: Łuczniczka i Artego Arena. Od 2016 odbywają się w nowo wzniesionym Bydgoskim Centrum Targowo-Wystawienniczym przy ul. Gdańskiej 187 na obrzeżach Leśnego Parku Kultury i Wypoczynku „Myślęcinek”.
Historia.
Pierwsze targi Wod-Kan odbyły się w 1993 roku. W ciągu kilku lat stały się one największymi w Polsce i jednymi z większych w Europie targów branżowych dotyczących sieci wodociągowych, kanalizacyjnych i ochrony środowiska. Rozwojowi branży służyło wejście Polski do Unii Europejskiej w 2004 oraz realizacja przez miasta i gminy kompleksowych programów przebudowy sieci wodociągowo-kanalizacyjnych finansowanych z funduszy UE. W kolejnych latach inwestycje w sektorze wod-kan wynosiły kilkanaście mld złotych.
Wod-Kan 2014.
W XXII Międzynarodowych Targach Maszyn i Urządzeń dla Wodociągów i Kanalizacji „Wod-Kan” 2014 brało udział 370 firm, w tym 91 po raz pierwszy i 60 z zagranicy, w tym uczestników z: Niemiec, Wielkiej Brytanii, Francji, Czech, Chin, Słowacji, Włoch, Finlandii, Litwy, Hiszpanii, Belgii, Holandii, Irlandii oraz Stanów Zjednoczonych. Łączna powierzchnia wystaw przekraczała 15 tys. m², co czyniło ją największą w kraju i mniejszą jedynie od niemieckich targów Wasser w Berlinie. Izba Gospodarcza „Wodociągi Polskie” zorganizowała konferencję „Odnawialne Źródła Energii – szansa dla branży?”, w której brali udział przedstawiciele rządu, izby i przedstawiciele nauki.
Nagrody Grand Prix Targów „Wod-Kan” 2014 otrzymały firmy:
Wod-Kan 2015.
W XXIII Międzynarodowych Targach Maszyn i Urządzeń dla Wodociągów i Kanalizacji „Wod-Kan” 2015 brało udział 380 firm, w tym 76 z zagranicy z: Niemiec, Czech, Słowacji, Ukrainy, Litwy, Francji, Włoch, Hiszpanii, Portugalii, Wielkiej Brytanii, Holandii, Belgii, Irlandii, Szwajcarii, Chin. Liczba zwiedzających przekroczyła 10 tys. Izba Gospodarcza „Wodociągi Polskie” zorganizowała liczne konferencje, w tym „Plany bezpieczeństwa wody – sytuacja w kraju i w Europie”.
Nagrody Grand Prix Targów „Wod-Kan” 2015 otrzymały firmy:

</doc>
<doc id="3670125" url="https://pl.wikipedia.org/wiki?curid=3670125" title="Józef Charzewski">
Józef Charzewski

Józef Charzewski (Chorzewski) herbu Szreniawa – szambelan Stanisława Augusta Poniatowskiego w 1768 roku, podstoli nowogrodzkosiewierski w latach 1772-1794, łowczy nowogrodzkosiewierski w latach 1768-1772, dworzanin królewski.

</doc>
<doc id="3670126" url="https://pl.wikipedia.org/wiki?curid=3670126" title="Płetwonurek Młodzieżowy Srebrny KDP/CMAS (PMS)">
Płetwonurek Młodzieżowy Srebrny KDP/CMAS (PMS)

Płetwonurek Młodzieżowy Srebrny KDP/CMAS (PMS) – drugi stopień młodzieżowy organizacji KDP/CMAS. Uczestnik kursu zdobywa wiedzę teoretyczną i umiejętności praktyczne umożliwiające bezpieczne użytkowanie sprzętu nurkowego podczas nurkowania na głębokości do 6 m z instruktorem lub rodzicem (opiekunem prawnym) mającym odpowiednie kwalifikacje nurkowe.
Przebieg szkolenia.
Lekcje i zajęcia praktyczne – minimum 5 godz. W trakcie zajęć praktycznych uczestnik szkolenia wykonuje z instruktorem:
Uprawnienia.
Po kursie uczestnik otrzymuje wpis do Książki Płetwonurka Młodzieżowego KDP/CMAS, międzynarodowy certyfikat KDP/CMAS (PMS) oraz mały pakiet płetwonurka młodzieżowego.

</doc>
<doc id="3670127" url="https://pl.wikipedia.org/wiki?curid=3670127" title="Waleed Bakshween">
Waleed Bakshween

Waleed Bakshween (ur. 12 listopada 1989 w Dżuddzie) – saudyjski piłkarz, grający na pozycji pomocnika w klubie Al-Ahli Dżudda i reprezentacji narodowej.

</doc>
<doc id="3670128" url="https://pl.wikipedia.org/wiki?curid=3670128" title="Gradski stadion (Koprivnica)">
Gradski stadion (Koprivnica)



</doc>
<doc id="3670129" url="https://pl.wikipedia.org/wiki?curid=3670129" title="Ramel Curry">
Ramel Curry

Ramel Antwone Curry (ur. 17 kwietnia 1980 w Nowym Jorku) – amerykański koszykarz, występujący na pozycjach rozgrywającego oraz rzucającego obrońcy, aktualnie zawodnik Sagesse - Al Hekmeh Bejrut.
3 października 2018 został zawodnikiem Sagesse - Al Hekmeh Bejrut.

</doc>
<doc id="3670130" url="https://pl.wikipedia.org/wiki?curid=3670130" title="Gradski stadion (Sztip)">
Gradski stadion (Sztip)



</doc>
<doc id="3670132" url="https://pl.wikipedia.org/wiki?curid=3670132" title="Gradski stadion (Kiczewo)">
Gradski stadion (Kiczewo)



</doc>
<doc id="3670134" url="https://pl.wikipedia.org/wiki?curid=3670134" title="Chittoe">
Chittoe

Chittoe – wieś w Anglii, w Wiltshire, w dystrykcie (unitary authority) Wiltshire, w civil parish Bromham. Leży 41.3 km od miasta Salisbury i 137.9 km od Londynu. W 1931 roku civil parish liczyła 158 mieszkańców.

</doc>
<doc id="3670136" url="https://pl.wikipedia.org/wiki?curid=3670136" title="Płetwonurek Młodzieżowy Złoty KDP/CMAS (PMZ)">
Płetwonurek Młodzieżowy Złoty KDP/CMAS (PMZ)

Płetwonurek Młodzieżowy Złoty KDP/CMAS (PMZ) – trzeci młodzieżowy stopień organizacji KDP/CMAS. Uczestnik kursu zdobywa wiedzę teoretyczną i umiejętności praktyczne umożliwiające bezpieczne użytkowanie sprzętu nurkowego podczas nurkowania na głębokości do 12 m z instruktorem lub rodzicem (opiekunem prawnym) mającym odpowiednie kwalifikacje nurkowe.
Przebieg szkolenia.
Lekcje i zajęcia praktyczne minimum 8 godz. W trakcie zajęć praktycznych uczestnik szkolenia wykonuje z instruktorem:
Uprawnienia.
Po kursie uczestnik otrzymuje wpis do Książki Płetwonurka Młodzieżowego KDP/CMAS, międzynarodowy certyfikat KDP/CMAS (PMZ) oraz mały pakiet płetwonurka młodzieżowego.

</doc>
<doc id="3670137" url="https://pl.wikipedia.org/wiki?curid=3670137" title="Sporting CP B">
Sporting CP B

Sporting Clube de Portugal B – drugi zespół portugalskiego klubu piłkarskiego Sporting CP grający w trzeciej lidze portugalskiej, mający siedzibę w mieście Lizbona.
Stadion.
Swoje domowe mecze klub rozgrywa na stadionie o nazwie Complexo Desportivo de Rio Maior w Lizbonie, który może pomieścić 8500 widzów.

</doc>
<doc id="3670147" url="https://pl.wikipedia.org/wiki?curid=3670147" title="Atlético Madryt (siatkówka)">
Atlético Madryt (siatkówka)



</doc>
<doc id="3670149" url="https://pl.wikipedia.org/wiki?curid=3670149" title="Gradski stadion (Subotica)">
Gradski stadion (Subotica)



</doc>
<doc id="3670153" url="https://pl.wikipedia.org/wiki?curid=3670153" title="Gradski stadion (Kraljevo)">
Gradski stadion (Kraljevo)



</doc>
<doc id="3670155" url="https://pl.wikipedia.org/wiki?curid=3670155" title="Płetwonurek Nawigator (PNA)">
Płetwonurek Nawigator (PNA)

Płetwonurek nawigator KDP/CMAS (PNA) – szkolenie specjalistyczne KDP/CMAS pionu rekreacyjnego. Uczestnik kursu zdobywa wiedzę teoretyczną i umiejętności praktyczne w zakresie nawigacji podwodnej.
Uprawnienia.
Po kursie uczestnik otrzymuje wpis do Książki Płetwonurka KDP oraz certyfikat Płetwonurka Nawigatora KDP/CMAS (PNA).

</doc>
<doc id="3670157" url="https://pl.wikipedia.org/wiki?curid=3670157" title="Whaddon (Stroud)">
Whaddon (Stroud)

Whaddon – wieś w Anglii, w Gloucestershire. Leży 5 km od miasta Gloucester i 153 km od Londynu. W 1931 roku civil parish liczyła 438 mieszkańców. Whaddon jest wspomniana w Domesday Book (1086) jako "Wadune".

</doc>
<doc id="3670159" url="https://pl.wikipedia.org/wiki?curid=3670159" title="Mistrzostwa Polski w Skokach Narciarskich 2016">
Mistrzostwa Polski w Skokach Narciarskich 2016

Mistrzostwa Polski w Skokach Narciarskich 2016 – zawody mające na celu wyłonienie najlepszych skoczków narciarskich w Polsce, które odbyły się na skoczniach Skalite w Szczyrku oraz im. Adama Małysza w Wiśle w marcu 2016.
13 marca na skoczni średniej w Szczyrku rozegrano zawody indywidualne w kategorii kobiet. Najlepszą spośród 11 zawodniczek została Kinga Rajda, która wyprzedziła Magdalenę Pałasz i Joannę Szwab. 22 marca na skoczni dużej w Wiśle w indywidualnym konkursie mężczyzn zwyciężył Maciej Kot, srebro zdobył Stefan Hula, a brąz Kamil Stoch. 23 marca na tej samej skoczni odbył się konkurs drużynowy, w którym złoto wywalczyła drużyna AZS Zakopane.

</doc>
<doc id="3670160" url="https://pl.wikipedia.org/wiki?curid=3670160" title="Stadion Slavko Maletin Vava">
Stadion Slavko Maletin Vava



</doc>
<doc id="3670163" url="https://pl.wikipedia.org/wiki?curid=3670163" title="Gradski stadion (Novi Pazar)">
Gradski stadion (Novi Pazar)



</doc>
<doc id="3670164" url="https://pl.wikipedia.org/wiki?curid=3670164" title="Gradski stadion (Ivanjica)">
Gradski stadion (Ivanjica)



</doc>
<doc id="3670165" url="https://pl.wikipedia.org/wiki?curid=3670165" title="Gradski stadion (Kikinda)">
Gradski stadion (Kikinda)



</doc>
<doc id="3670167" url="https://pl.wikipedia.org/wiki?curid=3670167" title="Gradski stadion (Užice)">
Gradski stadion (Užice)



</doc>
<doc id="3670169" url="https://pl.wikipedia.org/wiki?curid=3670169" title="Whaddon (Wiltshire)">
Whaddon (Wiltshire)



</doc>
<doc id="3670170" url="https://pl.wikipedia.org/wiki?curid=3670170" title="Ariallis Gandulla">
Ariallis Gandulla



</doc>
<doc id="3670171" url="https://pl.wikipedia.org/wiki?curid=3670171" title="Stadion miejski w Prisztinie">
Stadion miejski w Prisztinie



</doc>
<doc id="3670172" url="https://pl.wikipedia.org/wiki?curid=3670172" title="Whaddon (Gloucestershire)">
Whaddon (Gloucestershire)



</doc>
<doc id="3670173" url="https://pl.wikipedia.org/wiki?curid=3670173" title="Trofeo Alfredo Binda-Comune di Cittiglio">
Trofeo Alfredo Binda-Comune di Cittiglio

Trofeo Alfredo Binda-Comune di Cittiglio – kolarski, kobiecy wyścig jednodniowy (tzw. „klasyk”) rozgrywany od 1974 roku we włoskiej gminie Cittiglio, w regionie Lombardia. Począwszy od 2008 roku, wyścig ten należy do cyklu najważniejszych zawodów kolarskich dla kobiet UCI Women’s World Tour (wcześniej Puchar Świata kobiet).
Trasę wyścigu stanowi pętla o długości 15,5 km przejeżdżana przez zawodniczki 8 razy, na której znajdują się dwa znaczące wzniesienia, które znajdują się w Casale-Alto oraz Azzio.
Wyścig zawdzięcza swą nazwę słynnemu włoskiemu kolarzowi Alfredo Binda, 5-krotnemu zwycięzcy Giro d’Italia i 3-krotnemu mistrzowi świata, który urodził się w Cittiglio.
Lista zwyciężczyń.
Opracowano na podstawie:

</doc>
<doc id="3670175" url="https://pl.wikipedia.org/wiki?curid=3670175" title="Stadiumi i Qytetit w Djakowicy">
Stadiumi i Qytetit w Djakowicy



</doc>
<doc id="3670177" url="https://pl.wikipedia.org/wiki?curid=3670177" title="Dorothy DeLay">
Dorothy DeLay

Dorothy DeLay (ur. 31 marca 1917 w Medicine Lodge, zm. 24 marca 2002 w Upper Nyack w stanie Nowy Jork) – amerykańska skrzypaczka i pedagog, związana przez większość życia z Juilliard School, gdzie najpierw studiowała (1937–1945), a następnie wykładała (1948–2002).
W 1936 przez rok studiowała u Raymonda Cerfa w Oberlin College, a następnie u Michaela Pressa na Uniwersytecie Stanu Michigan (dyplom Bachelor of Arts w 1937) oraz Raphaela Bronsteina i Louisa Persingera w Juilliard School w latach 1937-45.
W latach studenckich założyła "Stuyvesant Trio" z pianistką Helen Brainard i siostrą, wiolonczelistką Nellis oraz podróżowała z koncertami jako członkini All-American Youth Orchestra pod dyrekcją Leopolda Stokowskiego.
W 1946 zainteresowała się metodą Iwana Galamiana, którego była główną asystentką w Juilliard School przez ponad 20 lat (1948–1970), po czym sama zaczęła tamże prowadzić klasę skrzypiec (1970–2002), dzięki czemu uzyskała międzynarodową sławę.
Uczyła również w:
Jako pedagog otrzymała wiele nagród, w tym:
Uznawana za jednego z najwybitniejszych nauczycieli skrzypiec na świecie. Poświęcone zostało jej za życia wiele artykułów i filmów dokumentalnych, a także książka B.L. Sand "Teaching Genius: Dorothy DeLay and the Making of a Musician" (Portland, 2000).
Do jej uczniów należą Sarah Chang, Midori Gotō, Cho-Liang Lin, Shlomo Mintz, Itzhak Perlman.

</doc>
<doc id="3670178" url="https://pl.wikipedia.org/wiki?curid=3670178" title="Stadiumi Përparim Thaçi">
Stadiumi Përparim Thaçi



</doc>
<doc id="3670179" url="https://pl.wikipedia.org/wiki?curid=3670179" title="Whaddon (Alderbury)">
Whaddon (Alderbury)

Whaddon – wieś w Anglii, w Wiltshire, w dystrykcie (unitary authority) Wiltshire. Leży 6.2 km od miasta Salisbury i 125.6 km od Londynu. Whaddon jest wspomniana w Domesday Book (1086) jako "Watedene".

</doc>
<doc id="3670182" url="https://pl.wikipedia.org/wiki?curid=3670182" title="Stadiumi Shahin Haxhiislami">
Stadiumi Shahin Haxhiislami



</doc>
<doc id="3670184" url="https://pl.wikipedia.org/wiki?curid=3670184" title="Płetwonurek Eksplorator (PE)">
Płetwonurek Eksplorator (PE)

Płetwonurek eksplorator KDP/CMAS (PE) – szkolenie specjalistyczne KDP/CMAS pionu rekreacyjnego. Uczestnik kursu zdobywa wiedzę teoretyczną i umiejętności praktyczne umożliwiające wykonywanie, w charakterze partnera nurkowego, bezpiecznych nurkowań do głębokości 30 metrów.
Uprawnienia.
Po kursie uczestnik otrzymuje wpis do Książki Płetwonurka KDP/CMAS, międzynarodowy certyfikat KDP/CMAS oraz tytuł Płetwonurka Eksploratora (PE).

</doc>
<doc id="3670185" url="https://pl.wikipedia.org/wiki?curid=3670185" title="Stadiumi Olimpik Adem Jashari">
Stadiumi Olimpik Adem Jashari



</doc>
<doc id="3670187" url="https://pl.wikipedia.org/wiki?curid=3670187" title="Stadiumi i Qytetit w Gnjilane">
Stadiumi i Qytetit w Gnjilane



</doc>
<doc id="3670188" url="https://pl.wikipedia.org/wiki?curid=3670188" title="Stadiumi i Qytetit w Podujevie">
Stadiumi i Qytetit w Podujevie



</doc>
<doc id="3670189" url="https://pl.wikipedia.org/wiki?curid=3670189" title="Charlie Wilson (muzyk)">
Charlie Wilson (muzyk)

Charles Kent „Charlie” Wilson (ur. 29 stycznia 1953 w Tulsie, Oklahoma), znany również jako Uncle Charlie – amerykański wokalista, autor tekstów i piosenek. Charlie Wilson znany jest, prawdopodobnie, przede wszystkim z wieloletnich występów w zespole The Gap Band, który współtworzył wraz z braćmi Ronniem i Robertem. Do 1999 roku, zarejestrował wraz z grupą piętnaście albumów studyjnych, osiągnąwszy szczyt popularności na przełomie lat 70. i 80. Na początku lat 90. z albumem "You Turn My Life Around" (1992), bez powodzenia, podjął solową działalność artystyczną. Ówczesne uzależnienie od alkoholu i narkotyków stało się stało się przyczynkiem dwuletniej bezdomności muzyka. Karierę solową wznowił w 2000 roku płytą "Bridging the Gap". W latach późniejszych ukazało się pięć albumów studyjnych piosenkarza: wyróżniony złotą płytą w USA – "Charlie, Last Name Wilson" (2005), "Uncle Charlie" (2008), "Just Charlie" (2010), "Love, Charlie" (2013) oraz "Forever Charlie" (2015).

</doc>
<doc id="3670190" url="https://pl.wikipedia.org/wiki?curid=3670190" title="Stadiumi Ismet Shabani">
Stadiumi Ismet Shabani



</doc>
<doc id="3670193" url="https://pl.wikipedia.org/wiki?curid=3670193" title="Marek Kulus">
Marek Kulus

Marek Krzysztof Kulus (ur. 23 kwietnia 1960 w Łodzi) – polski lekarz pulmonolog i alergolog, nauczyciel akademicki, profesor nauk medycznych.
Życiorys.
W 1985 ukończył studia medyczne w I Wydziale Lekarskim Akademii Medycznej w Warszawie. Specjalista w zakresie pediatrii (I stopień w 1990), chorób płuc (II stopień 1995), alergologii (II stopień w 2002) i chorób płuc dzieci (2015).
Stopień doktora nauk medycznych uzyskał w 1991 w Akademii Medycznej w Warszawie na podstawie rozprawy pt. "Test prowokacyjny oskrzeli z karbacholem u dzieci chorych na astmę oskrzelową". W tej samej uczelni w 2000 uzyskał stopień doktora habilitowanego na podstawie pracy pt. "Nieswoista nadreaktywność oskrzeli w wybranych chorobach układu oddechowego oraz u dzieci zdrowych". W 2009 otrzymał tytuł naukowy profesora.
Od 2001 kieruje Kliniką Pneumonologii i Alergologii Wieku Dziecięcego Warszawskiego Uniwersytetu Medycznego. W kadencjach 2002–2005 i 2005–2008 sprawował funkcję prodziekana do spraw studenckich I Wydziału Lekarskiego. Od 2012 pełni kadencję na stanowisku prorektora do spraw dydaktyczno-wychowawczych Warszawskiego Uniwersytetu Medycznego.
Członek towarzystw naukowych w tym m.in. Polskiego Towarzystwa Chorób Klatki Piersiowej, Polskiego Towarzystwa Pediatrycznego oraz European Academy of Allergology and Clinical Immunology i European Respiratory. Jest prezydentem Polskiego Towarzystwa Alergologicznego.
Autor lub współautor blisko 180 publikacji. Jego główne zainteresowania medyczne skupiają się wokół problemów dotyczących pneumonologii i alergologii dziecięcej. Promotor 5 prac doktorskich.

</doc>
<doc id="3670195" url="https://pl.wikipedia.org/wiki?curid=3670195" title="Trofeo Alfredo Binda-Comune di Cittiglio 2016">
Trofeo Alfredo Binda-Comune di Cittiglio 2016

18. edycja kobiecego wyścigu kolarskiego Trofeo Alfredo Binda-Comune di Cittiglio, która odbyła się 20 marca 2016 roku w gminie Cittiglio we Włoszech. Zwyciężczynią, drugi rok z rzędu, została mistrzyni świata Brytyjka Elizabeth Armitstead, wyprzedzając Amerykankę Megan Guarnier oraz Szwajcarkę Jolandę Neff.
Był to trzeci w sezonie wyścig cyklu UCI Women’s World Tour, będącym serią najbardziej prestiżowych zawodów kobiecego kolarstwa.

</doc>
<doc id="3670198" url="https://pl.wikipedia.org/wiki?curid=3670198" title="Stadion miejski w Ostrawie-Vítkovicach">
Stadion miejski w Ostrawie-Vítkovicach



</doc>
<doc id="3670200" url="https://pl.wikipedia.org/wiki?curid=3670200" title="Stadion miejski w Pionkach">
Stadion miejski w Pionkach



</doc>
<doc id="3670202" url="https://pl.wikipedia.org/wiki?curid=3670202" title="Linia 6 metra w Brukseli">
Linia 6 metra w Brukseli

Linia 6 metra w Brukseli – jedna z czterech linii metra w Brukseli.
Trasa.
Na linii znajdują się następujące stacje:

</doc>
<doc id="3670204" url="https://pl.wikipedia.org/wiki?curid=3670204" title="Linia 6 (metro w Brukseli)">
Linia 6 (metro w Brukseli)



</doc>
<doc id="3670205" url="https://pl.wikipedia.org/wiki?curid=3670205" title="Stadion Miejski">
Stadion Miejski



</doc>
<doc id="3670211" url="https://pl.wikipedia.org/wiki?curid=3670211" title="Viola Kleiser">
Viola Kleiser

Viola Kleiser (ur. 13 listopada 1990 w Wiedniu) – austriacka bobsleistka i lekkoatletka (sprinterka).
Lekkoatletyka.
Srebrna medalistka (w drużynie) igrzysk europejskich (2015) – indywidualnie była 4. w biegu na 100 metrów oraz trzecia w biegu na 200 metrów i w sztafecie 4 × 100 metrów.
Podczas uniwersjady (2015) odpadła w eliminacjach na 100 metrów i w półfinale na 200 metrów.
Dziewięciokrotna mistrzyni Austrii (bieg na 60 metrów – hala 2015; bieg na 100 metrów – 2014 i 2015; bieg na 200 metrów – hala 2015; sztafeta 4 × 100 metrów – 2009 i 2015; sztafeta 4 × 200 metrów – hala 2009, hala 2010 oraz sztafeta 4 × 400 metrów – 2010).
Bobsleje.
Występy w bobslejach rozpoczęła w 2012. Wielokrotna uczestniczka zawodów pucharu świata, w parze z Christiną Hengster zajęły 3. miejsce w zawodach pucharze Europy (2014) oraz 9. lokatę podczas mistrzostw Europy w tym samym roku.
Na igrzyskach olimpijskich w Soczi (2014) Kleiser brała udział w rywalizacji dwójek kobiet – w parze z Hengster wzięła udział w pierwszych dwóch ślizgach, w dwóch kolejnych zastąpiła ją Alexandra Tüchi. Austriaczki zostały sklasyfikowane na 15. pozycji.

</doc>
<doc id="3670214" url="https://pl.wikipedia.org/wiki?curid=3670214" title="Podróż (ujednoznacznienie)">
Podróż (ujednoznacznienie)



</doc>
<doc id="3670215" url="https://pl.wikipedia.org/wiki?curid=3670215" title="Pośrednia Sieczkowa Turnia">
Pośrednia Sieczkowa Turnia

Pośrednia Sieczkowa Turnia – jedna z trzech Sieczkowych Turni we wschodniej grani Świnicy w polskich Tatrach Wysokich. Wznosi się na wysokość ok. 2205 m, ale nie w grani Sieczkowych Turni, lecz poniżej, na wschodnich stokach tej grani, nad Dolinką Buczynową. Stanowi wschodnie odgałęzienie Skrajnej Sieczkowej Turni (2220 m). Oddzielona jest od niej Niżnim Sieczkowym Siodełkiem (ok. 2195 m).
Nazwy Sieczkowych Turni wprowadził w 2013 r. Władysław Cywiński. Upamiętnił w ten sposób dawnego przewodnika tatrzańskiego – górala Macieja Gąsienicę Sieczkę.
Od Pośredniej Sieczkowej Turni opada do Dolinki Buczynowej główna ściana Sieczkowych Turni o wysokości około 350 m. Jej orograficznie prawe ograniczenie tworzy żleb opadający z Zadniej Sieczkowej Przełączki. Mniej więcej w połowie wysokości ścianę przecina skośny, trawiasto-płytowy zachód. Ściana poniżej zachodu jest na razie niezdobyta. Jej dolnym ograniczeniem jest również skośny (ale w przeciwnym kierunku) Komin Sawickiego, ciągnący się aż do żlebu spod Zadniej Sieczkowej Przełączki. W dolnej części jest to komin, wyżej przechodzący w żleb, a u samej góry w zachód. Prowadzi nim jedna z dróg wspinaczkowych (III stopień w skali trudności UIAA) i jej wariant skośnym zachodem (IV stopień). Dolna część ściany poniżej Komina Sawickiego tworzy Filar Biela, którym również prowadzi droga wspinaczkowa (V stopień).
Pierwsze przejście wschodniej ściany Pośredniej Sieczkowej Turni (Kominem Sawickiego): Jerzy Sawicki i Jan Zaunar 2 sierpnia 1951 r. Pierwsze przejście zimowe: Krzysztof Berbeka i Jerzy Mitkiewicz 18 grudnia 1953 r.

</doc>
<doc id="3670216" url="https://pl.wikipedia.org/wiki?curid=3670216" title="Polska Wersja">
Polska Wersja

Polska Wersja – polski zespół muzyczny wykonujący hip-hop. Powstał w 2012 roku w Warszawie z inicjatywy raperów Jana i Hinola.
Debiutancki album formacji zatytułowany "Powrót do przeszłości" ukazał się 26 października 2013 roku nakładem wytwórni muzycznej Pro Rec. W ramach promocji do pochodzących z płyty piosenek „Licz na siebie” i „Nie wiem, czy to świat zwariował” zostały zrealizowane teledyski. Rok później grupa gościła na debiutanckiej produkcji, związanego z kolektywem Ciemna Strefa – rapera Nizioła pt. "Pretekst" w utworze „W razie w”. Muzycy wystąpili także w wideoklipie zrealizowanym do tejże piosenki.
Na początku 2015 roku Polska Wersja na mixtape’ie zatytułowanym "Tempo Mixtape" gościła rapera i producenta muzycznego Małacha. Raperzy wystąpili w promowanej teledyskiem piosence „Nie chwal dnia...”. W listopadzie tego samego roku muzycy wystąpili gościnnie na debiutanckim albumie, znanego z występów w zespole Dixon37 Resta pt. "Wiara, nadzieja, miłość" w piosence „Nie powiem ci jak żyć”. 11 marca 2016 roku do sprzedaży trafił drugi album studyjny zespołu pt. "Notabene". Wydawnictwo ukazało się nakładem oficyny District Area. Nagrania promowane teledyskami do utworów „Kombinatoryka” i „To już nie to jest” zadebiutowały na 2. miejscu polskiej listy przebojów – OLiS.

</doc>
<doc id="3670220" url="https://pl.wikipedia.org/wiki?curid=3670220" title="Korczakowski">
Korczakowski

Osoby o nazwisku Korczakowska / Korczakowski:
zobacz też:

</doc>
<doc id="3670225" url="https://pl.wikipedia.org/wiki?curid=3670225" title="Marian Janelli">
Marian Janelli

Marian Janelli (ur. 23 stycznia 1873 w Rożniatowie, zm. 19 września 1945 w Leśnej Podlaskiej) – polski doktor praw, nauczyciel, autor podręczników szkolnych.
Życiorys.
Urodził się 23 stycznia 1873 w Rożniatowie. W 1893 ukończył ósmą klasę z wynikiem celującym i zdał egzamin dojrzałości w C. K. Gimnazjum w Stanisławowie w 1893. Od 1893 do 1904 studiował na Uniwersytecie Lwowskim: na Wydziale Filozoficznym, gdzie uzyskał stypendium oraz na Wydziale Prawa, który ukończył uzyskując stopień naukowy doktora w 1902. 
Podjął pracę nauczyciela od 6 listopada 1902. Jesienią 1902 został mianowany zastępcą nauczyciela w C. K. V Gimnazjum we Lwowie. 28 listopada 1904 zdał nauczycielski egzamin podstawowy w zakresie historii i geografii. W połowie 1905 został mianowany zastępcą nauczyciela w C. K. Gimnazjum w Nowym Sączu a 19 czerwca 1905 został mianowany nauczycielem rzeczywistym. 21 czerwca 1906 i pod koniec 1907 jako nauczyciel rzeczywisty został przeniesiony do filii C. K. V Gimnazjum we Lwowie. Od 1908 pracował na posadzie profesora w C. K. VIII Gimnazjum we Lwowie. Następnie uczył języka polskiego w Prywatnym Gimnazjum im. Adama Mickiewicza we Lwowie.
Był działaczem Towarzystwa Nauczycieli Szkół Wyższych, w 1909 delegatem do Komitetu, w październiku 1909 pełnił funkcję sekretarza na Polskim Kongresie Pedagogicznym we Lwowie oraz był przewodniczącym sekcji szkolnictwa średniego, w maju 1910 został wybrany zastępczą członka zarządu głównego TNSW. Został też członkiem zarządu. Przed 1914 był dyrektorem biura zarządu głównego TNSW. Według stanu z 1912 był członkiem Towarzystwa Historycznego. Był wiceprezesem Związku Galicyjskich Towarzystw Urzędników i Nauczycieli oraz prezesem Związku Państwowego Austriackich Towarzystw Nauczycieli Szkół Średnich.
Został odznaczony austro-węgierskim Krzyżem Jubileuszowym dla Cywilnych Funkcjonariuszów Państwowych. Po wybuchu I wojny światowej w 1914 przebywał w Wiedniu. Tam w 1915 został członkiem zarządu Polskiego Archiwum Wojennego. Jako c. k. profesor rozporządzeniem z 16 lutego 1916 został przydzielony z C. K. VIII Gimnazjum we Lwowie do C. K. Gimnazjum Męskiego w Sanoku, uczył historii, języka łacińskiego, geografii. 19 kwietnia 1916 otrzymał tytuł profesora VIII rangi. Współpracował z zawiązanym w lutym 1916 Kołem Ligi Kobiet Miasta Sanoka. W 1918 był nadal przydzielony do C. K. VIII Gimnazjum Realnego we Lwowie z polskim językiem wykładowym. 
Z dniem 1 lipca 1919 został powołany do pracy w Radzie Szkolnej Krajowej w charakterze wizytatora. Jako wizytator okręgowy szkół od 1921 sprawował stanowisko naczelnika Wydziału II Szkolnictwa Średniego w Kuratorium Okręgu Szkolnego Lwowskiego. W tym czasie równolegle wykładał w Państwowym Wyższym Kursie Nauczycielskim we Lwowie, Towarzystwie Szkoły Handlowej. Jako wizytator KOSL 17 marca 1925 został mianowany naczelnikiem wydziału tamże. W 1928 został przeniesiony w stan spoczynku. W wyborach samorządowych 1934 uzyskał mandat radnego Rady Miasta Lwowa z ramienia listy endeckiej (jego zastępcą został adw. dr Bogusław Longchamps de Berier) i pełnił mandat radnego. Po zaprzysiężeniu na urząd prezydenta Lwowa dr. Stanisława Ostrowskiego, został wybrany delegatem rady do komitetu nagrody historycznej im. Szajnochy.
Po wybuchu II wojny światowej 1939 wyjechał z rodziną ze Lwowa i osiadł w Leśnej Podlaskiej. Podczas okupacji niemieckiej podjął działalność w ramach tajnego nauczania. Na przełomie 1944/1945 był nauczycielem w Liceum Pedagogicznym w Leśnej Podlaskiej.
Opublikował tomik poezji, był autorem podręczników szkolnych, w 1915 był wydawcą pisma „Szkoła Polska” w Wiedniu, a w publikował w czasopiśmie „Rozgrywka”, używając pseudonimów „John Ly” oraz „żongler”.
Jego żoną była Stefania z domu Drozd, z którą miał córki Marię (ur. 1906), Albinę (zm. w 1919 w wieku 5 lat) oraz synów Ludomira (ur. 1903), Stefana Benedykta (ur. 1908). 
Zmarł 19 września 1945 w Leśnej Podlaskiej. Został pochowany na Cmentarzu Świętej Rodziny we Wrocławiu.

</doc>
<doc id="3670228" url="https://pl.wikipedia.org/wiki?curid=3670228" title="Elżbieta Skrzydlewska">
Elżbieta Skrzydlewska

Elżbieta Skrzydlewska (ur. 10 maja 1960 w Białymstoku) – polski naukowiec, profesor nauk farmaceutycznych, chemik specjalizująca się w biochemii procesów oksydoredukcyjnych. Prodziekan ds. Nauki Wydziału Farmaceutycznego z Oddziałem Medycyny Laboratoryjnej Uniwersytetu Medycznego w Białymstoku.
Życiorys.
W 1975 ukończyła szkołę podstawową, a w 1979 I Liceum Ogólnokształcące im. Adama Mickiewicza w Białymstoku. W tym samym roku rozpoczęła studia w Filii Uniwersytetu Warszawskiego w Białymstoku na kierunku chemia. Dyplom z wyróżnieniem za pracę magisterską „Zastosowanie miareczkowania kulometrycznego do wyznaczania stałych równowag proteolitycznych” pod kierunkiem prof. Adama Hulanickiego odebrała w 1985.
W 1984 rozpoczęła pracę naukową w Zakładzie Analizy Instrumentalnej Akademii Medycznej w Białymstoku, gdzie pracowała na stanowiskach od asystenta-stażysty do adiunkta, uzyskując w tym czasie stopień naukowy doktora nauk medycznych w zakresie biologii medycznej za osiągnięcie pt. „Wpływ etanolu i acetaldehydu na aktywność enzymów proteolitycznych” (promotor: prof. Krzysztof Worowski). W 1998 rozpoczęła pracę w Zakładzie Chemii Nieorganicznej i Analitycznej Akademii Medycznej w Białymstoku na stanowisku adiunkta. W tym samym roku uzyskała stopień naukowy doktora habilitowanego nauk farmaceutycznych na podstawie rozprawy pt. „Metanol i jego metabolity jako modyfikatory systemu oksydoredukcyjnego i proteolityczno-antyproteolitycznego”. W 1999 została kierownikiem Zakładu Chemii Nieorganicznej i Analitycznej. W 2003 roku uzyskała tytuł naukowy profesora nauk farmaceutycznych.
Zastępca Przewodniczącego Komisji Nauk Chemicznych i Fizycznych Oddziału w Olsztynie i Białymstoku z siedzibą w Olsztynie Polskiej Akademii Nauk. Członek Zespołu Chromatografii i Technik Pokrewnych Komitetu Chemii Analitycznej Polskiej Akademii Nauk. W latach 2002–2008 prodziekan Wydziału Farmaceutycznego Akademii Medycznej w Białymstoku. Od 2008 do 2016 dziekan, a od 2016 prodziekan do spraw nauki Wydziału Farmaceutycznego z Oddziałem Medycyny Laboratoryjnej Uniwersytetu Medycznego w Białymstoku.
Odznaczona Złotym Krzyżem Zasługi (2010) oraz Krzyżem Kawalerskim Orderu Odrodzenia Polski (2020).

</doc>
<doc id="3670229" url="https://pl.wikipedia.org/wiki?curid=3670229" title="Packwood (Anglia)">
Packwood (Anglia)

Packwood – wieś w Anglii, w West Midlands, w dystrykcie (unitary authority) Solihull. Leży 17.4 km od miasta Birmingham i 147.7 km od Londynu. W 1931 roku civil parish liczyła 990 mieszkańców.

</doc>
<doc id="3670233" url="https://pl.wikipedia.org/wiki?curid=3670233" title="I Międzynarodowe Klubowe Zawody Spadochronowe Gliwice 1975">
I Międzynarodowe Klubowe Zawody Spadochronowe Gliwice 1975

 I Międzynarodowe Klubowe Zawody Spadochronowe Gliwice 1975 – odbyły się 22–23 maja 1975 roku. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronat nad Zawodami sprawowało "Towarzystwo Miłośników Ziemi Gliwickiej". Do dyspozycji skoczków był samolot An-2TD "SP-ANW". Skoki wykonywano z wysokości 1000 m i opóźnieniem 0-5 sekund i wykonano 96 skoków.
Rozegrane kategorie.
Zawody rozegrano w dwóch kategoriach spadochronowych:
Uczestnicy zawodów.
W zawodach brało udział 22 zawodników.
Wyniki zawodów.
W zawodach wzięły udział reprezentacje aeroklubów z dwóch krajów: , .

</doc>
<doc id="3670235" url="https://pl.wikipedia.org/wiki?curid=3670235" title="Kościół św. Antoniego Padewskiego w Hucie">
Kościół św. Antoniego Padewskiego w Hucie

Kościół św. Antoniego Padewskiego – katolicki kościół filialny zlokalizowany w Hucie, w powiecie czarnkowsko-trzcianeckim, w województwie wielkopolskim, przy ul. Poznańskiej 11. Należy do parafii św. Andrzeja Boboli w Gębicach.
Historia i architektura.
Świątynię zbudowano w 1910. Jest to obiekt ceglany, otynkowany, z wieżą na osi i kolumnowym portykiem. Na wieży umieszczony jest okrągły zegar.

</doc>
<doc id="3670236" url="https://pl.wikipedia.org/wiki?curid=3670236" title="Miasteczko Middlemarch">
Miasteczko Middlemarch

Miasteczko Middlemarch ("Middlemarch, A Study of Provincial Life") - powieść George Eliot wydana w latach 1871–1872. Akcja dzieje się w fikcyjnym miasteczku Middlemarch w English Midlands w latach 1829–32. Powieść obejmuje kilka osobnych, ale krzyżujących się historii i dużą liczbę postaci. Ważne tematy to: status kobiet, natura małżeństwa, idealizm, egoizm, hipokryzja, reformy polityczne i edukacja. 
Pomimo mieszanych recenzji w chwili publikacji, książka jest teraz uznawana za najlepsze dzieło autorki i jedną z najważniejszych powieści w kanonie literatury angielskiej.
W stworzonym w 2015 roku przez krytyków BBC rankingu 100 najlepszych brytyjskich powieści w historii, "Middlemarch" zajęło pierwsze miejsce.
Polskie wydanie ukazało się w 2002 roku (Prószyński i S-ka, tłum. Anna Przedpełska-Trzeciakowska).
Fabuła.
Fabuła książki opiera się na życiu dwóch najważniejszych postaci - Dorothei Brooke i Tertiusa Lydgate’a.
Dorothea Brooke.
Dorothea miała wyjść za właściciela ziemskiego sir Jamesa Chettama, ale wybrała pastora Edwarda Casaubona. Okazuje się, że intelektualne plany pastora są nierealne, nie uważa też żony za równą sobie partnerkę, w końcu umiera. Ona poznaje jego młodego kuzyna Willa Ladislawa, jednak w testamencie mąż zakazuje jej go poślubić. Mimo to pobierają się.
Tertius Lydgate.
Młody lekarz Tertius Lydgate przybywa do Middlemarch. Żeni się z piękną córką burmistrza Rosamond Vincy, ale nie może jej zapewnić odpowiednio wysokiego poziomu życia. Lydgate umiera w wieku 50 lat, Rosamond wychodzi za zamożnego lekarza. 
Pozostali bohaterowie.
Brat Rosamond, Fred Vincy, chce poślubić Mary Garth, jej jednak nie podoba się jego chęć zostania pastorem. Gdy Fred wpada w problemy finansowe, postanawia zostać zarządcą majątku ziemskiego, co pozwala mu ożenić się z Mary. Mają trzech synów.
Lokalny finansista, pobożny pan Bulstrode, jest szantażowany przez Johna Rafflesa, który wie o jego podejrzanych transakcjach w początkach kariery. Bulstrode przyspiesza śmierć poważnie chorego Rafflesa. Finansista musi opuścić miasteczko w niesławie.

</doc>
<doc id="3670239" url="https://pl.wikipedia.org/wiki?curid=3670239" title="Graby (Wielka Brytania)">
Graby (Wielka Brytania)

Graby – przysiółek w Anglii, w Lincolnshire. Leży 43.3 km od miasta Lincoln i 150.3 km od Londynu. W latach 1870–1872 osada liczyła 19 mieszkańców. Graby jest wspomniana w Domesday Book (1086) jako "Graby".

</doc>
<doc id="3670246" url="https://pl.wikipedia.org/wiki?curid=3670246" title="Stefan Lewicki">
Stefan Lewicki



</doc>
<doc id="3670263" url="https://pl.wikipedia.org/wiki?curid=3670263" title="Kajtalun">
Kajtalun

Kajtalun (arab. كيتلون) – miejscowość w Syrii, w muhafazie Hama. W 2004 roku liczyła 1858 mieszkańców.

</doc>
<doc id="3670266" url="https://pl.wikipedia.org/wiki?curid=3670266" title="Zighrin">
Zighrin

Zighrin (arab. زغرين) – miejscowość w Syrii, w muhafazie Hama. W 2004 roku liczyła 2327 mieszkańców.

</doc>
<doc id="3670267" url="https://pl.wikipedia.org/wiki?curid=3670267" title="Ar-Rubba">
Ar-Rubba

Ar-Rubba (arab. الربا) – miejscowość w Syrii, w muhafazie Hama. W 2004 roku liczyła 1813 mieszkańców.

</doc>
<doc id="3670268" url="https://pl.wikipedia.org/wiki?curid=3670268" title="Non">
Non



</doc>
<doc id="3670270" url="https://pl.wikipedia.org/wiki?curid=3670270" title="Non (chleb)">
Non (chleb)

Non – uzbecki płaski i okrągły chleb wypiekany w tradycyjnych glinianych piecach zwanych tandyr, przyklejany do wewnętrznych ścianek pieca, przez co powierzchnia chleba jest udekorowana odciśniętym wzorem.

</doc>
<doc id="3670271" url="https://pl.wikipedia.org/wiki?curid=3670271" title="Zámčisko (Wysoki Jesionik)">
Zámčisko (Wysoki Jesionik)

Zámčisko (historyczna nazwa ) – szczyt o wysokości 1325 m n.p.m. (podawana jest też wysokość 1323,0 m n.p.m.) w paśmie górskim Wysokiego Jesionika (), w północno-wschodnich Czechach, w Sudetach Wschodnich, na Morawach, w obrębie gminy Loučná nad Desnou, oddalony o około 3,8 km na południowy zachód od szczytu góry Pradziad (). Rozległość szczytu wraz ze stokami (powierzchnia stoków) szacowana jest na około 0,7 km², a średnie nachylenie wszystkich stoków wynosi około 16°.
Charakterystyka.
Zámčisko (podobnie jak np. Velký Děd) z uwagi na nieprzekraczającą minimalną wysokość pomiędzy szczytem i najniższym punktem przełęczy (minimalna deniwelacja względna) w kierunku szczytu Velký Máj (min. 5 m) nie jest przez niektórych autorów zaliczony jako odrębna góra. Traktowany raczej jako wydłużenie stoku góry Velký Máj.
Lokalizacja.
Szczyt Zámčisko położony jest nieco na południe od centrum pasma Wysokiego Jesionika, leżący niemalże w centrum części Wysokiego Jesionika (mikroregionie) o nazwie Masyw Pradziada (), dopiętym od północy do grzbietu (grzebienia) głównego góry Pradziad, biegnącego od przełęczy Skřítek do przełęczy Červenohorské sedlo, z grzbietem bocznym na którym położone są jego dwa szczyty drugorzędne. Jest szczytem słabo widocznym m.in. z drogi okalającej połać szczytową góry Pradziad (widoczny nieco poniżej pomiędzy szczytami Velký Máj i Jelení hřbet, ale łatwo go pomylić z drugorzędnym szczytem Zámčisko–S), a z innego charakterystycznego punktu widokowego – z drogi okalającej szczyt góry Dlouhé stráně jest również trudno dostrzegalny (widoczny poniżej przełęczy pomiędzy szczytami Velký Máj i Kamzičník, a powyżej szczytu Malá Jezerná). Cały grzbiet masywu Zámčisko jest bardzo dobrze widoczny m.in. z okolicy chaty Františkova myslivna.
Szczyt wraz ze stokami ograniczają: od południa mało wybitna przełęcz o wysokości 1322 m n.p.m. w kierunku szczytu Velký Máj, od zachodu dolina potoku Zámecký potok oraz od północy i północnego wschodu dolina potoku Divoká Desná, płynącego w żlebie "Medvědí důl". W otoczeniu szczytu Zámčisko znajdują się następujące szczyty: od południa Velký Máj, od południowego zachodu Jelení hřbet, od północnego zachodu: Hubertka, Velká Jezerná–JV i Nad soutokem, od północnego wschodu Petrovy kameny i Vysoká hole–JZ oraz od wschodu Kamzičník.
Szczyt główny.
Bezpośrednio na sam szczyt główny nie prowadzi żaden szlak turystyczny. Połać szczytowa znajduje się wśród znacznego przerzedzenia boru świerkowego, na skraju polany pokrytej m.in. bardzo popularną rośliną występującą w paśmie Wysokiego Jesionika, a mianowicie borówką czarną. Połać szczytowa jest punktem widokowym (widać z niej m.in. wieżę na szczycie góry Pradziad). Na połaci szczytowej nie ma punktu geodezyjnego. Warto dodać, że szczyt oznaczony tylko na szczegółowych mapach. Państwowy urząd geodezyjny o nazwie () w Pradze podaje jako najwyższy punkt – szczyt – o wysokości 1324,5 m n.p.m. i współrzędnych geograficznych (). 
Dojście do szczytu następuje ze ścieżki głównej grzbietu góry Pradziad i czerwonego szlaku turystycznego . Idąc z przystanku turystycznego "Vysoká hole" w kierunku skrzyżowania turystycznego "Nad Malým kotlem", napotkamy na szczyt Kamzičník, od którego należy przebyć odcinek o długości około 300 m, a następnie należy skręcić w prawo na biegnącą ścieżkę, po której należy przejść odcinek o długości około 1,25 km dochodząc w ten sposób do połaci szczytowej, po czym orientacyjnie po około 100 m idąc z tej ścieżki w prawo dojdziemy do szczytu. Z uwagi jednak na ochronę cennego ekosystemu całego utworzonego tu rezerwatu przyrody dojście na szczyt nie jest zalecane.
Szczyty drugorzędne.
Zámčisko poza szczytem głównym, ma również dwa szczyty drugorzędne, położone na grzbiecie głównym masywu Zámčisko, biegnącym na kierunku południowy wschód – północny zachód. Pierwszy Zámčisko–S mający kopulasty kształt części szczytowej oraz nieco niżej położona (na końcu grzbietu Zámčiska) grupa skalna o długości około 200 m, z drugim drugorzędnym szczytem określonym jako Zámčisko–SZ lub też jako "Jesenické Zámčisko". Szczyty Zámčisko i Zámčisko–S oddzielone są przełęczą położoną na wysokości 1250 m n.p.m.. Na skalisku drugorzędnego szczytu Zámčisko–S zaznaczono krzyżykiem najwyższy jego punkt mający wysokość 1263,6 m n.p.m.. Oba drugorzędne szczyty są rozpoznawalne z biegnącego koło nich zielonego szlaku turystycznego . Dojście do drugorzędnego szczytu Zámčisko–SZ o urwiskowych stokach następuje ze ścieżki o długości około 350 m, biegnącej z górnej pętlicy na zielonym szlaku turystycznym .
Stoki.
W obrębie szczytu można wyróżnić trzy następujące zasadnicze stoki:
Wszystkie stoki są zalesione w zdecydowanej większości borem świerkowym, ze zmiennością wysokości zalesienia, z występującymi nielicznymi polanami i przerzedzeniami. U podnóża stoku północno-zachodniego występuje grupa skalna, z drugorzędnym szczytem Zámčisko–SZ, natomiast na stokach brak jest większych pojedynczych skalisk.
Stoki mają stosunkowo strome, jednolite i zróżnicowane nachylenia. Średnie nachylenie stoków waha się bowiem od 13° (stok północno-zachodni) do 23° (stok północno-wschodni). Średnie nachylenie wszystkich stoków góry (średnia ważona nachyleń stoków) wynosi około 16°. Maksymalne średnie nachylenie stoku północno-wschodniego, na wysokościach około 1150 m n.p.m., w pobliżu płynącego potoku Divoká Desná na odcinku 50 m nie przekracza 40°. Przez stok północno-zachodni i zachodni przebiega jedyna droga w obrębie wszystkich stoków, która została pokryta asfaltem na trasie od przystanku turystycznego o nazwie "Zámčisko" do skrzyżowania turystycznego "U Františkovy myslivny" oraz inne nieliczne, na ogół nieoznakowane ścieżki (m.in. w okolice grupy skalnej). Przemierzając je zaleca się korzystanie ze szczegółowych map, z uwagi na zawiłości ich przebiegu, zalesienie oraz zorientowanie w terenie.
Geologia.
Pod względem geologicznym Zámčisko ze stokami należy do jednostki określanej jako warstwy vrbneńskie i zbudowane jest ze skał metamorficznych: głównie fyllitów, fyllonitów (muskowitów, biotytów, chlorytów), gnejsów, amfibolitów, kwarcytów i blasto-mylonitów, skał osadowych głównie meta-zlepieńców oraz skał magmowych głównie meta-granitoidów.
Obszar Zámčiska był przedmiotem wielu badań geologicznych, w wyniku których stwierdzono w jego masywie występowanie takich minerałów jak baryt czy piryt. Bohuslav Fojt i Dušan Kopa podczas badań w 1995 roku stwierdzili ponadto występowanie w tym rejonie minerałów szlachetnych takich jak m.in.: granat, turmalin i cyrkon oraz wielu innych minerałów m.in.: apatytów, allanitów, epidotów i serycytów.
Wody.
Grzbiet główny (grzebień) góry Pradziad, biegnący od przełęczy Skřítek do przełęczy Červenohorské sedlo oraz dalej do przełęczy Ramzovskiej () jest częścią granicy Wielkiego Europejskiego Działu Wodnego, dzielącej zlewiska Morza Bałtyckiego i Morza Czarnego. 
Szczyt wraz ze stokami położony jest na północny zachód od tej granicy, należy więc do zlewni Morza Czarnego, do którego płyną wody m.in. z dorzecza Dunaju, będącego przedłużeniem płynących z tej części Wysokiego Jesionika górskich potoków (m.in. płynących w pobliżu potoków: Zámecký potok czy Divoká Desná). Ze stoku zachodniego płynie krótki, nienazwany potok będący dopływem wspomnianego potoku o nazwie Zámecký potok. W obrębie szczytu i stoków nie występują m.in. wodospady czy kaskady.
Ochrona przyrody.
Szczyt główny oraz górne części stoków od szczytu do wysokości (1260–1290) m n.p.m. znajdują się w otoczeniu narodowego rezerwatu przyrody Praděd powstałego w 1991 roku o powierzchni około 2031 ha, z połączenia 6 odrębnych rezerwatów: "Petrovy kameny", "Velká kotlina", "Malá kotlina", "Vrchol Pradědu", "Divoký důl" i "Bílá Opava", będącego częścią wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt. Na stokach nie utworzono żadnych obiektów nazwanych pomnikami przyrody oraz nie wytyczono żadnych ścieżek dydaktycznych.
Turystyka.
W obrębie szczytu i stoków nie ma żadnego schroniska lub hotelu górskiego, natomiast w odległości około 3 km w kierunku północno-wschodnim od szczytu, przy drodze Hvězda – Pradziad, na stoku góry Petrovy kameny znajdują się hotele górskie: Ovčárna i Figura oraz schronisko Sabinka. Nieco dalej, bo około 3,8 km na północny wschód od szczytu, na wieży Pradziad: hotel Praděd, około 3,2 km na północny wschód od szczytu schronisko Barborka i około 3 km na północny wschód od szczytu hotel Kurzovní chata. Ponadto w odległości około 1,3 km na północny zachód od szczytu położona jest jedna z najstarszych chat Wysokiego Jesionika Františkova myslivna, postawiona w 1865 roku przez rodzinę Kleinów, wówczas jako chata łowiecka. Obecnie służy jako niewielkie schronisko turystyczne z ograniczoną bazą noclegową, dysponujące tylko 16 miejscami (własność prywatna).
Kluczowym punktem turystycznym jest skrzyżowanie turystyczne położone w odległości około 1540 m na północny zachód od szczytu o nazwie () z podaną na tablicy informacyjnej wysokością 970 m, przez które przechodzi jedyny zielony szlak turystyczny . 
Szlaki turystyczne, rowerowe i trasy narciarskie.
Klub Czeskich Turystów () wytyczył w obrębie szczytu i stoków jeden szlak turystyczny na trasie:
Przez masyw Zámčisko nie przechodzi żaden szlak rowerowy. W jego obrębie nie poprowadzono również żadnej trasy narciarstwa biegowego i żadnej trasy narciarstwa zjazdowego.

</doc>
<doc id="3670272" url="https://pl.wikipedia.org/wiki?curid=3670272" title="Manti">
Manti

Manti – tureckie lub środkowoazjatyckie pierogi smażone lub gotowane, faszerowane jagnięciną, wołowiną, ziemniakami lub dynią i polewane roztopionym masłem, śmietaną, sosem pomidorowym lub sosem jogurtowo-czosnkowym.

</doc>
<doc id="3670277" url="https://pl.wikipedia.org/wiki?curid=3670277" title="Stefek Burczymucha">
Stefek Burczymucha

Stefek Burczymucha – wiersz dla dzieci Marii Konopnickiej opublikowany w 1895 roku w zbiorze "Szczęśliwy światek".
Wiersz opowiada o chłopcu, który lubił się przechwalać i popisywać swoją rzekomą odwagą. Kiedy jednak pewnego dnia obudziła go mysz, uciekł przerażony sądząc, że to jakaś groźna bestia.

</doc>
<doc id="3670279" url="https://pl.wikipedia.org/wiki?curid=3670279" title="Wojciech Miltyk">
Wojciech Miltyk

Wojciech Miltyk (ur. 1969) – polski naukowiec, farmaceuta, profesor nauk farmaceutycznych. Dziekan Wydziału Farmaceutycznego z Oddziałem Medycyny Laboratoryjnej Uniwersytetu Medycznego w Białymstoku, prezes Polskiego Towarzystwa Farmaceutycznego Oddział Białystok.
Życiorys.
Ukończył Liceum Ogólnokształcące im. Mikołaja Kopernika w Sokółce. W 1995 ukończył studia na kierunku farmacja na Akademii Medycznej w Białymstoku, po czym rozpoczął pracę w Zakładzie Chemii i Analizy Leków tejże uczelni. W 2000 uzyskał na Śląskiej Akademii Medycznej w Katowicach stopień naukowy doktora nauk farmaceutycznych za pracę pod kierunkiem prof. Jerzego A. Pałki pt. „Regulacyjna rola kwasu 1-pirolino-5-karboksylowego w procesie biosyntezy kolagenu”. W latach 2000–2003 odbył staże naukowe w Uniwersytecie Karoliny Północnej w Chapel Hill oraz National Cancer Institute we Frederick. W 2003 uzyskał specjalizację pierwszego stopnia z farmacji aptecznej. Na podstawie osiągnięć naukowych i złożonej rozprawy „Ocena molekularnych mechanizmów zaburzeń metabolicznych w patologicznych liniach komórkowych w celu poszukiwania punktów uchwytu nowych strategii farmakologicznych” w 2012 otrzymał stopień naukowy doktora habilitowanego nauk farmaceutycznych. W 2007 został p.o. kierownika, a w 2013 kierownikiem Samodzielnej Pracowni Analizy Leków Uniwersytetu Medycznego w Białymstoku. W 2018 uzyskał tytuł naukowy profesora.
Członek Komitetu Cytobiologii Wydziału II Nauk Biologicznych i Rolniczych Polskiej Akademii Nauk. Od 2013 Prezes Polskiego Towarzystwa Farmaceutycznego Oddział Białystok. W 2016 wybrany przez Kolegium Elektorów na dziekana Wydziału Farmaceutycznego z Oddziałem Medycyny Laboratoryjnej Uniwersytetu Medycznego w Białymstoku.
W 2020 odznaczony Krzyżem Kawalerskim Orderu Odrodzenia Polski.

</doc>
<doc id="3670289" url="https://pl.wikipedia.org/wiki?curid=3670289" title="RB-57F Canberra">
RB-57F Canberra



</doc>
<doc id="3670291" url="https://pl.wikipedia.org/wiki?curid=3670291" title="Kacko">
Kacko

Kacko – jezioro położone w Polsce, w województwie wielkopolskim, w gminie Okonek, we wsi Pniewo.
Powierzchnia akwenu wynosi około 38,5 ha, a objętość około 1069,4 tysięcy m³. Jest to największe jezioro gminy Okonek. Nad jeziorem znajduje się plaża.

</doc>
<doc id="3670296" url="https://pl.wikipedia.org/wiki?curid=3670296" title="Męskie Granie 2013">
Męskie Granie 2013



</doc>
<doc id="3670299" url="https://pl.wikipedia.org/wiki?curid=3670299" title="TEKA">
TEKA

Teka Group – międzynarodowa korporacja założona w 1924 roku w Niemczech. Specjalizuje się w produkcji urządzeń kuchennych, armatury łazienkowej, pojemników przemysłowych oraz kuchni profesjonalnych.
Teka Group posiada 25 fabryk w Europie, Azji i Ameryce, 57 oddziałów i zatrudnia 4842 pracowników. Swoje produkty sprzedaje w ponad 116 państwach. Oferta produktowa obejmuje zarówno zlewozmywaki i baterie kuchenne, jak i piekarniki, płyty indukcyjne i gazowe, okapy kuchenne, pralki, zmywarki, lodówki.
W Polsce TEKA rozpoczęła działalność w 1994 r.

</doc>
<doc id="3670301" url="https://pl.wikipedia.org/wiki?curid=3670301" title="Męskie Granie 2012">
Męskie Granie 2012



</doc>
<doc id="3670302" url="https://pl.wikipedia.org/wiki?curid=3670302" title="Męskie Granie 2011">
Męskie Granie 2011



</doc>
<doc id="3670308" url="https://pl.wikipedia.org/wiki?curid=3670308" title="Gampsorhynchus">
Gampsorhynchus



</doc>
<doc id="3670310" url="https://pl.wikipedia.org/wiki?curid=3670310" title="Kamila Borkowska">
Kamila Borkowska

Kamila Borkowska (ur. 31 marca 2000) – polska biegaczka narciarska. Medalistka mistrzostw Polski.
Borkowska jest medalistką Ogólnopolskiej Olimpiady Młodzieży. W grudniu 2012, wraz z klubem UKS Rawa Siedlce, zdobyła brązowy medal drużynowych mistrzostw Polski w biegach narciarskich w rywalizacji kobiet. W marcu 2016, także z drużyną z Siedlec (startującą w składzie: Daria Krupa, Justyna Stefaniuk, Kamila Borkowska i Anna Bielecka), zdobyła brązowy medal seniorskich mistrzostw Polski w biegach narciarskich w konkurencji sztafet kobiecych.
W oficjalnych zawodach międzynarodowych rozgrywanych pod egidą FIS'u zadebiutowała w styczniu 2016 w Szczyrbskim Jeziorze, gdzie w zawodach Slavic Cup zajęła 31. miejsce w biegu na 5 km stylem klasycznym i 23. pozycję w biegu na 10 km stylem dowolnym. Dzięki zgromadzonym wówczas 8 punktom uplasowała się na 47. miejscu klasyfikacji generalnej tego cyklu w sezonie 2015/2016.

</doc>
<doc id="3670313" url="https://pl.wikipedia.org/wiki?curid=3670313" title="Gampsorhynchus rufulus">
Gampsorhynchus rufulus



</doc>
<doc id="3670317" url="https://pl.wikipedia.org/wiki?curid=3670317" title="Niżnie Sieczkowe Siodełko">
Niżnie Sieczkowe Siodełko

Niżnie Sieczkowe Siodełko (, , ) – jedna z kilku Sieczkowych Przełączek położonych w długiej wschodniej grani Świnicy w polskich Tatrach Wysokich. Wznosi się na wysokość ok. 2195 m, ale nie w samej grani Sieczkowych Turni, lecz poniżej, na wschodnich stokach tej grani, nad Dolinką Buczynową, między Skrajną Sieczkową Turnią (ok. 2220 m) a Pośrednią Sieczkową Turnią (ok. 2220 m). Znajduje się wąskim żlebku opadającym z Wyżniego Sieczkowego Siodełka.
Dawniej przełączka nie miała nazwy. Nadał ją dopiero w 2013 r. Władysław Cywiński. Upamiętnił w ten sposób dawnego przewodnika tatrzańskiego – górala Macieja Gąsienicę Sieczkę, pierwszego zdobywcę wielu szczytów tatrzańskich.
Niżnie Sieczkowe Siodełko znajduje się poza szlakami turystycznymi. Prowadzi natomiast przez niego droga wspinaczkowa z Dolinki Buczynowej przez Komin Sawickiego (III stopień w skali trudności UIAA).

</doc>
<doc id="3670323" url="https://pl.wikipedia.org/wiki?curid=3670323" title="Marta Borkowska">
Marta Borkowska

Marta Borkowska (ur. 26 grudnia 1982) – polska lekkoatletka specjalizująca się w skoku wzwyż. Medalistka mistrzostw Polski.
Kariera.
Borkowska kilkukrotnie zdobywała medale mistrzostw Polski w kategorii seniorów – w rywalizacji na otwartym stadionie zdobyła brązowy medal w skoku wzwyż w 2005 roku (wynikiem 1,81 m), a w rywalizacji halowej zdobyła w tej konkurencji srebrny medal w 2005 (1,79 m) i brązowy rok później (1,74 m).
Jest także medalistką młodzieżowych mistrzostw Polski.
Rekord życiowy: 1,84 m (hala; 21 stycznia 2005, Lublin), 1,87 m (stadion; 27 maja 2006, Biała Podlaska)

</doc>
<doc id="3670328" url="https://pl.wikipedia.org/wiki?curid=3670328" title="Stefan Lewicki (nauczyciel)">
Stefan Lewicki (nauczyciel)

Stefan Franciszek (de Rogala) Lewicki (ur. 8 stycznia 1891 w Radymnie, zm. 16 listopada 1979 w Krynicy-Zdroju) – polski nauczyciel.
Życiorys.
Stefan Franciszek Lewicki urodził się 8 stycznia 1891 w Radymnie. Jego przodkami byli Ignacy Adam Lewicki (kasztelan inflancki w latach 1769–1778, zm. 1788) i Marcjanna z rodu Tarnawieckich (zm. 1754), przybyli do Sanoka z Inflant (ich epitafium ufundowano w kościele Franciszkanów w Sanoku). Pochodził z rodziny wyznania greckokatolickiego, był synem Bronisława Włodzimierza de Rogala Lewickiego (w latach 90. adiunkt C. K. Sądu Powiatowego w Radymnie, do około 1901 radca i prezes C. K. Sądu Powiatowego w Wiśniowczyku, około 1901 radca w C. K. Sądzie Obwodowym w Sanoku, c.k. radca sądowy, prezes sądu, tajny radca dworu, zm. 13 grudnia 1901) i Olimpii z domu Zachariasiewicz herbu Abgar (pochodzenia ormiańskiego, zm. 1936). Jego rodzeństwem byli: Helena (wzgl. Halina, ur. 1889, żona Franciszka Löwy, zm. 27 lipca 1979), Edward, Eugeniusz Ignacy (ur. 1892 lub 1893), Maria (ur. 1894, żona Bolesława Drewińskiego, kancelistka, zm. 1982). Rodzina Lewickich zamieszkiwała w Wiśniowczyku, gdzie ojciec rodziny był sędzią, a następnie przeniosła się do Sanoka, gdzie Stefan Lewicki rozpoczął naukę szkolną od czwartej klasy. Na początku XX wieku zamieszkiwał z matką przy ulicy Adama Mickiewicza 364 lub 40.
Uczył się w C. K. Gimnazjum w Sanoku, gdzie w 1911 zdał egzamin dojrzałości (w jego klasie byli m.in. brat Eugeniusz, Stanisław Biega, Jan Polański, Józef Premik, Kazimierz Swoszowski, Paweł Wiktor, Edward Zegarski). W trakcie nauki, po śmierci ojca, pozostawał pod opieką profesora gimnazjum akademickiego we Lwowie, Izydora Gromnickiego. Ukończył studia filologiczne na Uniwersytecie Lwowskim. Podczas I wojny światowej został zmobilizowany do wojska. Jako absolwent studiów filozoficznych uchwałą Rady Miejskiej w Sanoku z 1919 został uznany przynależnym do gminy Sanok. 
16 marca 1920 jako kandydat nauczycielski został mianowany zastępcą nauczyciela w Państwowym Gimnazjum w Sanoku, gdzie uczył języka polskiego, języka łacińskiego, języka greckiego, historii, gimnastyki. Wśród sanockich gimnazjalistów zyskał przydomek „Fusio” (wzgl. „Fusiu”). Rozporządzeniem Kuratorium Okręgu Szkolnego Lwowskiego z 5 lipca 1931 otrzymał na rok szkolny 1931/1932 bezpłatny urlop celem pełnienia obowiązków kierownika Prywatnego Gimnazjum Żeńskiego im. Emilii Plater w Sanoku, następnie na rok szkolny 1932/1933, na rok szkolny 1933/1934, na rok szkolny 1934/1935, zaś dyrektorem tej szkoły był od 1 września 1931 do 31 sierpnia 1936. W szkole uczył języka łacińskiego.
W 1929 był jednym z założycieli sanockiego koła Polskiego Towarzystwa Tatrzańskiego. Był członkiem wspierającym Katolicki Związek Młodzieży Rękodzielniczej i Przemysłowej w Sanoku. W okresie II RP założył w Sanoku Księgarnię Nauczycielską, działającą w kamienicy przy ul. Tadeusza Kościuszki, której był właścicielem w latach 30. po wykupieniu udziałów pozostałych wspólników (pracowali w niej także inni sanoccy nauczyciele: Władysław Kreowski i Antoni Rejnin). Po wybuchu II wojny światowej ewakuował się z Sanoka, po czym przebywał wraz z trójką dzieci w Drohobyczu, zaś po agresji ZSRR na Polskę z 17 września 1939 powrócił do Sanoka. Później, w trakcie okupacji niemieckiej nadal prowadził w mieście ww. księgarnię, zaś w jej pomieszczeniach podjęto działalność tajnego nauczania.
Tuż po zakończeniu wojny przebywał jeszcze w Sanoku. Był jednym z założycieli stowarzyszenia "Towarzystwo Domu Żołnierza Polskiego w Sanoku”, zarejestrowanego 12 marca 1946. W tym czasie z uwagi na zagrożenie dalszym prześladowaniem swojego syna Adama przez UB, wyjechał z Sanoka i zamieszkał w Krynicy-Zdroju. Tam został nauczycielem Liceum im. majora Henryka Sucharskiego, w którym uczył języka łacińskiego w latach 1946-1951, 1959-1964, 1971-1976 do 1979, oraz pełnił stanowisko dyrektora od 1949 do 1950. Poza tym uczył także języka greckiego i niemieckiego. W Krynicy zamieszkiwał przy ulicy Lipowej, później przemianowana na ul. B. Bieruta, obecna ulica Józefa Piłsudskiego, pod numerem 21.
Jego żoną w 1916 została Maria Helena z domu Drewińska (ur. 1892, zm. 1989, córka lekarza dr. Maurycego Drewińskiego i siostrzenica Teodozji Drewińskiej, której brat Bolesław Drewiński został mężem siostry Stefana Lewickiego, Marii), z którą miał dzieci: Zofię (zm. w 1916 mając 1 rok), Mariana (zm. w 1921 mając 1,5 roku), Ewę Barbarę (1921-1991, po mężu Szuber, matka poety Janusza Szubera), Krystynę Jadwigę (ur. 1924), Adama (ur. 1925).
Zmarł 16 listopada 1979 w Krynicy. Został pochowany w grobowcu rodzinnym na cmentarzu przy ul. Rymanowskiej w Sanoku 21 listopada 1979.
Janusz Szuber zawarł odniesienia do osoby swojego dziadka Stefana Lewickiego w poezji swojego autorstwa: w wierszu pt. "Nero", opublikowanym w tomiku poezji pt. "Wpis do ksiąg wieczystych" z 2009, w wierszu "Nikifor", opublikowanym w tomiku poezji pt. "Powiedzieć. Cokolwiek" z 2011, w wierszu pt. "Frajter pućka", opublikowanym w tomiku poezji pt. "Tym razem wyraźnie" z 2014.

</doc>
<doc id="3670334" url="https://pl.wikipedia.org/wiki?curid=3670334" title="Schoeniparus">
Schoeniparus

Schoeniparus – rodzaj ptaka z rodziny dżunglaków (Pellorneidae).
Występowanie.
Rodzaj obejmuje gatunki występujące w orientalnej Azji.
Morfologia.
Długość ciała 10–15 cm, masa ciała 8–23 g.
Systematyka.
Etymologia.
Greckie "skhoinos" – trzcina, sitowie; rodzaj "Parus" , sikora.
Podział systematyczny.
Do rodzaju należą następujące gatunki:

</doc>
<doc id="3670337" url="https://pl.wikipedia.org/wiki?curid=3670337" title="Wasyl Połonyćkyj">
Wasyl Połonyćkyj



</doc>
<doc id="3670339" url="https://pl.wikipedia.org/wiki?curid=3670339" title="Lista sezonów MotoGP">
Lista sezonów MotoGP



</doc>
<doc id="3670341" url="https://pl.wikipedia.org/wiki?curid=3670341" title="Mykyta Bucenko">
Mykyta Bucenko



</doc>
<doc id="3670344" url="https://pl.wikipedia.org/wiki?curid=3670344" title="Ihor Kulczyćkyj">
Ihor Kulczyćkyj



</doc>
<doc id="3670350" url="https://pl.wikipedia.org/wiki?curid=3670350" title="Szczelina w Ciemniaku">
Szczelina w Ciemniaku

Szczelina w Ciemniaku (Studnia w Ciemniaku) – jaskinia w Dolinie Kościeliskiej w Tatrach Zachodnich. Wejście do niej znajduje się w Wąwozie Kraków, na północno-zachodnim stoku Ciemniaka opadającym w stronę Twardej Kopy, na wysokości 2047 m n.p.m. Długość jaskini wynosi 27 metrów, a jej deniwelacja 19 metrów.
Opis jaskini.
Jaskinię stanowi schodząca stromo w dół szczelina bez żadnych większych odgałęzień. Idzie się nią od otworu wejściowego, położonego w niewielkim leju krasowym, do 5-metrowej pochyłej studzienki, dalej w dół do zacisku, gdzie odchodzi w bok krótki korytarzyk. Ciąg główny idzie natomiast przez kilka prożków nadal stromo w dół i po 16 metrach kończy się zawaliskiem.
Przyroda.
Ściany jaskini są mokre. W studzience rosną glony, porosty, mchy i paprocie.
Historia odkryć.
Jaskinia była prawdopodobnie znana od dawna, choć nie ma nigdzie wzmianek na jej temat. W ramach inwentaryzacji jaskiń tatrzańskich jej opis i plan sporządziła w 1994 roku I. Luty przy współpracy J. Pośpiech.

</doc>
<doc id="3670351" url="https://pl.wikipedia.org/wiki?curid=3670351" title="Ma'an (Syria)">
Ma'an (Syria)



</doc>
<doc id="3670352" url="https://pl.wikipedia.org/wiki?curid=3670352" title="Dworiec sporta „Uruczje”">
Dworiec sporta „Uruczje”

Dworiec sporta „Uruczje” (ros. Дворец спорта „Уручье”; biał. Палац спорту „Уручча”, "pałac sportu „Uruczcza”") – hala sportowo-widowiskowa w Mińsku na Białorusi. 
Po trwającej od roku 2008 budowie hala została oficjalnie otwarta w obecności Alaksandra Łukaszenki 18 lutego 2016 roku. Przeznaczona jest ona do rozgrywania zawodów w takich dyscyplinach jak badminton, tenis stołowy, piłka ręczna, koszykówka, tenis czy siatkówka. Na trybunach przy głównym boisku może zasiąść trzy tysiące widzów, zaś przy dwóch boiskach treningowych trzystu. Infrastruktury dopełnia restauracja, sauna, basen, kręgielnia, siłownia, ścianka wspinaczkowa i parking – przystosowane także do potrzeb osób niepełnosprawnych.

</doc>
<doc id="3670353" url="https://pl.wikipedia.org/wiki?curid=3670353" title="Polskie Towarzystwo Przyjaciół Nauk o Ziemi">
Polskie Towarzystwo Przyjaciół Nauk o Ziemi

Polskie Towarzystwo Przyjaciół Nauk o Ziemi – polskie stowarzyszenie założone w roku 1972 w celu popularyzacji i wspierania badań z zakresu nauk o Ziemi.
Jedną z form realizacji statutowych celów jest wydawanie książek poświęconych różnym aspektom przyrody i geologii; Towarzystwo organizuje też odczyty i prelekcje popularnonaukowe. W 2016 r. posiadało osiem oddziałów: dolnośląski, górnośląski, krakowski, pomorski, sudecki, warszawski, zachodniopomorski i ziemi lubuskiej.

</doc>
<doc id="3670354" url="https://pl.wikipedia.org/wiki?curid=3670354" title="Szpara w Zagonnej Turni">
Szpara w Zagonnej Turni

Szpara w Zagonnej Turni (Szpara Shazzy) – jaskinia w Dolinie Małej Łąki w Tatrach Zachodnich. Wejście do nie znajduje się pod północno-wschodnią ścianą Zagonnej Turni, na wysokości 1640 m n.p.m. Długość jaskini wynosi 20 metrów, a jej deniwelacja 15 metrów.
Opis jaskini.
Jaskinią jest szczelina, która na początku ma kształt schodzącej w dół pochylni, a potem staje się pionową szczelinową studzienką kończącą się po kilkunastu metrach.
Na początku studzienki odchodzi z niej na lewo krótki korytarzyk.
Przyroda.
Nacieki i roślinność w jaskini nie występują. Ściany są mokre.
Historia odkryć.
Otwór jaskini zauważył w 1994 roku A. Kurowski wspinając się na Zagonnej Turni. W 1996 roku jaskinię zbadał S. Stefański.
Do tej pory nie sporządzono planu ani opisu jaskini.

</doc>
<doc id="3670355" url="https://pl.wikipedia.org/wiki?curid=3670355" title="Dorna">
Dorna



</doc>
<doc id="3670356" url="https://pl.wikipedia.org/wiki?curid=3670356" title="Złote Przeboje (album Universe)">
Złote Przeboje (album Universe)

Złote przeboje – składanka największych przebojów zespołu Universe wydana pod koniec 1997 roku przez wytwórnię Silverton jeszcze przed premierą studyjnego albumu "Latawce". Dopiero na tym wydawnictwie znalazł się jeden z pierwszych przebojów grupy, zarejestrowany w 1983 roku – "Blues na wpół do piątej rano".

</doc>
<doc id="3670681" url="https://pl.wikipedia.org/wiki?curid=3670681" title="Komin Sawickiego">
Komin Sawickiego

Komin Sawickiego – częściowo żleb, częściowo komin we wznoszących się nad Dolinką Buczynową ścianach Sieczkowych Turni w polskich Tatrach Wysokich. Ma wylot nieco powyżej buli nad piargami u podnóży Sieczkowych Turni i przecina skośnie w lewo (patrząc od dołu) ich ściany. Górą podchodzi aż pod Zadnią Sieczkową Przełączkę. Prowadzi nim droga wspinaczkowa (w zależności od wariantu III lub IV stopień trudności w skali trudności UIAA). W dolnej części komina znajduje się duży próg o wysokości 8 m, w prawej części z nyżą i przewieszką, w lewej z dość łatwą do przejścia rysą. Przejście górnej części możliwe jest na kilka wariantów. Wyprowadzają one na którąś z Sieczkowych Przełączek w grani (Zadnią Sieczkową Przełączkę, Wyżnie Sieczkowe Siodełko lub Sieczkową Szczerbę).
Kominem tym po raz pierwszy przeszli Jerzy Sawicki i Jan Zaunar 2 sierpnia 1951 r. Od nazwiska pierwszego z nich pochodzi nazwa komina. Pierwsze przejście zimowe: Krzysztof Berbeka i Jerzy Mitkiewicz 18 grudnia 1953 r.

</doc>
<doc id="3670936" url="https://pl.wikipedia.org/wiki?curid=3670936" title="Bruggen">
Bruggen



</doc>
<doc id="3670991" url="https://pl.wikipedia.org/wiki?curid=3670991" title="Bruxelles-Central">
Bruxelles-Central



</doc>
<doc id="3670992" url="https://pl.wikipedia.org/wiki?curid=3670992" title="Weststation">
Weststation



</doc>
<doc id="3670993" url="https://pl.wikipedia.org/wiki?curid=3670993" title="2015 w lekkoatletyce">
2015 w lekkoatletyce

2015 w lekkoatletyce – prezentacja sezonu 2015 w lekkoatletyce.
Najważniejszą imprezą sezonu były rozegrane pod koniec sierpnia w Pekinie mistrzostwa świata. Od 15 maja do 11 września na stadionach Azji, Ameryki Północnej oraz Europy rozgrywanych było czternaście prestiżowych mityngów lekkoatletycznych, czyli Samsung Diamentowa Liga IAAF.

</doc>
<doc id="3671001" url="https://pl.wikipedia.org/wiki?curid=3671001" title="Świstowa Studnia">
Świstowa Studnia

Świstowa Studnia (Błękitny Awen) – jaskinia w Dolinie Małej Łąki w Tatrach Zachodnich. Wejście do niej znajduje się w Niżniej Świstówce, pod ścianami opadającymi z Kotlin ku północy, w pobliżu Jaskini pod Śnieżną Studnią, na wysokości 1670 metrów n.p.m. Długość jaskini wynosi 28 metrów, a jej deniwelacja 15,5 metra.
Opis jaskini.
Jaskinię stanowi 10-metrowa szczelinowa studnia o dnie pokrytym śniegiem. Można się do niej dostać z otworu wejściowego 1,5-metrową studzienką i prowadzącym w dół bardzo stromym korytarzem. Z dna studni odchodzą trzy krótkie korytarzyki.
Przyroda.
Ściany jaskini są mokre. Cały rok w studni leży zlodowaciały śnieg.
Historia odkryć.
Jaskinię odkryli 16 września 1977 roku grotołazi z Katowic. Badania przeprowadzone w 1996 roku przez grotołazów z Wrocławia wykazały, że istnieje połączenie szczelinami pomiędzy Jaskinią Wielką Śnieżną a Świstową Studnią.

</doc>
<doc id="3671002" url="https://pl.wikipedia.org/wiki?curid=3671002" title="III Spadochronowe Mistrzostwa Śląska na celność lądowania Gliwice 1969">
III Spadochronowe Mistrzostwa Śląska na celność lądowania Gliwice 1969

III Spadochronowe Mistrzostwa Śląska na celność lądowania Gliwice 1969 – odbyły się 1–5 października 1969 roku. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiego. Patronował Mistrzostwom członek Rady Państwa Jerzy Ziętek, który ufundował Puchar Przechodni. W skład Komitetu Honorowego tych zawodów weszli między innymi mjr pil. Stanisław Skalski, jak również przedstawiciele miejscowych władz, w tym Przewodniczący Prezydium Miejskiej Rady Narodowej i Sekretarze Komitetów Wojewódzkiego i Powiatowego PZPR. Na zakończenie zawodów odbył się pokaz skoków grupowych. Do dyspozycji skoczków był samolot An-2.
Rozegrane kategorie.
Mistrzostwa rozegrano w dwóch kategoriach spadochronowych:
Uczestnicy Mistrzostw.
W Mistrzostwach brało udział 27 zawodników z aeroklubów województwa katowickiego
, Północna Grupa Wojsk , Aeroklubu Zagłębia Miedziowego w Lubinie, Aeroklubu Gdańskiego i Aeroklubu Mieleckiego.

</doc>
<doc id="3671003" url="https://pl.wikipedia.org/wiki?curid=3671003" title="Katolicki Uniwersytet Pétera Pázmánya">
Katolicki Uniwersytet Pétera Pázmánya

Katolicki Uniwersytet Pétera Pázmánya (węg. "Pázmány Péter Katolikus Egyetem") – katolicka szkoła wyższa, zarządzana przez Konferencję Biskupów Węgier, z główną siedzibą w Budapeszcie.
Uczelnia została założona w 1635 w Nagyszombat (obecnie Trnawa) przez kardynała Pétera Pázmánya. Początkowo składała się z dwóch wydziałów: teologicznego i filozoficznego. W 1777 uniwersytet został przeniesiony do Budy, a w 1784 do Pesztu.
Od 1921 uczelnia funkcjonowała pod nazwą Uniwersytet Pétera Pázmánya. W 1950 została zreorganizowana, dotychczasowy Wydział Teologii został przekształcony w Katolicki Uniwersytet Pétera Pázmánya, a pozostała część w państwowy Uniwersytet im. Loránda Eötvösa. 
W 1993 węgierskie Zgromadzenie Narodowe przyznało uczelni status równy uniwersytetom państwowym. 

</doc>
<doc id="3671004" url="https://pl.wikipedia.org/wiki?curid=3671004" title="Park (stacja metra)">
Park (stacja metra)



</doc>
<doc id="3671005" url="https://pl.wikipedia.org/wiki?curid=3671005" title="Złote Ballady">
Złote Ballady

Złote Ballady – składanka zespołu Universe wydana w 1999 roku, przez wytwórnię Silverton. Na płycie znajdują się 4 nowe, niepublikowane wcześniej utwory.
Twórcy.
Gościnnie zaśpiewali:

</doc>
<doc id="3671006" url="https://pl.wikipedia.org/wiki?curid=3671006" title="Dzień Doktora">
Dzień Doktora

Dzień Doktora () – rocznicowy odcinek specjalny brytyjskiego serialu science-fiction pt. "Doktor Who", który jest pierwszym odcinkiem tego serialu wyprodukowanym w technologii 3D. Producentami wykonawczymi odcinka byli Faith Penhale oraz Steven Moffat, który napisał również scenariusz odcinka. Premiera odcinka odbyła się 23 listopada 2013 roku, w dniu pięćdziesiątej rocznicy wyemitowania pierwszego odcinka serialu, nie tylko na kanale BBC One, ale także na stacjach telewizyjnych i w kinach na całym świecie. W ten sposób "Doktor Who" został wpisany do księgi rekordów Guinnessa za największą jednoczesną emisję, która objęła 94 kraje świata. Odcinek ten zdobył także nagrodę publiczności "Radio Times" na ceremonii rozdania nagród telewizyjnych Brytyjskiej Akademii Filmowej w 2014 roku.
Odcinek przedstawia ostatnie dni wielkiej wojny o czas, w których Doktor wojny (John Hurt) decyduje się unicestwić zarówno Daleków jak i własną rasę, by zakończyć ten ogromny konflikt. Historia ta przeplata się z wydarzeniami we współczesnym Londynie, gdzie organizacja UNIT rozważa zagładę Londynu, by nie dopuścić do inwazji obcych.
Główne role w odcinku odgrywają Matt Smith (jedenasty Doktor) oraz Jenna Coleman (Clara Oswald). W odcinku pojawiają się również David Tennant (dziesiąty Doktor) oraz Billie Piper (jako broń masowej zagłady, która przyjęła wygląd Rose Tyler), która jest niewidoczna dla wszystkich z wyjątkiem Doktora wojny (John Hurt). Gościnnie wystąpili także Joanna Page jako królowa Elżbieta I oraz Jemma Redgrave jako Kate Stewart, córka jednego z przyjaciół i towarzyszy Doktora, brygadiera Lethbridge-Stewarta. Ponadto w odcinku mają swoje cameo Peter Capaldi, który zastępuje Smitha w roli Doktora w kolejnym odcinku ("Czas Doktora"), a także Tom Baker, odtwórca roli czwartego Doktora. W odcinku tym głównymi antagonistami są Dalekowie oraz Zygoni, zmiennokształtni kosmici, którzy pojawili się wcześniej w odcinku "Terror of the Zygons" w 1975 roku.
Ponieważ odcinkiem tym serial świętował 50-lecie swojego istnienia, pojawiło się w nim wiele odniesień do wcześniejszych odcinków serialu. Z odcinkiem związane są również dwa mini-odcinki, a z obchodami pięćdziesięciolecia serialu także dramat historyczny "An Adventure in Space and Time" oraz skecz "The Five(ish) Doctors Reboot".
Fabuła.
Clara Oswald po kolejnym dniu zajęć w szkole Coal Hill otrzymuje wiadomość od jedenastego Doktora i jedzie mu na spotkanie. Gdy spotykają się w TARDIS, ta niespodziewanie zostaje przetransportowana drogą powietrzną na Trafalgar Square przez Kate Stewart i UNIT. Tam Kate przekazuje Doktorowi wiadomość napisaną przez jego żonę, Elżbietę I, w której oświadcza ona, że jeżeli w tajnej galerii zwanej „Undergallery”, w której przechowuje się niebezpieczną sztukę, wydarzy się coś niezwykłego, życzy sobie by go wezwać. Jako potwierdzenie, że wiadomość została napisana właśnie przez nią, Doktorowi pokazany zostaje obraz wykonany technologią Władców czasu – w trójwymiarze przy wykorzystaniu kostek hipostatycznych. Obraz przedstawia upadek drugiego pod względem wielkości miasta planety Władców czasu – Gallifrey, Arkadii, w ostatnich dniach wielkiej wojny o czas. W „Undergallery” Kate wyjaśnia Doktorowi, że wezwano go, gdyż z przechowywanych tam obrazów zostało wybite szkło z ram i zniknęły postacie, które na owych obrazach widniały. W trakcie badania obrazów otwiera się w galerii portal czasoprzestrzenny, w który Doktor decyduje się wskoczyć.
W zawierusze wielkiej wojny o czas, wojenna inkarnacja Doktora decyduje się na ostateczny krok, by zakończyć wojnę – kradnie z arsenału broni na Gallifrey starożytną broń masowej zagłady nazwaną „Chwila” ("the Moment"), w celu jej wykorzystania. Chce zniszczyć zarówno Władców czasu jak i Daleków, gdyż z powodu wojny cierpi cały wszechświat. Chwila jest obdarzona świadomością i wykształciła w sobie sumienie, które jej interfejs manifestuje w formie jednej z przyszłych towarzyszek Doktora, Rose Tyler. Interfejs uważa, że masowa zagłada nie jest właściwym sposobem na zakończenie konfliktu i wyznacza Doktorowi karę – jeżeli zdecyduje się na masową zagładę, będzie musiał żyć z tym dalej i pamiętać co uczynił. Chwila pokazuje mu jakim człowiekiem się stanie jeżeli to zrobi, otwierając portal czasoprzestrzenny do jedenastego i dziesiątego Doktora. W ten sposób trójka Doktorów spotyka się w 1562 roku w Anglii, gdzie w tym czasie dziesiąty Doktor próbował wyśledzić Zygonów. Doktor spotyka swoje dwie przyszłe inkarnacje, które odkrywają, że Zygon przyjął formę królowej Elżbiety I. Cała trójka zostaje schwytana i uwięziona w londyńskiej Tower.
W tym czasie w Czarnych Archiwach UNIT-u, które znajdują się współcześnie w londyńskiej Tower i które zostały zabezpieczone przed materializacją TARDIS, Clara odkrywa, że Zygoni z czasów elżbietańskich wykorzystali kostki hipostatyczne, by wejść do trójwymiarowych obrazów w „Undergallery” i przeczekać kolejne wieki. Zygoni zdecydowali się wyjść z obrazów w 2013 roku i wykorzystać wygląd personelu UNIT, by zinfiltrować ich placówkę i dostępne im technologie. W celi, gdzie przebywają trzej Doktorzy, Chwila zachęca wojenną inkarnację Doktora, by zadał pytania, na które chciałby znać odpowiedzi, zanim zdecyduje się na zniszczenie Gallifrey. Jedenasty Doktor wydrapuje w filarze celi kod aktywacyjny do manipulatora wirów czasowych, który znajduje się w Czarnych Archiwach, którego następnie używa w teraźniejszości Clara, by spotkać się z Doktorami. Wkrótce Doktorzy i Clara spotykają prawdziwą królową Elżbietę, która wyjaśnia im plan Zygonów, mający za cel podbicie Ziemi. Następnie dziesiąty Doktor, zgodnie z obietnicą, żeni się z Elżbietą, po czym odchodzi w towarzystwie swoich pozostałych wcieleń i Clary swoją TARDIS. W międzyczasie Kate Stewart zdaje sobie sprawę z inwazji i zamyka się w Czarnych Archiwach razem z Zygonami i włącza odliczanie do uruchomienia bomby nuklearnej, zainstalowanej pod archiwami, które zniszczy nie tylko Zygonów, ale i cały Londyn. Doktorzy, chcąc temu zapobiec i nie mogąc wylądować TARDIS w Archiwach, wykorzystują technologię kostek hipostatycznych, by wejść do znajdującego się w Archiwach obrazu przedstawiającego Arkadię. Wychodzą z obrazu i wykorzystują urządzenie do manipulacji pamięcią, by tymczasowo uniemożliwić wzajemną identyfikację zarówno Zygonom jak i ludziom, aby bez świadomości swojego gatunku mogli wynegocjować pakt pokojowy.
Doktor Wojny, w tym momencie już przekonany o słuszności wysadzenia Chwili, wraca do swojej linii czasowej. Clara, która zdaje sobie sprawę, że Doktor wojny jeszcze nie zniszczył Gallifrey, informuje o tym pozostałe inkarnacje i wspólnie wybierają się do linii czasowej Doktora wojny, chcąc wesprzeć go i podzielić jego brzemię. Clara jednak przypomina im dlaczego wybrał imię "Doktor" i przekonuje, by znaleźli inne wyjście z sytuacji. Decydują się na użycie kostek hipostatycznych, by uwięzić Gallifrey w czasie i przestrzeni, z dala od wojny, na co dostają zgodę od generała dowodzącego armią planety. Po wykonanej operacji planeta znika w blasku oślepiającego światła.
Doktorzy i Clara wracają do Galerii, niepewni czy ich plan się powiódł. Doktor wojny jest przekonany, że mu się nie udało, zwłaszcza, że jest świadomy, że zawirowania czasowe sprawią, że ani on, ani dziesiąty Doktor nie będą pamiętali, że zmienili plan działania i będzie żył z poczuciem winy, że zniszczył swoją planetę przez całe wieki. Doktor wojny wraca do TARDIS w zamiarze rozpoczęcia kolejnej podróży i zdaje sobie sprawę, że jego kolejny proces regeneracji już się rozpoczął. Dziesiąty Doktor również odchodzi, a jedenasty siedząc samotnie snuje fantazje o tym, jak to mógłby pracować jako kustosz galerii gdyby odszedł na emeryturę. Jego fantazje przerywa kustosz muzeum, który jest niezwykle podobny do czwartej inkarnacji Doktora. Ten mówi mu, że prawdziwym tytułem obrazu nie jest ani „Nigdy więcej” ("No More") ani „Upadek Gallifrey” ("Gallifrey Falls"), tylko że obraz ma tylko jeden tytuł: „Gallifrey nie jest stracona” ("Gallifrey Falls No More"), z którego Doktor wnioskuje, że plan się powiódł i obiera sobie nowy cel podróży: odnaleźć Gallifrey.
Nawiązania.
Jako że odcinek jest formą uczczenia 50. rocznicy serialu, zawiera wiele nawiązań do wcześniejszych odcinków i postaci. Czołówka odcinka jest nawiązaniem do pierwszego odcinka serialu "An Unearthly Child" (1963). Ponadto podobnie jak w pierwszym odcinku serialu, akcja zaczyna się od policjanta mijającego napis I.M. Foreman (nazwisko handlarza złomem, na którego terenie Doktor zaparkował TARDIS w odcinku "An Unearthly Child"), a pierwsze kilka sekund odcinka jest czarno-białe, nawiązując do tego, że serial początkowo produkowany był w formacie czarno-białym (podobna rzecz wydarzyła się także w odcinku "The Two Doctors" (1985), gdy poprzednim razem więcej niż jeden Doktor pojawili się jednocześnie na ekranie). Szkoła Coal Hill, w której uczy Clara, była szkołą, do której uczęszczała Susan Foreman, wnuczka Doktora. Szkoła ta pojawiła się później także w historii "Remembrance of the Daleks" (1988), w erze siódmego Doktora. Według znaku stojącego przed szkołą, naczelnikiem rady tej szkoły jest Ian Chesterton, jeden z towarzyszy pierwszego Doktora, który był nauczycielem w tej szkole; dyrektorem jest natomiast W. Coburn, co nawiązuje do reżysera (Waris Hussein) i scenarzysty (Anthony Coburn) odcinka "An Unearthly Child". Clara wykorzystuje anty-grawitacyjny motor Doktora z odcinka "Dzwony świętego Jana" (2012), którym wyjeżdża ze szkoły o 17:16, czyli dokładnie o godzinie gdy po raz pierwszy został wyemitowany odcinek "An Unearthly Child" na BBC One (program rozpoczął się minutę i 20 sekund później niż planowano). Data i godzina rozpoczęcia jest również wykorzystana jako kod aktywacyjny manipulatora wirów czasoprzestrzennych kapitana Jacka Harknessa, który znajduje się w Czarnych Archiwach.
Gdy TARDIS zostaje przeniesiony przez UNIT, znak wywoławczy wykorzystany przez helikopter by nawiązać łączność z UNIT to „Chart” ("Greyhound leader"), nawiązując do znaku wywoławczego wykorzystywanego za czasów brygadiera Lethbridge-Stewarta, którego córka Kate zarządza UNIT obecnie. Lethbridge-Stewart był jednym z przyjaciół Doktora, pojawiał się regularnie na ekranie za czasów trzeciego Doktora, choć pojawił się u boku także drugiego, czwartego, piątego i siódmego Doktora.
Jest również wiele nawiązań do ery dziesiątego Doktora. Jego małżeństwo z królową Elżbietą I, które zostało wcześniej wspomniane w odcinkach "Kod Szekspira" (2007), "Do końca wszechświata" (2009–2010) oraz w "Bestia na dole" (2010) zostało pokazane na ekranie. Dziesiąty Doktor wspomina także wcześniej upadek Arcadii w odcinku "Dzień zagłady" (2006). Jedenasty Doktor wykorzystuje także powiedzenie dziesiątego Doktora "czaso-maso" ("timey-wimey stuff") z odcinka "Mrugnięcie" (2007). Kiedy dziesiąty Doktor odchodzi po dowiedzeniu się o swojej śmierci na Trenzalore, mówi "Nie chcę odchodzić" ("I don't want to go..."). Są to ostatnie słowa jakie dziesiąty Doktor wypowiada przed swoją regeneracją w odcinku "Do końca wszechświata". Urządzenie o nazwie „Chwila” również zostaje wcześniej wspomniane w odcinku "Do końca wszechświata", ale dopiero tu jest dokładniej przedstawiona, gdy przybiera formę "Złego wilka" – Rose Tyler. W trakcie negocjacji z Zygonami. Kate wspomina Sycoraxów, którzy pojawili się w odcinku "Świąteczna inwazja" (2005).
Czarne Archiwa zawierające przedmioty pozaziemskie, które zbiera UNIT, posiada wiele zdjęć poprzednich towarzyszy Doktora oraz przedmiotów z nimi związanych, między innymi czerwone szpilki River Song z historii "Czas Aniołów/Kamienne ciała" (2010) czy obniżacz masy z odcinka "Dzień zagłady". W Archiwach znajduje się także głowa Daleka Supreme z historii "Skradziona Ziemia/Koniec podróży" (2008), broń Daleka z historii "Dalekowie na Manhattanie/Ewolucja Daleków" (2007), krzesło z "Do końca wszechświata" i głowa Cybermana.
Inne nawiązania dotyczą również innych odcinków, w których Doktor spotyka samego siebie, takich jak "The Three Doctors" (1973) oraz "The Five Doctors" (1983). Jedenasty Doktor wyzywa dziesiątego Doktora i Doktora wojny "pan sandał i dziadek" ("Sandshoes and Grandad"), co jest echem wyzwiska "strojniś i klaun" ("a dandy and a clown") pierwszego Doktora wobec swojej drugiej i trzeciej inkarnacji w odcinku "The Three Doctors". Podobnie Władca Czasu z Gallifrey wypowiada się o Doktorze "I didn't know when I was well-off. All twelve of them.", które przypomina słowa brygadiera z odcinka "The Three Doctors": "Three of them, eh? I didn't know when I was well off.". Wykorzystana jest również wypowiedź pierwszego Doktora z odcinka "The Five Doctors", gdy dziesiąty Doktor mówi jedenastemu "Dobrze wiedzieć, że moja przyszłość jest w bezpiecznych rękach" ("It's good to know my future is in safe hands."). Oryginalnie pierwszy Doktor powiedział to piątemu. Gdy pojawia się Doktor wojny, Clara mówi do Kate "Myślę, że jest ich trzech" ("I think there's three of them"), na co Kate odpowiada "To nie precedens" ("There's a precedent for that") w nawiązaniu do odcinka "The Three Doctors". Kate Stewart nawiązuje także do problemu z datowaniem historii za czasów trzeciego Doktora, które były realizowane w latach 70., a miały mieć miejsce w latach 80. XX wieku: "Przyślij mi jedną z teczek ojca. Kryptonim: Cromer. Lata 70. lub 80. w zależności od protokołu datowania" ("I need you to send me one of my father's incident files. Codenamed „Cromer”. Seventies or Eighties, depending on the dating protocol."). Kryptonim „Cromer” jest jednocześnie nawiązaniem do odcinka "The Three Doctors".
Pojawiają się także znane wypowiedzi z innych odcinków "Doktora Who". Przykładowo jedenasty Doktor wypowiada się o odwracaniu polaryzacji, co było często wypowiadanym zdaniem przez trzeciego Doktora. Próbując przystosować się do Doktorów, konsola TARDIS zmienia wygląd wnętrza na poprzednio wykorzystywane przez Doktorów style, a gdy w końcu zmienia się na wnętrze jedenastego Doktora, dziesiąty wypowiada się o nowym wnętrzu "Zmieniłeś wystrój. Nie podoba mi się" ("Oh you've redecorated! I don't like it"), nawiązując do drugiego Doktora, który wypowiada to zdanie w odcinku "The Three Doctors" oraz w "The Five Doctors". Zdanie to wykorzystane zostało wcześniej także w odcinku "Godzina zamknięcia" (2011) przez jedenastego Doktora. Jeden z ostatnich zdań wypowiedzianych przez Doktora wojny przed regeneracją to "...blednę" (..."wearing a bit thin"), co jest nawiązaniem do ostatnich słów pierwszego Doktora przed swoją regeneracją z odcinka "The Tenth Planet" (1966) – "this old body of mine is wearing a bit thin".
Opis dźwięku wydawanego przez TARDIS jako "świst i jęk" przez "Chwilę" (Rose Tyler) jest nawiązaniem do opisu w książkach Terrance’a Dicksa.
Mini-odcinki.
Dwa mini-odcinki, oba napisane przez Stevena Moffata, zostały wyemitowane na krótko przed premierą odcinka "Dzień Doktora", przedstawiając wydarzenia, które działy się podczas wielkiej wojny o czas – wojny pomiędzy Władcami czasu a Dalekami.
W odcinku "The Night of the Doctor" do roli ósmego Doktora powraca Paul McGann, którego wcześniejsze (i jedyne) telewizyjne wystąpienie w tej roli miało miejsce w filmie telewizyjnym w 1996 roku (choć pojawił się w tej roli także w serii słuchowisk Big Finish Productions). Zakon żeński z Karn, który zna sekret eliksiru życia, pojawił się wcześniej w odcinku "The Brain of Morbius" w 1976 roku.
Produkcja.
Producentami wykonawczymi odcinka była Faith Penhale oraz Steven Moffat.
Obsada.
30 marca 2013 wystąpił błąd w procesie dystrybucji, w związku z czym wielu subskrybentów magazynu "Doctor Who Magazine" otrzymało numer na pięć dni przed oficjalną premierą. W numerze tym pojawiło się obwieszczenie, że David Tennant oraz Billie Piper, którzy odgrywali role kolejno dziesiątego Doktora i Rose Tyler pojawią się w rocznicowym odcinku serialu, u boku Johna Hurta. Moffat nie chciał, by w odcinku pojawiła się ponownie Rose, ponieważ uważał, że jej historia była dobrze zakończona i nie czuł się komfortowo dodając kolejny rozdział opowieści z jej życia, zwłaszcza, że jej historia była pomysłem poprzedniego producenta wykonawczego Russela T Daviesa. Chciał jednak wrócić w jakiś sposób do jej postaci, jako że symbolizowała ona odrodzenie się "Doktora Who".
John Hurt nie brał udziału w przesłuchaniu do roli, lecz został poproszony o jej zagranie przez zespół produkcyjny i zgodził się niemalże natychmiast.
Gościnnie wystąpili także Joanna Page jako królowa Elżbieta I oraz Jemma Redgrave jako Kate Stewart, córka jednego z przyjaciół i towarzyszy Doktora, brygadiera Lethbridge-Stewarta. Ponadto w odcinku mają swoje cameo Peter Capaldi, który zastępuje Smitha w roli Doktora w kolejnym odcinku ("Czas Doktora"), a także Tom Baker, odtwórca roli czwartego Doktora.
Christopher Eccleston przedyskutował z Moffatem plany związane z odcinkiem rocznicowym, jednakże w ostatecznym rachunku odrzucił ofertę powrotu do roli dziewiątego Doktora.
Sylvester McCoy, odtwórca roli siódmego Doktora, oświadczył, że żaden z odtwórców roli Doktora z klasycznego okresu serialu nie otrzymało propozycji pojawienia się w odcinku rocznicowym. Informację tą potwierdzili również Colin Baker, Paul McGann oraz Sylvester McCoy podczas wywiadu dla australijskiej telewizji. Jednakże McGann powiedział później, że niczego nie wyklucza i być może zostanie wezwany do zagrania roli w ostatniej chwili, jako że jeszcze zostało sporo czasu do rocznicy i wszystko jest jeszcze w fazie przygotowań.
"Radio Times" podało w lipcu 2013 roku informację, że któryś z Doktorów z klasycznej ery serialu jednak pojawi się w odcinku, powołując się nieoficjalne źródła.
Freema Agyeman oraz John Barrowman, odtwórcy ról towarzyszy Doktora, kolejno Marthy Jones oraz Jacka Harknessa, potwierdzili, że nie pojawią się w odcinku.
Scenariusz.
"Dzień Doktora" został napisany przez Stevena Moffata, wyreżyserowany przez Nicka Hurrana, a wyprodukowany przez Marcusa Wilsona.
Moffat pierwsze zarysy scenariusza do odcinka rocznicowego stworzył już pod koniec 2011 roku, jako że w wywiadzie przeprowadzonym w związku z jego pracą nad filmem "Przygody Tintina" wspomniał, że "ekipa produkcyjna wie, co chce zrobić" oraz że przygotowuje się do produkcji odcinka. Moffat rozpoczął pracę nad scenariuszem do odcinka "Dzień Doktora" w 2012 roku. Sam wspominał, że swoją pracę trzyma zabezpieczoną hasłem oraz że nie utworzył żadnych papierowych kopii. W kontekście plotek dotyczących odcinka Moffat powiedział, że większość pojawiających się informacji dotyczących odcinka jest fałszywa i tym razem to nie on jest odpowiedzialny za dezinformację.
Moffat powiedział w wywiadzie dla "Doctor Who Magazine", że pierwotnie planował, że to dziewiąta inkarnacja Doktora (grana przez Christophera Ecclestona) była tą, która zakończyła wielką wojnę o czas, pomimo pewnych wątpliwości: „Tak, ale wiecie, zawsze byłem nerwowy gdy przychodziło co do czego, ponieważ zupełnie nie pasowało to do wersji Doktora Rose. W odcinku "Rose" to jest pewnie i definitywnie nowy Doktor. Nie mógłby być tym, który nacisnął przycisk w trakcie wojny, ponieważ był jednoznacznie nową inkarnacją w tym odcinku. Ponadto miałem również spory problem by wyobrazić sobie, że to ósmy Doktor naciska guzik”.
Gdy stało się jasne, że Eccleston nie pojawi się w odcinku, Moffat zmienił koncept, decydując się stworzenie innego Doktora, który nie występował nigdy wcześniej i byłby grany przez jakiegoś znanego aktora.
Pomimo iż Smith i Tennant wystąpili w odcinku, to jednak na etapie pisania scenariusza do odcinka żaden z nich nie miał podpisanego kontraktu z wytwórnią i Moffat nie mógł być pewien, że obaj zgodzą się wystąpić w odcinku. Dlatego też przygotował wersję scenariusza, której jedyną osobą z głównej obsady byłaby Coleman.
Wiedząc, że Matt Smith planuje odejść z serialu, Moffat celowo napisał scenę, gdzie swoje cameo miał dwunasty Doktor. Moffat Wypowiedział się później, od samego początku planował by wszyscy Doktorzy przylecieli aby wspólnymi siłami uratować Gallifrey, mimo iż w trakcie pisania tej sceny rola dwunastego Doktora nie była jeszcze obsadzona.
10 września 2013 roku ogłoszono, że odcinek został nazwany "The Day of The Doctor".
Zdjęcia.
Ponieważ odcinek "Dzień Doktora" był filmowany w technologii 3D, sfilmowanie go trwało dłużej niż zwykle, a każdy efekt specjalny musiał zostać zrenderowany dwukrotnie.
Zdjęcia poza studiem filmowym rozpoczęły się 2 kwietnia 2013 roku. 9 kwietnia zdjęcia wykonano w Londynie na Trafalgar Square. 17 kwietnia 2013 roku realizowano sceny w miejscowości Chepstow w Walii oraz w tamtejszym zamku z udziałem Matta Smitha, Jenny Coleman, Billie Piper oraz Davida Tennanta. 2 maja 2013 roku wykonano sceny w Cardiff, które obejmowały Totter's Lane oraz szkołę Coal Hill – miejsca, które zostały wykorzystane do zrealizowania pierwszego odcinka serialu "An Unearthly Child" (1963) a także odcinków "Attack of the Cybermen" (1985) i "Remembrance of the Daleks" (1988).
Zdjęcia do odcinka zakończyły się 5 maja 2013 roku. 4 i 5 maja 2013 roku wykonano zdjęcia z udziałem Paula McGanna do mini-odcinka "The Night of the Doctor".
Ostatnią scenę zrealizowano 3 października 2013 roku, 5 miesięcy po oficjalnym zakończeniu zdjęć – była to scena (cameo) z udziałem dwunastego Doktora (Peter Capaldi). Wykonano ją przy okazji wykonywania zdjęć do kolejnego odcinka "Czas Doktora".
Do wykonania scen wielkiej wojny o czas wykorzystano miniatury wykonane przez Mike’a Tuckera i jego firmę The Model Unit. Wykorzystano także nieznacznie zmodyfikowane 18-calowe modele Daleków wyprodukowane przez Character Options.
Ścieżka dźwiękowa.
Wybrane utwory z odcinka "Dzień Doktora", skomponowane przez Murraya Golda, a wydane przez Silva Screen Records, pojawiły się na rynku 24 listopada 2014 roku.
Zwiastuny.
Pierwszy zwiastun odcinka został zaprezentowany uczestnikom panelu "Doktora Who" na San Diego Comic-Conie w lipcu 2013 roku. BBC zdecydowało się nie rozpowszechniać tego zwiastunu szerszej publiczności, co spotkało się z niezadowoleniem brytyjskich fanów serialu. W odpowiedzi na krytykę fanów, 26 lipca BBC wydało oświadczenie, że zwiastun ten był przeznaczony wyłącznie dla uczestników panelu, natomiast zwiastuny przeznaczone wyłącznie dla brytyjskiej publiczności mają ukazać się w ciągu najbliższych miesięcy.
28 września BBC ogłosiło, że specjalnie przygotowany zwiastun znajduje się w postprodukcji. Zwiastun ten miał swoją premierę 19 października 2013 roku.
9 listopada 2013 roku, wcześniej niż zamierzano, BBC opublikowało drugi zwiastun odcinka rocznicowego; było związane z przedwczesnym przeciekiem 14-sekundowego klipu mającego być zwiastunem dzień wcześniej. 10 listopada opublikowano dłuższą wersję zwiastuna z 9 listopada.
Oprócz tego 10 listopada 2013 roku wykorzystano na antenie BBC krótki teaser, w którym jedenasty Doktor mówi "Zegar tyka" ("The clock is ticking"). 11 listopada wyemitowano kolejny tego typu teaser, w którym jedenasty Doktor mówi "Wszystko do tego właśnie prowadziło..." ("It's all been leading to this...").
15 listopada 2013 roku w ramach corocznego wydarzenia charytatywnego "Children in Need" został zaprezentowany klip z "Dnia Doktora".
Inne formy promocji.
28 września 2013 roku BBC rozpoczęło trent na Twitterze za pomocą hasztagu "#SaveTheDay" jako formę promocji odcinka specjalnego. Ponadto wykorzystano nowo zaprojektowany wizualny i dźwiękowy identyfikator programu, który pokazano przed i po emisji premierowego odcinka "Atlantis" na BBC One.
Uruchomiono także specjalną stronę internetową mającą promować odcinek.
Emisja.
Premiera odcinka odbyła się 23 listopada 2013 roku, w dniu pięćdziesiątej rocznicy wyemitowania pierwszego odcinka serialu. BBC wyemitowało odcinek jednocześnie na stacjach telewizyjnych i w kinach w 94 krajach świata, by uniknąć przecieków fabuły. W ten sposób serial został wpisany do księgi rekordów Guinnessa za największą jednoczesną emisję serialu.
W Polsce odcinek został wyemitowany 23 listopada 2013 roku na kanale BBC Entertainment pod tytułem "Dzień Doktora".
Odcinek ten w dniach 23 i 24 listopada 2013 roku wyemitowano w sumie w ponad 100 krajach świata, zarówno w telewizji jak i w kinach.
Kina.
Odcinek był wyświetlany w kinach całego świata, w krajach takich jak Wielka Brytania, Irlandia, Stany Zjednoczone, Kanada, Niemcy i Rosja. W Meksyku odcinek wyświetlono w wybranych kinach 3D sieci Cinemark. Odcinek można było obejrzeć także w kinach w Brazylii, Chile, Kolumbii, Ekwadorze, Panamie i Peru.
Wersję kinową odcinka poprzedzało wprowadzenie Dana Starkeya w roli Straxa oraz Johna Hurta, Davida Tennanta oraz Matta Smitha w roli Doktora.
Oglądalność.
Premierę odcinka specjalnego obejrzało 10,18 miliona widzów w Wielkiej Brytanii. Ostatecznie odcinek w telewizji w Wielkiej Brytanii obejrzało 12,8 milionów widzów, co uplasowuje odcinek pod względem oglądalności jako drugi, po odcinku "Drugi „Doktor”" z 2008 roku, którego obejrzało 13,1 miliona widzów. Dochody ze sprzedaży biletów na pokazy filmowe tego odcinka wyniosły w Wielkiej Brytanii 1,7 miliona funtów (około 2,2 miliona dolarów), co sprawiło, że odcinek ten był w premierowym tygodniu trzecim co do popularności pokazem filmowym, zaraz za filmami "" oraz "Grawitacja". Ponadto odcinek ten był najczęściej wyświetlanym materiałem w ciągu pierwszych 24 godzin na platformie BBC iPlayer, wyświetlono go 1,27 miliona razy. Do 3 grudnia liczba ta wzrosła do 2,9 miliona wyświetleń. Z powodu ostatecznych wyników oglądalności odcinek ten stał się najczęściej oglądanym materiałem w 2013 roku.
Premierę odcinka na kanale BBC America obejrzało 2,4 miliona widzów. Tym samym kanał zanotował najwyższą oglądalność w historii swojego istnienia. Ten rekord oglądalności został pobity miesiąc później, premierą odcinka "Czas Doktora".
Na całym świecie pokazy kinowe przyniosły 10,2 milionów dolarów zysku. W samych Stanach Zjednoczonych, gdzie pokazy odbyły się w 660 kinach, zyski ze sprzedaży biletów wyniosły 4,8 miliona dolarów. W Niemczech pokazy kinowe przyniosły 317 tysięcy dolarów zysku, a w Hiszpanii 30 tysięcy dolarów.
W Australii odcinek został wyświetlony na kanale ABC1, gdzie premierowy pokaz i powtórkę obejrzało łącznie 1,95 miliona widzów. Pokazy kinowe odcinka przyniosły ponad 1,5 miliona dolarów australijskich zysku; była to także trzecia co do popularności pozycja. Ponadto, w ciągu dnia od premiery odcinek w Australii został obejrzany przez 51 tysięcy osób za pośrednictwem usługi ABC iview.
Na kanale Prime w Nowej Zelandii premierę odcinka i jego powtórkę obejrzało łącznie ponad 219 tysięcy osób; był to najchętniej oglądany program tej stacji.
W Kanadzie premierę odcinka wyemitował kanał Space, którą obejrzało 1,1 miliona osób, ustanawiając rekord najwyższej oglądalności stacji w historii jej istnienia. Łącznie z powtórką odcinek obejrzało w Kanadzie 1,7 miliona osób.
Odbiór.
Odcinek został bardzo pozytywnie przyjęty przez krytyków. W serwisie Rotten Tomatoes seria otrzymała od krytyków 100% świeżości na podstawie 18 recenzji.
Ben Lawrence z "The Daily Telegraph" określił odcinek jako "czarujący, ekscentryczny i bardzo, bardzo brytyjski", zaznaczając, że najmocniejszą stroną odcinka były dylematy moralne, przed jakim stanął Doktor w tym odcinku. Simon Brew z Den of Geek określił odcinek jako "niesamowity", i "tętniący komedią, ambicją i rozrywką". Jon Cooper z "The Mirror" stwierdził natomiast, że "odcinek nie tylko daje zapalonym fanom możliwość na nowe spojrzenie na serial, ale także przeciętnym widzom daje niesamowitą opowieść stanowiąc przypomnienie, dlaczego tak bardzo wszyscy kochamy ten serial". Chris Taylor z Mashable stwierdził, że odcinkowi udało się zaspokoić oczekiwania zarówno wiernych fanów i nowych widzów.
Viv Grospok z "The Guardian" uznała fabułę odcinka za zadowalającą, jednak zawiłą.
Jim Shelley z "Daily Mail" określił odcinek jako "typowy dla Doktora w ery Moffata: sprytny, chaotyczny, będący kombinacją zmyślności, drobnych szczegółów i ogromnego, pustego, pompatycznego wrzasku". Stwierdził również, że w zależności od podejścia do serii, fabułę odcinka można określić jako niedorzeczną, ryzykowną lub zuchwałą, ponieważ w odcinku upchnięto wiele wątków – Doktor i królowa Elżbieta, pojawienie się Rose i pojawienie się Doktora wojny. Uważał, że scenarzysta zamieszczając tak wiele różnych, niepotrzebnych elementów sprawił, że odcinek nie był ani specjalnie śmieszny, ani straszny. Shelley krytykował także „zbyt zamerykanizowane” efekty specjalne, Zygonów, którzy w jego opinii byli niewystarczająco straszni, sceny z Elżbietą, przywodzące mu na myśl odcinki "Czarnej żmii", i wspólne sceny Matta Smitha i Davida Tennanta sprawiające wrażenie dobrej zabawy nie pomiędzy postaciami, a pomiędzy samymi aktorami.
Firma analityczna SecondSync opublikowała informację, że w godzinach od 19:00 do 21:05 w dniu emisji odcinka wygenerowano prawie pół miliona postów w serwisie Twitter; w szczytowym momencie było to prawie 13 tysięcy postów na minutę.
Widzowie również odebrali odcinek pozytywnie. Użytkownicy serwisu Rotten Tomatoes ocenili go na 92% świeżości na podstawie 457 recenzji.
Nagrody i nominacje.
"Dzień Doktora" zdobył nagrodę publiczności "Radio Times" na ceremonii rozdania nagród telewizyjnych Brytyjskiej Akademii Filmowej w maju 2014 roku, był także nominowany w 2014 roku do nagrody Hugo w kategorii "najlepsza prezentacja dramatyczna (krótka forma)".
Na ceremonii BAFTA Television Craft odcinek ten otrzymał nagrodę w kategorii "efekty specjalne, wizualne i graficzne" w 2014 roku.
Wydanie DVD i Blu-ray.
2 grudnia 2013 roku "Dzień Doktora" pojawił się na DVD oraz na 3D Blu-ray w Wielkiej Brytanii. 4 grudnia 2013 roku w Australii oraz 10 grudnia 2013 w Ameryce Północnej.
8 września 2014 roku ten odcinek specjalny został wydany na DVD i Blu-ray po raz drugi, jako część zestawu "50th Anniversary Collectors Boxset" razem z odcinkami "Imię Doktora", "The Night of the Doctor", "Czas Doktora", filmem "An Adventure in Space and Time" oraz skeczem "The Five(ish) Doctors Reboot". W zestawie znalazły się również materiały związane z czytaniem scenariusza (read-through).
Odcinek ten został wydany 4 listopada 2014 także w Regionie A na Blu-ray w zestawie z wszystkimi odcinkami, w których rolę Doktora odgrywa Matt Smith pt.: "Doctor Who: The Complete Matt Smith Years".
Powiązane materiały.
"An Adventure in Space and Time".
Świętując obchody 50-rocznicy serialu, oprócz odcinka "Dzień Doktora" wyprodukowano także film pełnometrażowy zatytułowany "An Adventure in Space and Time". Film ten, napisany przez Marka Gatissa, jest dramatem historycznym, którzy przedstawia historię powstania i pierwszych lat produkcji serialu. Główne role odgrywają w nim David Bradley (jako William Hartnell), Jamie Glover (jako William Russell), Jemma Powell (jako Jacqueline Hill) i Claudia Grant (jako Carole Ann Ford).
"The Five(ish) Doctors Reboot".
Jako uzupełnienie odcinka "Dzień Doktora", Peter Davison napisał i wyreżyserował 30-minutową parodię, zatytułowaną "The Five(ish) Doctors Reboot". W parodii tej Davison, a także Colin Baker i Sylvester McCoy (odtwórcy kolejno piątego, szóstego i siódmego Doktora) próbują za wszelką cenę otrzymać angaż w odcinku "Dzień Doktora". Parodia została wyprodukowana w połowie 2013 roku. Jej produkcja została zauważona, gdy trzech byłych Doktorów imitowało protest przed wejściem do BBC Television Centre. W komedii tej pojawiło się także wielu ludzi powiązanych z produkcją serialu "Doktor Who", między innymi Paul McGann, David Tennant, Matt Smith, Steven Moffat, Russell T Davies i John Barrowman. Skecz ten w 2014 roku został nominowany do nagrody Hugo w kategorii "najlepsza prezentacja dramatyczna (krótka forma)".
Radio.
W październiku 2013 roku Big Finish Productions wydało z okazji 50. rocznicy powstania serialu odcinek radiowy, w którym pojawili się Doktorzy od czwartego do ósmego, zatytułowany "The Light at the End".
Inne.
Brytyjski Instytut Filmowy zorganizował obchody 50-lecia serialu, które polegały na pokazach wybranych odcinków z udziałem kolejnych Doktorów na comiesięcznych spotkaniach; ten cykl wydarzeń rozpoczął się 12 stycznia 2013 roku wyświetleniem odcinka "An Unearthly Child" z ery pierwszego Doktora, natomiast kulminacyjny moment i finał obchodów przypadł na 23 listopada 2013 roku.

</doc>
<doc id="3671012" url="https://pl.wikipedia.org/wiki?curid=3671012" title="Erasme/Erasmus">
Erasme/Erasmus



</doc>
<doc id="3671015" url="https://pl.wikipedia.org/wiki?curid=3671015" title="Śmigus (etymologia)">
Śmigus (etymologia)

Śmigus – zwyczaj poprzedzający dzisiejszy śmigus-dyngus. Współcześnie uważa się, że słowo „śmigus” wywodzi się od niemieckiego "Schmackostern" lub polskiego „śmigać” (por. "smagać").
Etymologia i wieloznaczność terminu.
Istnieje koncepcja podająca, że słowo „śmigus” jest wyewoluowaną formą niemieckiego "Schmackostern". Jest ona wysuwana m.in. z tego względu, że w Czechach warianty dla nazw dotyczących wielkanocnego smagania (niem. "Smackotern") we wschodniej Czechach oraz na Morawach posiadają nazwy typu Szmer-kous, Szmi-gustr etc. Podobne warianty słowa śmigus, spotykane są także w Polsce. Dalsze zbohemizowane formy typu "mrskut", prawdopodobnie pochodzą, od innych wyrazów związanych z Jarymi Godami typu "mrskat" i "mrštný".
Wysunęły się także koncepcje, że etymologia związana jest z dolnoniemieckim smack – smak, bądź udar mózgu. Według niektórych historyków nazewnictwo dotarło poprzez języki łużyckie a etymologia nie jest związana z końcówką "Ostern".
Według innej teorii słowo związane jest ze staropolskim "śmigać". Odpowiedniki wyrazów „chłostać” i „chlustać” w średniopolskiej polszczyźnie były stosowanie swobodnie zamiennie i tyczyły się tych samych pojęć. Oprócz samego bicia i gwałtownego oblewania, mogły również oznaczać uderzanie przez wiatr, bądź deszcz. Według tradycji Słowian deszcz, podobnie jak sama woda i smaganie również posiadał siły zapładniające, dlatego dziewczęta często chciały chodzić po deszczu z odkrytą głową, aby urosły im długie i mocne włosy. Słowo „śmignąć” oznaczało również rzucanie czymś, wprowadzanie czegoś w szybowanie, bądź szybki ruch (por. Peperuda).
Współcześnie „śmigus” może być traktowany jako synonim Poniedziałku Wielkanocnego. Przyjęły się także nazwy takie jak: "Śmiguśny Poniedziałek", śmierguśnicy, śmiguśnioki oraz šmigrustování (por. śmigusowanie) na Morawach
Do frazy śmigać= szybować/wprawiać w szybki ruch, najprawdopodobniej nawiązują pojęcia takie jak śmigłowiec, śmigło.
Zbieżność z dyngusem.
Śmigus i Dyngus przez długi czas były odrębnymi zwyczajami. Z czasem tak się zlały ze sobą w jeden, że przestano rozróżniać który na czym polega. Wyrazem tego było pojawienie się w "Słowniku poprawnej polszczyzny" Stanisława Szobera zbitki "śmigus-dyngus".
W niektórych regionach darowizna składana kolędnikom jest nazywana śmigusem lub wariantem tego słowa. Słowo „dyngus” najprawdopodobniej wywodzi się z języka niemieckiego, od słowa "dingen", co oznacza „wykupywać się”. W encyklopedii Hanny Szymaderskiej określenie „szmigus” funkcjonuje już jako synonim dla słowa "dingen" oraz wyrazów takich jak dyng, szmigus, wykup lub datek. Kolejnym dowodem na zbieżność między tymi pojęciami jest to, że na Kaszubach (gdzie oblewanie się wodą nie jest praktykowane) Poniedziałek Wielkanocny jest nazywany "dëgòs", a chłostanie dziewcząt jest określane jako "dëgòwanié".

</doc>
<doc id="3671017" url="https://pl.wikipedia.org/wiki?curid=3671017" title="Dyngus (etymologia)">
Dyngus (etymologia)

Słowo dyngus najprawdopodobniej wywodzi się z języka niemieckiego od słowa , co oznacza „wykupywać się”, ale Zygmunt Gloger dostrzegł również podobieństwo do niemieckiego słowa "dünguuss" („kałamarz, chlust wody”).
Etymologia słowa.
Dyngus po słowiańsku nazywał się również "włóczebny" i był związany z ekspedycją w praktykach słowiańskiego folkloru. Kolędnicy odwiedzający poszczególne domostwa zazwyczaj otrzymywali podarunki z zaopatrzeniem na drogę, pod groźbą psikusa bądź oblania wodą. W niektórych regionach pojęcia dyngus i dyngowanie, do dziś są wyróżniane jako pochód i wymuszanie datków, ale w wielu regionach już tak nie jest. Szczególnym przypadkiem jest opolszczyzna, jest tam praktykowany obrzęd chodzenia z niedźwiedziem i określenie "dyngus" nie jest przy nim stosowane, a należałoby się tego spodziewać.
Innym argumentem przeczącym niemieckiemu pochodzeniu słowa dyngus może być dziełko anonimowego szlachcica pt. "Postępek prawa czartowskiego przeciw rodzajowi ludzkiemu" wydane w 1570 r. w Brześciu Litewskim przez Cypriana Bazylika. Otóż wśród około setki różnych diabłów, szatanów, ich sióstr i pomocnic autor wymienia z nazwy 33 diabły polskie, wśród nich Dyngusa.
Określenia wywodzące się od niemieckiego "dingen", bądź "dunguss" poza Polską są używane w Czechach.
Tożsamość ze śmigusem.
Śmigus i Dyngus przez długi czas były odrębnymi zwyczajami. Z czasem tak się zlały ze sobą w jeden, że przestano rozróżniać, który na czym polega. Wyrazem tego było pojawienie się w "Słowniku poprawnej polszczyzny" Stanisława Szobera zbitki "śmigus-dyngus".
W niektórych regionach darowizna składana kolędnikom jest nazywana śmigusem lub wariantem tego słowa. W encyklopedii Hanny Szymanderskiej pojęcie szmigus funkcjonuje już jako synonim dla słowa "dingen" oraz pojęć takich jak dyng, szmigus, wykup lub datek. Kolejnym dowodem na zbieżność między tymi pojęciami jest to, że na Kaszubach (gdzie oblewanie się wodą nie jest praktykowane) Poniedziałek Wielkanocny jest nazywany dëgòsem, a chłostanie dziewcząt jest określane jako dëgòwanié.

</doc>
<doc id="3671018" url="https://pl.wikipedia.org/wiki?curid=3671018" title="Kościół Najświętszego Serca Pana Jezusa w Gorzkowicach">
Kościół Najświętszego Serca Pana Jezusa w Gorzkowicach

Kościół Najświętszego Serca Pana Jezusa – rzymskokatolicki kościół parafialny należący do dekanatu Gorzkowice archidiecezji częstochowskiej.
Jest to świątynia wybudowana w latach 1896 – 1898 według projektu architekta Konstantego Wojciechowskiego.
Do zabytkowego wyposażenia wnętrza obecnego kościoła należą m.in. obraz „Ecce Homo” namalowany przed 1798 rokiem oraz drewniany krucyfiks i rokokowa rama z XVIII wieku (znajduje się w niej nowszy obraz).
Poprzedni kościół drewniany spłonął w 1895 roku od iskry parowozu. Obecna świątynia została zbudowana przez księdza Ignacego Kasprzykowskiego dzięki odszkodowaniu, które wyniosło 25000 rubli i rozpisanym składkom w parafii. Jest to budowla wzniesiona w stylu neogotyckim. Składa się z trzech naw. W jej wnętrzu znajduje się pięć marmurowych ołtarzy, rzeźbiona ambona, a naprzeciwko niej figura św. Piotra w okowach. Wielki ołtarz został zbudowany z ciemnego marmuru kieleckiego, tak samo jak mensy czterech bocznych ołtarzy, których nastawy zostały wykonane z drewna dębowego. Tabernakulum zostało wykonane z brązu, a biała chrzcielnica została wykonana z marmuru kararyjskiego. Organy w kościele są rigeriowskie i posiadają 18 głosów. Posadzka została wykonana z terakoty, umeblowanie w zakrystii zostało wykonane z drewna dębowego.
Polichromie w świątyni zostały wykonane przez Noskowskiego artystę-malarza z Warszawy, nad którą poświęcił dwa lata. W dniu 11 listopada 1902 roku kościół został uroczyście konsekrowany. Ceremonii przewodniczył biskup sufragan włocławski Henryk Piotr Kossowski. Ołtarze boczne zostały konsekrowane w dniu 20 czerwca 1911 roku przez biskupa włocławskiego Stanisława Zdzitowieckiego.

</doc>
<doc id="3671019" url="https://pl.wikipedia.org/wiki?curid=3671019" title="Ludowo-Demokratyczna Partia Patriotyczna Auył">
Ludowo-Demokratyczna Partia Patriotyczna Auył

Ludowo-Demokratyczna Partia Patriotyczna Auył (kaz. "«Ауыл» халықтық-демократиялық патриоттық партиясы", "«Ауыл» ХДПП"; ros. "Народно-демократическая патриотическая партия «Ауыл»", "НДПП «Ауыл»") – kazachska centrowa partia polityczna.
Historia.
Została zarejestrowana 1 marca 2002 roku jako Kazachska Partia Socjaldemokratyczna Auył (kaz. "Қазақстан социал-демократиялық «Ауыл» партиясы"; ros. "Казахстанская социал-демократическая партия «Ауыл»"). Obecną nazwę nadano po połączeniu się z Partią Patriotów Kazachstanu, co zostało sfinalizowane 5 września 2015 roku.
Partia reprezentuje głównie elektorat wiejski, brała udział we wszystkich wyborach parlamentarnych od czasu jej założenia, lecz ani razu nie udało jej się przekroczyć klauzuli zaporowej.

</doc>
<doc id="3671024" url="https://pl.wikipedia.org/wiki?curid=3671024" title="Andrew Young">
Andrew Young

Andrew Jackson Young, Jr. (ur. 12 marca 1932 w Nowym Orleanie) – amerykański polityk, dyplomata, działacz i pastor ze stanu Georgia. Był członkiem Kongresu z piątego okręgu wyborczego w Georgii, ambasadorem Stanów Zjednoczonych przy ONZ oraz burmistrzem Atlanty. Był on także przewodniczącym National Council of Churches w Stanach Zjednoczonych, członkiem Southern Christian Leadership Conference w czasie funkcjonowania ruchu praw obywatelskich, oraz wspierał i był przyjacielem Martina Luthera Kinga.
W 1980 roku Jimmy Carter odznaczył Younga najwyższym narodowym wyróżnieniem przyznawanym cywilom – Medalem Wolności.
Od stycznia 1990 roku, czyli zakończenia pełnienia funkcji na stanowiskach politycznych, Young założył lub był członkiem wielu organizacjach opierających się na działalności publicznej, lobby politycznym i stosunkach międzynarodowych, ze szczególnym uwzględnieniem Afryki.

</doc>
<doc id="3671027" url="https://pl.wikipedia.org/wiki?curid=3671027" title="Cerkiew Opieki Matki Bożej w Moskwie (Jasieniewo)">
Cerkiew Opieki Matki Bożej w Moskwie (Jasieniewo)

Cerkiew Opieki Matki Bożej – prawosławna cerkiew w Moskwie, w południowo-zachodnim okręgu administracyjnym, w rejonie Jasieniewo, w dekanacie św. Paraskiewy eparchii moskiewskiej miejskiej Rosyjskiego Kościoła Prawosławnego.
Historia.
Koncepcję budowy nowej cerkwi w Jasieniewie pobłogosławił patriarcha moskiewski i całej Rusi Aleksy II, jednak jej wznoszenie rozpoczęto w czerwcu 2009, gdy na czele Rosyjskiego Kościoła Prawosławnego stał już jego następca Cyryl. Obiekt został wzniesiony w ramach akcji budowy 200 nowych parafialnych cerkwi w Moskwie. Jego konsekracja odbyła się 28 września 2015 pod przewodnictwem patriarchy Cyryla, któremu asystowali metropolici petersburski i ładoski Warsonofiusz, jarosławski i rostowski Pantelejmon, jekaterynburski i wierchoturski Cyryl, biskupi dmitrowski Teofilakt, rybiński i daniłowski Beniamin oraz woskriesieński Sawa.
Cerkiew została ogłoszona pomnikiem wszystkich poległych żołnierzy rosyjskich. W jej ściany wmurowano siedem poświęconych im krzyży.
Architektura.
Architektura cerkwi nawiązuje do bizantyjskiego oraz staroruskiego budownictwa sakralnego. Świątynię wzniesiono na planie krzyża, z największą, centralnie położoną, złoconą kopułą oraz czterema mniejszymi, malowanymi na niebiesko ze złotymi gwiazdami. Wnętrze cerkwi bogato zdobione jest mozaiką. Niektóre kompozycje wzorowane są na dziełach sztuki bizantyjskiej, m.in. ogromny wizerunek Chrystusa Pantokratora, który jest kopią mozaiki z katedry w Cefalu.
W podziemiach świątyni znajduje się dolna cerkiew św. Michała Archanioła przeznaczona do chrztów, z marmurową chrzcielnicą. We wnętrzu tej świątyni znajdują się modele i kopie wybranych świętych miejsc i przedmiotów związanych z działalnością Chrystusa w Palestynie. W budynku cerkwi znajdują się również szkoła niedzielna i księgarnia. 
W nabożeństwie w cerkwi równocześnie może brać udział 800 osób.

</doc>
<doc id="3671033" url="https://pl.wikipedia.org/wiki?curid=3671033" title="Josyf Hukewycz">
Josyf Hukewycz



</doc>
<doc id="3671034" url="https://pl.wikipedia.org/wiki?curid=3671034" title="Phoenix, Arizona">
Phoenix, Arizona



</doc>
<doc id="3671035" url="https://pl.wikipedia.org/wiki?curid=3671035" title="Indeksowana rodzina zbiorów">
Indeksowana rodzina zbiorów



</doc>
<doc id="3671036" url="https://pl.wikipedia.org/wiki?curid=3671036" title="Uszczelnienie gazodynamiczne">
Uszczelnienie gazodynamiczne

Uszczelnienie gazodynamiczne () – szczególny typ uszczelnienia mechanicznego (czołowego), w którym do uszczelnienia wału obrotowego wykorzystuje się film gazowy powstały pomiędzy pierścieniami ślizgowymi uszczelnienia 
Zastosowanie w przemyśle.
Uszczelnienia gazodynamiczne stosuje się w odpowiedzialnych urządzeniach z wałem obrotowym, w których zastosowanie tradycyjnych uszczelnień mechanicznych stykowych jest nieuzasadnione. Uszczelnienia gazodynamiczne wykorzystuje się między innymi w silnikach odrzutowych, kompresorach, pompach, mieszalnikach, reaktorach i turbinach. . 
Zasada działania.
Zasada działania uszczelnienia gazodynamicznego polega na wytworzeniu tzw. efektu gazodynamicznego w uszczelnieniu. Efekt ten, polegający na utworzeniu gazowej poduszki powietrznej pomiędzy powierzchniami pierścieni ślizgowych, pozwala na eliminację tarcia kontaktowego na powierzchni ślizgowej, co ma korzystny wpływ na energochłonność węzła uszczelniającego oraz trwałość uszczelnienia. Uszczelnienie gazodynamiczne jest najbardziej zaawansowanym typem uszczelnienia mechanicznego.
Efekt gazodynamiczny jest wynikiem ruchu względnego pierścienia stacjonarnego i obrotowego uszczelnienia, odpowiednio ukształtowanych mikrostruktur - tzw. rowków gazodynamicznych - na powierzchni jednego z pierścieni, oraz obecności gazu zaporowego. W wyniku ruchu obrotowego pierścieni, gaz zaporowy poprzez rowki gazodynamiczne jest sprężany i powoduje odsunięcie się od siebie pierścieni ślizgowych, stykających się ze sobą przy braku ruchu obrotowego. Film gazowy nie tylko pozwala na uniknięcie tarcia kontaktowego, ale przede wszystkim uszczelnia szczelinę uszczelniającą pierścieni (przestrzeń pomiędzy nimi). 
Rowki gazodynamiczne.
Rowki gazodynamiczne mogą być kształtowane w różny sposób, w zależności od parametrów roboczych pracy uszczelnienia. Ze względu na zakres pracy można rozróżnić rowki:
Ze względu na kształt rowków można rozróżnić rowki:
Podział uszczelnień gazodynamicznych.
Ze względu na budowę można je podzielić na:
Uszczelnienia gazodynamiczne w Polsce.
Pierwszym Polakiem, który opatentował i rozpoczął produkcję uszczelnień gazodynamicznych w Polsce był inż. Antoni Gacek. Produkcję uruchomiono w roku 1998 we wsi Kozy, woj. Śląskie. Patent obejmuje terytorium Polski (Patent Polska), krajów europejskich oraz U.S.A (Patent U.S.A.)

</doc>
<doc id="3671040" url="https://pl.wikipedia.org/wiki?curid=3671040" title="Szkieletor">
Szkieletor



</doc>
<doc id="3671043" url="https://pl.wikipedia.org/wiki?curid=3671043" title="Margit Kaffka">
Margit Kaffka

Margit Kaffka (ur. 10 czerwca 1880 w Nagykároly, zm. 1 grudnia 1918 w Budapeszcie) – węgierska pisarka i poetka.
Życiorys.
Urodziła się w Nagykároly (obecnie Carei w Rumunii). Gdy miała pięć lat, zmarł jej ojciec, co pogorszyło sytuację rodziny i ograniczyło możliwość jej edukacji. Uzyskała stypendium pozwalające jej kształcić się w przyklasztornej szkole prowadzonej przez Siostry Miłosierdzia; w zamian musiała przez rok nauczać w szkole w Miszkolcu. W latach 1899–1902 studiowała w Budapeszcie, uzyskując dyplom nauczycielski. W 1905 roku wyszła za mąż za inżyniera leśnika Brunó Fröhlicha. W 1906 roku urodził się ich syn László. Małżeństwo nie było udane, zakończyło się rozwodem w 1910 roku. W latach 1907–1915 pracowała jako nauczycielka w budapeszteńskiej szkole dla dziewcząt. 
W 1914 roku zawarła drugie małżeństwo z lekarzem i biologiem Ervinem Bauerem, młodszym bratem Béli Balázsa. W latach 1914–1918 przebywała w Temesvárze, gdzie jej mąż pracował w szpitalu. 
W czasie pandemii grypy hiszpanki w 1918 roku zachorowała i zmarła. Wraz z nią zmarł jej syn. 
Publikowała wiersze od 1901 roku, tworzyła też opowiadania i powieści. Jej utwory oparte były głównie na osobistych przeżyciach. Od 1910 udzielała się w grupie literackiej skupionej wokół czasopisma „Nyugat”.

</doc>
<doc id="3671046" url="https://pl.wikipedia.org/wiki?curid=3671046" title="Kelly Wood">
Kelly Wood



</doc>
<doc id="3671048" url="https://pl.wikipedia.org/wiki?curid=3671048" title="Batmobile">
Batmobile



</doc>
<doc id="3671052" url="https://pl.wikipedia.org/wiki?curid=3671052" title="Batalion ON „Kartuzy IV”">
Batalion ON „Kartuzy IV”



</doc>
<doc id="3671053" url="https://pl.wikipedia.org/wiki?curid=3671053" title="Janina Biesiadecka">
Janina Biesiadecka

Janina Biesiadecka, pierwotnie Fryderyka Praeger, ps. "Janina Urbanowicz" (ur. 10 marca 1894 w Krakowie, zm. 11 lutego 1944 w Warszawie) – polska aktorka teatralna.
Życiorys.
Urodziła się 10 marca 1894 jako Fryderyka Praeger, w rodzinie żydowskiej Eliasza i Józefy z Mandllów. Ukończyła gimnazjum i Szkołę Dramatyczną w Krakowie. Aktorstwa uczyła się u Zofii Czaplińskiej. W początkowej fazie kariery używała pseudonimu "Janina Urbanowicz". 31 października 1917 wyszła za mąż za Zygmunta Biesiadeckiego, również aktora. Przyjąwszy jego nazwisko zakończyła działalność pod pseudonimem.
Podczas I wojny światowej i wojny polsko-bolszewickiej prowadziła działalność kulturalno-oświatową wśród żołnierzy. W latach 1914–1918 występowała w teatrze ludowym w Krakowie, a w latach 1918–1932 w Teatrze Polskim w Poznaniu. Od 1932 do 1935 grała w Teatrze Polskim w Katowicach, a następnie w Teatrze Kameralnym w Częstochowie (1935–1936), Teatrze Malickiej w Warszawie (1936–1937) oraz w Teatrze Miejskim w Łodzi (1937–1939). W 1920 urodziła syna – Zygmunta. W styczniu 1944 została, wraz z mężem, aresztowana przez Niemców. Oboje rozstrzelano 13 stycznia (lub 11 lutego) 1944 w Warszawie – w egzekucji przy ul. Górczewskiej (róg Płockiej) lub w ruinach getta.
Grała głównie role pierwszoplanowe – amantek, kobiet naiwnych i bohaterek romantycznych, szczególnie w sztukach Aleksandra Fredry.

</doc>
<doc id="3671055" url="https://pl.wikipedia.org/wiki?curid=3671055" title="Seria GP2 – Sochi 2015">
Seria GP2 – Sochi 2015

Runda GP2 na torze Sochi Autodrom – dziewiąta runda mistrzostw serii GP2 w sezonie 2015.
Wyniki.
Kwalifikacje.
Źródło: gp2series.com
Główny wyścig.
Wyścig.
Źródło: Wyprzedź Mnie!
Sprint.
Wyścig.
Źródło: Wyprzedź Mnie!

</doc>
<doc id="3671059" url="https://pl.wikipedia.org/wiki?curid=3671059" title="Stanisława Groblewska">
Stanisława Groblewska

Stanisława Groblewska ps. „Joanna”, „Monika”, „Olgierd” (ur. 5 listopada 1895 w majątku Bystrzyca Szymbarska, zm. 20 marca 1974 w Krakowie) – polska tenisistka, mistrzyni Polski w deblu w latach 1927 i 1928, porucznik AK, pracownik naukowy Instytutu Zootechniki.
Życiorys.
Urodziła się 5 listopada 1895 w majątku Bystrzyca Szymbarska na terenie Szymbarku k/Gorlic, córka Henryka i Anny Groblewskich. Ukończyła Gimnazjum, w 1913 roku, zdała egzamin dojrzałości w Liceum Żeńskim Wiktorii Niedziałkowskiej we Lwowie, a następnie ukończyła pomaturalną Szkołę Rolniczo-Gospodarską we Lwowie.
Tenis ziemny.
W czasie nauki we Lwowie zaczęła grać w tenisa ziemnego. Kilkakrotnie była mistrzynią Lwowa, a w 1927 należała do grona najlepszych tenisistek, zajęła V miejsce w rankingu dziennika sportowego „Start”. W tym samym roku na Mistrzostwach Polski w Krakowie w grze podwójnej kobiet Groblewska z partnerką Jadwigą Jedrzejowską zdobyły Mistrzostwo Polski.
Ponownie została Mistrzynią Polski w Katowicach w 1928 w deblu, grając w parze z Jędrzejowską. W 1929 startowała na Mistrzostwach Polski w Poznaniu, w parze z Orzechowską (przegrały w finale) oraz na Mistrzostwach Jugosławii w Crikvenicy. Wicemistrzostwo Polski zdobyła w 1932 w parze z Adą Pozowską. Stanisława była zawodniczką Lwowskiego Klubu Tenisowego.
W latach późniejszych brała udział w turniejach tenisowych, jednak nie odnosiła większych sukcesów ze względu na obowiązki związane z zarządzaniem gospodarstwem rolnym.
Gospodarstwo rolne.
Po śmierci ojca w 1927 przejęła 50-hektarowy majątek ziemski w Szymbarku. Gospodarstwo po ojcu przekształciła w specjalistyczne gospodarstwo hodowli bydła rasowego i owiec.
W latach 1930–1939 dwór Stanisławy Groblewskiej stał się miejscem wypoczynku znanego polskiego pisarza i malarza Zygmunta Haupta.
Działalność konspiracyjna.
We wrześniu 1939 rodzina Groblewskich zajęła się przerzutem polskich oficerów oraz cywilów przez granicę słowacką, a później razem z rodziną Stanisława Zgórniaka ps. „Górski” z Gorlic utworzyli trasy przerzutowe o kryptonimie „Z-G”. Jedna trasa wiodła z Gorlic przez Gładyszów na Słowację, druga przez Uście Ruskie do Wysowej, stamtąd przez granicę na Słowację, Węgry do Francji. Początkiem grudnia 1939 dwór Groblewskiej był siedzibą Komendy Obwodu Gorlice ZWZ. Zatrudniony w gospodarstwie jako leśniczy rtm. Marian Waldeck ps. „Kątski” był komendantem gorlickiego Obwodu Związku Walki Zbrojnej. W styczniu 1940r. dworku Groblewskich odbywały się spotkania organizacyjne w których uczestniczył mjr. Franciszek Żak.
Stanisława ps. „Joanna” pełniła funkcję adiutantki komendanta oraz łączniczki. W działalność konspiracyjną zaangażowana była także jej rodzina, syn Janusz ps. „Szczęsny”, mąż Karol oraz siostra Maria ps. „Maria”.
W lipcu 1941 Gestapo aresztowało komendanta rtm. Mariana Waldeckiego i kilka osób ze sztabu Obwodu Gorlickiego. Stanisława mimo zagrożenia aresztowaniem, podjęła się utrzymania kontaktów z terenowymi placówkami i utrzymania łączności ze sztabem Komendy Okręgu AK w Krakowie, tymczasowo pełniła funkcję komendanta do czasu wyznaczenia nowego komendanta.
We wrześniu 1941 dowództwo AK wyznaczyło nowego komendanta Obwodu Gorlickiego Armii Krajowej kapitana artylerii Władysława Bandrowskiego ps. „Zbych”, a Groblewskiej powierzono zadanie prowadzenia wywiadu wojskowego i gospodarczego. Zmieniła pseudonim na „Monika”. Na odprawie w dowództwie AK w Krakowie dostała polecenie nawiązania kontaktów z Niemcami w celach wywiadowczych, a znajomość języka niemieckiego ułatwiała jej zdobywanie ważnych informacji. We wrześniu 1942 doszło do dekonspiracji w wyższym szczeblu dowodzenia, mimo ostrzeżeń wysyłanych przez Groblewską i inspektorat, Gestapo aresztowało komendanta Bandrowskiego i jego zastępcę. Stanisława zagrożona aresztowaniem wyjechała do Kunic koło Gdowa, gdzie ukrywała się do kwietnia 1943. Po powrocie do Bystrzycy wznowiła kontakty i działalność konspiracyjną, zmieniła pseudonim na „Olgierd”. 4 listopada 1943 otrzymała wiadomość z Krakowa, w której została poproszona o zabranie zbiega z obozu Stalagu VIII B w Lamsdorf, jeńca wojennego. Pojechała osobiście do Krakowa zaprzęgiem konnym, przywiozła Brytyjczyka przebranego w cywilne ubranie jako woźnicę – niemowę. Zbiegiem był Walijczyk, Frederick Sheady. Ukrywany był w dworze Groblewskich od 9 listopada 1943, a 24 lutego 1944 został przekazany pod opiekę oddziału partyzanckiego „Żbik” Armii Krajowej. Wiosną 1944 Stanisława zajmowała się zaopatrzeniem w organizacji „Uprawa”, pozyskiwała od właścicieli majątków ziemskich żywność dla oddziałów partyzanckich oraz przewoziła broń i uzbrojenie. Pod koniec 1944 zagrożona aresztowaniem przez Gorlickie Gestapo opuściła Bystrzycę Szymbarską, ukrywała się w Sidzinie koło Krakowa.
Lata powojenne.
Majątek w Bystrzycy Szymbarskiej po wojnie został rozparcelowany, a Stanisława jako członek Armii Krajowej w latach 1945–1966 była pod obserwacją Służby Bezpieczeństwa PRL. Groblewscy po konfiskacie majątku zamieszkali w Krakowie, a Stanisława pracowała w Instytucie Zootechniki w Krakowie jako pracownik naukowy, gdzie zdobyła tytuł inżyniera zootechniki.
Po wojnie była członkinią organizacji kombatanckiej ZBoWiD w Krakowie, gdzie działała aktywnie w sekcji historycznej.
Zmarła w Krakowie 20 marca 1974, została pochowana na Cmentarzu Rakowickim w Krakowie.
Upamiętnienie.
W 1993 roku Technikum Rolnicze i Zasadnicza Szkoła Rolnicza w Bystrej przyjęło imię Stanisławy Groblewskiej.

</doc>
<doc id="3671061" url="https://pl.wikipedia.org/wiki?curid=3671061" title="Richard Riehle">
Richard Riehle

Richard Riehle (ur. 12 maja 1948 w Menomonee Falls w Wisconsin) – amerykański aktor charakterystyczny. Grywał zwykle grubych i nieoszlifowanych sztywniaków, takich jak policjanci, detektywi, sędziowie i barmani.
Życiorys.
Syn pielęgniarki Mary Margaret (z domu Walsh) i pracownika poczty Herberta Johna Riehle. Jego ojciec był pochodzenia niemieckiego, a jego matka miała korzenie irlandzkie. Uczęszczał na University of Notre Dame, gdzie zaczął występować w teatrze uniwersyteckim w takich produkcjach jak "Luter", "Antygona", "Nosorożec", "Romeo i Julia" i "Jak odnieść sukces w biznesie bez realnego próbowania". W 1970 ukończył naukę z tytułem licencjata. Następnie uzyskał tytuł magistra na Uniwersytecie Minnesoty.
Po debiucie w westernie przygodowym "Rooster Cogburn" (1975) u boku Johna Wayne’a i Katharine Hepburn, wystąpił w roli barmana w przygodowej komedii kryminalnej "Przejażdżka" ("Joyride", 1977) z Desim Arnazem Jr., Robertem Carradine i Melanie Griffith, a także zagrał niewielką rolę wytatuowanego mężczyzny w dramacie telewizyjnym NBC "Druga strona piekła" ("The Other Side of Hell", 1978) w reżyserii Jána Kadára u boku Alana Arkina i Rogera E. Mosleya. Porzucił pracę na ekranie na ponad dekadę, by skupić się prawie wyłącznie na teatrze regionalnym i Broadwayu.
20 września 1970 ożenił się z Jane Latham, mają czworo dzieci.

</doc>
<doc id="3671066" url="https://pl.wikipedia.org/wiki?curid=3671066" title="Seria GP2 – Bahrain (2) 2015">
Seria GP2 – Bahrain (2) 2015

Runda GP2 na torze Bahrain International Circuit – dziesiąta runda mistrzostw serii GP2 w sezonie 2015.
Wyniki.
Kwalifikacje.
Źródło: gp2series.com
Główny wyścig.
Wyścig.
Źródło: Wyprzedź Mnie!
Sprint.
Wyścig.
Źródło: Wyprzedź Mnie!

</doc>
<doc id="3671069" url="https://pl.wikipedia.org/wiki?curid=3671069" title="Du Zhongyuan">
Du Zhongyuan

Du Zhongyuan (; ur. 1898, zm. 1944 roku) – dziennikarz, działacz polityczny, przedsiębiorca, podróżnik.
Urodził się w zubożałej wiosce w powiecie Huaide w prowincji Fengtian. Ukończył kolegium w Shenyangu.
W 1917 roku nauczał języka angielskiego w Huaide. Zainspirowany Ruchem Nowej Kultury oraz Ruchem Produktów Krajowych, który zachęcał ludzi do kupowania wyrobów chińskich zamiast zagranicznych, rozpoczął współpracę z przedsiębiorstwami konkurencyjnymi wobec przedsiębiorstw prowadzonych przez Japończyków (zwłaszcza Kompanii Kolei Południowomandżurskiej). Głosił ideę odzyskania udziałów w rynku, który ówcześnie był zdominowany przez tani japoński import. Uważał, że najlepszym sposobem dla Chin odzyskania udziałów w rynku, będzie utworzenie narodowego produktu, którym miałaby być porcelana. W latach 20. XX wieku zebrał środki na otwarcie swojej pierwszej fabryki porcelany pod Shenyangiem i pod koniec lat 20. był już prominentnym przedsiębiorcą i funkcjonariuszem prowincjonalnej Izby Handlowej .
W 1928-1931 roku członek grupy narodowców. Będąc członkiem tej grupy szerzył propagandę przeciwko obecności Japończyków w Mandżurii. Rozwijał też lokalnie sponsorowane projekty modernizacyjne w dziedzinie transportu, edukacji i radia. W latach 1930-1937 Du Zhongyuan zaczął regularnie pisywać do pisma Zou Taofena - „Życie”, w którym został redaktorem. Stał się dzięki temu propagatorem anty-japońskiego ruchu oporu w Chinach. Otwarcie przeciwstawiał się polityce Japonii i popierał KPCh.
18 września 1931 roku gdy Japończycy okupowali Mandżurię, utracił pozycję najważniejszej figury w izbie handlowej prowincji, w Shenyangu. Przestał być także doradcą mandżurskiego przywódcy Zhang Xuelianga. Pozbawiony statusu i środków do życia, uciekł do Beipingu. Dołączył do Północno-Wschodniego Towarzystwa Ocalenia Narodowego (jedno z najpotężniejszych ugrupowań zaangażowanych w szerzenie propagandy przeciwko polityce Czang Kaj-szeka, w sprawie niesprzeciwiania się okupacji Mandżurii). Du zaczął w tym okresie pisać ostre artykuły redakcyjne. Atakował w nich politykę Czang Kaj-szeka, w szczególności jego brak zaangażowania w odbicie Mandżurii z rąk Japończyków, a także namawiał do oporu przeciwko okupacji. Uważał, że są to najważniejsze zadania, które stoją przed ludnością chińską.
W 1933 roku, z powodu cenzury oraz w obawie przed aresztowaniem, uciekł za granicę do Kunmingu. Rozpoczął wydawanie nowego pisma „Nowe Życie” (Xinsheng), które objęło rolę pisma „Życie”. W 1935 roku za opublikowanie artykułu (obrażającego cesarza), został aresztowany i skazany na 14 miesięcy.
Wybuch wojny chińsko-japońskiej w 1937 roku przyczynił się do uwolnienia Du Zhongyuana. W 1937 roku wyruszył w podróż przez Chiny i został korespondentem wojennym. Jego relacje z frontu były specyficznymi i obfitymi w szczegóły reportażami o wojnie totalnej. Specjalizował się w tekstach, które przechodziły od detali życia codziennego do szerszego, politycznego sensu samej wojny. W swoich artykułach opisywał też linię polityczną Kuomintangu, pomimo zadanych mu cierpień przez ten rząd. Du Zhongyuan dziennikarstwo również traktował jako idealną metodę promowania własnego programu politycznego. W czasie wyjazdów na front przychylnie informował żołnierzy o partii KPCh (pomimo iż sam do niej nie należał).
W 1939 roku dzięki znajomości z Sheng Shicaiem objął stanowisko kanclerza akademii w mieście Dihua (Urumczi). Przyczynił się do rozwoju uczelni, w której było wielu studentów sprzymierzonych lub sympatyzujących z KPCh. W 1941 roku w czasie obław i aresztowań sympatyków KPCh w Xinjiangu został ponownie uwięziony i stracony w 1944 roku.

</doc>
<doc id="3671073" url="https://pl.wikipedia.org/wiki?curid=3671073" title="Trójkąt manewrowy">
Trójkąt manewrowy



</doc>
<doc id="3671076" url="https://pl.wikipedia.org/wiki?curid=3671076" title="Mateusz Haratyk">
Mateusz Haratyk

Mateusz Haratyk (ur. 27 maja 1998) – polski biegacz narciarski, zawodnik klubu NKS Trójwieś Beskidzka.
Życiorys.
Haratyk na zawodach międzynarodowych po raz pierwszy pojawił się w rywalizacji biegaczy narciarskich w ramach Zimowego Olimpijskiego Festiwalu Młodzieży Europy 2015 rozgrywanego w Stegu w Liechtensteinie.
W sezonie 2015/2016 zadebiutował 12 grudnia 2015 roku w Pucharze Słowiańskim w biegach narciarskich w Szczyrbskim Jeziorze w sprincie stylem dowolnym uplasował się na 18. miejscu. Najlepszą pozycję w zawodach tego cyklu zajął 3 i 4 marca 2018 w Wiśle, gdzie wygrał zawody w sprincie i na dystansie.
Haratyk został powołany na Zimowe Igrzyska Olimpijskie Młodzieży 2016.
Na Mistrzostwach Polski w Biegach Narciarskich nie wywalczył żadnych medali. Najlepsze miejsce w tych Mistrzostwach to 4. lokata w sztafecie.
W Pucharze Świata zadebiutował 25 listopada 2018 w Ruce, uplasował się na 88. miejscu dystansie 15 km stylem klasycznym.
Osiągnięcia.
Puchar Świata.
Miejsca na podium.
Haratyk nigdy nie stał na podium indywidualnych zawodów Pucharu Świata.

</doc>
<doc id="3671078" url="https://pl.wikipedia.org/wiki?curid=3671078" title="Seria GP2 – Yas Marina 2015">
Seria GP2 – Yas Marina 2015

Runda GP2 na torze Yas Marina Circuit – jedenasta runda mistrzostw serii GP2 w sezonie 2015.
Wyniki.
Kwalifikacje.
Źródło: gp2series.com
Główny wyścig.
Wyścig.
Źródło: Wyprzedź Mnie!
Sprint.
Wyścig odwołany po kraksie na pierwszym okrążeniu, w wyniku której poważnym uszkodzeniom uległy bariery znajdujące się w trzecim zakręcie.

</doc>
<doc id="3671079" url="https://pl.wikipedia.org/wiki?curid=3671079" title="Mistrzostwa Świata Kobiet w Curlingu 2016">
Mistrzostwa Świata Kobiet w Curlingu 2016

Mistrzostwa Świata Kobiet w Curlingu 2016 rozegrane zostały między 19 a 27 marca 2016 w kanadyjskim Swift Current w prowincji Saskatchewan.
Tytułów mistrzowskich drugi rok broniły Szwajcarki, rok wcześniej złote medale obroniła drużyna Aliny Pätz. W tej edycji zawodów reprezentację tego kraju stanowi drużyna dowodzona przez Binię Feltscher, która triumfowała w MŚ 2014 i wygrała krajowe rozgrywki ekstraligi.
Round Robin.
Sesja 1..
19 marca 2016; 14:00
Sesja 2..
19 marca 2016; 19:00
Sesja 3..
20 marca 2016; 9:00
Sesja 4..
20 marca 2016; 14:00
Sesja 5..
20 marca 2016; 19:00
Sesja 6..
21 marca 2016; 9:00
Sesja 7..
21 marca 2016; 14:00
Sesja 8..
21 marca 2016; 19:00
Sesja 9..
22 marca 2016; 9:00
Sesja 10..
22 marca 2016; 14:00
Sesja 11..
22 marca 2016; 19:00
Sesja 12..
23 marca 2016; 9:00
Sesja 13..
23 marca 2016; 14:00
Sesja 14..
23 marca 2016; 19:00
Sesja 15..
24 marca 2016; 9:00
Sesja 16..
24 marca 2016; 15:30
Sesja 17..
24 marca 2016; 19:00
Play-off.
1-2.
26 marca 2016; 9:00
3-4.
25 marca 2016; 19:00
Półfinał.
26 marca 2016; 17:00
Mały finał.
27 marca 2016; 9:00
Finał.
27 marca 2016; 15:00

</doc>
<doc id="3671081" url="https://pl.wikipedia.org/wiki?curid=3671081" title="Miami Open 2016 (mężczyźni)">
Miami Open 2016 (mężczyźni)

Miami Open 2016, właśc. Miami Open presented by Itaú 2016 – tenisowy turniej ATP kategorii ATP World Tour Masters 1000 w sezonie 2016 z cyklu Miami Open rozgrywany w dniach 23 marca–3 kwietnia 2016 roku w Miami na kortach twardych o puli nagród wynoszącej 7 037 595 dolarów amerykańskich.

</doc>
<doc id="3671087" url="https://pl.wikipedia.org/wiki?curid=3671087" title="Lista gatunków z rodzaju Dendrobium">
Lista gatunków z rodzaju Dendrobium

Lista gatunków z rodzaju dendrobium ("Dendrobium" Sw.) – lista ponad 1,5 tysiąca gatunków należących do rodzaju roślin z rodziny storczykowatych ("Orchidaceae" Juss.).
Rodzaj zaliczany do podplemienia "Dendrobiinae" z plemienia "Dendrobieae" w podrodzinie epidendronwych ("Epidendroideae"), rodzina storczykowatych ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3671090" url="https://pl.wikipedia.org/wiki?curid=3671090" title="Cadetia">
Cadetia



</doc>
<doc id="3671091" url="https://pl.wikipedia.org/wiki?curid=3671091" title="Ceraia">
Ceraia



</doc>
<doc id="3671092" url="https://pl.wikipedia.org/wiki?curid=3671092" title="Diplocaulobium">
Diplocaulobium



</doc>
<doc id="3671093" url="https://pl.wikipedia.org/wiki?curid=3671093" title="Dockrillia">
Dockrillia



</doc>
<doc id="3671094" url="https://pl.wikipedia.org/wiki?curid=3671094" title="Štadión MFK Ružomberok">
Štadión MFK Ružomberok



</doc>
<doc id="3671096" url="https://pl.wikipedia.org/wiki?curid=3671096" title="Dolichocentrum">
Dolichocentrum



</doc>
<doc id="3671097" url="https://pl.wikipedia.org/wiki?curid=3671097" title="Epigeneium">
Epigeneium



</doc>
<doc id="3671098" url="https://pl.wikipedia.org/wiki?curid=3671098" title="Eriopexis">
Eriopexis



</doc>
<doc id="3671099" url="https://pl.wikipedia.org/wiki?curid=3671099" title="Euphlebium">
Euphlebium



</doc>
<doc id="3671102" url="https://pl.wikipedia.org/wiki?curid=3671102" title="Eurycaulis">
Eurycaulis



</doc>
<doc id="3671103" url="https://pl.wikipedia.org/wiki?curid=3671103" title="Flickingeria">
Flickingeria



</doc>
<doc id="3671104" url="https://pl.wikipedia.org/wiki?curid=3671104" title="Grastidium">
Grastidium



</doc>
<doc id="3671105" url="https://pl.wikipedia.org/wiki?curid=3671105" title="Herpetophytum">
Herpetophytum



</doc>
<doc id="3671106" url="https://pl.wikipedia.org/wiki?curid=3671106" title="Inobulbon">
Inobulbon



</doc>
<doc id="3671107" url="https://pl.wikipedia.org/wiki?curid=3671107" title="Kinetochilus">
Kinetochilus



</doc>
<doc id="3671108" url="https://pl.wikipedia.org/wiki?curid=3671108" title="Microphytanthe">
Microphytanthe



</doc>
<doc id="3671109" url="https://pl.wikipedia.org/wiki?curid=3671109" title="Monanthos">
Monanthos



</doc>
<doc id="3671110" url="https://pl.wikipedia.org/wiki?curid=3671110" title="Pedilonum">
Pedilonum



</doc>
<doc id="3671111" url="https://pl.wikipedia.org/wiki?curid=3671111" title="Thelychiton">
Thelychiton



</doc>
<doc id="3671112" url="https://pl.wikipedia.org/wiki?curid=3671112" title="Trachyrhizum">
Trachyrhizum



</doc>
<doc id="3671113" url="https://pl.wikipedia.org/wiki?curid=3671113" title="Narodowa Rada Kościołów w Stanach Zjednoczonych">
Narodowa Rada Kościołów w Stanach Zjednoczonych



</doc>
<doc id="3671116" url="https://pl.wikipedia.org/wiki?curid=3671116" title="Wróbel żółtogardły">
Wróbel żółtogardły

Wróbel żółtogardły ("Gymnoris xanthocollis") – gatunek małego ptaka z rodziny wróbli (Passeridae). Występuje od południowo-wschodniej Turcji po Indie i południowy Nepal. Częściowo wędrowny. Nie jest zagrożony wyginięciem.
Taksonomia.
Po raz pierwszy gatunek opisał Edward Burton. Wzmianka o tym ptaku ukazała się w "A catalogue of the Collection of Mammalia and Birds in the Museum of the Army Medical Department, at Fort Pitt, Chatham" w 1838. Zawierała jedynie nadaną przez Burtona nazwę "Fringilla xanthocollis" oraz miejsce odłowienia holotypu – północne Indie. Według autora nie był on pierwszy wspominając o tym gatunku i miał o nim wspomnieć już James Franklin w 1830 lub 1831. Nadał mu nazwę "Fringilla flavicollis". Była ona już wcześniej użyta przez Gmelina w 1789, jednak odnosiła się do innego gatunku, łuszczyka czarnogardłego ("Spiza americana"). Nazwa użyta przez Burtona jest więc "nomen novum" dla nazwy użytej przez Franklina.
Obecnie (2021) wróbel żółtogardły umieszczany jest przez Międzynarodowy Komitet Ornitologiczny w rodzaju "Gymnoris"; przez innych systematyków bywa włączany do "Petronia". "G. xanthocollis" tworzy nadgatunek z wróblem ubogim ("G. pyrgita"), niekiedy te dwa ptaki bywają uznawane za konspecyficzne. Wyróżniono dwa podgatunki wróbla żółtogardłego – nominatywny oraz "G. x. transfuga". Drugi z nich został opisany przez Harterta w 1904; opis ukazał się w "Die Vögel der paläarktischen Fauna systematische...". Holotyp pochodził z Beludżystanu i został odłowiony 2 marca 1901.
Podgatunki i zasięg występowania.
IOC wyróżnia następujące podgatunki:
Częściowo wędrowny. Wędrujące ptaki stwierdzono w Kuwejcie, zimą – w Omanie; dwukrotnie zabłąkany osobnik został stwierdzony na Malcie (w listopadzie 1912 i w marcu 1971), raz w Izraelu (maj 1982), we wschodniej Arabii Saudyjskiej, w Bahrajnie i na Sri Lance (październik 1876). Ptaki z Turcji, Iraku, wschodniego Afganistanu i północno-zachodnich Indii migrują na południe, wschód lub południowy wschód, by zimować w Indiach.
Morfologia.
Długość ciała wynosi 12,5–14 cm, masa ciała – 14–20 g. Charakterystycznymi elementami upierzenia są: żółta plama na białym gardle, kasztanowa plama na ramieniu i podwójny pasek skrzydłowy; do tego rozpoznanie dorosłego samca w szacie godowej ułatwia ostro zakończony, czarny dziób. Samce w szacie spoczynkowej, samice oraz osobniki młodociane mają dziób jasnobrązowy.
Ptaki obojga płci są podobne, lecz możliwe do rozróżnienia. Głowa i wierzch ciała po kuper i pokrywy nadogonowe szare, jaśniejsze lub płowoszare w znoszonym upierzeniu. Ogon stosunkowo krótki, ciemnoszary, cienko obrzeżony płowo lub jasnoszaro. Pokrywy skrzydłowe mniejsze intensywnie brązowe lub kasztanowe u samca, brązowe lub szarobrązowe u samicy. Często te barwne pokrywy są zasłonięte przez barkówki. Pokrywy skrzydłowe średnie szarobrązowe u nasady, mają szerokie, białe zakończenia (u samicy płowe). Pokrywy skrzydłowe większe ciemnoszare, na końcu jaśniejsze i zwieńczone płową lub białawą plamką. Skrzydełko i pokrywy pierwszego rzędu ciemnobrązowe (wspomniane pokrywy jaśniejsze u nasady). Lotki ciemnobrązowe lub szarobrązowe; lotki II rzędu wyróżniają się jasnopłowymi lub szaropłowymi krawędziami. Kantarek i pasek oczny ciemnoszare; brew jedynie delikatnie zarysowana. Policzki i pokrywy uszne szare lub w kolorze grzbietu. Broda, gardło i jego boki brudnobiałe. W niższej części gardła znajduje się jaskrawożółta plama, u samicy mniejsza lub w ogóle niewystępująca. Pierś i boki pokrywa jasnoszary nalot. Brzuch, okolice kloaki i pokrywy podogonowe białe lub płowobiałe. Dziób stosunkowo długi i smukły, jak na wróbla. Nogi i stopy szare lub szarobrązowe.
Osobniki podgatunku "G. x. transfuga" cechuje bardziej piaskowoszare upierzenie niż u ptaków podgatunku nominatywnego; do tego cechuje je jaśniejsza kasztanowa plama na skrzydle i jaśniejsze końcówki pokryw skrzydłowych. Mają również jaśniejszy przód głowy z lepiej widoczną brwią. W terenie te różnice nie są jednak bardzo zauważalne.
Wymiary szczegółowe, w milimetrach:
Ekologia i zachowanie.
Środowiskiem życia wróbli żółtogardłych są otwarte tereny i niskie wzgórza z drzewami oraz zadrzewione doliny rzeczne. Zamieszkują również obszary upraw z porozrzucanymi drzewami lub żywopłotami, wsie oraz tereny zamieszkałe przez człowieka, jeśli są na nich ogrody. Zasiedla różnorodne lasy i obszary zadrzewione – suche lasy, dżunglę, zakrzewienia, zagajniki, oazy, przebywa również na daktylowcach. Zwykle wróble żółtogardłe przebywają w parach lub małych grupach, poza sezonem lęgowym w stadach do 100 osobników. Niekiedy pojawia się w stadach mieszanych z wróblami zwyczajnymi ("Passer domesticus") lub trznadlami czarnogłowymi ("Emberiza melanocephala"). Odpoczywa zbiorowo w żywopłotach i w gałęziach głogu.
Ptaki tego gatunku żerują na materii roślinnej, głównie ziarnach (również roślin uprawnych), do tego zjadają niewielkie jagody i nektar, o czym świadczy ubrudzone na żółto czoło. W sezonie lęgowym uzupełniają dietę owadami, takimi jak mrówki, ryjkowce i inne chrząszcze oraz gąsienice.
Lęgi.
Na tereny lęgowe wróble żółtogardłe przybywają od marca do maja, odlatują od września (wyjątkowo sierpnia) do listopada. Nie wiadomo, w jakim okresie gniazdują te ptaki w Europie (w Turcji). W Iraku lęgną się od końca kwietnia do końca czerwca, w Afganistanie od kwietnia do czerwca. Według Harterta w Indiach okres lęgowy trwa od marca do lipca.
Gniazdo może mieć formę zarówno poduszeczki z włosia, piór i trawy, jak i niechlujnej masy suchej trawy, wełny i włosia, wyściełanej piórami; takie gniazdo zapełnia otwór, w którym zostało umieszczone. Zwykle znajduje się w osłoniętym miejscu, jak szczelina w drzewie, otwór w ścianie lub budynku albo stare gniazdo innego ptaka. Gniazdo buduje samica. W zniesieniu 3 lub 4 jaja o wymiarach blisko 18 na 14 mm. W ciągu roku ptaki te wyprowadzają dwa lęgi.
Status i zagrożenia.
IUCN uznaje wróbla żółtogardłego za gatunek najmniejszej troski (LC, "Least Concern") nieprzerwanie od 1988 roku (stan w 2016). Populacja w Europie w 2015, według BirdLife International, mogła liczyć od 500 do 2000 par. Trend liczebności populacji uznawany jest za stabilny.

</doc>
<doc id="3671117" url="https://pl.wikipedia.org/wiki?curid=3671117" title="Stadiumi Qemal Stafa">
Stadiumi Qemal Stafa



</doc>
<doc id="3671119" url="https://pl.wikipedia.org/wiki?curid=3671119" title="Stadiumi i Qytetit">
Stadiumi i Qytetit



</doc>
<doc id="3671124" url="https://pl.wikipedia.org/wiki?curid=3671124" title="Swamithope Pathi">
Swamithope Pathi

Swamithope Pathi (, "Swamithoppu-pathi") – religijna siedziba tamilskiej tradycji ayyavazhi. Według wierzeń wyznawców, miało tu miejsce wydarzenie religijne określane jako Wielki Tapas Vaikundara. Swamithope Pathi to również miejsce narodzin starożytnego mędrca indyjskiego Wedawjasy, któremu tradycja przypisuje autorstwo Mahabharaty oraz Puran. Jeden z dwóch głównych tekstów należących do kanonu ayyavazhi, Akilam, opisuje Swamithope jako miejsce spalenia demonów przez Vaikundara oraz innych, licznie dokonywanych przezeń cudów.

</doc>
<doc id="3671125" url="https://pl.wikipedia.org/wiki?curid=3671125" title="Stadiumi Gjorgji Kyçyku">
Stadiumi Gjorgji Kyçyku



</doc>
<doc id="3671127" url="https://pl.wikipedia.org/wiki?curid=3671127" title="Herat Stadium">
Herat Stadium



</doc>
<doc id="3671128" url="https://pl.wikipedia.org/wiki?curid=3671128" title="Melat Stadium">
Melat Stadium



</doc>
<doc id="3671129" url="https://pl.wikipedia.org/wiki?curid=3671129" title="Ghazni Stadium">
Ghazni Stadium



</doc>
<doc id="3671130" url="https://pl.wikipedia.org/wiki?curid=3671130" title="Warzeszgah-e Ghazi">
Warzeszgah-e Ghazi



</doc>
<doc id="3671131" url="https://pl.wikipedia.org/wiki?curid=3671131" title="Jost Gippert">
Jost Gippert

Jost Gippert (//; ur. 12 marca 1956 w Winz-Niederwenigern, obecnie Hattingen, Niemcy) – niemiecki lingwista, kaukazolog, autor oraz profesor lingwistyki porównawczej w Instytucie Lingwistyki Stosowanej na Uniwersytecie J.W. Goethego we Frankfurcie nad Menem.
Życiorys.
W 1972 roku ukończył Leibniz-Gymnasium w Essen w Niemczech. W latach 1972–1977 studiował lingwistykę porównawczą, indologię, japonistykę i sinologię na Uniwersytecie w Marburgu oraz na Wolnym Uniwersytecie Berlińskim. W 1977 roku otrzymał tytuł doktora za swoją pracę na temat składni bezokoliczników w językach indoeuropejskich. W latach 1977–1990 był pracownikiem naukowym i prowadził wykłady na Uniwersytetach w Berlinie, Wiedniu oraz Salzburgu. W 1991 roku otrzymał habilitację na Uniwersytecie Ottona i Fryderyka w Bambergu za swoją pracę na temat irańskich zapożyczeń w języku armeńskim i gruzińskim. Zajmował się wtedy orientalną lingwistyką matematyczną.
Od 1994 roku Gippert wykłada lingwistykę porównawczą na Uniwersytecie J.W. Goethego we Frankfurcie nad Menem. Od 1996 roku jest członkiem Akademii Nauk Gelati (Gruzja), a od 2007 roku również katedry „Język” na Berlińsko-Brandenburskiej Akademii Nauk.
W 1997 roku otrzymał tytuł Profesora Honorowego na Uniwersytecie Sulkhan Saba Orbeliani w Tbilisi. W 2009 roku został uhonorowany tytułem Doktora Honoris Causa na Uniwersytecie Ivane Javakhishvili również w Tbilisi, natomiast w 2013 roku ten sam tytuł przyznano mu na Uniwersytecie Shota Rustaveli w Batumi.
Odkąd został profesorem lingwistyki porównawczej, spora część jego badań skupiona jest na językach indoeuropejskich, ich historii, etymologii, jak również na ogólnej językowej typologii, a w szczególności na nauce o językach kaukaskich. Dzięki jego poświęceniu się nauce o językach kaukaskich, wiele międzynarodowych badań zostało wszczętych w tej dziedzinie pod jego nadzorem. Jego badania skupiają się na językoznawstwie diachronicznym, typologii językowej, elektronicznych korpusach tekstowych, multimedialnej dokumentacji języków oraz elektronicznej analizie manuskryptów.
Humanistyka cyfrowa.
TITUS, ARMAZI, GNC i LOEWE.
Gippert jest założycielem i liderem projektu . Od początku powstania (1987) jego celem była pełna cyfrowa dostępność pisemnie spisanych materiałów dotyczących różnych indoeuropejskich i przyległych do nich języków. W 1999 roku rozpoczął projekt ARMAZI (Kultura i języki kaukaskie: elektroniczna dokumentacja), którego celem było zebranie obszernej kolekcji materiałów dotyczących języków kaukaskich. Dzięki temu projektowi powstał Gruziński Narodowy Korpus (GNC). Od 2010 roku Gippert jest przewodniczącym „Centrum Humanistyki Cyfrowej Hesji: Zintegrowane Przetwarzanie i Analiza Tekstowych Korpusów”. Centrum to jest współpracą pomiędzy Uniwersytetem J.W. Goethego we Frankfurcie a Politechniką w Darmstadzie z dodatkowym wsparciem ze strony Muzeum Goethego we Frankfurcie.
Elektroniczna analiza manuskryptów.
W latach 90. Gippert zajął się orientalnymi manuskryptami, pracując nad projektami, których zadaniem było utworzenie do nich cyfrowego dostępu, np. do manuskryptów tocharskich z berlińskiej kolekcji Turfan. Co więcej, zredagował prace, w których zawarł palimpsesty znalezione na górze Synaj. W 2009 roku był wizytatorem w grupie badawczej „Manuscript Cultures” na Uniwersytecie w Hamburgu. W lecie 2013 ponownie odwiedził Uniwersytet w Hamburgu, jako stypendysta Petra Kappert, uczestnicząc w tworzeniu „Encyclopedia of Manuscript Cultures” oraz podręcznika „Comparative Oriental Manuscript Studies”.

</doc>
<doc id="3671132" url="https://pl.wikipedia.org/wiki?curid=3671132" title="Seria GP2 – sezon 2016">
Seria GP2 – sezon 2016

Seria GP2 – sezon 2016 – był 12. i ostatnim sezonem w historii serii. Od 2017 w jego miejscu odbywają się wyścigi Formuły 2. Zgodnie z kalendarzem Formuły 1 zmagania rozpoczęły się 14 maja na torze Circuit de Barcelona-Catalunya w Hiszpanii, natomiast zakończyły 27 listopada na Yas Marina w Abu Zabi. Tytuł mistrzowski w klasyfikacji kierowców zdobył Francuz Pierre Gasly, a wśród konstruktorów – włoska ekipa Prema Racing.
Kalendarz wyścigów.
Kalendarz serii GP2 na sezon 2016 został zatwierdzony 4 marca 2016 roku. Będzie składał się z jedenastu rund, towarzysząc Formule 1 w Europie, w Malezji oraz w Abu Zabi. Z kalendarza wypadła runda w Bahrajnie oraz runda w Rosji, a powróciły wyścigi na torze Sepang International Circuit w Malezji. Po raz pierwszy w historii zostanie rozegrana runda w Azerbejdżanie.
Klasyfikacja generalna.
Kierowcy.
Punktacja:
Wygrana w kwalifikacjach (pole position do sobotniego wyścigu): 4 punkty
Punktacja w pierwszym wyścigu (Sobota): 25-18-15-12-10-8-6-4-2-1 (dziesięć pierwszych pozycji)
Punktacja w drugim wyścigu (Niedziela): 15-12-10-8-6-4-2-1 (osiem pierwszych pozycji)
Najszybsze okrążenie: 2 punkty (w każdym wyścigu; aby otrzymać punkt, kierowca musi przejechać przynajmniej 90% dystansu, ukończyć wyścig w pierwszej dziesiątce, a także wystartować do wyścigu z wyznaczonego pola startowego)
Uwagi:

</doc>
<doc id="3671133" url="https://pl.wikipedia.org/wiki?curid=3671133" title="Pöttyös út">
Pöttyös út



</doc>
<doc id="3671134" url="https://pl.wikipedia.org/wiki?curid=3671134" title="Świątynia Tongjiao">
Świątynia Tongjiao

Świątynia Tongjiao w Pekinie () – świątynia buddyjska znajdująca się w Pekinie, w dzielnicy Dongcheng, pod numerem 19 w hutongu Zhenxian. Adres 东直门内北小街针线胡同19号 (Dongzhimen nei Beixiaojie Zhenxian hutong 19 hao).
Świątynia składa się z głównej bramy, hali Daxiong, hali Sangharama, Hali Mistrzów, Hali Postu i kwater mniszek. Główny budynek to hala Daxiong o powierzchni ok. 300 m² pokryta zieloną dachówką; czczony jest tam Budda Amitabha. Łączna powierzchnia świątyni wynosi ok. 2500 m². 
Zbudowana za czasów dynastii Ming przez pałacowych eunuchów, za panowania mandżurskiego przekształcona w klasztor żeński i nazwana Tongjiao. Z początkiem lat 40. XX wieku świątynia popadła w ruinę i mieszkała w niej tylko jedna mniszka – Yinhe (印和). W 1941 spotkała ona dwie mniszki z Fujianu Kaihui (開慧) i Shengyu (勝雨), które studiowały w Pekinie w Instytucie Fajie. Wspólnie postanowiły odrestaurować podupadłą świątynię, pozyskując pieniądze od kupców, urzędników i wojskowych Pekinu. Po remoncie świątynia została powiększona i otworzono w niej szkołę dla mniszek; uczyła w niej m.in. ważna mistrzyni "vinaya", Cizhou (慈舟, 1877–1957). W 1949 w Tongjiao Si mieszkało 70 mniszek; jedną z ważnych uczennic szkoły była mniszka Longlian (You Yongkang, 游永康, 1909–2006), współautorka opracowanej w latach 1956–59 encyklopedii buddyjskiej, zasłużona w odbudowie szkolnictwa buddyjskiego w latach 80. i 90. XX w.
Po 1955 świątynia została przekształcona w zakład pracy. W czasie rewolucji kulturalnej mieścił się w niej posterunek policji. Została ponownie otwarta w 1981. Współcześnie pozostaje aktywnym klasztorem żeńskim i dostępna jest dla odwiedzających tylko dwa dni w miesiącu. Tongjiao Si jest znanym ośrodkiem studiów buddyjskich dla mniszek i odbywają się w niej regularne praktyki religijne, jak comiesięczne siedmiodniowe uroczystości recytacji imienia Buddy i coroczne letnie praktyki "vassa".

</doc>
<doc id="3671135" url="https://pl.wikipedia.org/wiki?curid=3671135" title="Köbánya-Kispest">
Köbánya-Kispest



</doc>
<doc id="3671136" url="https://pl.wikipedia.org/wiki?curid=3671136" title="Đurđevi stupovi w Berane">
Đurđevi stupovi w Berane



</doc>
<doc id="3671137" url="https://pl.wikipedia.org/wiki?curid=3671137" title="Bazylika Matki Bożej z Góry Karmel w Valletcie">
Bazylika Matki Bożej z Góry Karmel w Valletcie

Bazylika Matki Bożej z Góry Karmel (ang. "Basilica of Our Lady of Mount Carmel"; malt. "Bażilika Santwarju Tal-Madonna Tal-Karmnu") – rzymskokatolicki kościół w stolicy Malty – Valletcie. Jest on częścią Światowego dziedzictwa UNESCO, które obejmuje całe miasto Valletta, i jest jedną z najbardziej rozpoznawalnych świątyń i głównych atrakcji w Valletcie.
Kościół oryginalny.
Pierwszy kościół został dedykowany Zwiastowaniu Najświętszej Maryi Panny. Został on zbudowany w 1573, według projektu Girolamo Cassara. W XVII wieku został on przekazany zakonowi Karmelitów, i w ten sposób otrzymał swoją obecną patronkę Matkę Bożą z Góry Karmel. Fasada została przebudowana w 1852 w stylu neoklasycznym, autorem przebudowy był Giuseppe Bonavia. 14 maja 1895 papież Leon XIII podniósł kościół do rangi bazyliki mniejszej. Budynek kościoła został poważnie uszkodzony w czasie II Wojny Światowej i musiał zostać odbudowany.
Obecna bazylika.
Nowy kościół był budowany w latach 1958–1981. Został konsekrowany w 1981.
Wnętrze bazyliki to olbrzymi owalny budynek z owalną kopułą. Wysoka na 42 m, dominuje w panoramie miasta i portu Marsamxett. Jest wyższa, niż dzwonnica bezpośrednio przylegającej do bazyliki anglikańskiej katedry św. Pawła. Podstawa kopuły ma półkoliście zwieńczone okna, biegnące dookoła, a gładki hełm ponad nimi zakończony jest szczytową małą kopułą. Z sufitu zwisają żyrandole.
Jasne ściany, wykonane z piaskowca, mają czerwonobrązowe półokrągłe marmurowe filary z rzeźbionymi głowicami. Pomiędzy filarami są rzeźbione łuki. W każdym znajduje się mały ołtarz z niewielkim medalionem ponad nim. Powyżej jest większy obraz, z ramą misternie rzeźbioną w aniołki i cherubiny.
Na końcu bazyliki, w półokrągłej rzeźbionej absydzie, znajduje się ołtarz wsparty na czterech cherubinach. Cztery filary z czerwonego marmuru, ze wspaniale zdobionymi bazami i głowicami, zwieńczone figurami aniołów, wspierają drewniany baldachim z krzyżem ponad nim. Na spodniej stronie baldachimu, ponad ołtarzem, pięknie wykonana gołębica, symbol Ducha Świętego. Wykonanie wszystkich prac rzeźbiarskich wewnątrz, zajęło rzeźbiarzowi Josephowi Damato ponad 19 lat.
Na ścianie w głębi – obraz "Matki Bożej z Góry Karmel", datowany na XVII w. Obraz otoczony pięknym, niebieskim i złotym adamaszkiem.
Trzy zdobione krzesła w pobliżu ołtarza, przeznaczone są dla dygnitarzy kościelnych.
Na ścianie naprzeciw ołtarza – rzeźba anioła z Chrystusem, pozłacana figura św. Józefa z Dzieciątkiem Jezus, krucyfiks oraz figura Maryi z Dzieciątkiem, dzierżący szkaplerze karmelitańskie. Podłoga nawy jest betonowa, ale w prezbiterium wykonana jest z marmuru w różnych kolorach, tworzących geometryczny wzór.
Budynek kościoła jest umieszczony na liście "National Inventory of the Cultural Property of the Maltese Islands".

</doc>
<doc id="3671140" url="https://pl.wikipedia.org/wiki?curid=3671140" title="Gradski stadion (Berane)">
Gradski stadion (Berane)



</doc>
<doc id="3671142" url="https://pl.wikipedia.org/wiki?curid=3671142" title="Don Popovic">
Don Popovic



</doc>
<doc id="3671144" url="https://pl.wikipedia.org/wiki?curid=3671144" title="Serinus pusillus">
Serinus pusillus



</doc>
<doc id="3671145" url="https://pl.wikipedia.org/wiki?curid=3671145" title="Gymnoris xanthocollis">
Gymnoris xanthocollis



</doc>
<doc id="3671146" url="https://pl.wikipedia.org/wiki?curid=3671146" title="Ivangrad">
Ivangrad



</doc>
<doc id="3671149" url="https://pl.wikipedia.org/wiki?curid=3671149" title="Bronisław Orlicz">
Bronisław Orlicz

Bronisław Orlicz (ur. 17 czerwca 1924 w Tąpkowicach, zm. 5 grudnia 1998 w Tarnowie) – polski aktor, reżyser teatralny, dyrektor artystyczny teatrów.
Życiorys.
Był aktorem Teatru im. Adama Mickiewicza w Cieszynie (1945–1946), Teatru Miejskiego im. Juliusza Słowackiego w Opolu (1946–1947), Teatrów Dolnośląskich we Wrocławiu (1947), Teatru Miasta Jeleniej Góry (1948–1949, 1959–1963), Teatru Dramatycznego im. Aleksandra Węgierki w Białymstoku (1950–1951, 1957–1960), Teatru Powszechnego w Warszawie (1949–1955), Teatru Dramatycznego w Warszawie (1955–1957), Teatru Dolnośląskiego w Wałbrzychu (1959–1963), Teatru im. Stefana Żeromskiego w Kielcach (1963–1964), Teatr Ziemi Pomorskiej (1976–1979), Lubuskiego Teatru im. Leona Kruczkowskiego w Zielonej Górze (1979–1981), Teatru im. Ludwika Solskiego w Tarnowie (1981–1998).
Pełnił obowiązki dyrektora Teatru Dramatycznego im. Jerzego Szaniawskiego w Wałbrzychu (1964–1967), Teatru Dolnośląskiego w Jeleniej Górze (1965–1966), Teatru Dramatycznego im. Aleksandra Węgierki w Białymstoku (1967–1976).
Bronisław Orlicz był laureatem wielu nagród teatralnych, m.in. na Festiwalu Teatrów Polski Północnej w Toruniu za reżyserię „Zbrodni i kary” Fiodora Dostojewskiego (1971) w Teatrze Dramatycznym w Białymstoku oraz Nagrody Ministra Kultury i Sztuki za osiągnięcia życia w jubileusz pięćdziesięciolecia pracy artystycznej (1993).

</doc>
<doc id="3671150" url="https://pl.wikipedia.org/wiki?curid=3671150" title="Meczet Husejna Paszy (Pljevlja)">
Meczet Husejna Paszy (Pljevlja)



</doc>
