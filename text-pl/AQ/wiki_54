<doc id="3680668" url="https://pl.wikipedia.org/wiki?curid=3680668" title="Renato Sanches">
Renato Sanches

Renato Júnior Luz Sanches (wym. , ur. 18 sierpnia 1997 w Lizbonie) – portugalski piłkarz pochodzenia kabowerdeńskiego, występujący na pozycji pomocnika we francuskim klubie Paris Saint-Germain oraz w reprezentacji Portugalii. Złoty medalista Mistrzostw Europy 2016.
Kariera klubowa.
Sanches rozpoczął treningi piłki nożnej w Águias da Musgueira w wieku 8 lat. W 2006 trafił do SL Benfica. 5 października 2014 zadebiutował w drużynie rezerw tego klubu w zremisowanym 2:2 meczu z CD Feirense. W sierpniu 2015 przedłużył kontrakt z klubem do 2021 roku. W barwach drugiej drużyny strzelił 3 gole ligowe: 30 sierpnia 2015 w przegranym 1:2 spotkaniu z Varzim SC i dwie w przegranym 2:3 meczu z CD Aves 16 września 2015, a także bramkę w wygranym 11:1 meczu Ligi Młodzieżowej z rezerwami Galatasaray SK 21 października 2015. W pierwszym zespole zadebiutował 30 października 2015 w wygranym 4:0 spotkaniu z CD Tondela, a pierwszego gola strzelił 4 grudnia 2015 w wygranym 3:0 meczu z Académiką Coimbra. Debiut w rozgrywkach europejskich zaliczył 25 listopada 2015 w zremisowanym 2:2 meczu z FK Astana. 5 stycznia 2016 w wygranym 1:0 spotkaniu z Vitórią Guimarães zdobył kolejną bramkę w lidze.
W maju 2016 został wybrany „Rewelacją Roku” przez stowarzyszenie portugalskich dziennikarzy sportowych i podpisał pięcioletni kontrakt z Bayernem Monachium. Koszt transferu wyniósł 35 milionów euro, jednakże może wzrosnąć do 80 milionów w przypadku zrealizowania określonych warunków. W nowym klubie zadebiutował 9 września 2016 w wygranym 2:0 meczu z FC Schalke 04. W październiku 2016 otrzymał nagrodę Złotego Chłopca, przyznawanej najlepszemu w ligach europejskich zawodnikowi do lat 21. W sezonie 2016/2017 wystąpił w 25 spotkaniach (17 w Bundeslidze, 2 w Pucharze Niemiec i 6 w Lidze Mistrzów), nie strzelając ani jednego gola. W sierpniu 2017 wygrał z Bayernem Superpuchar Niemiec, po pokonaniu 2:2 (5:4 po rzutach karnych) Borussii Dortmund. W tym samym miesiącu został wypożyczony do Swansea City. Zadebiutował w tym klubie 10 września 2017 w przegranym 0:1 spotkaniu z Newcastle United. W sierpniu 2019 podpisał trzyletni kontrakt z Lille OSC. W sezonie 2020/2021 zdobył z tym klubem mistrzostwo Francji.
Kariera reprezentacyjna.
Reprezentacje młodzieżowe.
Sanches grał w młodzieżowych reprezentacjach Portugalii do lat 15, 16, 17, 19 i 21. Z kadrą U-17 dotarł do półfinału mistrzostw Europy w 2014, na których strzelił 1 gola (w meczu ze Szkocją). Wraz z reprezentacją U-21 wziął udział w mistrzostwach Europy w 2017, na których wystąpił w trzech meczach grupowych: wygranym 2:0 z Serbią, przegranym 1:3 z Hiszpanią i wygranym 4:2 z Macedonią, po których Portugalia odpadła z rywalizacji, zajmując 2. miejsce w grupie.
Reprezentacja seniorska.
W seniorskiej reprezentacji zadebiutował 25 marca 2016 w przegranym 0:1 starciu z Bułgarią. 17 maja 2016 znalazł się w grupie 23 zawodników powołanych na Euro 2016.
14 czerwca 2016 wystąpił w zremisowanym 1:1 meczu z Islandią, zostając najmłodszym w historii reprezentantem Portugalii na turnieju mistrzowskim (18 lat i 301 dni). Osiem dni później zagrał po raz kolejny, w zremisowanym 3:3 spotkaniu z Węgrami. 25 czerwca 2016 wystąpił w wygranym 1:0 po dogrywce starciu ⅛ finału z Chorwacją i został uznany najlepszym zawodnikiem tego spotkania. 30 czerwca 2016 roku po raz pierwszy na Euro 2016 wyszedł w pierwszym składzie na mecz z Polską w ćwierćfinale turnieju, wygrany przez Portugalczyków po serii rzutów karnych. W 33. minucie tego spotkania strzelił swojego pierwszego gola w reprezentacji, stając się jednocześnie trzecim najmłodszym strzelcem gola w historii mistrzostw Europy. Został wybrany piłkarzem meczu. 6 lipca 2016 zagrał w wygranym 2:0 półfinale z Walią. Wraz z reprezentacją został mistrzem Europy po pokonaniu w finale Francji 1:0 po dogrywce. Sanches dzięki występowi w finale stał się najmłodszym uczestnikiem meczu finałowego w historii mistrzostw Europy. Został także wybrany najlepszym młodym zawodnikiem turnieju. Po turnieju, wraz z pozostałymi reprezentantami Portugalii, został odznaczony Orderem Zasługi.
Drugiego gola w reprezentacji strzelił 11 listopada 2020 w wygranym 7:0 meczu z Andorą. 20 maja 2021 znalazł się w gronie 26 piłkarzy powołanych na Euro 2020. 15 czerwca wystąpił w wygranym 3:0 meczu z Węgrami, 4 dni później zagrał w przegranym 2:4 spotkaniu z Niemcami, a 23 czerwca wystąpił w zremisowanym 2:2 meczu z Francją, po którym Portugalczycy z trzeciego miejsca awansowali do ⅛ finału, w której obrońcy tytułu z Sanchesem w składzie przegrali 0:1 z Belgią. 14 listopada 2021 strzelił swojego trzeciego gola w kadrze w przegranym 1:2 meczu z Serbią.
Styl gry.
Jest silnym i wszechstronnym zawodnikiem, grającym na całej długości boiska. Ma również mocną psychikę i potrafi grać pod presją. Jest porównywany do Edgara Davidsa oraz Clarence’a Seedorfa.
Kontrowersje dotyczące wieku.
W marcu 2016 portugalskie media podały, że narodziny Sanchesa zostały zarejestrowane w 2002 roku. Opóźnienie miało być spowodowane rozwodem rodziców piłkarza. Pierwszą osobą, która wyraziła wątpliwości co do wieku zawodnika, był prezes Sporting CP, Bruno de Carvalho. W lipcu 2016 Guy Roux powiedział, że Sanches jest o pięć lub sześć lat starszy niż podają oficjalne dane. Piłkarz zapowiedział, że pozwie Francuza o pomówienie. Niedługo później szpital, w którym urodził się Sanches, podał do publicznej wiadomości dokumentację zawodnika, w której napisano, że urodził się on 18 sierpnia 1997 o godzinie 15:25.
Życie prywatne.
Jego matka pochodzi z Republiki Zielonego Przylądka, a ojciec z Wysp Świętego Tomasza i Książęcej. Jego kuzyni, Cláudio, Miguel i Jair Tavares, również są piłkarzami.

</doc>
<doc id="3680670" url="https://pl.wikipedia.org/wiki?curid=3680670" title="Ołena Miahkych">
Ołena Miahkych

Ołena Wasyłiwna Miahkych (ukr. "Олена Василівна Мягких"; ur. 23 grudnia 1978 w Kijowie) – ukraińska łyżwiarka szybka.
W wieku 23 lat Miahkych brała udział w Zimowych Igrzyskach Olimpijskich 2002 w Salt Lake City. Uczestniczyła wówczas w trzech konkurencjach łyżwiarstwa szybkiego: biegu na 1000 m (35. miejsce), biegu na 1500 m (38. miejsce) i biegu na 3000 m (31. miejsce).

</doc>
<doc id="3680673" url="https://pl.wikipedia.org/wiki?curid=3680673" title="Lomnistá">
Lomnistá

Lomnistá – potok w Niżnych Tatrach na Słowacji. Jest dopływem cieku o nazwie Jasenský potok. Ma źródła na wysokości około 1670 m poniżej kotła lodowcowego na południowo-zachodnich stokach szczytu Kotliská. Początkowo spływa w kierunku południowo-wschodnim, szybko jednak, pod południowymi stokami Chabeneca zmienia kierunek na południowy i spływa kręta Doliną Łomnistą ("Lomnistá dolina"). Jego zlewnia w większości obejmuje tereny tej doliny. W dolnym biegu opuszcza Niżne Tatry i wypływa na Dolinę Górnego Hronu. W zabudowanym terenie miejscowości Jasenie uchodzi do potoku Jasenský potok jako jego lewy dopływ. Następuje to na wysokości 522 m, w miejscu o współrzędnych .
Lomnistá ma długość 12,6 km, z czego w obrębie Doliny Łomnistej 12 km. Wzdłuż potoku prowadzi droga, a nią dwa szlaki turystyki pieszej i szlak rowerowy. W dolnym biegu potoku, na obrzeżu lasu, znajduje się niewielki ośrodek rekreacyjny, a na nim basen kąpielowy i hotel.

</doc>
<doc id="3680674" url="https://pl.wikipedia.org/wiki?curid=3680674" title="Teodora (film 1921)">
Teodora (film 1921)

Teodora (włos. Teodora) – niemy film historyczny z 1919 roku w reżyserii Leopolda Carlucci.
Opis fabuły.
Film jest historią cesarzowej bizantyńskiej Teodory. 

</doc>
<doc id="3680676" url="https://pl.wikipedia.org/wiki?curid=3680676" title="Eberhard Hilscher">
Eberhard Hilscher

Eberhard Hilscher (ur. 28 kwietnia 1927 w Świebodzinie, zm. 7 grudnia 2005 w Berlinie) – niemiecki pisarz, poeta, eseista i krytyk literacki, twórca biografii Thomasa Manna i Gerharta Hauptmanna. Lokalny patriota, zwolennik integracji niemieckich i polskich powojennych mieszkańców Świebodzina, swoimi utworami krzewił idee humanistyczne oraz tolerancję.
Życiorys.
W latach 1934-1938 był uczniem ewangelickiej szkoły dla chłopców, a od 1938 do 1944 roku uczęszczał do szkoły średniej w Świebodzinie. W roku 1944, w wieku 17 lat, powołany został do niemieckiego wojska, gdzie służył do końca wojny, kiedy został jeńcem w niewoli amerykańskiej. Po wojnie pracował kilka miesięcy jako robotnik w fabryce cukru. Od 1948 do 1952 roku studiował na Uniwersytecie Humboldtów w Berlinie na kierunku germanistyki, pedagogiki oraz geografii. Przez krótki okres był lektorem, a od 1953 roku niezależnym pisarzem w Berlinie. Za swoje zasługi w tej dziedzinie został laureatem nagrody Fundacji Schillera w roku 1991. 
W swojej karierze napisał ok. 10 książek, które od 1961 wydawano zarówno na Zachodzie jak i w bloku wschodnim. Uchodził za eksperta w dziedzinie twórczości Thomasa Manna, Arnolda Zweiga i Gerharta Hauptmanna. Po wojnie wielokrotnie odwiedzał rodzinne miasto, z którym łączyła go silna więź emocjonalna. Za swoje zasługi na rzecz porozumienia polsko-niemieckiego otrzymał 30 maja 2000 roku tytuł Honorowego Obywatela Świebodzina. Po śmierci 7 grudnia 2005 pochowany został na miejskim cmentarzu w Świebodzinie, a jego bezcenny księgozbiór, zgodnie z jego wolą, został przekazany miastu i do dziś jest przechowywany w ratuszowej bibliotece.

</doc>
<doc id="3680678" url="https://pl.wikipedia.org/wiki?curid=3680678" title="Tragelaphus">
Tragelaphus



</doc>
<doc id="3680679" url="https://pl.wikipedia.org/wiki?curid=3680679" title="Medvedemolpus basilianus">
Medvedemolpus basilianus

Medvedemolpus basilianus – gatunek chrząszcza z rodziny stonkowatych, podrodziny Eumolpinae i plemienia Nodinini.
Gatunek ten opisany został w 2010 roku przez Aleksieja G. Mosejkę.
Chrząszcz o ciele długości 5,2 mm i szerokości 3,3 mm, ubarwiony żółto z białawożółtymi czułkami i stopami. Przedplecze półtora raza szersze niż dłuższe, najszersze przed nasadą, prawie niepunktowane, natomiast punktowanie występuje na przedpiersiu i śródpiersiu. 2,1 razy dłuższe niż przedplecze pokrywy mają regularne rządki punktów i są pozbawione wzoru. Genitalia samca o ściętym wierzchołku edeagusa.
Owad znany tylko z filipińskiej wyspy Basilan.

</doc>
<doc id="3680682" url="https://pl.wikipedia.org/wiki?curid=3680682" title="Medvedemolpus quadripunctatus">
Medvedemolpus quadripunctatus

Medvedemolpus quadripunctatus – gatunek chrząszcza z rodziny stonkowatych, podrodziny Eumolpinae i plemienia Nodinini.
Gatunek ten opisany został w 2010 roku przez Aleksieja G. Mosejkę.
Chrząszcz o ciele długości od 7,5 do 7,6 mm i szerokości od 4,5 do 4,6 mm, ubarwiony rudobrązowo z żółtymi czułkami i stopami oraz czterema czarnymi plamkami: na guzach barkowych i okolicy wierzchołkowej każdej z pokryw, przy czym plamki te mogą zanikać. Przedplecze półtora raza szersze niż dłuższe, najszersze przed nasadą, prawie niepunktowane. 2,2 razy dłuższe niż przedplecze pokrywy mają nie całkiem regularne rządki punktów. Samica ma poprzeczny rządek szczecinek na błonie piątego widocznego sternitu odwłoka, stosunkowo cienką spermatekę i krótkie pokładełko.
Owad znany tylko z filipińskiej wyspy Luzon.

</doc>
<doc id="3680685" url="https://pl.wikipedia.org/wiki?curid=3680685" title="Wolborough">
Wolborough

Wolborough – osada w Anglii, w Devon. Leży 23,2 km od miasta Exeter, 40,8 km od miasta Plymouth i 271 km od Londynu. W 1951 roku civil parish liczyła 8517 mieszkańców. Wolborough jest wspomniana w Domesday Book (1086) jako "Ulveberie"/"Olveberia".

</doc>
<doc id="3680690" url="https://pl.wikipedia.org/wiki?curid=3680690" title="Winswell">
Winswell

Winswell – przysiółek w Anglii, w Devon. Leży 47,3 km od miasta Exeter, 58,7 km od miasta Plymouth i 291,4 km od Londynu. Winswell jest wspomniana w Domesday Book (1086) jako "Wifelswille"/"Wivleswilla".

</doc>
<doc id="3680694" url="https://pl.wikipedia.org/wiki?curid=3680694" title="Medvedemolpus">
Medvedemolpus

Medvedemolpus – rodzaj chrząszczy z rodziny stonkowatych, podrodziny Eumolpinae i plemienia Nodinini.
Rodzaj ten wprowadzony został w 2010 roku przez Aleksieja G. Mosejkę, który jego gatunkiem typowym wyznaczył "M. bakeri". Nazwa rodzajowa nadana została na cześć Lwa N. Miedwiediewa.
Chrząszcze o szeroko owalnym ciele długości od 4,7 do 7,6 mm, nagim i pozbawionym metalicznego połysku. Hipognatyczna głowa ma nieoddzielony od czoła, trapezowaty "frontoclypeus" i wąskie rowki wzdłuż górnej części wykrojonego zewnętrznego brzegu oczu. Czułki i stopy rozjaśnione, te pierwsze o nico rozszerzonych członach od piątego do ostatniego. Przedplecze o obrzeżonych bocznych brzegach, u nasady węższe od pokryw. Szew hypopleuralny nie sięga brzegów bocznych przedplecza. Odnóża o lekko rozdwojonych pazurkach. Środkowa i tylna para nóg o wykrojonych goleniach. Ząbek na przednich udach nieobecny, na środkowych prawie niewidoczny, na tylnych bardzo mały. Pokrywy z rozwiniętymi guzami barkowymi i epipleurami, opatrzone 12 rządkami punktów każda. Odwłok bez podłużnych rowków na pygidium, u samicy z krótkim i kompletnym pokładełkiem.
Wszystkie znane gatunki są endemitami Filipin.
Należą 4 opisane gatunki:

</doc>
<doc id="3680699" url="https://pl.wikipedia.org/wiki?curid=3680699" title="Kalendarium historii Mołdawii">
Kalendarium historii Mołdawii

Kalendarium historii Mołdawii – uporządkowany chronologicznie, począwszy od czasów najdawniejszych aż do współczesności, wykaz dat i wydarzeń z historii Mołdawii.

</doc>
<doc id="3680703" url="https://pl.wikipedia.org/wiki?curid=3680703" title="Wonford">
Wonford

Wonford – osada w Anglii, w Devon. Leży 2,5 km od centrum miasta Exeter, 59,7 km od miasta Plymouth i 254,5 km od Londynu. Wonford jest wspomniana w Domesday Book (1086) jako "Wenford"/"Wenfort".

</doc>
<doc id="3680705" url="https://pl.wikipedia.org/wiki?curid=3680705" title="Roy Vernon">
Roy Vernon

 
Thomas Royston "Roy" Vernon (ur. 14 kwietnia 1937 w Ffynnongroew, zm. 4 grudnia 1993) – walijski piłkarz występujący na pozycji napastnika.
Kariera klubowa.
Vernon karierę rozpoczynał w sezonie 1955/1956 w angielskim zespole Blackburn Rovers. W sezonie 1957/1958 awansował z nim z Division Two do Division One. W 1960 roku odszedł do Evertonu, z którym w sezonie 1962/1963 zdobył mistrzostwo Anglii. Następnie grał w innym zespole Division One, Stoke City. Stamtąd był wypożyczany do amerykańskiego Cleveland Stokers, a także trzecioligowego Halifax Town. Występował też w południowoafrykańśkich drużynach Cape Town City i Hellenic FC oraz angielskim czwartoligowcu Great Harwood Town. W 1972 roku Vernon zakończył karierę.
Kariera reprezentacyjna.
W reprezentacji Walii Vernon zadebiutował 10 kwietnia 1957 w zremisowanym 0:0 meczu British Home Championship z Irlandią Północną. 1 maja 1957 w wygranym 1:0 pojedynku eliminacji mistrzostw świata 1958 z Czechosłowacją strzelił pierwszego gola w kadrze.
W 1958 roku Vernon znalazł się w zespole na mistrzostwa świata. Zagrał na nich w meczu ze Szwecją (0:0), a Walia odpadła z turnieju w ćwierćfinale. W latach 1957-1967 w drużynie narodowej rozegrał 32 spotkania i zdobył 8 bramek.

</doc>
<doc id="3680707" url="https://pl.wikipedia.org/wiki?curid=3680707" title="Kołomyja (stacja kolejowa)">
Kołomyja (stacja kolejowa)

Kołomyja (, ) – stacja kolejowa w Kołomyi, w rejonie kołomyjskim, w Obwodzie iwanofrankiwskim, na Ukrainie. Jest częścią administracji iwanofrankiwskiej Kolei Lwowskiej. Jest węzłem kolejowym na liniach do Iwano-Frankiwska, Czerniowców i Rachowa.
Stacja obsługuje głównie ruch regionalny i międzyregionalny oraz pociągi dalekobieżne.
Na placu przed budynkiem dworca zatrzymują się autobusy miejskie, podmiejskie oraz znajduje się postój taksówek.
Historia.
Stacja powstała w XIX w. na Kolei Żelaznej Lwów-Czerniowce-Jassy pomiędzy stacjami Turka i Zabłotów.

</doc>
<doc id="3680709" url="https://pl.wikipedia.org/wiki?curid=3680709" title="Wingates">
Wingates

Wingates – osada w Anglii, w hrabstwie Wielki Manchester, w dystrykcie (unitary authority) Bolton. Leży 7,1 km od miasta Bolton, 20,7 km od miasta Manchester i 281,4 km od Londynu. W latach 1870–1872 osada liczyła 1857 mieszkańców.

</doc>
<doc id="3680712" url="https://pl.wikipedia.org/wiki?curid=3680712" title="Pau Tonnesen">
Pau Tonnesen

Pau Tonnesen (ur. 24 października 1992 w Tempe) – hiszpański lekkoatleta specjalizujący się w wielobojach.
W 2015 zajął 18. miejsce w dziesięcioboju podczas mistrzostw świata w Pekinie. Siedemnasty wieloboista igrzysk olimpijskich w Rio de Janeiro (2016).
Medalista mistrzostw NCAA. Reprezentant Hiszpanii w pucharze Europy w wielobojach.
Rekordy życiowe: dziesięciobój – 8247 pkt. (11 czerwca 2015, Eugene); siedmiobój (hala) – 6027 pkt. (12 marca 2016, Birmingham).

</doc>
<doc id="3680716" url="https://pl.wikipedia.org/wiki?curid=3680716" title="Buszbok">
Buszbok



</doc>
<doc id="3680722" url="https://pl.wikipedia.org/wiki?curid=3680722" title="Riga FC">
Riga FC

Riga FC (łot. Riga Football Club) – łotewski klub piłkarski z siedzibą w stolicy kraju – mieście Ryga.
Historia.
Chronologia nazw:
Klub został oficjalnie zarejestrowany w 2014 roku jako Caramba, chociaż został założony 18 maja 2012. W 2014 debiutował w drugiej lidze, w której zajął pierwsze miejsce i zdobył awans do pierwszej ligi. Jednak na początku 2015 klub zdecydował zrezygnować z awansu, ale wkrótce w lutym 2015 połączył się z innym drugoligowym klubem "Dinamo" i jako Caramba/Dinamo ogłosił o przystąpieniu do rozgrywek w pierwszej lidze. Po zakończeniu sezonu 2015 zdobył mistrzostwo ligi i awansował do wyższej ligi.
Stadion.
Klub rozgrywa swoje mecze domowe na stadionie Centralnym w mieście Ryga, który może pomieścić 9500 widzów.

</doc>
<doc id="3680727" url="https://pl.wikipedia.org/wiki?curid=3680727" title="Vic Crowe">
Vic Crowe

 
Victor Herbert "Vic" Crowe (ur. 31 stycznia 1932 w Abercynon, zm. 21 stycznia 2009 w Sutton Coldfield) – walijski piłkarz występujący na pozycji pomocnika. Trener piłkarski.
Kariera klubowa.
Crowe karierę rozpoczynał w sezonie 1954/1955 w angielskim zespole Aston Villa. W sezonie 1956/1957 zdobył z nim Puchar Anglii, a w sezonie 1958/1959 spadł z Division One do Division Two. W następnym sezonie wrócił jednak do Division One. W 1964 roku odszedł do Peterborough United z Division Third. Występował tam do sezonu 1966/1967. Potem grał też w amerykańskiej Atlancie Chiefs, gdzie w 1969 roku zakończył karierę.
Kariera reprezentacyjna.
W reprezentacji Walii Crowe zadebiutował 26 listopada 1958 w zremisowanym 2:2 meczu British Home Championship z Anglią. Wcześniej, ale w tym samym roku znalazł się w zespole na mistrzostwa świata. Nie zagrał jednak na nich ani razu, a Walia odpadła z turnieju w ćwierćfinale. W latach 1958-1962 w drużynie narodowej rozegrał 16 spotkań.

</doc>
<doc id="3680729" url="https://pl.wikipedia.org/wiki?curid=3680729" title="Sitatunga">
Sitatunga



</doc>
<doc id="3680731" url="https://pl.wikipedia.org/wiki?curid=3680731" title="Chan Asparuch (film)">
Chan Asparuch (film)

Chan Asparuch () – bułgarski film historyczny z 1981 roku w reżyserii Ludmiła Stajkowa. Składa się z trzech części – „Fanagoria” (bułg. Фанагория), „Przesiedlenie” (bułg. Преселението), „Ziemia na zawsze” (bułg. Земя завинаги).
Opis fabuły.
Film opowiada o początkach państwa bułgarskiego. Głównym bohaterem jest Asparuch, chan Protobułgarów, który zakłada nowe państwo na Półwyspie Bałkańskim. Film został nakręcony dla uczczenia rocznicy 1300-lecia powstania Bułgarii.

</doc>
<doc id="3680734" url="https://pl.wikipedia.org/wiki?curid=3680734" title="Panama Francis">
Panama Francis

Panama Francis (ur. 21 grudnia 1918 w Miami, zm. 13 listopada 2001 w Orlando) – amerykański perkusista jazzowy. Współpracował m.in. z takimi wykonawcami jak: Roy Eldridge, Willie Bryant, Lucky Millinder, Cab Calloway, Buddy Holly, The Coasters, Della Reese, Neil Sedaka, The Platters, Frankie Avalon, Big Joe Turner, Paul Anka, The Tokens, Bobby Freeman, Connie Francis, Jackie Wilson, Brook Benton, The Flamingoes, Bobby Darin, James Brown, The Four Seasons, Ray Charles, Tony Bennett oraz Sarah Vaughan.

</doc>
<doc id="3680737" url="https://pl.wikipedia.org/wiki?curid=3680737" title="Matka i żony">
Matka i żony

Matka i żony – piąty album studyjny wrocławskiego zespołu alternatywnego Mikromusic, wydany 25 września 2015 na nośniku cyfrowym, a 2 października 2015 na CD przez Warner Music Poland.
Płyta uzyskała nominację do nagrody Fryderyk 2016 w kategorii „Album Roku – Elektronika i Alternatywa”.

</doc>
<doc id="3680739" url="https://pl.wikipedia.org/wiki?curid=3680739" title="Dilobocondyla silviae">
Dilobocondyla silviae

Dilobocondyla silviae – gatunek mrówki z podrodziny Myrmicinae.
Gatunek ten został opisany w 2013 roku przez Herberta Zettela i Haralda Brucknera na podstawie dwóch okazów robotnic, odłowionych w 2005 roku.
Robotnica ma ciało długości między 3,9 a 4,1 mm, urzeźbione delikatniej niż u "D. rugosa", ubarwione czarniawobrązowo z brązowymi odnóżami i żółtymi trzonkami czułków i nasadami funiculusów. Rzeźba wierzchu głowy w postaci prawie regularnych rządków, połączonych nielicznymi rządkami poprzecznymi. Mikrorzeźba przestrzeni między tymi rządkami siateczkowana. Tył głowy z kanciastymi kątami i wklęsłą krawędzią między nimi. Mezosoma w całości pokryta umiarkowanej wielkości siatką, w której oczkach na bokach powierzchnia jest błyszcząca, a na grzbiecie mikrosiateczkowana. Mikrosiateczkownie pomostka jest silnie zredukowane po bokach i w tylno-grzbietowej części petiolusa, gdzie znajdują się grube, nieregularne zmarszczki.
Mrówka znana wyłącznie z filipińskiej wyspy Leyte.

</doc>
<doc id="3680741" url="https://pl.wikipedia.org/wiki?curid=3680741" title="Samuel Scott">
Samuel Scott

Samuel Scott (ur. ok. 1702 w Londynie, zm. 12 października 1772 w Bath) – angielski malarz i akwaforcista.
Początkowo tworzył mariny pod wyraźnym wpływem Willema van de Velde. Po przyjeździe Canaletta do Londynu w 1746 r. Scott zajął się malowaniem londyńskich wedut. Rozwinął przy tym precyzyjną technikę Canaletta lepiej oddając mglistą atmosferę miasta.
Za najlepszy obraz Scotta uchodzi "An Arch of Westminster Bridge" obecnie w zbiorach Tate Britain. Jego uczniami byli pejzażysta William Marlow i malarz animalista Sawrey Gilpin.

</doc>
<doc id="3680743" url="https://pl.wikipedia.org/wiki?curid=3680743" title="Darling (film amerykański 2015)">
Darling (film amerykański 2015)

Darling to amerykański film fabularny z 2015 roku, napisany i wyreżyserowany przez Mickeya Keatinga. Opowiada historię bezimiennej dziewczyny, której zlecona zostaje opieka nad opustoszałym apartamentowcem. Bohaterka stopniowo popada w obłęd. W filmie w rolach głównych wystąpili Lauren Ashley Carter, Brian Morvant i Sean Young. Światowa premiera projektu odbyła się 26 września 2015 w trakcie Fantastic Fest w Teksasie. 8 kwietnia 2016 obraz ukazał się w serwisach typu VOD. "Darling" uzyskał pozytywne recenzje krytyków, którzy chwalili stylowość filmu, jego stronę techniczną, a także pracę Keatinga i Carter.
Fabuła.
Młoda dziewczyna otrzymuje nietypowe zlecenie: ma zajmować się opustoszałym apartamentowcem pod nieobecność właścicielki. Z budynkiem wiązane są przerażające legendy. Poprzednia zatrudniona kobieta, która się nim opiekowała, odebrała sobie życie. Niepozorna, cicha bohaterka stopniowo zaczyna popadać w obłęd.
Produkcja.
Film kręcono na terenie Nowego Jorku przez okres dwunastu dni. Do realizacji projektu Keatinga zainspirowała trylogia apartamentowa Romana Polańskiego: "Wstręt" (1965), "Dziecko Rosemary" (1968) oraz "Lokator" (1976). Po tym, jak reżyser skontaktował się z Larrym Fessendenem, ten objął funkcję producenta wykonawczego, a także odegrał rolę epizodyczną. Fessenden zaprosił do współpracy aktorkę Sean Young, która bezzwłocznie na nią przystanęła.
Wydanie filmu.
Światowa premiera "Darling" odbyła się 26 września 2015 roku. Horror zaprezentowano wówczas widzom Fantastic Fest, festiwalu w Austin w stanie Teksas. Tydzień później, 3 października, film wyświetlono podczas Mile High Horror Film Festival, także na terenie Stanów Zjednoczonych. W listopadzie 2015 projekt został częścią Ithaca International Fantastic Film Festival oraz festiwalu o nazwie Scary Movies, który zorganizowano w Lincoln Center for the Performing Arts. 1 kwietnia 2016 miała miejsce nowojorska premiera obrazu, a 8 kwietnia wydano go w platformach typu VOD. 26 czerwca film miał swoją polską premierę; pokazany został na Festiwalu Transatlantyk w Łodzi, w sekcji „Kino klasy B i inne szaleństwa: manie i psychozy”. Powtórny seans miał miejsce cztery dni później, 30 czerwca.
Recenzje.
Film zebrał pozytywne recenzje. Agregujący recenzje filmowe serwis Rotten Tomatoes, w oparciu o dwadzieścia omówień, okazał "Darling" 70-procentowe wsparcie. Według Madeleine Koestner, dziennikarki współpracującej z magazynem "Fangoria", obraz dowodzi, że reżyser Mickey Keating potrafi „pracować szybko w oparciu o niewielki budżet”. Katie Rife (avclub.com) okrzyknęła reżysera Mickeya Keatinga i aktorkę Lauren Ashley Carter mianem przyszłych mistrzów horroru. Albert Nowicki (witryna His Name Is Death) podsumował "Darling", pisząc: „Koniec filmu zrodzi w niejednej skroni pytania: jaką krzywdę wyrządził bohaterce doktor Abbott, kto właściwie został zamordowany w apartamentowcu? Odpowiedzi są tu zbędne. "Darling" to film skupiony na bogatym stylu i obłędnym klimacie, nie na fabule. Fanów "Obecności" wynudzi prawdopodobnie seans tego ekscentrycznego tworu. Miłośników takich ubiegłorocznych niespodzianek, jak "Felt" czy "O dziewczynie, która wraca nocą sama do domu" już wystarczająco do obcowania z filmem zachęciłem. Keating i Carter skrupulatnie pracują na tytuły ikon współczesnego horroru.”

</doc>
<doc id="3680746" url="https://pl.wikipedia.org/wiki?curid=3680746" title="Alyn Camara">
Alyn Camara

Alyn Camara (ur. 31 marca 1989 w Bergisch Gladbach) – niemiecki lekkoatleta specjalizujący się w skoku w dal.
Zawodnik klubu Bayer 04 Leverkusen. Na początku kariery uprawiał wieloboje oraz startował w biegu na 110 metrów przez płotki podczas mistrzostw świata juniorów w Bydgoszczy (2008).
W 2011 był siódmy na czempionacie Europy dla zawodników do lat 23. W 2012 i 2016 bez awansu do finału startował na mistrzostwach Europy i reprezentował Niemcy na igrzyskach olimpijskich w Londynie. Uczestnik mistrzostw świata w 2013 i 2015. Siódmy zawodnik halowego czempionatu Europy (2015). W 2016 Niemiec nie przebrnął eliminacji konkursu skoku w dal podczas mistrzostw Europy w Amsterdamie.
Złoty medalista mistrzostw kraju oraz reprezentant Niemiec w drużynowych mistrzostwach Europy.
Rekordy życiowe: stadion – 8,29 (15 czerwca 2013, Bad Langensalza); hala – 7,97 (21 lutego 2015, Karlsruhe).

</doc>
<doc id="3680749" url="https://pl.wikipedia.org/wiki?curid=3680749" title="Dilobocondyla rugosa">
Dilobocondyla rugosa

Dilobocondyla rugosa – gatunek mrówki z podrodziny Myrmicinae.
Gatunek ten został opisany w 2013 roku przez Herberta Zettela i Haralda Brucknera na podstawie dwóch okazów robotnic, odłowionych w 2005 roku.
Robotnica ma ciało długości między 3,9 a 4,2 mm, urzeźbione grubiej niż u "D. silviae", ubarwione czarno z żółtymi: trzonkami czułków, nasadami funiculusów, odsiebnymi częściami stóp i znakiem u nasady pierwszego tergitu "gaster". Powierzchnia głowy z wierzchu i na policzkach rowkowana, pod oczami raczej siateczkowana. Tył głowy z kanciastymi kątami i wklęsłą krawędzią między nimi. Na nadustku trzy podłużne zmarszczki. Żeberka czołowe sięgają tylnych kątów głowy. Urzeźbienie mezosomy tworzy grube siateczkownie, w którym silnie wyniesione zmarszczki formują wielokątny wzór. Przedniogrzbietowa część bardzo smukłego petiolusa z delikatną mikrosiateczką, reszta z grubymi, nieregularnymi zmarszczkami. W widoku bocznym postpetiolus jest widocznie wyniesiony.
Mrówka znana wyłącznie z filipińskiej wyspy Luzon, z prowincji Camarines Sur.

</doc>
<doc id="3680750" url="https://pl.wikipedia.org/wiki?curid=3680750" title="Zachary Bostrom">
Zachary Bostrom

Zachary Bostrom (ur. 15 stycznia 1981 w Los Angeles) – amerykański aktor filmowy i telewizyjny. Laureat nagrody Young Artist Award 1992 za rolę Erniego Hendersona w sitcomie "Harry i Hendersonowie" (1991-1993). W familijnym komediodramacie telewizyjnym CBS "A Very Brady Christmas" (1988) wystąpił w roli Kevina Brady’ego. W 1999 wcielił się w postać Bretta w filmie familijnym "Johnny Tsunami". Zaliczył też gościnne występy w różnych serialach, w tym "Power Rangers Time Force".
Ma 178 cm wzrostu.

</doc>
<doc id="3680752" url="https://pl.wikipedia.org/wiki?curid=3680752" title="Bezwładnie">
Bezwładnie

Bezwładnie – trzeci singel promocyjny i trzeci z kolei utwór na płycie "Matka i żony" zespołu Mikromusic z gościnnym udziałem Skubasa. Singel trafił do promocji radiowej 28 września 2015, wydany przez Warner Music Poland. Nagranie powstało na potrzeby ścieżki dźwiękowej do filmu „Chemia” w reżyserii Bartka Prokopowicza. Teledysk, który miał premierę 29 września 2015, został wyreżyserowany przez Katię Priwieziencew (scenariusz - Katia Priwieziencew i Grzegorz Hartfiel, zdjęcia - Grzegorz Hartfiel).

</doc>
<doc id="3680754" url="https://pl.wikipedia.org/wiki?curid=3680754" title="Poncelet">
Poncelet

Poncelet – francuski okręt podwodny z okresu międzywojennego i II wojny światowej, należący do "Redoutable". Podczas wojny zdobył niemiecki statek, następnie służył we flocie francuskiej podległej rządowi w Vichy. Zatopiony podczas walk o Gabon 8 listopada 1940 roku. 
Historia.
„Poncelet” należał do najliczniejszego typu francuskich oceanicznych okrętów podwodnych z okresu międzywojennego "Redoutable". Zamówiony został w 1925 roku, w grupie 7 okrętów drugiej serii tego typu, którym nadano nazwy pochodzące od naukowców. Otrzymał nazwę na cześć matematyka Jeana-Victora Ponceleta. Budowany był w państwowej stoczni w arsenale w Lorient, wraz z budowanym równocześnie „Henri Poincaré”. Położenie stępki miało miejsce na początku marca 1927 roku, wodowanie obu okrętów 10 kwietnia 1929 roku. Z uwagi na kryzys ekonomiczny, „Poncelet” wszedł do służby dopiero 1 września 1932 roku.
Służba.
Początek II wojny światowej.
W chwili wybuchu II wojny światowej dowódcą okrętu był (od 14 października 1938 roku) kapitan mar. Bertrand de Saussine (właściwie Pierre Henri Bertrand de Saussine du Pont de Gault). Okręt należał wówczas do 6. dywizjonu 4. eskadry okrętów podwodnych w Breście. Po wybuchu wojny używany był do patrolowania na Atlantyku. 20 września 1939 roku „Poncelet” wyszedł na patrol w rejonie północnych Azorów i 28 września przechwycił tam na pozycji niemiecki statek handlowy „Chemnitz” armatora NDL o pojemności 5522 BRT (płynący pod banderą neutralnej Norwegii). „Chemnitz” płynął z Sydney przez Las Palmas do Niemiec, wioząc m.in. 2000 t ołowiu, 2500 t rudy ołowiu, 1000 t pszenicy, 850 t mąki i inny ładunek, w tym 19 skrzyń eksponatów dla muzeum paleontologicznego w Monachium. Po wynurzeniu się okrętu podwodnego, statek został opuszczony przez załogę, która nie podjęła próby jego zatopienia. Dowódca „Ponceleta” postanowił zdobyć statek i, po obsadzeniu przez załogę pryzową i dotychczasową załogę (bez dowódcy i pierwszego oficera, którzy pozostali na okręcie podwodnym), został on doprowadzony 3 października pod eskortą „Ponceleta” do Casablanki, odległej o 1100 Mm. Statek został zarekwirowany przez rząd francuski i wszedł do służby jako „Saint Bertrand” u armatora CGT (przetrwał wojnę, pływając w brytyjskiej służbie konwojowej).
Francja Vichy.
Przed podpisaniem zawieszenia broni i zajęciem Brestu przez Niemców, 18 czerwca 1940 roku „Poncelet” opuścił bazę i przeszedł do kolonii francuskich - Casablanki, następnie Dakaru. Stąd, w dniach 2-10 września z kanonierką „Bougainville” eskortował do Libreville w Gabonie statek „Cap de Palmes”, wiozący żołnierzy i zaopatrzenie dla tamtejszego garnizonu, wiernego władzom w Vichy. Następnie bazował w Port-Gentil na południowy zachód od Libreville, z zadaniem ochrony Gabonu przed desantem sił Wolnej Francji.
8 listopada, po rozpoczęciu inwazji sił Wolnej Francji na Gabon, „Poncelet” wypłynął w morze, z niepełną załogą (15 marynarzy pozostało do wzmocnienia obrony lądowej), z zadaniem ataku na siły desantowe w zatoce Mondah koło Libreville. Ok. 13.30 „Poncelet” natknął się pod Port-Gentil na eskortowiec (slup) HMS „Milford”, należący do sił brytyjskich osłaniających desant. Brytyjczycy mieli rozkaz nie atakować pierwsi jednostek francuskich. Dowódca „Ponceleta” zdecydował, pomimo rozkazu ataku na siły dokonujące desantu w zatoce, zanurzyć się i zaatakować okręt brytyjski. Wystrzelono torpedę, która jednak z powodu zbyt głębokiej nastawy (4 m) przeszła pod slupem. Druga torpeda, nastawiona na głębokość 2 m, nie opuściła wyrzutni z powodu zacięcia pokrywy. Jej pracujący silnik spowodował jednak przedostawanie się do przedziału torpedowego gazów spalinowych, a także rozszczelnienie pokryw i przeciek. Na brytyjskim okręcie zauważono torpedę i podjął on kontratak bombami głębinowymi, lecz bez skutku. Okręt podwodny zszedł w niekontrolowany sposób na dużą głębokość (do 115 m), borykając się z problemami wynikającymi z przecieków i błędów popełnianych przez załogę. Zdołał się awaryjnie wynurzyć, w oddaleniu od okrętu brytyjskiego, lecz po pewnym czasie został zaatakowany przez wodnosamolot Supermarine Walrus z krążownika „Devonshire”. „Poncelet” zanurzył się, lecz doznał uszkodzeń od wstrząsów pobliskich wybuchów bomb. Na skutek awarii silników elektrycznych (spowodowanej prawdopodobnie wysoką wilgotnością) i ich pożaru oraz wyczerpującego się zapasu sprężonego powietrza, okręt się wynurzył. Został wówczas uszkodzony pociskiem z działa „Milforda”, który przebił kadłub sztywny, przez co „Poncelet” stracił możliwość zanurzenia. Marynarze francuscy opuścili pokład, z wyjątkiem dowódcy de Saussine'a, który dokonał samozatopienia jednostki na pozycji , tonąc wraz z okrętem. 
Reszta załogi, uratowana przez „Milforda”, została zatrzymana na krążowniku „Delhi”, a następnie internowana w Port Hartcout w Nigerii. 18 marynarzy dołączyło do Wolnych Francuzów, oficerów później zwolniono i 5 lipca 1941 roku znaleźli się w Dakarze (pod kontrolą rządu Vichy).

</doc>
<doc id="3680755" url="https://pl.wikipedia.org/wiki?curid=3680755" title="Struga Wąbrzeska">
Struga Wąbrzeska



</doc>
<doc id="3680757" url="https://pl.wikipedia.org/wiki?curid=3680757" title="Lauren Ashley Carter">
Lauren Ashley Carter

Lauren Ashley Carter – amerykańska aktorka i producentka filmowa.
Życiorys.
Wychowywała się w stanie Ohio. Absolwentka uczelni University of Cincinnati – College-Conservatory of Music (CCM), szkołę ukończyła w 2008 roku. Uważa się za fankę horroru oraz fantastyki naukowej.
W przemyśle filmowym debiutowała rolą Alison w krótkim metrażu "Waiting Room" (2008). Wkrótce potem wystąpiła jako Peggy Cleek w kontrowersyjnym filmie grozy Lucky'ego McKee "The Woman" (2011). Dziennikarz pisma "The New York Times" uznał rolę Carter za "sprawnie powściągliwą". W filmie akcji "Bez hamulców" (2012) aktorka pojawiła się u boku Josepha Gordona-Levitta i Michaela Shannona. W psychologicznym thrillerze "Darling" (2015) zagrała młodą kobietę, stopniowo popadającą w obłęd. Film wyprodukowała wykonawczo. Na swoim koncie producenckim ma jeszcze trzy inne tytuły. Wyreżyserowała film krótkometrażowy "Introducing Parker Dowd" z 2015 roku.

</doc>
<doc id="3680759" url="https://pl.wikipedia.org/wiki?curid=3680759" title="Flaga Lwówka Śląskiego">
Flaga Lwówka Śląskiego

Flaga Lwówka Śląskiego – według statutu miasta i gminy Lwówek Śląski jest to trzypasmowa flaga, której kolory to kolejno: żółć, biel i błękit. Dopuszczalny i używany jest wariant flagi z herbem miasta umieszczonym na środku prostokąta.
Flaga Lwówka Śląskiego jest wywieszona przed urzędem gminy jako symbol miasta. Podczas ważnych wydarzeń kulturalnych dla mieszkańców miasta flaga jest wywieszana na lwóweckiej wieży ratuszowej.
Znaczenie heraldyczne barw.
Flaga została zaprojektowana jako prostokątny płat, którego stosunek szerokości do długości wynosi 5:8, podzielony na trzy poziome, równoległe pasy o równej szerokości, z których górny jest żółty, środkowy biały, a dolny błękitny. Kolory te według symboliki tynktury używanej w heraldyce mają następujące znaczenie:
Przed 1945.
Na początku XX wieku flaga Lwówka Śląskiego składała się z barw czarnej i białej. W późniejszym okresie, lecz do 1945 roku, flaga Lwówka Śląskiego składała się z barw: czerwonej u góry i białej u dołu.
Symbolika.
Kolor żółty i biały na fladze Lwówka Śląskiego nawiązuje do historycznego i obecnego herbu Lwówka Śląskiego. Herb Lwówka Śląskiego ma tarczę herbową podzieloną na dwie części. Pole (heraldycznie) prawe jest białe, pole lewe jest żółte. Na fladze kolor żółty znajduje się u góry, a biały pośrodku.
Kolor błękitny na fladze Lwówka Śląskiego jest często błędnie interpretowany przez część mieszkańców miasta jakoby symbolizował rzekę Bóbr. Błękit nawiązuje do dawnego herbu miasta przedstawiającego złotego lwa kroczącego nad bramą białego zamku, który znajduje się na niebieskim tle. Dawny herb Lwówka Śląskiego zawiera zatem wszystkie kolory tworzące współczesną flagę miasta. Na fladze kolor błękitny znajduje się u dołu.
Barwy.
Barwy flagi gminy i miasta Lwówek Śląski według statutu gminy i miasta Lwówek Śląski:
Status Flagi.
Obecna flaga Lwówka Śląskiego jest sprzeczna z polską tradycją heraldyczną i weksylologiczną, stanowiącą, że flaga może składać się jedynie z barw użytych w herbie. Statut gminy i miasta Lwówek Śląski z 31 maja 2012 r. §5.5. stanowi: „Wzorce herbu, flagi, hejnału i pieczęci są znakami prawnie chronionymi. Komercyjne ich rozpowszechnianie wymaga pisemnej zgody Burmistrza Gminy i Miasta Lwówek Śląski.”.

</doc>
<doc id="3680760" url="https://pl.wikipedia.org/wiki?curid=3680760" title="Świecka szkoła">
Świecka szkoła

„Świecka szkoła” – polska obywatelska inicjatywa ustawodawcza o zniesieniu finansowania religii z budżetu państwa. Inicjatorami akcji byli Leszek Jażdżewski i Katarzyna Lubnauer. Akcja miała na celu złożenie w Sejmie RP projektu ustawy, w której państwo nie będzie finansowało lekcji religii w polskich szkołach.
Publiczna zbiórka podpisów trwała 2,5 miesiąca od 17 lipca 2015 do października 2015. W całej Polsce zebrano wymagane 150 tys. podpisów. Najwięcej głosów poparcia zdobyto w dużych miastach, m.in. w Warszawie, Łodzi, Krakowie, Gdańsku i Katowicach.
Akcję wspierają także znani ludzie w szczególności: były bokser Dariusz Michalczewski, aktorzy Maciej Nowak i Krzysztof Pieczyński oraz pisarka Manuela Gretkowska, a także duży krąg ludzi lewicy, w tym Barbara Nowacka, Wanda Nowicka, Kazimiera Szczuka, Robert Biedroń i Krystian Legierski.
Po pierwszym czytaniu w Sejmie projekt został skierowany do dalszych prac w Komisji Edukacji, Dzieci i Młodzieży. W 2019 przewodniczący komisji Rafał Grupiński (PO) podczas wywiadu stwierdził, że „Sejm wymagałby nieco innego składu osobowego, żeby w ogóle móc na ten temat dyskutować, dlatego że (…) nie ma większości, żeby ten projekt w ogóle przeszedł. Szkoda tych podpisów…”.
Do inicjatywy ustawodawczej odniósł się Przewodniczący Komisji Wychowania Katolickiego KEP, wskazując że jej przyjęcie skutkowałoby zmarginalizowaniem religii i etyki i prowadziło do sporu religijnego.

</doc>
<doc id="3680761" url="https://pl.wikipedia.org/wiki?curid=3680761" title="Chełmoniewo">
Chełmoniewo

Chełmoniewo (do 1945 niem. "Gollendorf") – osiedle we wschodniej części Koszalina, administracyjnie podlega jednostce samorządowej, którą stanowi Rokosowo. 
Chełmoniewo jest położone u stóp Góry Chełmskiej, na wschód od Rokosowa. Tereny te od końca XIII do czasów reformacji należały do koszalińskiego klasztoru cystersek. Występujący tu mikroklimat sprawił, że w połowie XIX wieku obecne Chełmoniewo stało się wsią letniskową, gdzie chętnie przebywali chorzy na płuca. W 1928 w północnej części wsi otworzono sanatorium przeciwgruźlicze na sześćdziesiąt łóżek. W 1934 Gollendorf został połączony z Rokosowem w jedno sołectwo, ale nie miało to wpływu na odrębność obu wsi oraz prawa własności gruntów. W 1945 polska administracja osiedliła tu pierwsze dwadzieścia trzy rodziny pochodzące z Lubelszczyzny (osiem), Poznańskiego (pięć), Kieleckiego (dwa), Rzeszowszczyzny (dwa), Mazowsza (dwa), Białostoczczyzny (dwie) i Wileńszczyzny (dwie). W tym samym roku zmieniono nazwę z Gollendorf na Galiny, ale ostatecznie w 1947 przyjęto nazwę Chełmoniewo. 1973 zostało włączone w granice Koszalina.
Do Chełmoniewa dociera linia autobusowa nr. 2 i wybrane kursy linii 12, tutejsze ulice w przeważającej części noszą nazwy pochodzące od gatunków drzew. W 1978 w północnej części osiedla rozpoczęto budowę szpitala wojewódzkiego, inwestycja ta nigdy nie została ukończona. W 1990 południowa część Chełmoniewa została przyłączona do Rokosowa, pięć lat później odłączono ją przyłączając do nowo powstałej jednostki samorządowej Lubiatowo. 
W latach 1954-1973 siedziba gromady Chełmoniewo.

</doc>
<doc id="3680765" url="https://pl.wikipedia.org/wiki?curid=3680765" title="Przemija postać świata">
Przemija postać świata

Przemija postać świata – powieść historyczna Hanny Malewskiej wydana w 1954 roku.
Akcja powieści toczy się w VI w. w Italii rządzonej przez Ostrogotów. Powieść miała wiele wydań. Była przełożona na język: czeski (1981), niemiecki (1973), słowacki (1983). Adaptacja radiowa: "Śmierć królowej Amalasunty" w 1969. 

</doc>
<doc id="3680769" url="https://pl.wikipedia.org/wiki?curid=3680769" title="Gyrodactylus salaris">
Gyrodactylus salaris

Gyrodactylus salaris – gatunek przywry monogenicznej (Monogenea). Występuje w Morzu Bałtyckim, głównie w jego wschodniej i północnej części, aż do Zatoki Fińskiej (zasięg występowania od wschodu ogranicza ujście Newy). Coraz częściej odnotowuje się także przypadki jego obecności w rzekach uchodzących do Bałtyku.
Charakterystyka.
Przeciętny osobnik osiąga wielkość od 0,5 do 1 mm i waży średnio 0,25 mg. Jego bezbarwne lub szare ciało jest nieco wypukłe na stronie grzbietowej i wklęsłe na brzusznej. Dzieli się ono na trzy części: głowową (zakończoną gardzielą), tułów oraz zwężone zakończenie, w którego obrębie znajduje się "opisthaptor" wykorzystywany do przylegania do żywiciela. W aparacie czepnym haki brzeżne zbudowane są z 2 części: rękojeści i ciała haczyka. Haki środkowe połączone są zawsze z płytką grzbietową i brzuszną. Ta ostatnia zbudowana jest z płytki właściwej (opatrzonej czasem wyrostkami) i części błoniastej na dolnej krawędzi.
Cykl życiowy.
"Gyrodactylus salaris", jak wszystkie Gyrodactylidea, jest gatunkiem żyworodnym. Co więcej, już jego embriony zawierają zawiązki 2–3 kolejnych pokoleń. Rozmnaża się on na drodze bardzo specyficznego procesu. Pierwszy organizm potomny powstaje bowiem bezpłciowo z komórek znajdujących się wewnątrz osobnika rodzicielskiego już w chwili jego powstania, zaś drugi i wszystkie następne osobniki potomne rozwijają się z oocytu i wchodzą do macicy, zajmując miejsce już narodzonego. Dopiero po wydaniu na świat drugiego organizmu potomnego męska część układu rozrodczego nabiera swej pełnej funkcjonalności. Odżywianie oocytu zachodzi przez macicę. Po wydaniu na świat potomstwa osobnik rodzicielski przemieszcza się w kierunku przedniej części żywiciela, aby zapobiec zapłodnieniu w relacji matka-córka. Gatunek ten jest w stanie wytwarzać potomstwo już 24 godziny od własnych narodzin, pozostając w tym samym żywicielu.
Po narodzinach nowy osobnik zazwyczaj przytwierdza się do ciała tego samego żywiciela, co jego rodzic. Niekiedy jednak znajduje on innego żywiciela. Infestacja nowego osobnika może odbyć się na 4 sposoby:
Ekologia.
Gatunek ten jest ektopasożytem wielu gatunków żywicieli, między innymi łososia szlachetnego. Wywiera negatywny wpływ na populację tego gatunku, Olstad i współpracownicy (2006) mówią nawet o zdewastowaniu populacji norweskiej. "Gyrodactylus salaris" nie jest rodzimym gatunkiem norweskich wód, został tam introdukowany z Morza Bałtyckiego. Następnie szybko skolonizował norweskie rzeki.

</doc>
<doc id="3680770" url="https://pl.wikipedia.org/wiki?curid=3680770" title="Order Lakanduli">
Order Lakanduli

Order Lakanduli (fil. "Orden ng Lakandula", ang. "Order of Lakandula") – order zasługi politycznej i cywilnej, filipińskie wysokie odznaczenie państwowe, noszące imię jednego z filipińskich regionalnych władców – króla Lakanduli, panującego w Tondo w latach 1558–1571.
Historia i charakterystyka.
Order ustanowiono 19 września 2003, jako drugie po Krzyżu Służby Quezona w starszeństwie filipińskich odznaczeń, równorzędne z Orderem Sikatuny i Legią Honorową, a powyżej Orderu Gabrieli Silang.
Nadawany jest w czterech przypadkach Filipińczykom i obcokrajowcom:
Odznaczenie podzielone jest na sześć klas:
dodatkowo od 2004:
Wygląd.
Odznaki orderowe pierwszych trzech klas wykonane są ze złoconego srebra, a trzech klas niższych – z pozłacanego brązu lub miedzi. Mają kształt ośmiopromiennej, bogato ornamentowanej gwiazdy, wielowarstwowej (górny emaliowany na niebiesko medalion otoczony srebrzonym pierścieniem i kolejne cztery warstwy: gwiazda złota, emaliowane elementy zielone, emaliowane elementy niebieskie i srebrna gwiazda), ze stylistyką nawiązującą do sztuki przed-hiszpańskiej i muzułmańsko-filipińskiej, z ramionami ze stylizowanych liści palmowych.
Wstęga orderowa i baretka odznaczenia są w kolorze ciemnoniebieskim.
Odznaczeni.
Odznaczeni Wielkim Łańcuchem Orderu Lakanduli:

</doc>
<doc id="3680773" url="https://pl.wikipedia.org/wiki?curid=3680773" title="Dwór w Bielowicach">
Dwór w Bielowicach

Dwór w Bielowicach – obiekt wybudowany w 1870 r., w miejscowości Bielowice.
Dwór położony we wsi w Polsce, w województwie dolnośląskim, w powiecie legnickim, w gminie Krotoszyce.
Historia.
Zabytek w ruinie jest częścią zespołu dworsko-folwarcznego, w skład którego wchodzą jeszcze: 5 hektarowy park, budynek mieszkalny, obecnie w ruinie; dwa budynki gospodarcze w ruinie; dwie zrujnowane obory; dwie stodoły, obecnie w ruinie. Agencja Nieruchomości Rolnych w 2001 r. sprzedała obiekt prywatnemu właścicielowi.

</doc>
<doc id="3680774" url="https://pl.wikipedia.org/wiki?curid=3680774" title="Puszkarz Orbano">
Puszkarz Orbano

Puszkarz Orbano – powieść historyczna Zofii Kossak dotycząca upadku Konstantynopola w 1453. 
Powieść oparta na faktach historycznych. Głównym bohaterem powieści jest puszkarz Orbano, którego działa przyczyniły się walnie do zdobycia Konstantynopola w 1453 roku. Książka była kilkakrotnie wznawiana. Przekłady na język: czeski (1939) i słowacki (1942). 

</doc>
<doc id="3680779" url="https://pl.wikipedia.org/wiki?curid=3680779" title="Guido Alberto Fano">
Guido Alberto Fano

Guido Alberto Fano (ur. 18 maja 1875 w Padwie, zm. 14 sierpnia 1961 w Spilimbergo) – włoski kompozytor, pianista, pedagog i dyrygent.
W latach 1894-1897 uczył się gry na fortepianie i zasad kompozycji u Giuseppe Martucciego, który uważał go za swojego najlepszego studenta. Wkrótce po uzyskaniu dyplomu zdobył pierwszą nagrodę w konkursie organizowanym przez mediolańskie „Società del Quartetto” za sonatę na fortepian i wiolonczelę. Wraz z Gabrielem D’Annunzio pracował nad opublikowaniem dorobku muzycznego Antonia Scontrino. W latach 1905-1912 pełnił funkcję dyrektora konserwatorium w Parmie, ucząc tam zarazem kompozycji i dyrygentury. Następnie kierował konserwatoriami w Neapolu i Palermo. Jego studentem był między innymi Franco Capuana. Występował jako pianista i członek zespołów kameralistycznych, dyrygował także koncertami symfonicznymi. Aktywnie wspierał liczne instytucje popularyzujące muzykę klasyczną. W roku 1938 musiał zaprzestać pracy pedagogicznej ze względu na ustawy rasowe, a w latach 1943-1945 ukrywał się w Fossombrone i w Asyżu. Po wojnie powrócił do nauczania.

</doc>
<doc id="3680782" url="https://pl.wikipedia.org/wiki?curid=3680782" title="Pancerniki typu Erzherzog Karl">
Pancerniki typu Erzherzog Karl

Pancerniki typu Erzherzog Karl – typ trzech przeddrednotów, zbudowanych przez Austro-Węgry przed I wojną światową. Wszystkie trzy okręty zostały zbudowane w stoczni Stabilimento Tecnico Triestino w Trieście. Stępkę pod „SMS Erzherzog Karl” położono w 1902 roku. „Erzherzog Ferdinanda Maxa” oraz „Erzherzog Friedricha” budowano do 1905 roku. „Erzherzog Karl” został wprowadzony do służby w 1906 roku, natomiast „Erzherzog Ferdinand Max” i „Erzherzog Friedrich” w 1907 roku. W momencie wejścia do służby, pancerniki były uważane za relatywnie nowoczesne. Jednakże wymiary dostępnych doków oraz ograniczenia budżetowe sprawiły, że pancerniki nie mogły być zbyt duże. Niemniej jednak okazały się dobrze zaprojektowane i odpowiednio chronione. Okręty wzięły swoje nazwy od imion członków austriackiej rodziny królewskiej.
Pomimo swoich zalet, pancerniki typu "Erzherzog Karl" miały gorsze parametry od nowszych drednotów, z ich silniejszą artylerią główną i turbinami parowymi. Z tego powodu okręty te odegrały podczas I wojny światowej ograniczoną rolę. Na początku wojny okręty typu "Erzherzog Karl" utworzyły III Dywizjon Pancerników. Pomimo że okręty w czasie konfliktu były głównie nieaktywne, wzięły udział w osłonie ucieczki dwóch niemieckich krążowników, SMS „Breslau” i SMS „Goeben” podczas pierwszych dni wojny, jak również w ostrzale Ankony 23 maja 1915. Okręty brały również udział w stłumieniu buntu wznieconego przez załogi kilku krążowników pancernych stacjonujących w Kotorze, w dniach 1-3 lutego 1918. Po przegranej Austro-Węgier, „Erzherzog Karl” i „Erzherzog Friedrich” zostały przekazane Francji, natomiast „Erzherzog Ferdinand Max” Wielkiej Brytanii. „Erzherzog Karl” osiadł na mieliźnie w pobliżu Bizerty i został tam zezłomowany. Pozostałe dwa okręty zostały zezłomowane we Włoszech w roku 1921.
Geneza.
Na początku XX wieku, Siegfried Popper dostał zlecenie na budowę nowej klasy pancerników, które byłyby porównywalne lub przewyższały dwa pancerniki typu "Regina Margherita", budowane w tym czasie we Włoszech. Był to pierwszy raz od zawarcia Trójprzymierza, kiedy k.u.k. Kriegsmarine w swoich planach strategicznych rozważała włoską Regia Marina jako prawdopodobnego przyszłego przeciwnika. Kluczowym warunkiem dla nowego projektu było mocniejsze uzbrojenie drugorzędne niż we włoskich pancernikach. Pancerniki typu "Erzherzog Karl" były ostatnimi okrętami wprowadzonymi do służby w Austro-Węgierskiej Marynarce Wojennej za czasów, gdy jej dowódcą był Admirał Hermann von Spaun.
Konstrukcja.
Charakterystyka ogólna.
Pancerniki typu "Erzherzog Karl" miały wyporność 10640 t, przy 126,2 m długości całkowitej (124,35 m długości na linii wodnej), 21,78 m szerokości i 7,51 m zanurzenia. Załoga składała się z 37 oficerów i 703 marynarzy.
Napęd.
Okręty były napędzane za pomocą dwóch czterocylindrowych maszyn parowych potrójnego rozprężania. Były one zasilane w parę przez 12 kotłów Yarrow opalanych węglem, rozmieszczonych w trzech kotłowniach. Każda maszyna napędzała jeden wał z trójłopatową śrubą o średnicy 5 m i skoku również 5 m. Podczas rejsu maszynownia okrętów zapewniała 18 000 KM (według innych źródeł 13 530 KM) mocy, co pozwalało osiągnąć prędkość 20,5 węzła. Było to o jeden węzeł więcej niż pierwotnie zakładano. Zapas 1565 ton węgla zapewniał zasięg 4000 Mm przy prędkości 10 węzłów.
Uzbrojenie.
Tak samo jak pancerniki typu "Ersatz Monarch", które miały zostać zbudowane 13 lat później, typ "Erzherzog Karl" posiadał główne uzbrojenie wyprodukowane przez zakłady Škoda z Pilzna, w Czechach. Każdy z okrętów był uzbrojony w cztery działa Škoda K01 kal. 240 mm L/40, po dwa w dwóch wieżach artyleryjskich. Działa te były austro-węgierskimi replikami dział Krupp C97 kal. 240 mm L/40, użytych na pancernikach typu "Habsburg". Kąt podniesienia dział wynosił od -4° do maksymalnie +20°, a kąt ostrzału 150° na każdą burtę. Każde z dział potrzebowało 20 osób obsługi. 45-kilogramowy ładunek prochu nadawał pociskom prędkość wylotową 725 m/s, co przy kącie podniesienia 9,15° dawało zasięg ok. 10 tysięcy metrów. Szybkostrzelność wynosiła trzy do czterech strzałów na minutę. Każde z dział ważyło ok. 28,15 t.
Artylerię średniego kalibru stanowiło 12 dział Škoda kal. 190 mm L/42, zamontowanych w ośmiu pojedynczych kazamatach na burtach okrętu i w czterech pojedynczych wieżach artyleryjskich, dwóch na każdej burcie. Kąt podniesienia dział wynosił od -3° do +20°. Działa mogły wystrzeliwać 97-kilogramowe pociski przeciwpancerne na odległość 20 000 m przy maksymalnym podniesieniu lufy i prędkości wylotowej pocisku 800 m/s. Szybkostrzelność wynosiła trzy strzały na minutę. Każde działo ważyło 12,1 t.
Okręt posiadał lekkie uzbrojenie do obrony przed torpedowcami. Było to 12 dział Škoda kal. 66 mm L/45. Kąt podniesienia działa wynosił od -10° do +20°, a kąt ostrzału wynosił 360°. Szybkostrzelność dział wynosiła około 10 strzałów na minutę. Przy maksymalnym podniesieniu lufy działa mogły wystrzeliwać 4,5-kilogramowe pociski odłamkowo-burzące na maksymalną odległość 9140 m przy prędkości wylotowej pocisku 880 m/s. Okręty posiadały również cztery szybkostrzelne działa Škoda kal. 47 mm L/44 i dwa szybkostrzelne działa Škoda kal. 47 mm L/33, również służące do obrony przeciw torpedowcom
Obronę przeciwlotniczą stanowiły cztery działka Vickers kal. 37 mm oraz cztery karabiny maszynowe Schwarzlose kal. 8 mm. Kąt podniesienia luf działek kal. 37 mm wynosił od -5° do +80°, a kąt ostrzału 360°. Obsługiwane przez jednego marynarza działka mogły wystrzeliwać 0,7-kilogramowy pocisk na odległość 1830 m przy maksymalnym podniesieniu działa i prędkości wylotowej pocisku 640 m/s. Zaprojektowane w 1910 roku, działka ważyły 57 kg każde. Pancerniki typu "Erzherzog Karl" wyposażono również w dwie nadwodne wyrzutnie torpedowe kal. 450 mm, lecz były one rzadko używane.
Opancerzenie.
Pancerniki typu "Erzherzog Karl" chronione były przez cementowaną stal Kruppa, wyprodukowaną przez firmę Witkowitz. Główny pas opancerzenia, na wysokości linii wodnej (jednym z najbardziej wrażliwych obszarów okrętu), miał 210 mm grubości. Przy końcach opancerzenie pasa zmniejszało się do 50 mm. Pancerz pokładu miał grubość 55 mm. Wieże artylerii głównej oraz kazamaty i wieże dział 190 mm miały odpowiednio 240 i 150 mm pancerza. Uczyniono to, by chronić okręt przed możliwym trafieniem pocisku w wieżę artyleryjską i następującą po nim eksplozją. Wieża dowodzenia okrętu miała 220 mm pancerza. Grodzie wodoszczelne oddzielające poszczególne przedziały miały 200 mm grubości, a okręty zostały podzielone na 15 przedziałów wodoszczelnych. Pancerniki typu "Erzherzog Karl" były pierwszymi okrętami, w których Popper zastosował podwójne dno jako ochronę przed minami. Ciągnęło się ono 73 metry wzdłuż centralnej części kadłuba.
Służba.
Czas pokoju.
Krótko po wejściu do służby, „Erzherzog Karl” stał się okrętem flagowym floty. W 1907 roku okręt odbył samotny ośmiomiesięczny rejs po wschodnim Morzu Śródziemnym, odwiedzając po drodze Pireus, Smyrnę, Bejrut i Jaffę. Rok później wszystkie trzy pancerniki wpłynęły na wody zachodniego Morza Śródziemnego, zatrzymując się podczas swojej podróży w Barcelonie, Gibraltarze, Tangerze, Maladze oraz na Korfu. Podczas tych dwóch wypraw, na pokład „Erzherzog Karla” weszli królowie Hiszpanii i Grecji oraz cesarz niemiecki. Okręty odbyły jeszcze dwa rejsy po Morzu Śródziemnym: w 1909 i 1910 roku. W czerwcu 1910 „Erzherzog Karl” został zadokowany na generalny remont.
I wojna światowa.
W momencie wybuchu I wojny światowej okręty tworzyły III Dywizjon Pancerników Austro-Węgierskiej Marynarki Wojennej i większość wojny spędziły w porcie w Puli. Pancerniki typu "Erzherzog Karl" zostały zmobilizowane w celu osłony ucieczki SMS „Goeben” i SMS „Breslau”. Niemieckie okręty próbowały wyrwać się z cieśniny Messyńskiej, która była otoczona przez brytyjskie okręty i uciec do Turcji. Ich ucieczka powiodła się. Kiedy austro-węgierska flota była na wysokości Brindisi na południu Włoch, okręty zostały odwołane. W towarzystwie innych austro-węgierskich jednostek, trzy okręty typu "Erzherzog Karl" wzięły udział w bombardowaniu Ankony 24 maja 1915 roku. Okręty zużyły 24 pociski przeciwpancerne kal. 240 mm ostrzeliwując stacje przekaźnikowe i semaforowe oraz 74 pociski kal. 190 mm do bombardowania włoskich baterii obrony wybrzeża i innych instalacji portowych.
1 lutego 1918 roku wybuchł bunt wśród załóg krążowników pancernych stacjonujących w Kotorze, włączając to załogi SMS „Sankt Georg” i SMS „Kaiser Karl VI”. Dwa dni później do portu przybyły trzy pancerniki typu "Erzherzog Karl" i asystowały w jego tłumieniu. Po spacyfikowaniu buntu krążowniki „Sankt Georg” i „Kaiser Karl VI” zostały wycofane ze służby, a pancerniki typu "Erherzog Karl" zostały na stałe przeniesione do portu w Kotorze. Admirał Miklós Horthy planował na poranek 11 czerwca atak na siły brytyjskie blokujące cieśninę Otranto; trzy pancerniki typu "Erzherzog Karl" i cztery typu "Tegetthoff" miały osłaniać krążowniki typu "Novara". Plan zakładał powtórzenie sukcesu rajdu przeprowadzonego rok wcześniej. Horthy chciał zniszczyć flotę blokującą cieśninę poprzez zwabienie brytyjskich okrętów w kierunku krążowników i mniejszych jednostek, które z kolei były osłaniane przez działa pancerników, w tym typu "Erzherzog Karl". Jednak rano 10 czerwca drednot „Szent István” został storpedowany i zatopiony przez włoski kuter torpedowy. Horthy uznał, że element zaskoczenia został stracony i odwołał operację. Miało to być ostatnie zadanie bojowe, w którym wzięły udział okręty typu "Erzherzog Karl". Resztę wojny okręty spędziły w porcie w Puli.
Po zakończeniu I wojny światowej, pancerniki typu "Erzherzog Karl" zostały najpierw przejęte przez Jugosławię w 1919 roku, ale „Erzherzog Karl” i „Erzherzog Friedrich” zostały następnie przekazane Francji w ramach reparacji wojennych. Trzeci okręt, „Erzherzog Ferdinand Max”, został przekazany Wielkiej Brytanii. Jednak „Erzherzog Karl” osiadł na mieliźnie w pobliżu Bizerty drodze do Tulonu i został zezłomowany w 1920 roku "in situ". Pozostałe dwa okręty zostały zezłomowane rok później.

</doc>
<doc id="3680783" url="https://pl.wikipedia.org/wiki?curid=3680783" title="SMS Erzherzog Karl">
SMS Erzherzog Karl

SMS Erzherzog Karl – przeddrednot zbudowany dla Austro-Węgierskiej Marynarki Wojennej w latach 1902-1906. Był okrętem wiodącym typu "Erzherzog Karl". Został zwodowany w 3 października 1903 roku i razem ze swoimi siostrzanymi okrętami tworzył III Dywizjon Pancerników.
Przez większość I wojny światowej okręt pozostawał w swoim porcie macierzystym w Puli, w obecnej Chorwacji, poza czterema zadaniami. W 1914 r. pancernik był częścią austro-węgierskiej flotylli, która została wysłana w celu eskorty dwóch niemieckich okrętów, SMS „Breslau” i SMS „Goeben”, ucieczki z brytyjskiego terytorium Morza Śródziemnego. Okręt dopłynął na wysokość Brindisi zanim został odwołany do swojego portu. W maju 1915 r. okręt brał udział w ostrzale włoskiego miasta portowego Ankona. „Erzherzog Karl” wziął również udział w stłumieniu buntu członków załóg kilku krążowników pancernych stacjonujących w Kotorze w dniach 1-3 lutego. Okręt brał też udział w próbie przełamania blokady cieśniny Otranto w czerwcu tego samego roku, lecz musiał się wycofać, kiedy drednot „Szent István” został zatopiony. Po wojnie „Erzherzog Karl” został przekazany Francji jako pryz, ale osiadł na mieliźnie w Bizercie. Został zezłomowany we Włoszech w 1921 roku.
Konstrukcja.
Wyporność pancernika SMS „Erzherzog Karl” wynosiła  t. Miał 126,2 m długości całkowitej (124,35 m długości na linii wody), 21,78 m szerokości i 7,51 m zanurzenia. Załoga składała się z 37 oficerów i 703 marynarzy. On i jego siostrzane okręty były ostatnimi i największymi przeddrednotami zbudowanymi przez Austro-Węgry, przerastając pancerniki typu "Habsburg" o około 2000 ton. Okręt był napędzany za pomocą dwóch czterocylindrowych maszyn parowych potrójnego rozprężania. Były one zasilane w parę przez 12 kotłów Yarrow opalanych węglem, rozmieszczonych w trzech kotłowniach. Podczas rejsu maszynownia okrętów zapewniała KM (według innych źródeł KM) mocy, co pozwalało osiągnąć prędkość 20,5 węzła. Było to o jeden węzeł więcej niż pierwotnie zakładano.
Uzbrojenie główne pancernika składało się z czterech dział Škoda K01 kal. 240 mm L/40, po dwa w dwóch wieżach artyleryjskich. Działa te były austro-węgierskimi replikami dział Krupp C97 kal. 240 mm L/40, użytych na pancernikach typu "Habsburg". Kąt podniesienia dział wynosił od -4° do +20°, a maksymalny kąt ostrzału 150° na każdą burtę. 45-kilogramowy ładunek prochu nadawał pociskom prędkość wylotową 725 m/s, co przy kącie podniesienia 9,15° dawało zasięg ok. 10 tysięcy metrów. Szybkostrzelność wynosiła trzy do czterech strzałów na minutę. Artylerię średniego kalibru stanowiło 12 dział Škoda kal. 190 mm L/42, zamontowanych w ośmiu pojedynczych kazamatach na burtach okrętu i w czterech pojedynczych wieżach artyleryjskich, po dwóch na każdej burcie. Działa mogły wystrzeliwać 97-kilogramowe pociski przeciwpancerne na odległość m przy maksymalnym podniesieniu lufy i prędkości wylotowej pocisku 800 m/s. Szybkostrzelność wynosiła trzy strzały na minutę. Okręt posiadał lekkie uzbrojenie do obrony przed torpedowcami. Było to 12 dział Škoda kal. 66 mm L/45. Obronę przeciwlotniczą stanowiły cztery działka Vickers kal. 37 mm kupione od Wielkiej Brytanii w 1910 roku i zamontowane na pancerniku. Pancernik był również wyposażony w dwie nadwodne wyrzutnie torpedowe kal. 450 mm, lecz były one rzadko używane.
Służba.
Czas pokoju.
Krótko po wejściu do służby, „Erzherzog Karl” stał się okrętem flagowym floty. W 1907 roku odbył ośmiomiesięczny rejs po wschodnim Morzu Śródziemnym, odwiedzając po drodze Pireus, Smyrnę, Bejrut i Jaffę. Rok później okręt wpłynął na wody zachodniego Morza Śródziemnego, zatrzymując się podczas swojej podróży w Barcelonie, Gibraltarze, Tangerze, Maladze oraz na Korfu. Podczas tych dwóch wypraw, na pokład statku weszli królowie Hiszpanii i Grecji oraz cesarz niemiecki. W 1909 roku okręt przeszedł niewielką modernizację i jeszcze w tym samym roku odbył kolejny rejs po Morzu Śródziemnym. W 1910 roku okręt jeszcze raz wypłynął na wody Morza Śródziemnego, zanim w czerwcu został zadokowany na generalny remont.
I wojna światowa.
W momencie wybuchu I wojny światowej okręt był przypisany do III Dywizjonu Pancerników Austro-Węgierskiej Marynarki Wojennej. Pancernik został zmobilizowany w celu eskorty SMS „Goeben” i SMS „Breslau” w czasie ich ucieczki. Niemieckie krążowniki próbowały wyrwać się z cieśniny Mesyńskiej, która była otoczona przez brytyjskie okręty i uciec do Turcji. Ich ucieczka powiodła się. Kiedy austro-węgierska flota była na wysokości Brindisi na południu Włoch, okręty zostały odwołane. W towarzystwie innych austro-węgierskich jednostek, „Erzherzog Karl” wraz z dwoma „bliźniakami” wziął udział w bombardowaniu Ankony 24 maja 1915 roku. Okręty zużyły 24 pociski przeciwpancerne kal. 240 mm ostrzeliwując stacje przekaźnikowe i semaforowe oraz 74 pociski kal. 190 mm do bombardowania włoskich baterii obrony wybrzeża i innych instalacji portowych.
1 lutego 1918 roku wybuchł bunt wśród załóg krążowników pancernych stacjonujących w Kotorze, włączając to załogi SMS „Sankt Georg” i SMS „Kaiser Karl VI”. Dwa dni później do portu przybyły trzy pancerniki typu "Erzherzog Karl" i asystowały w jego tłumieniu. Po spacyfikowaniu buntu krążowniki „Sankt Georg” i „Kaiser Karl VI” zostały wycofane ze służby, a pancerniki typu "Erherzog Karl" zostały na stałe przeniesione do portu w Kotorze. Admirał Miklós Horthy planował na poranek 11 czerwca atak na siły brytyjskie blokujące cieśninę Otranto; trzy pancerniki typu "Erzherzog Karl" i cztery typu "Tegetthoff" miały osłaniać krążowniki typu "Novara". Plan zakładał powtórzenie sukcesu rajdu przeprowadzonego rok wcześniej. Horthy chciał zniszczyć flotę blokującą cieśninę poprzez zwabienie brytyjskich okrętów do krążowników i mniejszych jednostek, które były osłaniane przez działa pancerników, w tym typu "Erzherzog Karl". Jednak rano 10 czerwca drednot „Szent István” został storpedowany i zatopiony przez włoski kuter torpedowy. Horthy uznał, że element zaskoczenia został stracony i odwołał operację. Miało to być ostatnie zadanie bojowe, w którym wziął udział „Erzherzog Karl”. Resztę wojny okręt spędził w porcie w Puli.
Niedługo po zakończeniu wojny pancernik „Erzherzog Karl” został przejęty przez nowo utworzone Państwo Słoweńców, Chorwatów i Serbów, lecz później przekazany Francji w ramach reparacji wojennych. Jednak podczas rejsu do Tulonu okręt osiadł na mieliźnie w okolicach Bizerty i został zezłomowany w 1920 roku "in situ".

</doc>
<doc id="3680784" url="https://pl.wikipedia.org/wiki?curid=3680784" title="SMS Erzherzog Friedrich">
SMS Erzherzog Friedrich

SMS Erzherzog Friedrich – przeddrednot zbudowany dla Austro-Węgierskiej Marynarki Wojennej w latach 1902–1907. Był drugim okrętem z typu "Erzherzog Karl". Został zwodowany w 4 kwietnia 1904 roku i razem ze swoimi siostrzanymi okrętami utworzył III Dywizjon Pancerników.
Przez większość I wojny światowej okręt pozostawał w swoim porcie macierzystym w Puli, w obecnej Chorwacji, poza czterema zadaniami. W 1914 r. pancernik był częścią austro-węgierskiej flotylli, która została wysłana w celu eskorty dwóch niemieckich okrętów, SMS „Breslau” i SMS „Goeben”, w trakcie ich ucieczki z brytyjskiego terytorium Morza Śródziemnego. Okręt dopłynął na wysokość Brindisi zanim został odwołany do swojego portu. W maju 1915 r. okręt brał udział w ostrzale włoskiego miasta portowego Ankona. „Erzherzog Friedrich” wziął również udział w stłumieniu buntu członków załóg kilku krążowników pancernych stacjonujących w Kotorze w dniach 1–3 lutego 1918 roku. Okręt brał też udział w próbie przełamania blokady Cieśniny Otranto w czerwcu tego samego roku, lecz musiał się wycofać, kiedy drednot „Szent István” został zatopiony. Po wojnie „Erzherzog Friedrich” został przekazany Francji jako pryz. Został zezłomowany we Włoszech w 1921 roku.
Konstrukcja.
Wyporność pancernika SMS „Erzherzog Friedrich” wynosiła 10 640 t. Miał 126,2 m długości całkowitej (124,35 m długości na linii wody), 21,78 m szerokości i 7,51 m zanurzenia. Załoga składała się z 37 oficerów i 703 marynarzy. On i jego siostrzane okręty były ostatnimi i największymi przeddrednotami zbudowanymi przez Austro-Węgry, przerastając pancerniki typu "Habsburg" o około 2000 ton. Okręt był napędzany za pomocą dwóch czterocylindrowych maszyn parowych potrójnego rozprężania. Były one zasilane w parę przez 12 kotłów Yarrow opalanych węglem, rozmieszczonych w trzech kotłowniach. Podczas rejsu maszynownia okrętów zapewniała 18 000 KM (według innych źródeł 13 530 KM) mocy, co pozwalało osiągnąć prędkość 20,5 węzła. Było to o jeden węzeł więcej niż pierwotnie zakładano.
Uzbrojenie główne pancernika składało się z czterech dział Škoda K01 kal. 240 mm L/40, po dwa w dwóch wieżach artyleryjskich. Działa te były austro-węgierskimi replikami dział Krupp C97 kal. 240 mm L/40, użytych na pancernikach typu "Habsburg". Maksymalny kąt podniesienia dział wynosił od -4° do +20°, a kąt ostrzału 150° na każdą burtę. 45-kilogramowy ładunek prochu nadawał pociskom prędkość wylotową 725 m/s, co przy kącie podniesienia 9,15° dawało zasięg ok. 10 tysięcy metrów. Szybkostrzelność wynosiła trzy do czterech strzałów na minutę. Artylerię średniego kalibru stanowiło 12 dział Škoda kal. 190 mm L/42, zamontowanych w ośmiu pojedynczych kazamatach na burtach okrętu i w czterech pojedynczych wieżach artyleryjskich, po dwóch na każdej burcie. Działa mogły wystrzeliwać 97-kilogramowe pociski przeciwpancerne na odległość 20 000 m przy maksymalnym podniesieniu lufy i prędkości wylotowej pocisku 800 m/s. Szybkostrzelność wynosiła trzy strzały na minutę. Okręt posiadał lekkie uzbrojenie do obrony przed torpedowcami. Było to 12 dział Škoda kal. 66 mm L/45. Obronę przeciwlotniczą stanowiły cztery działka Vickers kal. 37 mm kupione od Wielkiej Brytanii w 1910 roku i zamontowane na pancerniku. Pancernik był również wyposażony w dwie nadwodne wyrzutnie torpedowe kal. 450 mm, lecz były one rzadko używane.
Służba.
Czas pokoju.
W 1908 roku „Erzherzog Friedrich” razem ze swoimi siostrzanymi okrętami odbył rejs po zachodnim Morzu Śródziemnym, zatrzymując się podczas swojej podróży w Barcelonie, Gibraltarze, Tangerze, Maladze oraz na Korfu. Pancerniki typu "Erzherzog Karl" odbyły jeszcze dwa rejsy po Morzu Śródziemnym: w 1909 i 1910 roku.
I wojna światowa.
W momencie wybuchu I wojny światowej okręt był przypisany do III Dywizjonu Pancerników Austro-Węgierskiej Marynarki Wojennej. Pancernik został zmobilizowany w celu eskorty SMS „Goeben” i SMS „Breslau” podczas ich ucieczki. Niemieckie krążowniki próbowały wyrwać się z Cieśniny Messyńskiej, która była otoczona przez brytyjskie okręty i uciec do Turcji. Ich ucieczka powiodła się. Kiedy austro-węgierska flota była na wysokości Brindisi na południu Włoch, okręty zostały odwołane. W towarzystwie innych austro-węgierskich jednostek, „Erzherzog Friedrich” wraz z dwoma „bliźniakami” wziął udział w bombardowaniu Ankony 24 maja 1915 roku. Okręty zużyły 24 pociski przeciwpancerne kal. 240 mm ostrzeliwując stacje przekaźnikowe i semaforowe oraz 74 pociski kal. 190 mm do bombardowania włoskich baterii obrony wybrzeża i innych instalacji portowych.
1 lutego 1918 roku wybuchł bunt wśród załóg krążowników pancernych stacjonujących w Kotorze, włączając to załogi SMS „Sankt Georg” i SMS „Kaiser Karl VI”. Dwa dni później do portu przybyły trzy pancerniki typu "Erzherzog Karl" i asystowały w jego tłumieniu. Po spacyfikowaniu buntu krążowniki „Sankt Georg” i „Kaiser Karl VI” zostały wycofane ze służby, a pancerniki typu "Erherzog Karl" zostały na stałe przeniesione do portu w Kotorze. Admirał Miklós Horthy planował na poranek 11 czerwca atak na siły brytyjskie blokujące Cieśninę Otranto; trzy pancerniki typu "Erzherzog Karl" i cztery typu "Tegetthoff" miały osłaniać krążowniki typu "Novara". Plan zakładał powtórzenie sukcesu rajdu przeprowadzonego rok wcześniej. Horthy chciał zniszczyć flotę blokującą cieśninę poprzez zwabienie brytyjskich okrętów do krążowników i mniejszych jednostek, które były osłaniane przez działa pancerników, w tym typu "Erzherzog Karl". Jednak rano 10 czerwca drednot „Szent István” został storpedowany i zatopiony przez włoski kuter torpedowy. Horthy uznał, że element zaskoczenia został stracony i odwołał operację. Miało to być ostatnie zadanie bojowe, w którym wziął udział „Erzherzog Friedrich”. Resztę wojny okręt spędził w porcie w Puli.
Niedługo po zakończeniu wojny pancernik „Erzherzog Friedrich” został przejęty przez nowo utworzone Państwo Słoweńców, Chorwatów i Serbów, lecz później przekazany Francji w ramach reparacji wojennych. Złomowano go we Włoszech w 1921 roku.

</doc>
<doc id="3680785" url="https://pl.wikipedia.org/wiki?curid=3680785" title="SMS Erzherzog Ferdinand Max (1905)">
SMS Erzherzog Ferdinand Max (1905)

SMS Erzherzog Ferdinand Max – przeddrednot zbudowany dla Austro-Węgierskiej Marynarki Wojennej w latach 1904–1906. Był ostatnim okrętem z typu "Erzherzog Karl". Został zwodowany 21 maja 1905 roku. Razem ze swoimi siostrzanymi okrętami tworzył III Dywizjon Pancerników.
Przez większość I wojny światowej okręt pozostawał w swoim porcie macierzystym w Puli, w obecnej Chorwacji, poza czterema zadaniami. W 1914 r. pancernik był częścią austro-węgierskiej flotylli, która została wysłana w celu eskorty dwóch niemieckich okrętów, SMS „Breslau” i SMS „Goeben”, w trakcie ucieczki z brytyjskiego terytorium Morza Śródziemnego. Okręt dopłynął na wysokość Brindisi zanim został odwołany do swojego portu. W maju 1915 r. brał udział w ostrzale włoskiego miasta portowego Ankona. „Erzherzog Ferdinand Max” uczestniczył również w stłumieniu powstania członków załóg kilku krążowników pancernych stacjonujących w Kotorze w dniach 1–3 lutego. Następnie wziął też udział w próbie przełamania blokady cieśniny Otranto w czerwcu tego samego roku, lecz musiał się wycofać, kiedy drednot „Szent István” został zatopiony. Po wojnie „Erzherzog Ferdinand Max” został przekazany Wielkiej Brytanii jako pryz. Został zezłomowany we Włoszech w 1921 roku.
Konstrukcja.
Wyporność pancernika SMS „Erzherzog Ferdinand Max” wynosiła 10 640 t. Miał 126,2 m długości całkowitej (124,35 m długości na linii wody), 21,78 m szerokości i 7,51 m zanurzenia. Załoga składała się z 37 oficerów i 703 marynarzy. On i jego siostrzane okręty były ostatnimi i największymi przeddrednotami zbudowanymi przez Austro-Węgry, przerastając pancerniki typu "Habsburg" o około 2000 ton. Okręt był napędzany za pomocą dwóch czterocylindrowych maszyn parowych potrójnego rozprężania. Były one zasilane w parę przez 12 kotłów Yarrow opalanych węglem, rozmieszczonych w trzech kotłowniach. Podczas rejsu maszynownia okrętów zapewniała 18 000 KM (według innych źródeł 13 530 KM) mocy, co pozwalało osiągnąć prędkość 20,5 węzła. Było to o jeden węzeł więcej niż pierwotnie zakładano.
Uzbrojenie główne pancernika składało się z czterech działa Škoda K01 kal. 240 mm L/40, po dwa w dwóch wieżach artyleryjskich. Działa te były austro-węgierskimi replikami dział Krupp C97 kal. 240 mm L/40, użytych na pancernikach typu "Habsburg". Maksymalny kąt podniesienia dział wynosił od -4° do +20°, a kąt ostrzału 150° na każdą burtę. 45-kilogramowy ładunek prochu nadawał pociskom prędkość wylotową 725 m/s, co przy kącie podniesienia 9,15° dawało zasięg ok. 10 tysięcy metrów. Szybkostrzelność wynosiła trzy do czterech strzałów na minutę. Artylerię średniego kalibru stanowiło 12 dział Škoda kal. 190 mm L/42, zamontowanych w ośmiu pojedynczych kazamatach na burtach okrętu i w czterech pojedynczych wieżach artyleryjskich, po dwóch na każdej burcie. Działa mogły wystrzeliwać 97-kilogramowe pociski przeciwpancerne na odległość 20 000 m przy maksymalnym podniesieniu lufy i prędkości wylotowej pocisku 800 m/s. Szybkostrzelność wynosiła trzy strzały na minutę. Okręt posiadał lekkie uzbrojenie do obrony przed torpedowcami. Było to 12 dział Škoda kal. 66 mm L/45. Obronę przeciwlotniczą stanowiły cztery działka Vickers kal. 37 mm kupione od Wielkiej Brytanii w 1910 roku i zamontowane na pancerniku. Pancernik był również wyposażony w dwie nadwodne wyrzutnie torpedowe kal. 450 mm, lecz były one rzadko używane.
Służba.
Czas pokoju.
W 1908 roku „Erzherzog Ferdinand Max” razem ze swoimi siostrzanymi okrętami odbył rejs po zachodnim Morzu Śródziemnym, zatrzymując się podczas swojej podróży w Barcelonie, Gibraltarze, Tangerze, Maladze oraz na Korfu. Pancerniki typu "Erzherzog Karl" odbyły jeszcze dwa rejsy po Morzu Śródziemnym: w 1909 i 1910 roku.
I wojna światowa.
W momencie wybuchu I wojny światowej okręt był przypisany do III Dywizjonu Pancerników Austro-Węgierskiej Marynarki Wojennej. Pancernik został zmobilizowany w celu eskorty SMS „Goeben” i SMS „Breslau” podczas ich ucieczki. Niemieckie krążowniki próbowały wyrwać się z cieśniny Messyńskiej, która była otoczona przez brytyjskie okręty i uciec do Turcji. Ich ucieczka powiodła się. Austro-węgierska flota została odwołana, gdy była na wysokości Brindisi na południu Włoch. W towarzystwie innych austro-węgierskich jednostek, „Erzherzog Ferdinand Max” wraz z dwoma „bliźniakami” wziął udział w bombardowaniu Ankony 24 maja 1915 roku. Okręty zużyły 24 pociski przeciwpancerne kal. 240 mm ostrzeliwując stacje przekaźnikowe i semaforowe oraz 74 pociski kal. 190 mm do bombardowania włoskich baterii obrony wybrzeża i innych instalacji portowych.
1 lutego 1918 roku wybuchł bunt wśród załóg krążowników pancernych stacjonujących w Kotorze, włączając to załogi SMS „Sankt Georg” i SMS „Kaiser Karl VI”. Dwa dni później do portu przybyły trzy pancerniki typu "Erzherzog Karl" i asystowały tłumieniu buntu. Po jego spacyfikowaniu krążowniki „Sankt Georg” i „Kaiser Karl VI” zostały wycofane ze służby, a pancerniki typu "Erherzog Karl" zostały na stałe przeniesione do portu w Kotorze. Admirał Miklós Horthy planował na poranek 11 czerwca atak na siły brytyjskie blokujące cieśninę Otranto. Trzy pancerniki typu "Erzherzog Karl" i cztery typu "Tegetthoff" miały osłaniać krążowniki typu "Novara". Plan zakładał powtórzenie sukcesu rajdu przeprowadzonego rok wcześniej. Horthy chciał zniszczyć flotę blokującą cieśninę poprzez zwabienie brytyjskich okrętów do krążowników i mniejszych jednostek, które były osłaniane przez działa pancerników, w tym okręty typu "Erzherzog Karl". Jednak rano 10 czerwca drednot „Szent István” został storpedowany i zatopiony przez włoski kuter torpedowy. Horthy uznał, że element zaskoczenia został stracony i odwołał operację. Miało to być ostatnie zadanie bojowe, w którym wziął udział „Erzherzog Ferdinand Max”. Resztę wojny okręt spędził w porcie w Puli.
Niedługo po zakończeniu wojny pancernik „Erzherzog Ferdinand Max” został przejęty przez nowo utworzone Państwo Słoweńców, Chorwatów i Serbów, lecz później przekazany Wielkiej Brytanii w ramach reparacji wojennych. Złomowano go we Włoszech w 1921 roku.

</doc>
<doc id="3680787" url="https://pl.wikipedia.org/wiki?curid=3680787" title="Dwór na wyspie w Goliszowie">
Dwór na wyspie w Goliszowie

Dwór na wyspie w Goliszowie – obiekt wybudowany w XVI w., w miejscowości Goliszów.
Położenie.
Nieistniejący dwór położony we wsi w Polsce, w województwie dolnośląskim, w powiecie legnickim, w gminie Chojnów, nad Skorą.
Historia.
Renesansowy zabytek położony na wyspie był częścią zespołu dworskiego, w jego skład wchodziły jeszcze: rządcówka oraz naturalistyczny park z XVII-XIX w. z klonami, jesionami, wiązami, świerkami i modrzewiami. Obiekt do którego prowadził most otoczony był szeroką fosą. Obecnie po dworze zostały resztki cegieł.

</doc>
<doc id="3680789" url="https://pl.wikipedia.org/wiki?curid=3680789" title="Pedro Solbes">
Pedro Solbes

Pedro Solbes Mira (ur. 31 sierpnia 1942 w Pinoso, zm. 18 marca 2023 w Madrycie) – hiszpański ekonomista, prawnik i polityk, parlamentarzysta, wicepremier i minister, od 1999 do 2004 komisarz europejski.
Życiorys.
Ukończył studia z zakresu ekonomii europejskiej na Université Libre de Bruxelles oraz prawo na Uniwersytecie Complutense w Madrycie. Na drugiej z tych uczelni uzyskał doktorat w zakresie nauk politycznych.
W latach 1968–1973 pracował jako urzędnik ministerstwa handlu zagranicznego w Walencji, następnie do 1978 był radcą handlowym w przedstawicielstwie Hiszpanii przy Wspólnotach Europejskich w Brukseli. W latach 1978–1979 pełnił funkcję doradcy ministra Leopolda Calvo-Sotelo, później do 1982 był dyrektorem generalnym ds. polityki handlowej w ministerstw gospodarki i handlu. Od 1982 do 1985 zajmował stanowisko sekretarza generalnego w resorcie gospodarki i finansów, biorąc aktywny udział w negocjacjach akcesyjnych Hiszpanii z Wspólnotami Europejskimi. W 1985 premier Felipe González powierzył mu funkcję sekretarza stanu ds. Europejskiej Wspólnoty Gospodarczej, którą pełnił do 1991.
Od lipca 1991 do lipca 1993 Pedro Solbes sprawował urząd ministra rolnictwa, rybołówstwa i żywności. Następnie do maja 1996 był ministrem gospodarki i finansów. W okresie 1996–1999 zasiadał z ramienia Hiszpańskiej Socjalistycznej Partii Robotniczej (PSOE) w Kongresie Deputowanych, niższej izbie Kortezów Generalnych.
We wrześniu 1999 wszedł w skład komisji Romano Prodiego jako komisarz ds. gospodarczych i walutowych. Stanowisko to zajmował do kwietnia 2004. Zrezygnował w związku z powołaniem w skład nowego rządu hiszpańskiego, na czele którego stanął José Luis Rodríguez Zapatero. Od tegoż miesiąca do kwietnia 2009 był drugim wicepremierem oraz ponownie ministrem gospodarki i finansów. Od 2008 do 2009 sprawował mandat deputowanego IX kadencji.
W 2011 wszedł w skład rady dyrektorów koncernu energetycznego Enel, a także został doradcą w Barclays.

</doc>
<doc id="3680790" url="https://pl.wikipedia.org/wiki?curid=3680790" title="Aleksandr Kisłow">
Aleksandr Kisłow

Aleksandr Kisłow (, "Aleksandr Konstantinowicz Kisłow"; ur. w 1929, zm. w 2010) – radziecki historyk, doktor nauk historycznych.
Życiorys.
W 1952 ukończył Moskiewski Państwowy Instytut Stosunków Międzynarodowych. W latach 1956-1971 pracował w TASS, był zastępcą głównego redaktora informacji zagranicznych. W latach 1971-1986 kierował sektorem Instytutu Stanów Zjednoczonych i Kanady Instytutu Światowej Ekonomii i Stosunków Międzynarodowych Akademii Nauk ZSRR, w latach 1986-1996 zastępca dyrektora instytutu.
Wybrane prace.
Prace z zakresu historii stosunków międzynarodowych i problemów polityki światowej.

</doc>
<doc id="3680791" url="https://pl.wikipedia.org/wiki?curid=3680791" title="Ahmad Ubajd ibn Daghr">
Ahmad Ubajd ibn Daghr

Ahmad Ubajd ibn Daghr (ar. أحمد عبيد بن دغر, ur. 2 grudnia 1952 w muhafazie Hadramaut) – jemeński polityk, premier Jemenu od 3 kwietnia 2016 do 15 października 2018.
Życiorys.
Urodził się w muhafazie Hadramaut w 1952 roku, w okresie istnienia Protektoratu Adeńskiego. Po ukończeniu studiów, rozpoczął karierę polityczną w ramach Jemeńskiej Partii Socjalistycznej, z ramienia której był członkiem Izby Reprezentantów Jemenu. Po wojnie domowej z 1994 opuścił kraj, powracając po kilku latach. W latach 2011–2014 był ministrem komunikacji, natomiast w latach 2015–2016 pełnił urząd wicepremiera.

</doc>
<doc id="3680793" url="https://pl.wikipedia.org/wiki?curid=3680793" title="Belizariusz (książka)">
Belizariusz (książka)

 Belizariusz (franc. Bélisaire) – powieść filozoficzna Jean-François Marmontela wydana po raz pierwszy w 1767 roku.
Powieść składa się z XVI rozdziałów. W XVIII wieku drukowano ją z wyjątkiem rozdziału XV, gdzie autor pisał o potrzebie tolerancji religijnej. Powołując się na postać bizantyńskiego mądrego generała Belizariusza Marmontel udziela tam rad królowi jak rządzić. Kreśląc losy wodza, w rzeczywistości autor atakował absolutyzm francuski. Dzieło to znał Stanisław August Poniatowski.

</doc>
<doc id="3680794" url="https://pl.wikipedia.org/wiki?curid=3680794" title="Dwór w Goślinowie">
Dwór w Goślinowie

Dwór w Goślinowie – obiekt wybudowany w XVIII w., w miejscowości Goślinów.
Dwór położony we wsi w Polsce, w województwie dolnośląskim, w powiecie legnickim, w gminie Miłkowice.
Historia.
Piętrowy zabytek, nakryty dachem czterospadowym z lukarnami, wybudowany w stylu klasycystycznym na planie prostokąta od strony parku posiada balkon podparty sześcioma kolumnami. Zabytek jest częścią zespołu dworsko-folwarcznego, w skład którego wchodzą jeszcze: folwark z zabudową w słabym stanie technicznym; murowaną lub o konstrukcji szkieletowo-szachulcowej; posiadającą podmurówkę z ciosów piaskowcowych, niektóre też piaskowcowe obramienia okien i drzwi; zaniedbany park z poszyciem i młodniakiem brzozowym w zachodniej części; część starodrzewu, w tym wiele dębów wycięto; ogrody położone poza terenem zespołu i gminy na południowy zachód od dworu; pozostały z nich jedynie dwa fragmenty muru okalającego zespół.

</doc>
<doc id="3680797" url="https://pl.wikipedia.org/wiki?curid=3680797" title="Larbi Bourrada">
Larbi Bourrada



</doc>
<doc id="3680798" url="https://pl.wikipedia.org/wiki?curid=3680798" title="I Took a Pill in Ibiza">
I Took a Pill in Ibiza

I Took a Pill in Ibiza (również w wersji ocenzurowanej jako In Ibiza) – singiel amerykańskiego wokalisty Mike Posnera, ukazał się 24 lipca 2015 roku nakładem wytwórni Island. Utwór oryginalnie wydany w wersji akustycznej z akompaniamentem gitary został zremiksowany przez norweski duet producencki SeeB, i stał się w wielu krajach największym hitem Posnera od czasu wydania „Cooler Than Me”. Singiel promował minialbum "The Truth" oraz drugi album studyjny Posnera "At Night, Alone."
Remiks utworu został wykorzystany jako oficjalny hymn gali WWE SummerSlam w 2016 roku.

</doc>
<doc id="3680801" url="https://pl.wikipedia.org/wiki?curid=3680801" title="Zofia Tarnowska z Ostaszewskich">
Zofia Tarnowska z Ostaszewskich

Zofia [Zula] Tarnowska z Ostaszewskich (ur. 15 stycznia 1902 w Klimkówce, zm. 2 stycznia 1982 w Bytomiu) – polska działaczka społeczna i gospodarcza, hodowczyni koni sportowych.
Życiorys.
Urodziła się 15 stycznia 1902 jako córka właściciela ziemskiego Stanisława Ostaszewskiego i Anieli z Sękowskich. Uczęszczała do Prywatnego Gimnazjum Żeńskiego we Lwowie. Ukończyła Wyższe Kursy Ziemiańskie we Lwowie.
Prowadziła stadninę koni angielskich. Organizowała i brała udział w zawodach konnych. Uważała, że kapitałem Polski jest rozwój nowoczesnego rolnictwa. Dała temu wyraz, m.in. w manifeście do rządu pt. "“Rolnictwo podstawą potęgi Polski”" (wyd. Miejsce Piastowe, 1939). Prowadziła wysoko uprzemysłowiony majątek ziemski w Klimkówce.
Była aktywna w środowisku ziemiańskim. Pisywała teksty, prowadziła wierszowane dzienniki. Pozostawiła po sobie bogatą korespondencję (obecnie w zbiorach Zakładu Narodowego im. Ossolińskich), będącą świadectwem przeobrażeń warstwy ziemiańskiej widzianych oczami kobiety - przedstawicielki tej warstwy.
W 1944 poślubiła Jana Tarnowskiego z Chorzelowa (1888-1947). Zmarła w wieku 80 lat 2 stycznia 1982 w Bytomiu.

</doc>
<doc id="3680802" url="https://pl.wikipedia.org/wiki?curid=3680802" title="Baryton (album Jerzego Artysza)">
Baryton (album Jerzego Artysza)

Baryton albo baryton / baritone – podwójny album muzyki wokalnej z archiwalnymi nagraniami polskiego barytonu Jerzego Artysza, wydany 25 listopada 2015 przez Agencję Muzyczną Polskiego Radia (nr kat. PRCD 1827-1828) z okazji 85. urodzin wybitnego śpiewaka. Album uzyskał nominację do nagrody Fryderyka 2016 w kategorii Album Roku – Muzyka Kameralna.
Wykonawcy.
CD1.
Nagrano: 29.01.1984 Polskie Radio, Studio M-1; opracowanie muzyczne: Bronisław Romaniszyn; reżyseria dźwięku: Zbigniew Kusiak
Nagrano: 24.03.1986 Polskie Radio; reżyseria dźwięku: Zbigniew Kusiak
CD2.
Nagrano: 13.06.1990 Polskie Radio, Studio S-2; reżyseria dźwięku: Małgorzata Polańska
Nagrano: 16.04.1978 Polskie Radio, Studio M-1; reżyseria dźwięku: Leszek Wójcik
Nagrano: 07.09.1979 Polskie Radio, Filharmonia w Krakowie; reżyseria dźwięku: Jerzy Długosz
Nagrano: 08.02.1981 Polskie Radio; reżyseria dźwięku: Andrzej Lipiński
Nagrano: 03.04.1976 Polskie Radio, Filharmonia w Krakowie; reżyseria dźwięku: Jerzy Enzinger
Nagrano: 05-28.03.1985 Polskie Radio; reżyseria dźwięku: Fryderyk Babiński

</doc>
<doc id="3680803" url="https://pl.wikipedia.org/wiki?curid=3680803" title="Dwór w Groblach">
Dwór w Groblach

Dwór w Groblach – obiekt wybudowany w 1880 r., w miejscowości Groble.
Położenie.
Dwór położony we wsi w Polsce, w województwie dolnośląskim, w powiecie legnickim, w gminie Chojnów.
Opis.
Piętrowy dwór wybudowany na planie kwadratu. Do obiektu prowadzą schody; nad wejściem do dworu balkon podtrzymywany przez dwie kolumny. Fasada piętra dzielona pilastrami.

</doc>
<doc id="3680804" url="https://pl.wikipedia.org/wiki?curid=3680804" title="Miles Ukaoma">
Miles Ukaoma

Miles Ukaoma (ur. 21 lipca 1992) – nigeryjski lekkoatleta specjalizujący się w biegach płotkarskich.
Do 2014 roku reprezentował Stany Zjednoczone. Po zmianie barw narodowych wystartował na igrzyskach Wspólnoty Narodów oraz zdobył srebrny medal mistrzostw Afryki w sztafecie 4 × 400 metrów. Uczestnik mistrzostw świata w Pekinie (2015) oraz igrzysk olimpijskich w Rio de Janeiro (2016).
Złoty medalista mistrzostw kraju oraz czempionatu NCAA. Reprezentant Nigerii na IAAF World Relays.
Rekord życiowy w biegu na 400 metrów przez płotki: 48,84 (31 lipca 2015, Warri).

</doc>
<doc id="3680806" url="https://pl.wikipedia.org/wiki?curid=3680806" title="Indrė Šerpytytė">
Indrė Šerpytytė

Indrė Šerpytytė (ur. 1983 w Połądze) – litewska fotografka mieszkająca i tworząca w Londynie.
Życiorys.
Urodziła się w Połądze i przeniosła do Londynu w wieku 14 lat. Ukończyła Royal College of Art w dziedzinie fotografii i University of Brighton.
Prace.
(1944–1991).
Byłe budynki NKWD – MWD – MBP – KGB (2009–2015) – zajmuje się efektami II wojny światowej na Litwie. Czarno-białe obrazy opowiadają historię miejsc tortur w budynkach, które kiedyś były zwykłymi rodzinnymi domami. Zamiast pokazywać same budynki, mieszkańców lub ofiary wykorzystuje ich drewniane modele odtworzone na podstawie materiałów archiwalnych, by pokazać skalę konfliktu i przypomnieć o zdarzeniach, które rozpłynęły się w czasie.
"A State of Silence".
Cykl z 2006 poświęcony pamięci ojca artystki Albinasa Šerpytisa szefa ochrony rządu litewskiego, który zginął w niewyjaśnionym wypadku samochodowym 13 października 2001.
"2 Seconds of Colour".
Palety kolorowych prostokątów powstały po próbie wyszukiwania terminu "ISIS beheadings" w Google Image. Z powodu błędu sieci niezaładowane zdjęcia zaprezentowały artystce plamy kolorów. Jest to zaplanowana prowokacja skupiająca się na problematycznych relacjach między estetycznymi, etycznymi i politycznymi wartościami w sztuce
"150 mph".
Obrazy będące pochodną zdjęć ofiar skaczących z World Trade Center w Nowym Jorku w czasie zamachu terrorystycznego 11 września 2001. Ofiary usunięto ze zdjęć, pozostawiając wyłącznie detale architektoniczne będące świadkami tragedii.

</doc>
<doc id="3680808" url="https://pl.wikipedia.org/wiki?curid=3680808" title="Inge Serpetyte">
Inge Serpetyte



</doc>
<doc id="3680809" url="https://pl.wikipedia.org/wiki?curid=3680809" title="Jędrzejów Wąski">
Jędrzejów Wąski



</doc>
<doc id="3680810" url="https://pl.wikipedia.org/wiki?curid=3680810" title="Yulia Lisnik">
Yulia Lisnik

Yulia Lisnik (ur. 1 sierpnia 1966) – mołdawska lekkoatletka, chodziarka.
Podczas mistrzostw świata (1993) zajęła 26. miejsce w chodzie na 10 kilometrów.
Odpadła w eliminacjach chodu na 3000 metrów na halowych mistrzostwach Europy (1994).
Dwudziesta druga zawodniczka mistrzostw Europy w chodzie na 10 kilometrów (1994).

</doc>
<doc id="3680811" url="https://pl.wikipedia.org/wiki?curid=3680811" title="Iulia Lisnic">
Iulia Lisnic



</doc>
<doc id="3680812" url="https://pl.wikipedia.org/wiki?curid=3680812" title="Audberge">
Audberge



</doc>
<doc id="3680815" url="https://pl.wikipedia.org/wiki?curid=3680815" title="Lista załogowych ekspedycji na stacje Salut">
Lista załogowych ekspedycji na stacje Salut

Poniżej znajduje się chronologiczna lista załogowych lotów na stacje programu Salut/Ałmaz. Dla stacji Salut 1 do 4 loty określano numerem lotu pojazdu Sojuz, używanego przez załogę. Loty do stacji Salut 6 i Salut 7 oznaczane były kodami, odpowiednio EO-n dla lotów długookresowych, oraz EP-n dla załóg odwiedzających w lotach krótkookresowych, gdzie "n" było kolejną liczbą całkowitą, inkrementowaną przy każdej udanej ekspedycji do danej stacji. Dowódcy stacji są wyróżnieni kursywą. "Czas misji" odnosi się do pobytu załogi i nie musi zgadzać się z datami startu i lądowania danego pojazdu. Misje zakończone niepowodzeniem zostały wyróżnione kolorem czerwonym. Wszyscy kosmonauci, o ile nie zaznaczono inaczej, byli obywatelami ZSRR.
Program Salut stanowiła seria radzieckich baz orbitalnych (zarówno cywilnych, jak i wojskowych), rozpoczęta w latach 70. i kontynuowana w latach 80. Załogą obsadzono w sumie sześć stacji (dwie wojskowe i cztery cywilne), pozostałe z powodu awarii nie zostały wykorzystane w lotach załogowych. W 1986 roku stacje typu Salut zostały zastąpione wielomodułową stacją Mir.

</doc>
<doc id="3680816" url="https://pl.wikipedia.org/wiki?curid=3680816" title="Jewhen Brasławiec">
Jewhen Brasławiec



</doc>
<doc id="3680821" url="https://pl.wikipedia.org/wiki?curid=3680821" title="Starostwo Powiatowe w Tarnowskich Górach">
Starostwo Powiatowe w Tarnowskich Górach



</doc>
<doc id="3680822" url="https://pl.wikipedia.org/wiki?curid=3680822" title="Samsung Frankfurt Universe">
Samsung Frankfurt Universe



</doc>
<doc id="3680824" url="https://pl.wikipedia.org/wiki?curid=3680824" title="Henryk XXXVIII Reuß-Plauen">
Henryk XXXVIII Reuß-Plauen

Henryk XXXVIII Reuß-Plauen (ur. 9 października 1748 w Berlinie, zm. 10 kwietnia 1835 w Jänkendorf) – hrabia Rzeszy, książę, rotmistrz armii pruskiej, hrabia i pan na Plauen (miasto w Saksonii).
Życiorys.
Henryk pochodził z rodu Reuss linii młodszej, której majątki leżały w Saksonii, oraz na Śląsku. Urodził się 09.10.1748 roku w Berlinie w posiadłościach rodu Reuss. Urodził się jako czwarty w kolejności z ośmiorga rodzeństwa, wychowywał się wśród trzech sióstr i pięciu braci.
Był synem Heinricha IX, hrabiego von Plauen, który u Fryderyka II Wielkiego pełnił funkcję królewskiego marszałka dworu i ministra stanu oraz hrabiny Amalii Esperance von Wartensleben-Flodroff. Należał do grona nowoczesnej postępowej szlachty, wykształconej, otwartej na nowe trendy i kochającej przyrodę. Po śmierci ojca w 1780 r. odziedziczył dobra na Śląsku w Kotlinie Jeleniogórskiej.
17 lipca 1784 r. poślubił 28 letnią Henriettę Friederikę Ottilie von Schmettow, która w posagu wniosła wszystkie odziedziczone po ojcu dobra na terenie Staniszowa "(niem. Stonsdorf").
W 1786 r. urodziła się córka, która zmarła po narodzeniu; w następstwie komplikacji poporodowych umiera Otylia.
Po jej śmierci rotmistrz królewski stał się dziedzicem rozległych posiadłości na terenie Staniszowa. Krótko po śmierci pierwszej małżonki wstąpił w związek małżeński z hrabianką Joanną von Flechter pania na Klipphausen, Gross-Burkersdorfie (koło Miśni), Bürgendorfie (koło Sieniawki) i Jankendorfie. W 1830 roku nabył posiadłość w Piławie Górnej. Hrabia Henryk XXXVIII zmarł bezpotomnie w 1835 roku w Jankendorf. Został pochowany w Staniszowie na przykościelnym cmentarzyku.
Działalność.
Prowadził liczne inwestycje przemysłowe i gospodarcze. Na terenie posiadłości w Kotlinie jeleniogórskiej buduje dwa pałace z folwarkami, rodową rezydencję otoczoną parkiem na wzór angielski. Sadzi egzotyczne okazy drzew oraz krzewów, zakład stawy i miejsca widokowe, wznosi zamek na górze Grodna. W Staniszowie wybudował gospodę z piwnym ogródkiem, gdzie serwowano cenione piwo „ Englisch Ale”. Z polecenia hrabiego zbudowano szkołę, browar. W 1801 r. w browarze zatrudnił sprowadzonego z Francji piwowara Christiana Gottlieb Koernera, który w 1810 roku opracował recepturę likieru "Echt Stonsdorfer", który w tamtych czasach rozsławił Staniszów.

</doc>
<doc id="3680825" url="https://pl.wikipedia.org/wiki?curid=3680825" title="Szarlejka (rzeka)">
Szarlejka (rzeka)



</doc>
<doc id="3680826" url="https://pl.wikipedia.org/wiki?curid=3680826" title="Skalne monastery Orheiul Vechi">
Skalne monastery Orheiul Vechi

Skalne monastery Orheiul Vechi – męskie klasztory prawosławne w regionie Orheiul Vechi, wykute w skałach nad brzegiem Răutu, powstałe między XIII a XVII stuleciem, czynne do wieku XIX. Jeden z nich, Peștere, w 1996 został reaktywowany.
Historia i opis.
Według badań archeologicznych w Orheiul Vechi mogło istnieć nawet ok. stu ośrodków życia monastycznego. Najważniejsze wśród nich były monastery Peștere i Bosie położone na północ od Butuceni. Były one w całości położone w pieczarach, miały własne podziemne cerkwie i galerie, do których przylegały cele mnichów. Skromniejsze architektonicznie, lecz większe pod względem liczby mnichów, były kolejne klasztory usytuowane na południe od Butuceni: Holm, Stanca Corbului i Chilior. 
Monaster Peștere (dosł. pieczary) został założony w XIII w. i był czynny do 1816. Skalna cerkiew tego klasztoru złożona jest z nawy, pomieszczenia ołtarzowego i przedsionka. Najbardziej wysuniętym na północ kompleksem klasztornym jest monaster Bosie ze skalną cerkwią Matki Bożej złożoną z przedsionka i jednej nawy. Nad jednym z wejść do świątyni znajduje się cerkiewnosłowiańska inskrypcja informująca o fundatorze (pyrkalabie Bosie i jego rodzinie) i wskazująca rok 1713 jako czas powstania obiektu sakralnego. Monaster z pewnością istniał jednak już w wieku XV–XVI. 
W monasterze Stanca Corbului znajdowało się ok. dwudziestu cel mniszych położonych na czterech poziomach. W jego pieczarach zachowały się średniowieczne inskrypcje naskalne. Trudno dostępny monaster Holm oraz monaster Chilior, znany także jako skit św. Rafała, z cerkwią Matki Bożej, były ośrodkiem hezychazmu. 
Większość monasterów pozostawała czynna do 1816, gdy wskutek konfliktu z miejscowymi właścicielami ziemskimi mnisi opuścili je i przenieśli się do innych prawosławnych centrów monastycyzmu w Besarabii. W latach 1820–1821 mieszkańcy Butuceni zaczęli korzystać z dawnych cerkwi monasterskich jako ze świątyń parafialnych. W tej sytuacji między cerkwią w klasztorze Peșteri a Butuceni poprowadzono tunel. W 1890 zbudowano monasterską dzwonnicę, zaś w 1905 (według innego źródła – 1904) na potrzeby miejscowej ludności wzniesiono naziemną cerkiew Wniebowstąpienia Pańskiego, która pozostawała czynna do 1944 (lub 1946). Z cerkwi skalnej korzystano do 1944 jedynie okazjonalnie, a następnie została ona całkowicie porzucona. Opuszczona do 1996, została ponownie poświęcona w 1996, gdy grupa mnichów powróciła do opuszczonego monasteru Peștere.

</doc>
<doc id="3680828" url="https://pl.wikipedia.org/wiki?curid=3680828" title="Hospodarowie Wołoszczyzny">
Hospodarowie Wołoszczyzny



</doc>
<doc id="3680830" url="https://pl.wikipedia.org/wiki?curid=3680830" title="Most kolejowy Jänese">
Most kolejowy Jänese

Most kolejowy Jänese – most kolejowy na linii Tapa – Tartu nad rzeką Emajõgi. Znajduje się pomiędzy wsiami Vorbuse a Maramaa, a patrząc wzdłuż linii kolejowej pomiędzy stacją kolejową Tartu a Kärkna.
Pierwszy most o długości 44,9 m został wybudowany w 1876 roku. Został on wysadzony w 1941 przez wycofującą się Armię Czerwoną. Nowa przeprawa, nieco w górę rzeki, została wybudowana w 1959 roku. Pozostałości starego mostu nadal są widoczne.

</doc>
<doc id="3680831" url="https://pl.wikipedia.org/wiki?curid=3680831" title="Adam Niemirowicz-Szczytt">
Adam Niemirowicz-Szczytt

Adam Niemirowicz-Szczytt (Szczytt-Niemirowicz / Szczyt) herbu Jastrzębiec (zm. 1752) – horodniczy połocki (od 1733), rotmistrz połocki (od 1749)
Jego ojcem był Samuel Karol Niemirowicz Szczytt (zm. 1709), horodniczy połocki (od 1699), który w bitwie pod Olkienikami był porucznikiem chorągwi wojewódzkiej rotmistrzostwa swojego brata Krzysztofa Benedykta. Matką – Joanna z Nowosielskich, siostra kasztelana nowogrodzkiego Antoniego Karola Nowosielskiego.
Wnuk Justyniana Niemirowicza-Szczytta.
Właściciel Wierzchowa. Protoplasta linii wierzchowskiej Niemirowiczów-Szczyttów.
W 1744 poślubił Barbarę z Sakowiczów, córkę podczaszego trockiego Macieja i Bogumiły z Nowackich, która po śmierci Niemirowicza-Szczytta wyszła za Józefa Lewkowicza. Z Barbarą miał troje dzieci: Marcina, posła na Sejm Wielki, Michała, szambelana Stanisława Augusta, i Honoratę za Adamem Maszewskim.
Pochowany w kościele OO. Bazylianów w Uszaczu. 

</doc>
<doc id="3680837" url="https://pl.wikipedia.org/wiki?curid=3680837" title="Soroczyno (rejon uszacki)">
Soroczyno (rejon uszacki)

Soroczyno (błr. Сарочына, "Saročyna"; ros. Сорочино, "Soroczino") – wieś na Białorusi, w obwodzie witebskim, w rejonie uszackim, 10 km od Uszaczy, 140 km od Witebska. Jest siedzibą sielsowietu Soroczyno. We wsi krzyżują się drogi R46 i R113. 
Historia.
Pierwsza pisemna wzmianka o miejscowości pochodzi z 1495 roku, kiedy leżała ona w województwie połockim. 
W 1655 roku majątek należał do Szczyttów. W tym czasie funkcjonowała drewniana cerkiew. Wieś szlachecka położona była w końcu XVIII wieku w województwie połockim. W 1833 roku majątek zamieszkiwało 214 osób, chrześcijan, należał do ziemianina I. Korsaka. W skład majątku wchodziły wsie Soroczyno, Słoweni, Krasowszczyzna. Według inwentarza z 1846 roku w Soroczynie było 6 domów i 80 mieszkańców.
Wieś została opisana w Słowniku geograficznym Królestwa Polskiego. Z opisu wynika, że w 1902 roku leżała w gminie Czerstwiaty (nad jeziorem Czerstwiaty), w 11 domach mieszkało tu 80 mieszkańców. W 1854 roku zbudowano drewnianą cerkiew św. Michała Archanioła. Znajdowała się w nim Ikona Matki Bożej Soroczyńskiej. W Święto Wniebowstąpienia Pańskiego odbywała się procesja z cerkwi w Apanaskowiczach do cerkwi w Soroczynie, gdzie odbywał się jarmark.
W 1876 roku należała do ziemianina Mikołaja Korsaka. W 1906 roku wieś leżała w wołoście Bielskiej, w powiecie lepelskim guberni witebskiej Imperium Rosyjskiego. 
Na początku XX wieku wieś należała do prawosławnej parafii Ducha Świętego w Apanaskowiczach. W 1910 roku otwarto szkołę ziemską, na bazie której w 1918 roku otwarto szkołę 1-stopniową.
20 sierpnia 1924 roku wieś została centrum sielsowietu w rejonie uszackim. Według spisu z 1926 roku we wsi było 17 domów i 95 mieszkańców, w chutorze 7 domów i 39 mieszkańców, w majątku 5 domów i 95 mieszkańców. W 1930 roku utworzono kołchoz.
II wojna światowa.
Po ataku Niemiec na ZSRR przez miejscowość przechodziła kolumna więźniów ewakuowana z więzienia w Berezweczu. 25 czerwca 1941 roku w Soroczynie (Sierocinie) doszło do zbiorowego mordu, gdzie w związku z ucieczką więźnia naczelnik więzienia Michaił Prijomyszew oraz pięciu konwojentów rozstrzelali 27 (względnie 32) więźniów. Pozostali więźniowie poszli dalej na wschód w kierunku Ułły. 26 czerwca w pobliżu kołchozu Taklinowo (ob. wieś Mikołajewo) rozstrzelano co najmniej 714 osób.
Obecnie.
Wieś podlega pod prawosławną parafię Trójcy Świętej w Białem. Znajduje się tutaj szkoła podstawowa, siedziba leśnictwa, biblioteka. Znajduje się tutaj pomnik ofiar II wojny światowej, 2 mieszkańców poległych na froncie i 5 partyzantów. 1,5 km na północ od wsi znajduje się pomnik przyrody polodowcowy głaz o wadze około 10 ton.

</doc>
<doc id="3680841" url="https://pl.wikipedia.org/wiki?curid=3680841" title="Knattspyrnufélagið Þróttur">
Knattspyrnufélagið Þróttur

Knattspyrnufélagið Þróttur – islandzki wielosekcyjny klub piłkarski z siedzibą w stolicy kraju, mieście Reykjavík. Klub prowadzi również sekcje piłki ręcznej, siatkówki i tenisa.
Historia.
Chronologia nazw:
Klub Þróttur został założony 5 sierpnia 1949 roku w zachodniej części Reykjavíka. W 1953 roku zespół debiutował w rozgrywkach Meistaraflokkur (grupa B) mistrzostw Islandii, ale przegrał oba mecze w grupie. W następnym 1954 sezonie zajął przedostatnie 5.miejsce. W 1955 po utworzeniu 1. deild startował w pierwszej lidze, ale zajął ostatnie 6.miejsce i spadł do 2. deild. W 1958 zdobył mistrzostwo drugiej ligi i powrócił do pierwszej ligi. Jednak powrót był nieudany – ponownie ostatnie 6.miejsce i spadek do drugiej ligi. W 1963 po raz kolejny zdobył mistrzostwo drugiej ligi i awans do pierwszej ligi. Ale tak jak i poprzednim razem, końcowe ostatnie 6.miejsce i spadek do drugiej ligi. Po roku nieobecności w 1966 znów startował w pierwszej lidze i znów zajął ostatnie 6.miejsce i spadł do drugiej ligi. Klub przeniósł się w 1969 roku do wschodniej części Reykjaviku do nowej dzielnicy, która szybko rozwijała się.
Po dłuższej przerwie, dopiero w 1975 zajął 2. miejsce w drugiej lidze i zdobył awans do pierwszej ligi. Powrót był ponownie nieudanym – ostatnie 9.miejsce. W następnym 1977 zespół zdobył mistrzostwo 2 ligi i po roku przerwy po raz kolejny wrócił do 1 ligi. Po raz pierwszy klub na dłużej utrzymał się w pierwszej lidze. Po trzech sezonach gry w 1. deild w 1980 spadł na 2 lata do drugiej ligi. Od 1983 do 1985 ponownie występował w pierwszej lidze. W 1988 zajął ostatnie 10.miejsce w 2. deild i spadł do 3. deild karla. W 1990 zdobył mistrzostwo trzeciej ligi i powrócił do drugiej ligi.
W 1997 po reorganizacji systemu lig Islandii i założeniu najwyższej ligi, zwanej Úrvalsdeild, klub kontynuował występy w drugiej lidze, zwanej 1. deild, którą wygrał. W 1998 po raz pierwszy zagrał w Úrvalsdeild, ale znów spadł do 1. deild po zajęciu przedostatniego 9.miejsca. W 2002 zdobył wicemistrzostwo 1. deild i na rok powrócił do najwyższej ligi. W 2005 również zaliczył jeden nieudany sezon Úrvalsdeild. Na dwa sezony w niej utrzymał się w latach 2008 i 2009. W 2015 uplasował się na drugiej pozycji w pierwszej lidze, i po raz kolejny awansował do najwyższej ligi Mistrzostw Islandii.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2015).
Stadion.
Klub rozgrywa swoje mecze domowe na stadionie Eimskipsvöllurinn w mieście Reykjavík, który może pomieścić 2500 widzów.

</doc>
<doc id="3680842" url="https://pl.wikipedia.org/wiki?curid=3680842" title="Tróttur Reykjavík">
Tróttur Reykjavík



</doc>
<doc id="3680845" url="https://pl.wikipedia.org/wiki?curid=3680845" title="Mistrzostwo Islandii w piłce nożnej mężczyzn">
Mistrzostwo Islandii w piłce nożnej mężczyzn



</doc>
<doc id="3680846" url="https://pl.wikipedia.org/wiki?curid=3680846" title="II liga Islandii w piłce nożnej mężczyzn">
II liga Islandii w piłce nożnej mężczyzn



</doc>
<doc id="3680847" url="https://pl.wikipedia.org/wiki?curid=3680847" title="Puchar Islandii w piłce nożnej mężczyzn">
Puchar Islandii w piłce nożnej mężczyzn



</doc>
<doc id="3680848" url="https://pl.wikipedia.org/wiki?curid=3680848" title="Puchar Ligi Islandii w piłce nożnej mężczyzn">
Puchar Ligi Islandii w piłce nożnej mężczyzn



</doc>
<doc id="3680849" url="https://pl.wikipedia.org/wiki?curid=3680849" title="Agnete">
Agnete

Agnete Kristin Johnsen (ur. 4 lipca 1994 w Nesseby) – norweska piosenkarka, reprezentantka Norwegii w 61. Konkursie Piosenki Eurowizji (2016).
Życiorys.
Jest Laponką. Jej matką jest autorka książek dla dzieci Signe Iversen. 
W 2008 została członkinią zespołu The BlackSheeps, z którą dzięki piosence „Oro jaska, beana” wygrała w finale programu "Melodi Grand Prix Junior 2008". Niedługo po wystartowaniu w programie "Melodi Grand Prix 2011" grupa zakończył działalność, a Agnete rozpoczęła karierę solową.
W 2014 w parze z Jegorem Filipenko zwyciężyła w finale dziesiątej edycji programu "Skal vi danse?". W 2015 uczestniczyła w reality show "71° nord". W 2016 zwyciężyła w programie "Melodi Grand Prix 2016" z piosenką „Icebreaker”, po czym, reprezentując Norwegię, zajęła 13. miejsce w drugim półfinale 61. Konkursu Piosenki Eurowizji w Sztokholmie.
W 2022 w parze z Jørgenem Nilsenem zajęła drugie miejsce w finale specjalnej edycji programu "Skal vi danse?" z udziałem uczestników poprzednich sezonów.

</doc>
<doc id="3680861" url="https://pl.wikipedia.org/wiki?curid=3680861" title="Jane's Fighting Ships">
Jane's Fighting Ships



</doc>
<doc id="3680863" url="https://pl.wikipedia.org/wiki?curid=3680863" title="Lighthouse X">
Lighthouse X

Lighthouse X – duński zespół muzyczny założony w 2012 roku przez Sørena Bregendala, Martina Skrivera i Johannesa Nymarka. W 2016 roku zespół reprezentował Danię w 61. Konkursie Piosenki Eurowizji w 2016 roku.
Historia zespołu.
13 października 2014 roku ukazał się debiutancki singel grupy – „Kærligheden kalder”. Utwór dotarł do 37. miejsca Track Top-40. Po wydaniu kolejnego singla zatytułowanego „Hjerteløst” 16 lutego 2015 roku ukazał się pierwszy minialbum grupy zatytułowany po prostu "Lighthouse X".
13 lutego 2016 roku trio wystąpiło z utworem „Soldiers of Love” w finale duńskich preselekcji eurowizyjnych "Dansk Melodi Grand Prix 2016", które wygrali, zdobywając 42% głosów publiczności, dzięki czemu zostali ogłoszeni reprezentantami Danii w 61. Konkursie Piosenki Eurowizji organizowanym w Sztokholmie. 12 maja wystąpili w drugim półfinale konkursu i zajęli przedostatnie, 17. miejsce, przez co nie przeszli do finału.
W sierpniu 2016 zespół został rozwiązany. Swój ostatni koncert zagrali podczas duńskiej parady równości "Copenhagen Pride", która odbyła się 17 sierpnia.

</doc>
<doc id="3680869" url="https://pl.wikipedia.org/wiki?curid=3680869" title="SuperDrob">
SuperDrob

SuperDrob – polskie przedsiębiorstwo z branży spożywczej. Specjalizuje się w produkcji i sprzedaży produktów drobiowych. Główny zakład uboju i przetwórstwa drobiu znajduje się w Karczewie. Grupa Kapitałowa zatrudnia ponad 2500 pracowników (2019).
Historia.
Przedsiębiorstwo powstało w 1993 roku w Karczewie w wyniku zakupu Warszawskich Zakładów Drobiarskich. W 1998 przedsiębiorstwo stało się spółką akcyjną. SuperDrob rozrósł się poprzez kolejne inwestycje:
W 2012 roku powstała Grupa Kapitałowa SuperDrob. Od 2017 roku SuperDrob współpracuje z Charoen Pokphand Foods (CP Foods) – tajlandzkim koncernem rolno-spożywczym, jednym z czołowych producentów mięsa w południowo-wschodniej Azji oraz światowych liderów w produkcji pokarmów dla zwierząt. Partnerstwo z CP Foods pozwala na aktywne uczestnictwo w konsolidacji polskiego rynku mięsnego i paszowego. 
Grupa Kapitałowa.
Grupa Kapitałowa SuperDrob S.A. składa się z wyspecjalizowanych spółek zależnych, zatrudniających w 2018 r. ponad 2500 pracowników. W 2018 roku przedsiębiorstwo znalazło się w pierwszej dziesiątce krajowych zakładów mięsnych oraz jest notowana w „Lista 500” wśród największych przedsiębiorstw w Polsce (Ranking „Rzeczpospolitej”). W listopadzie 2018 r. firma otworzyła biuro korporacyjne na warszawskim Powiślu – w kompleksie Elektrowni Powiśle, ul. Zajęcza 2b.
Spółki zależne Grupy Kapitałowej:
Eksport.
Ponad 50% produkcji jest eksportowane do klientów sieciowych (np. KFC, hipermarkety) w Wielkiej Brytanii, Francji, Niemczech i innych krajach UE oraz w Chinach. SuperDrob jako jedna z 8 akredytowanych polskich firm może eksportować na rynek chiński.
Zaangażowanie społeczne.
W 2017 roku powstała także Fundacja SuperDrob USKRZYDLAMY. Zajmuje się rozwojem talentów wśród młodzieży, wsparciem projektów dla pracowników Grupy SuperDrob oraz uczestniczy w akcjach dobroczynnych. Dodatkowo wspiera integrację międzynarodowych pracowników w okolicy zakładów, organizując Międzynarodowy SuperFestiwal.
W październiku 2018 roku ruszyła pierwsza ogólnopolska kampania reklamowa produktu "Kurczak Sielski".
W 2020 roku firma opublikowała pierwszy pełny Raport Zrównoważonego Rozwoju za lata (2018-2019).
SuperDrob organizuje warsztaty edukacyjne dotyczące budowania świadomości żywieniowej „Kuchnia SuperTrampkarza”.

</doc>
<doc id="3680872" url="https://pl.wikipedia.org/wiki?curid=3680872" title="Carl Stål">
Carl Stål

Carl Stål (ur. 21 marca 1833 w zamku Karlsberg, Sztokholm, zm. 13 czerwca 1878 w Frösundavik) – szwedzki entomolog, specjalizujący się w pluskwiakach. 
Życiorys.
Carl Stål urodził się w 1833 w zamku Karlsberg, w którym w tym czasie stacjonował jego ojciec, Carl Stål, architekt oraz pułkownik Korpusu Inżynieryjnego Armii Szwedzkiej. W 1853-1857 studiował na wydziale medycznym Uniwersytetu w Uppsali. Po zdaniu egzaminu lekarskiego studiował anatomię oraz fizjologię w Sztokholmie. W 1859 złożył egzamin doktorski na Uniwersytecie w Jenie i następnie został asystentem profesora Carla Henrika Bohemana w sekcji entomologicznej Szwedzkiego Muzeum Historii Naturalnej. W 1867 po śmierci prof. C. Bohemana objął kierownictwo tej sekcji z tytułem profesora. Zmarł po krótkiej chorobie w 1878 w wieku 45 lat.
Praca naukowa.
Carl Stål prowadził badania pluskwiaków "(Hemiptera)" oraz prostoskrzydłych "(Orthoptera)" i w mniejszym stopniu chrząszczy" (Coleoptera)" i błonkoskrzydłych" (Hymenoptera)".
W 1869 został członkiem Królewskiej Szwedzkiej Akademii Nauk. 

</doc>
<doc id="3680873" url="https://pl.wikipedia.org/wiki?curid=3680873" title="Władcy Brazylii">
Władcy Brazylii

Lista monarchów panujących w Brazylii
Cesarstwo Brazylii (1822-1889).
Dynastia Bragança.
Tytuł cesarski przysługiwał również na mocy traktatu z Rio de Janeiro:
1889 - zniesienie monarchii, powołanie republiki.

</doc>
<doc id="3680874" url="https://pl.wikipedia.org/wiki?curid=3680874" title="Cesarze i prezydenci Brazylii">
Cesarze i prezydenci Brazylii



</doc>
<doc id="3680879" url="https://pl.wikipedia.org/wiki?curid=3680879" title="C.K. Dezerterzy">
C.K. Dezerterzy



</doc>
<doc id="3680888" url="https://pl.wikipedia.org/wiki?curid=3680888" title="Carlos Saul Menem">
Carlos Saul Menem



</doc>
<doc id="3680889" url="https://pl.wikipedia.org/wiki?curid=3680889" title="Eduardo Frei Ruiz Tagle">
Eduardo Frei Ruiz Tagle



</doc>
<doc id="3680890" url="https://pl.wikipedia.org/wiki?curid=3680890" title="Asan (powieść)">
Asan (powieść)

Asan: ustęp z dziejów "Słowian bałkańskich". Powieść historyczna – powieść historyczna Zygmunta Miłkowskiego z 1869 roku. W 1906 roku ukazała się jako "Piotr i Asan: powieść historyczna z dziejów Słowian bałkańskich z 12-go wieku". 
Tłem powieści jest Powstanie Piotra i Asena w Bułgarii. 

</doc>
<doc id="3680892" url="https://pl.wikipedia.org/wiki?curid=3680892" title="Raul Ricardo Alfonsin">
Raul Ricardo Alfonsin



</doc>
<doc id="3680897" url="https://pl.wikipedia.org/wiki?curid=3680897" title="Teleskop Kosmiczny Kepler">
Teleskop Kosmiczny Kepler



</doc>
<doc id="3680900" url="https://pl.wikipedia.org/wiki?curid=3680900" title="Król Popiel i inne wiersze">
Król Popiel i inne wiersze

Król Popiel i inne wiersze – tom wierszy Czesława Miłosza wydany w 1962 r. przez Instytut Literacki w Paryżu jako 79. tom Biblioteki „Kultury”.
Tom obejmuje wiersze powstałe w latach 1944-1962, głównie w Montgeron, w większości publikowane na łamach paryskiej „Kultury”. Książka stanowi pierwszy autonomiczny tom poezji od czasu "Trzech zim" (1936), gdyż zarówno "Ocalenie" (1945), jak i "Światło dzienne" (1953) były zbiorami wierszy z różnych okresów. Pierwsze wydanie krajowe w oficjalnym obiegu ukazało się w 1980 r, wraz z tomem "Gdzie wschodzi słońce i kędy zapada".
Zawartość.
Tom zawiera 20 wierszy i trzy poematy: 
Wśród wierszy znalazły się m.in.: "Sroczość" (odwołujący się do filozoficznego sporu o uniwersalia, poszukiwania jakiejś istoty wszystkiego, co istnieje), "Wielkanoc 1620 roku" (medytacja nad życiem pozagrobowym i zmartwychwstaniem), "Heraklit" (o którym poeta pisał wypracowanie maturalne i tłumaczył fragmenty jego pism), "Ballada" (odwołująca się do czasu wojny, w którym matka Tadeusza Gajcego rozpamiętuje śmierć swojego syna), "Powinien, nie powinien" (jeden z pierwszych wierszy napisanych w Berkeley, przypomnienie magicznych reguł bycia w świecie przyswojonych w dzieciństwie).
Tom cechuje polemiczny dialog z tradycją literacką (antyk, barok, romantyzm).

</doc>
<doc id="3680901" url="https://pl.wikipedia.org/wiki?curid=3680901" title="W mrokach złotego pałacu, czyli Bazylissa Teofanu">
W mrokach złotego pałacu, czyli Bazylissa Teofanu

W mrokach złotego pałacu, czyli Bazylissa Teofanu: tragedia z historii Bizancjum X wieku. Dramat w trzech aktach – dramat autorstwa Tadeusza Micińskiego z 1909 roku.
Dramat dotyczy historii cesarzowej Teofano, żony cesarza bizantyńskiego Romana II.

</doc>
<doc id="3680903" url="https://pl.wikipedia.org/wiki?curid=3680903" title="Marko Mamić">
Marko Mamić

Marko Mamić (ur. 6 marca 1994 w Zagrzebiu) – chorwacki piłkarz ręczny, lewy rozgrywający, od 2019 zawodnik SC DHfK Leipzig..
Reprezentant Chorwacji, brązowy medalista mistrzostw Europy (2016).
Kariera klubowa.
Początkowo występował w klubach chorwackich: RK Garešnica i RK Moslavina Kutina.
W latach 2012–2015 był graczem Kadetten Schaffhausen, z którym zdobył dwa mistrzostwa kraju. W barwach szwajcarskiej drużyny występował w sezonach 2012/2013 i 2014/2015 w Lidze Mistrzów, w której rzucił 35 bramek. W sezonie 2013/2014 zdobył 18 goli w kwalifikacjach do Pucharu EHF. W latach 2015–2017 reprezentował barwy Dunkerque HGL, rozgrywając we francuskiej ekstraklasie 45 meczów i zdobywając 156 bramek.
W lipcu 2017 został zawodnikiem Vive Kielce, z którym podpisał czteroletni kontrakt. W Superlidze zadebiutował 2 września 2017 w wygranym meczu z MKS-em Kalisz (36:20), w którym rzucił dwa gole. W sezonie 2017/2018, w którym zdobył z Vive mistrzostwo Polski i otrzymał nominację do nagrody dla najlepszego obrońcy ligi, rozegrał w najwyższej klasie rozgrywkowej 27 spotkań i rzucił 63 bramki. Ponadto wystąpił w 17 meczach Ligi Mistrzów, w których zdobył 21 goli.
W czerwcu 2019 został zawodnikiem SC DHfK Leipzig, z którym podpisał 3-letni kontrakt. 
Kariera reprezentacyjna.
Podczas mistrzostw Europy U-18 w Austrii w 2012 zdobył 37 bramek i został wybrany najlepszym lewym rozgrywającym turnieju. W 2013 wraz z reprezentacją Chorwacji U-19 zdobył wicemistrzostwo świata juniorów – w turnieju rozegranym na Węgrzech rzucił w dziewięciu meczach 37 bramek, będąc obok Lovro Mihicia najskuteczniejszym zawodnikiem swojej kadry. Został ponadto wybrany najlepszym lewym rozgrywającym mistrzostw.
W 2016 wraz z kadrą seniorów zdobył brązowy medal podczas mistrzostw Europy w Polsce (w turnieju tym rzucił osiem goli w ośmiu meczach). Również w 2016 uczestniczył w igrzyskach olimpijskich w Rio de Janeiro (5. miejsce). W 2017 wziął udział w mistrzostwach świata we Francji (4. miejsce), podczas których rozegrał dziewięć meczów i zdobył 29 bramek. Został ponadto wybrany najlepszym zawodnikiem rozegranego 24 stycznia 2017 ćwierćfinałowego spotkania z Hiszpanią (30:29), w którym rzucił dziewięć goli. W 2018 uczestniczył w mistrzostwach Europy w Chorwacji, w których rzucił 19 goli w siedmiu meczach.

</doc>
<doc id="3680905" url="https://pl.wikipedia.org/wiki?curid=3680905" title="Duchu Święty, raczyż przyjdź k nam">
Duchu Święty, raczyż przyjdź k nam

Duchu Święty, raczyż przyjdź k nam – polska parafraza hymnu "Veni Creator Spiritus", zamieszczona w dziele "Żywot Pana Jezu Krysta" opublikowanym w 1522.
Utwór stanowi dość dokładny przekład łacińskiego pierwowzoru autorstwa Hrabana Maura. Polski tłumacz dodał jednak do siedmiu oryginalnym zwrotek jedną własną. Pieśń rozpoczyna się inwokacją do Osoby Boskiej, środkowa część zawiera pochwały Bóstwa oraz prośby o łaskę i pomoc dla wiernych, zaś na końcu umieszczona jest doksologia. Zwrotka dodana przez tłumacza zawiera prośbę o nagrodę za przestrzeganie cnót.
Linki zewnętrzne.
Duchu Święty, raczyż przydź k nam

</doc>
<doc id="3680908" url="https://pl.wikipedia.org/wiki?curid=3680908" title="Dilobocondyla carinata">
Dilobocondyla carinata

Dilobocondyla carinata – gatunek mrówki z podrodziny Myrmicinae.
Gatunek ten został opisany w 2013 roku przez Herberta Zettela i Haralda Brucknera na podstawie dwóch okazów robotnic, odłowionych w 2008 roku.
Robotnica ma ciało długości między 4,2 a 4,35 mm, ubarwione brązowo z czułkami ciemnobrązowymi z wyjątkiem żółtego trzonka, "gaster" czarniaowobrązowym z żółtym znakiem na przedzie pierwszego tergitu oraz jasnymi krętarzami i odsiebnymi częściami stóp. Powierzchnia głowy z grubymi, prawie regularnymi rowkami i prawie gładkimi przestrzeniami między nimi oraz silnie zaznaczonymi żeberkami czołowymi, sięgającymi jej tylnych naroży. Tył głowy z kanciastymi kątami i wklęsłą krawędzią między nimi. Na nadustku pięć podłużnych zmarszczek. Urzeźbienie mezosomy tworzy grube siateczkownie. Petiolus z silnie wyniesioną, ostrą listewką poprzeczną, z wierzchu bez urzeźbienia. "Postpetiolus" w widoku bocznym prawie trójkątny, w części przednio-grzbietowej opatrzony regularnymi, podłużnymi zmarszczkami.
Mrówka znana wyłącznie z filipińskiej wyspy Mindoro, z prowincji Oriental Mindoro.

</doc>
<doc id="3680912" url="https://pl.wikipedia.org/wiki?curid=3680912" title="Order Sikatuny">
Order Sikatuny

Order Sikatuny (fil. "Orden ng Sikatuna", ang. "Order of Sikatuna") – order zasługi dyplomatycznej, filipińskie wysokie odznaczenie państwowe, noszące imię jednego z filipińskich regionalnych władców – Datu Sikatuny, panującego na wyspie Bohol w XVI w.
Historia i charakterystyka.
Został ustanowiony przez prezydenta Elpidio Quirino 27 lutego 1953 jako odznaczenie czteroklasowe ("Raja, Lakan, Maginoo, Maharlika") upamiętniające pierwszy traktat pomiędzy Filipinami a zagranicznymi krajami. Kolejna klasa ("Datu") została dodana przez prezydenta Diosdado Macapagala 19 października 1962 i potwierdzona przez prezydenta Ferdinanda Marcosa 26 lutego 1969. Ostateczny sześcioklasowy podział, z dodatkową klasą ("Maringal na Lakan"), został uformowany pod rządami prezydent Glorii Macapagal-Arroyo 19 września 2003.
Nadawany jest za wyjątkowe i chwalebne zasługi dla Republiki Filipin:
Jest drugi w starszeństwie filipińskich odznaczeń po Krzyżu Służby Quezona, równorzędny z Orderem Lakanduli i Legią Honorową, a powyżej Orderu Gabrieli Silang.
Podział na klasy.
Odznaczenie podzielone jest na sześć klas, różniących się przeznaczeniem:
Odznaczeni.
Odznaczeni Wielkim Łańcuchem Orderu Sikatuna:

</doc>
<doc id="3680916" url="https://pl.wikipedia.org/wiki?curid=3680916" title="Dilobocondyla oswini">
Dilobocondyla oswini

Dilobocondyla oswini – gatunek mrówki z podrodziny Myrmicinae.
Gatunek ten został opisany w 2013 roku przez Herberta Zettela i Haralda Brucknera na podstawie dwóch okazów robotnic i jednej królowej, odłowionych w 2000 roku.
Robotnica ma ciało długości między 4,3 a 4,5 mm, ubarwione czarniawobrązowo z żółtawobrązowymi żuwaczkami, krętarzami i nasadami ud, żółtawymi stopami i żółtymi trzonkami czułków i podstawą funikulusów. Powierzchnia głowy z wierzchu i na policzkach z prawie regularnymi zmarszczkami. Żeberka czołowe słabo rozwinięte. Tylna krawędź głowy prawie prosta, pośrodku tylko nieco wklęsła. Na nadustku dwie do pięciu podłużnych zmarszczek. Urzeźbienie mezosomy tworzy delikatną siateczkę regularnych zmarszczek o punktowanych lecz błyszczących oczkach. Pomostek stosunkowo wydłużony, oba jego segmenty grzbietowo wypukłe. Królowa z serii typowej długości 4,75 mm, podobna do robotnicy jednak z trzema przyoczkami i nieco silniej urzeźbioną mezosomą.
Mrówka znana wyłącznie z filipińskiej wyspy Mindanao, z prowincji Bukidnon.

</doc>
<doc id="3680920" url="https://pl.wikipedia.org/wiki?curid=3680920" title="Ken Leek">
Ken Leek

 
Kenneth "Ken" Leek (ur. 26 lipca 1935 w Ynysybwl, zm. 19 listopada 2007 w Daventry) – walijski piłkarz występujący na pozycji napastnika. 
Kariera klubowa.
Leek karierę rozpoczynał w sezonie 1952/1953 w angielskim zespole Northampton Town z Division Three. Spędził tam 6 sezonów. Następnie występował w Division One, w zespołach Leicester City, Newcastle United oraz Birmingham City. Przebywał także na wypożyczeniu w kanadyjskiej drużynie Montreal Concordia. W sezonie 1962/1963 wraz z Birmingham wygrał rozgrywki Pucharu Ligi Angielskiej.
W trakcie sezonu 1964/1965 Leek odszedł do Northampton Town, grającego już w Division Two. Na koniec tamtego sezonu zajął z zespołem 2. miejsce w lidze i awansował z nim do Division One. W następnym sezonie przeniósł się do Bradford City z Division Four. W 1968 roku Leek wrócił do Walii, gdzie występował w drużynach Rhyl, Merthyr Town oraz Ton Pentre, a potem zakończył karierę w 1970 roku.
Kariera reprezentacyjna.
W reprezentacji Walii Leek zadebiutował 22 października 1960 w wygranym 2:0 meczu British Home Championship ze Szkocją. 23 listopada 1960 w przegranym 1:5 pojedynku tego samego turnieju z Anglią strzelił pierwszego gola w kadrze.
Wcześniej, w 1958 roku znalazł się w zespole na mistrzostwa świata. Nie zagrał jednak na nich ani razu, a Walia odpadła z turnieju w ćwierćfinale. W latach 1960-1965 w drużynie narodowej rozegrał 13 spotkań i zdobył 5 bramek.

</doc>
<doc id="3680929" url="https://pl.wikipedia.org/wiki?curid=3680929" title="Vombisidris philippina">
Vombisidris philippina

Vombisidris philippina – gatunek mrówki z podrodziny Myrmicinae.
Gatunek ten został opisany w 2010 roku przez Herberta Zettela i Danielę M. Sorger.
Robotnica ma ciało długości od 2,8 do 2,9 mm, ubarwione czarniawobrązowo z żółtawobrązowym wierzchołkiem "gaster", żółtymi do brązowych czułkami, żółtymi żuwaczkami i stopami, białawożółtymi goleniami oraz brązowymi pozostałymi częściami nóg. Głowa o dużych oczach, nieprzerwanie ciągnących się od nasad żuwaczek po krawędź bocznopotyliczną rowkach podocznych i stosunkowo krótkich czułkach, z wierzchu siateczkowato pomarszczona. Szczecinki na mezosomie dłuższe niż na głowie. Smukłe śródplecze nie wystaje na boki. Długie, zakrzywione do wewnątrz kolce wieńczą pozatułów. Stylik petiolusa długi, mniej więcej w połowie długości zaopatrzony w przetchlinki.
Mrówka znana z filipińskich wysp: Cebu, Negros (prowincja Negros Oriental) i Luzon (prowincje Laguna i Quezon).

</doc>
<doc id="3680930" url="https://pl.wikipedia.org/wiki?curid=3680930" title="Darko Đukić">
Darko Đukić

Darko Đukić, cyr. Дарко Ђукић (ur. 11 grudnia 1994 w Niszu) – serbski piłkarz ręczny, prawoskrzydłowy, od 2018 zawodnik Mieszkowa Brześć.
Kariera sportowa.
Wychowanek serbskiego RK Železničar. W 2014 przeszedł do macedońskiego Metalurga Skopje. W sezonie 2014/2015 rozegrał w Lidze SEHA 15 meczów i zdobył 31 bramek. Zagrał ponadto w 10 spotkaniach Ligi Mistrzów, w których rzucił sześć goli. W 2015 został zawodnikiem Beşiktaşu, z którym zdobył mistrzostwo Turcji i Puchar Turcji. W sezonie 2015/2016, w którym w 14 meczach Ligi Mistrzów zdobył 87 bramek, w tym jedenaście w rozegranym 20 lutego 2016 przegranym spotkaniu z Paris Saint-Germain Handball (28:40), został wybrany przez kibiców najlepszym młodym zawodnikiem tych rozgrywek.
W lipcu 2016 został graczem Vive Kielce, z którym podpisał czteroletni kontrakt. W sezonie 2016/2017, w którym rozegrał w Superlidze 31 meczów i rzucił 104 gole, wywalczył z kieleckim klubem mistrzostwo Polski. Zdobył też Puchar Polski, a w Lidze Mistrzów w 16 spotkaniach rzucił 39 goli. W sezonie 2017/2018, w którym wystąpił w 32 meczach i zdobył 115 bramek, ponownie wywalczył mistrzostwo Polski. Ponadto rozegrał 18 meczów w Lidze Mistrzów, w których rzucił 35 goli.
W lipcu 2018 został zawodnikiem białoruskiego Mieszkowa Brześć, z którym podpisał dwuletni kontrakt.
W 2012 wziął udział w mistrzostwach Europy U-18 w Austrii, w których zdobył 27 goli. W 2014 uczestniczył w mistrzostwach Europy U-20 w Austrii, w których rzucił 39 bramek, zajmując 7. miejsce w klasyfikacji najlepszych strzelców turnieju. W 2015 wystąpił na mistrzostwach świata U-21 w Brazylii, podczas których rozegrał siedem spotkań i zdobył 30 bramek.
W reprezentacji seniorów zadebiutował w 2012. W 2016 wystąpił z nią na mistrzostwach Europy w Polsce (15. miejsce), rzucając w trzech meczach sześć goli. W 2018 uczestniczył w mistrzostwach Europy w Chorwacji, podczas których rozegrał sześć spotkań i zdobył 10 bramek.

</doc>
<doc id="3680931" url="https://pl.wikipedia.org/wiki?curid=3680931" title="Darko Djukić">
Darko Djukić



</doc>
<doc id="3680932" url="https://pl.wikipedia.org/wiki?curid=3680932" title="Len Allchurch">
Len Allchurch

Len Allchurch, właśc. Leonard Allchurch (ur. 12 września 1933 w Swansea, zm. 16 listopada 2016) – walijski piłkarz występujący na pozycji napastnika. Brat innego piłkarza, Ivora Allchurcha.
Kariera klubowa.
Allchurch karierę rozpoczynał w sezonie 1951/1952 w zespole Swansea Town z Division Two. Spędził tam 10 sezonów. Następnie przeszedł do innego zespołu Division Two, Sheffield United. W sezonie 1960/1961 awansował z nim do Division One. W 1965 roku odszedł do Stockport County z Division Four i w sezonie 1966/1967 wywalczył z nim awans do Division Three. W 1969 roku wrócił do drużyny Swansea, grającej w Division Four. W sezonie 1969/1970 awansował z nią do Division Three, a w 1971 roku zakończył karierę.
Kariera reprezentacyjna.
W reprezentacji Walii Allchurch zadebiutował 20 kwietnia 1955 w wygranym 3:2 meczu British Home Championship z Irlandią Północną. W 1958 roku znalazł się w kadrze na mistrzostwa świata. Nie zagrał jednak na nich ani razu, a Walia odpadła z turnieju w ćwierćfinale. W latach 1955-1963 w drużynie narodowej rozegrał 11 spotkań.

</doc>
<doc id="3680938" url="https://pl.wikipedia.org/wiki?curid=3680938" title="Sobór św. Mikołaja w Kamieńskiem">
Sobór św. Mikołaja w Kamieńskiem

Sobór św. Mikołaja – prawosławny sobór w Kamieńskiem, katedra eparchii kamieńskiej Ukraińskiego Kościoła Prawosławnego Patriarchatu Moskiewskiego.
Historia.
Sobór został zbudowany w 1894 w Kamieńskiem, wsi, która znajdowała się na miejscu obecnego miasta o tej nazwie. Pomysłodawcą budowy świątyni był dyrektor miejscowych zakładów metalurgicznych Jasiukiewicz, zaś autorem jej projektu świątyni – architekt Borodnicki z Jekatierinosławia. Wzniesienie obiektu sfinansowano ze składek robotników i kadry zarządzającej zakładów. Fabryka w kolejnych latach opłacała również pensje dla dwóch kapłanów i dwóch diakonów służących w świątyni. Po ośmiu latach od zakończenia budowy sobór został rozbudowany, wzniesiono przy nim również nową dzwonnicę, a do wnętrza wstawiono mozaiczną podłogę i marmurowy ikonostas. Budowlę powiększono po raz drugi w latach 1911–1913, rozbudowując dwie nawy boczne i wznosząc nad bocznymi wejściami kolumnady zwieńczone dachami namiotowymi z cebulastymi kopułkami i krzyżami. Zakłady metalurgiczne opłaciły ponadto wykonanie we wnętrzu obiektu fresków, których autorem był akademicki Sokoł.
Sobór został zamknięty w 1929 i przez kolejne dwanaście lat mieścił muzeum rewolucji. Został ponownie otwarty dla wiernych po wkroczeniu do miasta armii niemieckiej. Pozostał czynny także po II wojnie światowej. W 1960 po raz drugi zaadaptowano go na muzeum, a cerkiewne wyposażenie wywieziono. 
W 1988 świątynię zwrócono Rosyjskiemu Kościołowi Prawosławnemu. Była wówczas w skrajnie złym stanie technicznym. Budowla została odrestaurowana. Ponownie jej remont finansowany był przez zakłady metalurgiczne. W 2011 cerkiew stała się soborem katedralnym nowo erygowanej eparchii dnieprodzierżyńskiej (obecnie kamieńskiej).

</doc>
<doc id="3680941" url="https://pl.wikipedia.org/wiki?curid=3680941" title="Amphisternus alberti">
Amphisternus alberti

Amphisternus alberti – gatunek chrząszcza z rodziny wygłodkowatych i podrodziny Lycoperdininae.
Gatunek opisany został w 2014 roku przez Wiolettę Tomaszewską.
Chrząszcz o krótko-owalnym, wypukłym ciele długości od 6,8 do 7,8 mm, ubarwionym matowo czarno z czerwonopomarańczowymi guzkami na nieco szerszych od nasady przedplecza pokrywach. Rzeźba niepunktowanego przedplecza lekko siateczkowata, z dwoma słabymi wypułościami. Na pokrywach barki pokryw silnie ukośne z plamkami, guzki na dysku żeberkowane, duże i wielokątne, dwie przedwierzchołkowe plamki podłużno-owalne. Tylnej pary skrzydeł brak. Samiec ma środkową część wewnętrznej krawędzi krótkiego edeagusa ząbkowaną.
Owad znany z tylko z filipińskiego Mindanao.

</doc>
<doc id="3680945" url="https://pl.wikipedia.org/wiki?curid=3680945" title="Gerstaeckerus rufiplagiatus">
Gerstaeckerus rufiplagiatus

Gerstaeckerus rufiplagiatus – gatunek chrząszcza z rodziny wygłodkowatych i podrodziny Lycoperdininae.
Gatunek opisany został w 2014 roku przez Wiolettę Tomaszewską.
Chrząszcz o ciele długości 9 mm, ubarwionym czarno z podłużną, czerwonawą plamą na każdej z pokryw. Przedplecze prawie dwukrotnie szersze niż dłuższe, najszersze w pobliżu przedniej ⅓, między prawie ostrymi kątami przednimi a prostymi kątami tylnymi jego boczne krawędzie są zaokrąglone w pierwszej połowie, a dalej przewężone. Średnica bioder przednich dwukrotnie większa od szerokości wciętego na wierzchołku wyrostka przedpiersia.
Owad znany z tylko z filipińskiego Mindanao, z prowincji Bukidnon.

</doc>
<doc id="3680947" url="https://pl.wikipedia.org/wiki?curid=3680947" title="Joe Hill King">
Joe Hill King



</doc>
<doc id="3680949" url="https://pl.wikipedia.org/wiki?curid=3680949" title="Joe Hill">
Joe Hill



</doc>
<doc id="3680952" url="https://pl.wikipedia.org/wiki?curid=3680952" title="Cerkiew Podwyższenia Krzyża Pańskiego w Wereszynie">
Cerkiew Podwyższenia Krzyża Pańskiego w Wereszynie

Cerkiew Podwyższenia Krzyża Pańskiego – unicka, następnie prawosławna cerkiew w Wereszynie, wzniesiona w 1826 i zniszczona w 1938 podczas akcji polonizacyjno-rewindykacyjnej.
Historia.
Moment wzniesienia w Wereszynie pierwszej cerkwi prawosławnej lub unickiej oraz jej fundator nie jest ustalony. Budowla z pewnością istniała na początku XIX w., gdy była filią parafii unickiej w Wiszniowie. Nową drewnianą świątynię zbudowano w Wereszynie w 1826. Była to budowla drewniana kryta dachem stożkowym. Do 1875 była to świątynia unicka, po likwidacji unickiej diecezji chełmskiej – prawosławna.
Cerkiew została zburzona w czasie akcji polonizacyjno-rewindykacyjnej 7 lipca 1938, mimo protestów miejscowej ludności ukraińskiej i prawosławnej, stanowiącej w okresie międzywojennym zdecydowaną większość mieszkańców wsi. W Wereszynie zachował się jedynie cmentarz prawosławny, użytkowany do końca II wojny światowej i wysiedlenia Ukraińców. 
W 2015 w dniu święta Podwyższenia Krzyża Pańskiego na miejscu zburzonej cerkwi odprawiona została Święta Liturgia.

</doc>
<doc id="3680954" url="https://pl.wikipedia.org/wiki?curid=3680954" title="Linia kolejowa Halle – Hann. Münden">
Linia kolejowa Halle – Hann. Münden

Linia kolejowa Halle – Hann. Münden – dwutorowa zelektryfikowana linia kolejowa w Niemczech, w krajach związkowych Saksonia-Anhalt, Turyngia, Hesja i Dolna Saksonia o długości 195 km. Biegnie od Halle (Saale) przez Sangerhausen, Nordhausen, Leinefelde i Eichenberga do Hann. Münden, gdzie łączy się z linią Hannöversche Südbahn do Kassel.
Cała linia została otwarta w 1872.
Przebieg.
Linia kolejowa wspina się z Halle do Eisleben przez Mansfeld Land. W pobliżu Blankenheim znajduje się jedyny tunel na tej trasie. Stamtąd linia kolejowa opada ponownie, dopóki nie dotrze do Goldene Aue w pobliżu Sangerhausen, doliny między górami Harz i wzgórzem Kyffhäuser. Na zachodnim krańcu wzgórza linia dociera do miasta Nordhausen. Stąd wspina się znowu przebiegając przez Bleicherode i przecina region Eichsfeld przez miejscowości Leinefelde i Heilbad Heiligenstadt. Blisko stacji Eichenberg biegnie wzdłuż doliny rzeki Leine i dalej do rzeki Werra, aż do stacji końcowej w Hann. Münden.

</doc>
<doc id="3680961" url="https://pl.wikipedia.org/wiki?curid=3680961" title="Verbum Incarnatum">
Verbum Incarnatum

Verbum Incarnatum (tłum. z łac. "Słowo Wcielone"), pełny tytuł: Verbum Incarnatum. Tajemnica Słowa Wcielonego w śpiewie gregoriańskim i ambrozjańskim z improwizacjami saksofonowymi. Św. Janowi Pawłowi II w hołdzie – album rejestrujący program Emilii Dudkiewicz, w którym utwory gregoriańskie i ambrozjańskie (zaimplementowane w niezmienionej postaci) zostały zestawione z partią saksofonu sopranowego (głównie improwizacjami).
Partię wokalną wykonała Mulierum Schola Gregoriana Clamaverunt Iusti pod dyrekcją Michała Sławeckiego, partię saksofonową – Paweł Gusnar.
Program podzielony jest na sześć bloków (Prolog – Słowo Wcielone – Słowo objawione – Słowo uwielbione i głoszone – Matka Słowa – Konkluzja), między którymi pojawiają się komentarze nawiązujące do myśli św. Jana Pawła II.
Nowatorstwo tej propozycji dotyczy zastosowania stylu wykonawczego chorału (czyli stylu semiologicznego) – nie tylko w utworach wokalnych, ale również dla partii instrumentalnej (we fragmentach "alternatim" dosłownie, w pozostałych improwizacjach poprzez upodobnienie się do właściwego chorałowi operowania czasem i dźwiękiem).
Płyta ukazała się w grudniu 2015 r. nakładem wytwórni Ars Sonora (nr kat. ARSO-CD-59). Album uzyskał prestiżową nagrodę Fryderyk 2016 w kategorii Album Roku – Muzyka Dawna.
Lista utworów.
Prolog
Verbum Incarnatum (Słowo Wcielone)
Verbum revelatum (Słowo objawione)
Verbum gloriatur et praedicatur (Słowo uwielbione i głoszone)
Mater Verbi (Matka Słowa)
Conclusio (Konkluzja)

</doc>
<doc id="3680976" url="https://pl.wikipedia.org/wiki?curid=3680976" title="Agnieszka Marek">
Agnieszka Marek



</doc>
<doc id="3680977" url="https://pl.wikipedia.org/wiki?curid=3680977" title="Colin Webster">
Colin Webster

 
Colin Webster (ur. 17 lipca 1932 w Cardiff, zm. 1 marca 2001 w Swansea) – walijski piłkarz występujący na pozycji napastnika. 
Kariera klubowa.
Webster karierę rozpoczynał w zespole Cardiff City. W 1952 roku przeszedł do Manchesteru United, grającego w Division One. Zdobył z nim dwa mistrzostwa Anglii (1955/1956, 1956/1957) oraz dwa Puchary Anglii (1956/1957, 1957/1958). W 1958 roku odszedł do Swansea Town z Division Two, a w trakcie sezonu 1962/1963 przeniósł się do Newport County z Division Four. W 1964 roku zakończył tam karierę.
Kariera reprezentacyjna.
W reprezentacji Walii Webster zadebiutował 1 maja 1957 w wygranym 1:0 pojedynku eliminacji mistrzostw świata 1958 z Czechosłowacją. W 1958 roku znalazł się w kadrze na mistrzostwa świata. Zagrał na nich w meczach z Węgrami (1:1), Meksykiem (1:1) i Brazylią (0:1), a Walia odpadła z turnieju w ćwierćfinale. W latach 1957-1958 w drużynie narodowej rozegrał 4 spotkania.

</doc>
<doc id="3680980" url="https://pl.wikipedia.org/wiki?curid=3680980" title="Ahmed Ubajd ibn Daghr">
Ahmed Ubajd ibn Daghr



</doc>
<doc id="3680988" url="https://pl.wikipedia.org/wiki?curid=3680988" title="Cmentarz prawosławny w Śniatyczach">
Cmentarz prawosławny w Śniatyczach

Cmentarz prawosławny w Śniatyczach – prawosławna nekropolia w Śniatyczach, założona po 1875 i użytkowana do II wojny światowej. Położona poza zabudową wsi, przy drodze do Kadłubisk.
Historia i opis.
Cmentarz prawosławny został założony po likwidacji unickiej diecezji chełmskiej i przemianowaniu parafii unickiej w Śniatyczach na prawosławną. Stanowił kontynuację cmentarza grzebalnego przy miejscowej cerkwi, który odtąd przeznaczony był wyłącznie dla pochówków osób szczególnie zasłużonych dla miejscowej parafii. Był użytkowany do II wojny światowej.
Na początku lat 90. XX wieku teren cmentarza zarośnięty był krzewami bzu i tarniny oraz samosiewami robinii, przetrwało na nim kilka zniszczonych nagrobków z cerkiewnosłowiańskimi inskrypcjami, w formie krzyży na postumentach, jak również kilka krzyży drewnianych. Cmentarz po II wojnie światowej był własnością parafii rzymskokatolickiej. W 2008 na prośbę prawosławnego arcybiskupa lubelskiego i chełmskiego Abla katolicka diecezja zamojsko-lubaczowska przekazała nekropolię parafii prawosławnej w Zamościu. Zdewastowana nekropolia została odnowiona w latach 2008–2009. W tym czasie została ogrodzona, a z ocalałych pomników nagrobnych urządzono lapidarium. W jego centralnej części ustawiono drewniany krzyż, który 29 lipca 2009 poświęcił metropolita warszawski i całej Polski Sawa w asyście arcybiskupa Abla i czterech innych duchownych. Metropolita Sawa urodził się w Śniatyczach, a na cmentarzu pochowani są jego przodkowie, w tym ojciec – Włodzimierz Hrycuniak.

</doc>
<doc id="3680989" url="https://pl.wikipedia.org/wiki?curid=3680989" title="Ron Hewitt">
Ron Hewitt

 
Ronald "Ron" Hewitt (ur. 21 czerwca 1928 we Flint, zm. 23 września 2001) – walijski piłkarz występujący na pozycji napastnika. 
Kariera klubowa.
W swojej karierze Hewitt reprezentował barwy zespołów Wolverhampton, Walsall, Darlington, Wrexham, Cardiff City, Coventry City, Chester, Hereford United, Northwich Victoria, Witton Albion, Caernarfon Town, Barmouth &amp; Dyffryn United oraz Congleton Town. Większą część kariery spędził w lidze Division Three, w której występował przez 11 sezonów. Jako gracz Cardiff grał też przez dwa sezony w Division Two.
Kariera reprezentacyjna.
W reprezentacji Walii Hewitt zadebiutował 5 lutego 1958 w wygranym 2:0 pojedynku eliminacji mistrzostw świata 1958 z Izraelem. W tym samym roku został powołany do kadry na mistrzostwa świata. Zagrał na nich w meczach ze Szwecją (0:0), Węgrami (2:1) i Brazylią (0:1), a Walia odpadła z turnieju w ćwierćfinale. W drużynie narodowej rozegrał 5 spotkań, wszystkie w 1958 roku.

</doc>
<doc id="3680995" url="https://pl.wikipedia.org/wiki?curid=3680995" title="Doom (film 2005)">
Doom (film 2005)



</doc>
<doc id="3680997" url="https://pl.wikipedia.org/wiki?curid=3680997" title="Graham Vearncombe">
Graham Vearncombe

 
Graham Vearncombe (ur. 28 marca 1934 w Cardiff, zm. 30 listopada 1992) – walijski piłkarz występujący na pozycji bramkarza. 
Kariera klubowa.
Vearncombe karierę rozpoczynał w sezonie 1952/1953 w zespole Cardiff City z Division One. W sezonie 1956/1957 spadł z nim do Division Two, ale w sezonie 1959/1960 awansował z powrotem do Division One. W sezonie 1962/1962 ponownie spadł jednak do Division Two. W 1964 roku odszedł do drużyny Merthyr Tydfil, gdzie zakończył karierę.
Kariera reprezentacyjna.
W reprezentacji Walii Vearncombe zadebiutował 25 września 1957 w wygranym 4:1 pojedynku eliminacji mistrzostw świata 1958 z NRD. W 1958 roku został powołany do kadry na mistrzostwa świata. Nie zagrał jednak na nich ani razu, a Walia odpadła z turnieju w ćwierćfinale. W latach 1957–1960 w drużynie narodowej rozegrał 2 spotkania.

</doc>
<doc id="3680998" url="https://pl.wikipedia.org/wiki?curid=3680998" title="Kościół Trójcy Świętej w Boguszowie-Gorcach">
Kościół Trójcy Świętej w Boguszowie-Gorcach

Kościół Trójcy Świętej – rzymskokatolicki kościół parafialny należący do dekanatu Wałbrzych-Południe diecezji świdnickiej. Znajduje się w dzielnicy Boguszów.
Obecna świątynia została wybudowana w stylu barokowym w latach 1722 - 1723. Była remontowana i przebudowywana w XVIII i XIX wieku. Wzniesiono ją jako murowaną z cegły i otynkowaną. Kościół posiada plan krzyża łacińskiego, składa się z jednej nawy, trójbocznie zamkniętego prezbiterium i wieży od strony zachodniej. Wyposażenie wnętrza świątyni jest dość bogate, ale pochodzi głównie z końca XIX wieku. Należą do niego m.in. ambona z przełomu XVIII i XIX wieku, ołtarz główny wykonany w 1887 roku, chór, podparty drewnianymi toskańskimi kolumnami, datowany na rok 1823 oraz neoklasycystyczny prospekt organowy wykonany około 1890 roku.
Na zewnętrznej, południowej ścianie, wmurowane są barokowe i klasycystyczne epitafia. Od frontu, widoczny jest neobarokowy szczyt spływowy, zakończony półkolistą konchą i ozdobiony wazonem. W wieży świątyni umieszczone są trzy dzwony; jeden z 1924 roku i dwa odlane po 1945 roku.

</doc>
<doc id="3681000" url="https://pl.wikipedia.org/wiki?curid=3681000" title="Great Habton">
Great Habton

Great Habton – wieś w Anglii, w North Yorkshire. Leży 5,6 km od miasta Malton, 29,1 km od miasta York i 300,8 km od Londynu. W 1961 roku civil parish liczyła 103 mieszkańców.

</doc>
<doc id="3681002" url="https://pl.wikipedia.org/wiki?curid=3681002" title="Trevor Edwards">
Trevor Edwards

 
Leonard Trevor Edwards (ur. 24 stycznia 1937 w Rhonddzie) – walijski piłkarz występujący na pozycji obrońcy. 
Kariera klubowa.
Edwards karierę rozpoczynał w sezonie 1956/1957 w Charltonie Athletic z Division One. W sezonie 1956/1957 spadł z nim do Division Two. W 1960 roku przeszedł do Cardiff City z Division One. W sezonie 1961/1962 z nim również spadł do Division Two. W 1964 roku wyemigrował do Australii, gdzie występował w drużynach Sydney Hakoah, Melita Eagles oraz Marconi. W 1972 roku zakończył karierę.
Kariera reprezentacyjna.
W reprezentacji Walii Edwards zadebiutował 10 kwietnia 1957 w zremisowanym 0:0 pojedynku British Home Championship z Irlandią Północną. W 1958 roku został powołany do kadry na mistrzostwa świata. Nie zagrał jednak na nich ani razu, a Walia odpadła z turnieju w ćwierćfinale. W drużynie narodowej rozegrał 2 spotkania, oba w 1957 roku.

</doc>
<doc id="3681005" url="https://pl.wikipedia.org/wiki?curid=3681005" title="Krzysztof Pawałowski (matematyk)">
Krzysztof Pawałowski (matematyk)

Krzysztof Marian Pawałowski (ur. 16 lipca 1950) – polski matematyk, profesor nauk matematycznych. Specjalizuje się w topologii algebraicznej i . Profesor zwyczajny na Wydziale Matematyki i Informatyki Uniwersytetu im. Adama Mickiewicza w Poznaniu, gdzie pracuje w Zakładzie Geometrii i Topologii.
Życiorys.
Stopień doktorski uzyskał na Uniwersytecie Warszawskim w 1982 roku na podstawie rozprawy pt. "Działanie gładkie grup skończonych na dyskach", przygotowanej pod kierunkiem prof. Andrzeja Białynickiego-Biruli (Uniwersytet Warszawski) i przy opiece naukowej prof. Roberta A. Olivera (Uniwersytet Aarhus). Habilitował się w 2001 na podstawie oceny dorobku naukowego i pracy pt. "Działanie gładkie grup skończonych na rozmaitościach o zadanym typie homotopijnym". Tytuł profesora nauk matematycznych uzyskał w 2016 roku.
Zagraniczne wizyty naukowe odbywał w: Niemczech (Göttingen Universität, Heidelberg Universität, Max Planck Institute for Mathematics in Bonn), Japonii (Tokyo University, Research Institute for Mathematical Sciences at Kyoto University, Osaka City University, Okayama University), Korei (Korea Institute for Advanced Study: School of Mathematics, Daejeon), Chinach (Shanghai University, Hong Kong University of Science and Technology) oraz w USA (Courant Institute of Mathematical Sciences at the New York University, Princeton University, Chicago University, Ohio State University).
Artykuły publikował w takich czasopismach jak m.in. „Commentarii Mathematici Helvetici”, „Fundamenta Mathematicae”, „"K"-Theory”, „Mathematische Annalen”, „Proceedings of the American Mathematical Society”, „Proceedings of the Edinburgh Mathematical Society” oraz „Topology”. Jest członkiem komitetu redakcyjnego czasopisma „Journal of Homotopy and Related Structures” i zastępcą redaktora naczelnego „Wiadomości Matematycznych”. Od 1985 roku współorganizuje konferencje z topologii algebraicznej i geometrycznej, np. Transformation Groups, Poznań 1985, Algebraic Topology, Poznań 1989; Poznań Workshop on Transformation Groups: 2001, 2002, 2003, 2004; Group Actions and Homogeneous Spaces, Bratysława 2009; Group Action Forum Conference: Málaga 2006, Poznań 2010, Mediolan 2010; Knots, Manifolds, and Group Actions, Słubice 2013; Glances@Manifolds: Kraków 2015 i 2016.
Należy do Polskiego Towarzystwa Matematycznego, Amerykańskiego Towarzystwa Matematycznego oraz Europejskiego Towarzystwa Matematycznego.

</doc>
<doc id="3681007" url="https://pl.wikipedia.org/wiki?curid=3681007" title="Urszula Łętocha">
Urszula Łętocha

Urszula Łętocha (ur. 15 stycznia 1994) – polska biegaczka narciarska, zawodniczka klubu LKS Markam Wiśniowa Osieczany, dziewięciokrotna medalistka mistrzostw Polski (w tym indywidualna mistrzyni z 2016 w biegu na 15 km), zwyciężczyni klasyfikacji generalnej Slavic Cup w sezonie 2016/2017.
Kariera sportowa.
Początki.
Na arenie międzynarodowej po raz pierwszy pojawiła się 18 czerwca 2010 podczas Pucharu Świata juniorów na nartorolkach w niemieckiej miejscowości Markkleeberg. Uplasowała się na 5. pozycji na prologu na dystansie 9,85 km stylem dowolnym. W części zimowej zadebiutowała 11 grudnia 2010 podczas Slavic Cup w czeskiej miejscowości Horní Mísečky, gdzie zajęła 32. miejsce na dystansie 5 km stylem klasycznym.
W 2012 zawodniczka wzięła udział w Zimowych Igrzyskach Olimpijskich Młodzieży w Innsbrucku, podczas których była chorążym reprezentacji Polski.
W Pucharze Świata zadebiutowała 18 stycznia 2014 podczas zawodów w Polsce, w Szklarskiej Porębie, gdzie w sprincie stylem dowolnym uplasowała się na 52. pozycji.
18 marca 2015 zawodniczka zdobyła swój pierwszy medal mistrzostw Polski. Był to srebrny medal w sprincie stylem klasycznym. Rok później, na kolejnych mistrzostwach kraju, zawodniczka zdobyła aż cztery medale: trzy złote (w sprincie drużynowym, w biegu na 15 km stylem dowolnym i w sztafecie) oraz jeden srebrny (w sprincie stylem dowolnym).
Wzięła udział w Tour de Ski 2018/2019. Planowano jej start we wszystkich etapach, jednak po czwartym etapie (po którym zajmowała przedostatnie miejsce w klasyfikacji cyklu) wycofała się z rywalizacji.
Sezon 2018/2019.
Mistrzostwa świata – Seefeld 2019.
W czwartek 28 lutego 2019 roku odbył się bieg sztafetowy 2x5 km stylem klasycznym i 2x5 km stylem dowolnym. Polki biegły w składzie: pierwsza zmiana Monika Skinder (styl klasyczny), druga zmiana Justyna Kowalczyk (styl klasyczny), trzecia zmiana Izabela Marcisz (styl dowolny), czwarta zmiana Urszula Łętocha (styl dowolny). Polska drużyna zajęła 13. miejsce.
Osiągnięcia.
Mistrzostwa Polski.
W poniższej tabeli zostały przedstawione pozycje medalowe. Źródło:

</doc>
<doc id="3681008" url="https://pl.wikipedia.org/wiki?curid=3681008" title="Brackenber">
Brackenber

Brackenber – przysiółek w Anglii, w Kumbrii. Leży 3,8 km od miasta Appleby-in-Westmorland, 48,2 km od miasta Carlisle i 374,8 km od Londynu.
Etymologia.
Nazwa miejscowości na przestrzeni wieków:

</doc>
<doc id="3681009" url="https://pl.wikipedia.org/wiki?curid=3681009" title="Alphonso Johnson">
Alphonso Johnson

Alphonso Johnson (ur. 2 lutego 1951 w Filadelfii) – amerykański basista jazzowy. Znany przede wszystkim z występów w zespole Weather Report. Współpracował ponadto m.in. z takimi wykonawcami jak: Chuck Mangione, Michael Jackson, Santana, Phil Collins oraz Steve Hackett.

</doc>
<doc id="3681014" url="https://pl.wikipedia.org/wiki?curid=3681014" title="Little Habton">
Little Habton

Little Habton – przysiółek w Anglii, w North Yorkshire. Leży 7,2 km od miasta Malton, 29,1 km od miasta York i 302 km od Londynu. W 1961 roku liczył 59 mieszkańców.

</doc>
<doc id="3681018" url="https://pl.wikipedia.org/wiki?curid=3681018" title="Ganthorpe">
Ganthorpe

Ganthorpe – przysiółek w Anglii, w North Yorkshire. Leży 9,9 km od miasta Malton, 20,5 km od miasta York i 296,3 km od Londynu. W 1961 roku civil parish liczyła 67 mieszkańców. Ganthorpe jest wspomniana w Domesday Book (1086) jako "Galmetona"/"Gameltorp".

</doc>
<doc id="3681019" url="https://pl.wikipedia.org/wiki?curid=3681019" title="Aphthona glebi">
Aphthona glebi

Aphthona glebi – gatunek chrząszcza z rodziny stonkowatych.
Gatunek tan opisany został w 2006 roku przez Aleksandra S. Konstantinowa w ramach rewizji grupy gatunków "A. gracilis".
Chrząszcz o ciele długości od 1,94 do 2,32 mm i szerokości od 1,02 do 1,24 mm, ubarwiony ciemnobrązowo do czarnego. Odnóża i czułki bursztynowobrązowe, te pierwsze z brązowymi udami tylnej pary, te drugie z przyciemnionymi szczytami pięciu ostatnich członów. Przedplecze błyszczące, w widoku bocznym wypukłe, z przodu węższe niż u nasady. Pokrywy z nieregularnymi rzędami punktów na dysku i dobrze rozwiniętymi guzami barkowymi. Dystalna część edeagusa w widoku brzusznym lancetowata, w widoku bocznym nieco dobrzusznie zakrzywiona; jej wierzchołek szeroko zaokrąglony. Samica ma tylną sklerotyzację głaszczka waginalnego prawie tak długą jak przednia.
Owad znany z Uzbekistanu i Iranu.

</doc>
<doc id="3681020" url="https://pl.wikipedia.org/wiki?curid=3681020" title="Ken Jones">
Ken Jones

 
Kenneth "Ken" Jones (ur. 2 stycznia 1936 w Aberdare, zm. 18 stycznia 2013 w Stoke-on-Trent) – walijski piłkarz występujący na pozycji bramkarza. 
Kariera klubowa.
W swojej karierze Jones reprezentował barwy zespołów Cardiff City, Scunthorpe United, Charlton Athletic, Exeter City oraz Yeovil Town.
Kariera reprezentacyjna.
W 1958 roku Jones został powołany do reprezentacji Walii na mistrzostwa świata. Nie zagrał jednak na nich ani razu, a Walia odpadła z turnieju w ćwierćfinale. W drużynie narodowej nie rozegrał żadnego spotkania.

</doc>
<doc id="3681022" url="https://pl.wikipedia.org/wiki?curid=3681022" title="Ryton (North Yorkshire)">
Ryton (North Yorkshire)

Ryton – przysiółek w Anglii, w North Yorkshire. Leży 4,1 km od miasta Malton, 30,5 km od miasta York i 299,5 km od Londynu. W 1961 roku civil parish liczyła 124 mieszkańców. Ryton jest wspomniana w Domesday Book (1086) jako "Ritone".

</doc>
<doc id="3681023" url="https://pl.wikipedia.org/wiki?curid=3681023" title="Aphthona olegi">
Aphthona olegi

Aphthona olegi – gatunek chrząszcza z rodziny stonkowatych.
Gatunek tan opisany został w 2006 roku przez Aleksandra S. Konstantinowa w ramach rewizji grupy gatunków "A. gracilis".
Chrząszcz o ciele długości od 2,27 do 2,54 mm i szerokości od 1,21 do 1,35 mm, ubarwiony ciemnobrązowo do czarnego. Odnóża i czułki bursztynowobrązowe, te pierwsze z brązowymi udami tylnej pary, te drugie z członami od szóstego wzwyż coraz ciemniejszymi. Przedplecze w widoku bocznym wypukłe, z przodu węższe niż u nasady. Pokrywy z nieregularnymi rzędami punktów na dysku i dobrze rozwiniętymi guzami barkowymi. Dystalna część edeagusa tak szeroka jak nasadowa, w widoku brzusznym podługowata i o prostych bokach; jej wierzchołek stosunkowo wąsko zaokrąglony. W widoku bocznym edeagus zakrzywiony dobrzusznie. Samica ma zbiorniczek spermateki najszerszy pośrodku, a tylną sklerotyzację głaszczka waginalnego znacznie dłuższą niż przednia. Część dystalna owego głaszczka jest pośrodku prosta. 
Owad znany tylko z Azerbejdżanu.

</doc>
<doc id="3681026" url="https://pl.wikipedia.org/wiki?curid=3681026" title="John Elsworthy">
John Elsworthy

 
John Elsworthy (ur. 26 lipca 1931 w Nant-y-derry, zm. 3 maja 2009 w Ipswich) – walijski piłkarz występujący na pozycji pomocnika. 
Kariera klubowa.
Elsworthy przez całą karierę występował w Ipswich Town. Zaczynał tam w sezonie 1949/1950 w Division Three. W sezonie 1953/1954 awansował do Division Two, jednak w kolejnym spadł z powrotem do Division Three. W sezonie 1956/1957 ponownie wywalczył awans do Division Two, a w sezonie 1960/1961 także do Division One. W sezonie 1961/1962 zdobył z Ipswich mistrzostwo Anglii. W sezonie 1963/1964 spadł z nim do Division Two. W 1965 roku zakończył karierę.
Kariera reprezentacyjna.
W 1958 roku Elsworthy został powołany do reprezentacji Walii na mistrzostwa świata. Nie zagrał jednak na nich ani razu, a Walia odpadła z turnieju w ćwierćfinale. W drużynie narodowej nie rozegrał żadnego spotkania.

</doc>
<doc id="3681028" url="https://pl.wikipedia.org/wiki?curid=3681028" title="Aphthona taniae">
Aphthona taniae

Aphthona taniae – gatunek chrząszcza z rodziny stonkowatych.
Gatunek ten opisany został w 2006 roku przez Aleksandra S. Konstantinowa w ramach rewizji grupy gatunków "A. gracilis".
Chrząszcz o ciele długości od 1,72 do 2,37 mm i szerokości od 0,94 do 1,29 mm, ubarwiony ciemnobrązowo do czarnego. Odnóża i czułki bursztynowobrązowe, te pierwsze z brązowymi udami tylnej pary, te drugie z członami od szóstego wzwyż coraz ciemniejszymi. Przedplecze w widoku bocznym wypukłe, z przodu węższe niż u nasady. Pokrywy z nieregularnymi rzędami punktów na dysku i dobrze rozwiniętymi guzami barkowymi. Dystalna część edeagusa węższa niż nasadowa, w widoku brzusznym podługowata i o prostych bokach; jej wierzchołek wyposażony w dobrze rozwinięty ząbek. W widoku bocznym edeagus silnie zakrzywiony dobrzusznie. Samica ma zbiorniczek spermateki najszerszy blisko "pompki", a tylną sklerotyzację głaszczka waginalnego znacznie dłuższą niż przednia. Część dystalna owego głaszczka jest pośrodku sinusoidalna. 
Owad znany z Kazachstanu, Kirgistanu, Uzbekistanu i Afganistanu. Żeruje na roślinach z rodzaju "Chondrilla".

</doc>
<doc id="3681029" url="https://pl.wikipedia.org/wiki?curid=3681029" title="Raduszka (Koszalin)">
Raduszka (Koszalin)

Raduszka (do 1945 niem. "Augustin") – osiedle w południowo-wschodniej części Koszalina. 
Przed 1945 obecna Raduszka była przysiółkiem pobliskiego Kretomina, po 1945 znalazła się w utworzonej gminie Świeszyno. Po jej zniesieniu w 1954 włączono ją do gromady Konikowo, a od 1 stycznia 1960 do Gromady Świeszyno (od 1973 gminy Świeszyno). W 1988 Raduszka została włączona w granice Koszalina.
Przez Raduszkę przepływa niewielka rzeka o tej samej nazwie, która ulega tu zjawisku bifurkacji. Dział wodny znajduje się w połowie osiedla - przepustem pod ulicą Wrzosów część wód płynie do Radwi, pozostałe wody stanowią dopływ Dzierżęcinki

</doc>
<doc id="3681030" url="https://pl.wikipedia.org/wiki?curid=3681030" title="Obiektyw ultra szerokokątny">
Obiektyw ultra szerokokątny

Obiektyw ultra szerokokątny – obiektyw fotograficzny o ogniskowej krótszej niż 24mm dla cyfrowych aparatów pełnoklatkowych lub mniejsze niż 15 mm dla aparatów z matrycą APS-C. Obiektywy ultra szerokokątne mogą mieć taką samą lub mniejszą ogniskową, niż obiektywy typu rybie oko. Nie mają jednak takiego zniekształcenia ponieważ są to obiektywy rektalinearne.
Przykłady najszerszych obiektywów.
Jednymi z najszerszych obiektywów jakie udało się wyprodukować są:

</doc>
<doc id="3681031" url="https://pl.wikipedia.org/wiki?curid=3681031" title="Leon Chancler">
Leon Chancler

Leon Chancler, znany też jako Ndugu (ur. 1 lipca 1952 w Shreveport, zm. 3 lutego 2018) – amerykański perkusista. Znany przede wszystkim z występów w zespole Weather Report.
Współpracował ponadto m.in. z takimi wykonawcami jak: Michael Jackson, Bobby Hutcherson, Miles Davis, Herbie Hancock, George Duke, George Benson, Santana, Byron Miller, Paul Jackson, Jr., Jerry Hey, Patrice Rushen, Gary Grant, Oscar Brashear, The Jazz Prophets, Harold Johnson, Lary Nash, Willie Bobo, Joe Henderson, Harvey Mason, Bill Summers, Larry Williams, Josie James, Nathan East, Joe Sample, Bill Reichenbach, Paulinho Da Costa, Ernie Watts, Airto Moreira, Bobby Lyle, James Gadson, Stanley Clarke, The Crusaders, Eric Clapton, John Lee Hooker, Bobby Lyle, Kenny Rogers, The Temptations, Bobby Womack, Tina Turner, Gerald Albright, Ernestine Anderson, David Axelrod oraz Gato Barbieri.

</doc>
<doc id="3681033" url="https://pl.wikipedia.org/wiki?curid=3681033" title="Ryton (Warwickshire)">
Ryton (Warwickshire)

Ryton – osada w Anglii, w Warwickshire. Leży 5,8 km od miasta Nuneaton, 23,7 km od miasta Warwick i 140,6 km od Londynu. W latach 1870–1872 osada liczyła 363 mieszkańców.

</doc>
<doc id="3681035" url="https://pl.wikipedia.org/wiki?curid=3681035" title="Aphthona gracilis">
Aphthona gracilis

Aphthona gracilis – gatunek chrząszcza z rodziny stonkowatych.
Gatunek tan opisany został w 1837 roku przez Franza Faldermanna. W 1998 został redeskrybowany przez Aleksandra S. Konstantinowa. Wraz z gatunkami "A. glebi", "A. olegi", "A. taniae" i "A. weiseana" tworzy grupę gatunków "A. gracilis".
Samca tego gatunku odróżnić można od innych przedstawicieli grupy po edeagusie w widoku bocznym prostym, z równoległymi bokami szerszej części oraz nieco wklęśniętym wierzchołku ostatniego sternitu odwłoka. Samica ma część dystalną głaszczka waginalnego pośrodku zakrzywioną, a zbiorniczek jej spermateki jest najszerszy w pobliżu części środkowej.
Owad znany m.in. z Armenii i Syberii. W tej ostatniej żeruje na "Euphorbia virgata".

</doc>
<doc id="3681036" url="https://pl.wikipedia.org/wiki?curid=3681036" title="Payback (2016)">
Payback (2016)

Payback (2016) było galą profesjonalnego wrestlingu wyprodukowaną przez federację WWE. Była emitowana w systemie pay-per-view (PPV) i na WWE Network. Odbyła się 1 maja w Allstate Arena w Chicago, Illinois. Pierwotnie miała się odbyć 22 maja w Prudential Center w Newark, New Jersey, lecz zamieniono datę i miejsce z galą Extreme Rules. Była to czwarta gala w chronologii Payback.
Na gali odbyło się osiem walk (w tym dwie na pre-show). W walce wieczoru, WWE World Heavyweight Champion Roman Reigns pokonał AJ'a Stylesa. Gala otrzymała mieszane noty od krytyków.
Przygotowania.
Payback oferowało walki profesjonalnego wrestlingu z udziałem różnych wrestlerów z istniejących oskryptowanych rywalizacji i storyline'ów, które są kreowane na głównych tygodniówkach WWE, "Raw" i "SmackDown". Wrestlerzy zostali przedstawieni jako heele (negatywni, źli zawodnicy i najczęściej wrogowie publiki) i face'owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub seria walk.
Rywalizacje.
Pomimo przegranej z The Undertakerem na WrestleManii 32 w Hell in a Cell matchu, Shane McMahon otrzymał szansę poprowadzenia tygodniówek "Raw". Po zarządzaniu czterech "Raw" przez cały miesiąc, siostra Shane'a Stephanie McMahon powróciła i ogłosiła, iż ich ojciec Vince zadecyduje na gali Payback kto na dłuższy czas będzie miał kontrolę na "Raw".
Roman Reigns vs. AJ Styles.
Na WrestleManii 32, Roman Reigns pokonał Triple H'a zdobywając WWE World Heavyweight Championship po raz trzeci. Następnej nocy na tygodniówce "Raw", Reigns wyzwał dowolnego członka rosteru do walki o mistrzostwo. Na wyzwanie Reignsa odpowiedzieli Chris Jericho, AJ Styles, Kevin Owens i Sami Zayn. Doprowadziło to do ustalenia Fatal 4-Way matchu o miano pretendenckie do tytułu. Przed walką, Owens zaatakował Zayna, uniemożliwiając mu występ w pojedynku. Zayn został zastąpiony przez powracającego Cesaro. Styles wygrał walkę, stając się pretendentem do tytułu mistrzowskiego i przeciwnikiem Reignsa na Payback. W następnym tygodniu na "Raw", Zayn otrzymał szansę walki ze Stylesem, przy czym jeżeli wygrałby starcie, stałby się trzecim uczestnikiem walki o mistrzostwo na gali; Zayn nie zdołał wygrać pojedynku. W rywalizację wmieszali się też debiutujący w WWE przyjaciele Stylesa – Luke Gallows i Karl Anderson. 18 kwietnia, Gallows i Anderson zaatakowali Reignsa. Tydzień później, Styles uratował Reignsa przed kolejnym atakiem, lecz ostatecznie doszło do bójki pomiędzy rywalami.
The Miz vs. Cesaro.
Na WrestleManii 32, Zack Ryder wygrał 7-osobowy Ladder match zdobywając Intercontinental Championship po raz pierwszy. Następnej nocy na "Raw", Ryder stracił tytuł na rzecz The Miza; w walkę interweniowała żona i managerka Miza – Maryse. Miz obronił tytuł w walce rewanżowej tego samego tygodnia na "SmackDown". Powracający po przerwie wywołanej kontuzją Cesaro pokonał Kevina Owensa na najbliższym "Raw" w walce o miano pretendenckie do tytułu.
The Vaudevillains vs. Enzo Amore &amp; Colin Cassady.
11 kwietnia na odcinku "Raw", Shane McMahon zapowiedział turniej mający wyłonić pretendentów do WWE Tag Team Championship, będącego w posiadaniu The New Day. 18 kwietnia na "Raw" ogłoszono, że finał turnieju odbędzie się na gali Payback. Finalistami turnieju zostali Enzo Amore i Colin Cassady oraz The Vaudevillains.
Sami Zayn vs. Kevin Owens.
Rywalizacja Samiego Zayna i Kevina Owensa rozpoczęła się na gali w 2014, kiedy to Owens zadebiutował. Na gali , Owens kontuzjował Zayna podczas ich walki o NXT Championship. Zayn powrócił na Royal Rumble i wyeliminował Owensa z Royal Rumble matchu. 7 marca 2016 na odcinku "Raw", Zayn zaatakował Owensa. Na WrestleManii 32, Zayn i Owens wzięli udział w wygranym przez Zacka Rydera Ladder matchu o Intercontinental Championship. Na "Raw" po WrestleManii, Owens zaatakował Zayna, uniemożliwiając jego występ w Fatal 4-Way matchu o miano pretendenckie do WWE World Heavyweight Championship. 18 kwietnia na "Raw", Shane McMahon ogłosił, że rywale zawalczą ze sobą na gali Payback.
Dean Ambrose vs. Chris Jericho.
11 kwietnia na odcinku "Raw" odbył się segment "The Highlight Reel" w którym Chris Jericho przeprowadzał wywiad z samym sobą. Dean Ambrose przerwał mu i na mocy wiadomości od Shane'a McMahona, zastąpił segment "The Highlight Reel" swoim własnym talk-show, "The Ambrose Asylum". Trzy dni później na tygodniówce "SmackDown", Ambrose (komentujący walkę Zayna z Jericho) pomógł Zaynowi wypędzić Jericho i Owensa z ringu. 18 kwietnia na "Raw" po tym, jak Ambrose pokonał Owensa w walce wieczoru tygodniówki, do ringu wkroczył Jericho i wykonał "Codebreaker" na rywalu. Niedługo potem ogłoszono walkę pomiędzy Ambrosem a Jericho na Payback.
Charlotte vs. Natalya.
Na WrestleManii 32, Charlotte pokonała Becky Lynch i Sashę Banks, stając się pierwszą posiadaczką WWE Women's Championship. Następnej nocy na tygodniówce "Raw", Charlotte wzięła udział w ceremonii celebrującej jej zwycięstwo, w której towarzyszyły jej zawodniczki z głównego rosteru. Po usłyszeniu przechwałek mistrzyni, wszystkie kobiety wyszły z ringu, zaś Natalya pozostała w nim, by powiedzieć Charlotte, aby ta wzięła lekcję pokory. Po tym jak Charlotte stwierdziła, że rodzina Flair zawsze była lepsza od rodziny Hart, Natalya wykonała mistrzyni "Sharpshooter". Charlotte zdołała uciec z ringu dzięki pomocy ojca. Tydzień później Natalya i Charlotte zmierzyły się w walce o tytuł; Natalya wygrała przez dyskwalifikację po tym jak Ric Flair wyciągnął sędziego z ringu, lecz tytuł nie zmienił właścicielki. 18 kwietnia na "Raw" ogłoszono, że Natalya otrzyma kolejną szansę walki o tytuł na Payback, lecz tym razem przy ringu towarzyszyć jej będzie jej wujek Bret Hart.
Kalisto vs. Ryback.
Na WrestleManii 32 podczas pre-show, Kalisto pokonał Rybacka broniąc swojego United States Championship. 21 kwietnia na odcinku "SmackDown", Ryback pokonał Kalisto, dzięki czemu ponownie stał się pretendentem do tytułu.
Baron Corbin vs. Dolph Ziggler.
Na WrestleManii 32, Baron Corbin wygrał "André the Giant Memorial Battle Royal". Zadebiutował w głównym rosterze następnej nocy na odcinku "Raw" i zawalczył z Dolphem Zigglerem; pojedynek zakończył się podwójnym wyliczeniem poza-ringowym. Corbin i Ziggler kontynuowali ataki na siebie przez następne tygodnie, co doprowadziło do ogłoszenia ich walki na gali Payback.
Gala.
Pre-show.
"Payback Kickoff Show" został poprowadzony przez Renee Young, zaś Corey Graves, Booker T i Jerry Lawler posłużyli jako analitycy. Greg Hamilton poprowadził kącik medii społecznościowych oraz przeprowadził wywiad z Samim Zaynem. Walki komentowali Byron Saxton oraz Mauro Ranallo.
W pierwszej walce pre-showu Dolph Ziggler pokonał Barona Corbina. Następnym pojedynkiem była walka rewanżowa z WrestleManii 32 pomiędzy WWE United States Championem Kalisto a Rybackiem. Kalisto skontrował "Big Splash" rywala, wymierzył mu "Salida del Sol" i przypiął, kończąc walkę.
Główne show.
Angielskimi komentatorami Payback byli Michael Cole, John "Bradshaw" Layfield oraz Byron Saxton. Na arenie obecni byli również niemieccy, hiszpańscy, japońscy, rosyjscy i brazylijscy komentatorzy.
Główną część gali otworzyło The New Day; członkowie ugrupowania przedstawili finalistów turnieju o miano pretendenckie do WWE Tag Team Championship – Enzo Amore'a i Colina Cassady'ego oraz The Vaudevillains. Walka pomiędzy tymi dwoma tag teamami zakończyła się no contestem (brakiem rezultatu) po tym, jak Enzo Amore doznał wstrząśnienia mózgu; sędzia przerwał pojedynek.
Kevin Owens pokonał Samiego Zayna. Po walce, Owens ogłosił, iż zamierza skupić się na odzyskaniu Intercontinental Championship, po czym zasiadł przy stole komentatorskim. Następną walką było starcie o tenże tytuł, pomiędzy mistrzem The Mizem a pretendentem Cesaro. Podczas walki, Owens i Sami Zayn wdali się w bójkę, co odwróciło uwagę sędziego i Cesaro. The Miz wykorzystał zamieszanie poza ringiem, aby znienacka przypiąć przeciwnika.
W następnej walce Dean Ambrose pokonał Chrisa Jericho.
Mistrzyni kobiet WWE Charlotte pokonała Natalyę w kontrowersyjny sposób; gdy założyła na przeciwniczce "Sharpshooter", sędzia Charles Robinson nakazał zakończenie walki i ogłosił Charlotte zwycięzcą starcia, pomimo iż Natalya nie poddała się. Wydarzenie to było nawiązaniem do niesławnego „Montreal Screwjobu” na Survivor Series 1997. Po walce, Natalya wykonała "Shapshooter" na Charlotte, a towarzyszący jej Bret Hart założył tę samą dźwignię na Ricu Flairze.
Do ringu wyszedł Vince McMahon. Wyjawił swoją ostateczną decyzję dotyczącą prowadzenia "Raw": tygodniówkę mają wspólnie prowadzić jego dotychczas skłócone dzieci, Stephanie i Shane. Choć początkowo obydwoje podeszli sceptycznie do pomysłu starszego McMahona, Stephanie i Shane podali sobie ręce na znak pokoju.
Walka wieczoru.
Walką wieczoru była walka o WWE World Heavyweight Championship pomiędzy posiadaczem tytułu Romanem Reignsem a AJ'em Stylesem. Początkowo, było to starcie o standardowych zasadach walki. Po kilku minutach walki, Styles wyrzucił Reignsa poza ring i wykonał na nim "Phenomenal Forearm", przy okazji łamiąc stół komentatorski. Styles zdołał wejść do ringu przed końcem liczenia sędziego, lecz nie udało się to Reignsowi. Styles wygrał starcie poprzez wyliczenie pozaringowe, lecz nie zdobył tytułu.
Wówczas Shane McMahon zarządził restart pojedynku, z dodatkową zasadą braku wyliczeń pozaringowych.
Po kolejnych kilku minutach walki, Reigns przypadkowo wykonał "Low blow" na Stylesie podczas kontrowania jego ataku. Sędzia zdyskwalifikował Reignsa, ponownie ogłaszając Stylesa zwycięzcą, lecz nie nowym mistrzem.
Stephanie McMahon wyszła na rampę i zarządziła ponowny restart starcia, z dodatkową zasadą braku dyskwalifikacji.
W walkę zainterweniowali Karl Anderson, Luke Gallows oraz The Usos. W końcu, Reigns skontrował kolejny "Phenomenal Forearm" własnym "Spearem" i przypiął rywala.
Po walce, członkowie rodziny McMahon ogłosili, że Reigns i Styles zawalczą przeciwko sobie w rewanżowym Extreme Rules matchu na gali Extreme Rules.

</doc>
<doc id="3681037" url="https://pl.wikipedia.org/wiki?curid=3681037" title="POL-MOT TUR">
POL-MOT TUR

POL-MOT TUR S.A. – były producent maszyn rolniczych z siedzibą w Biedaszkach Małych.
Był krajowym liderem w produkcji ładowaczy czołowych TUR. Obecnie fabryka w Biedaszkach Małych jest oddziałem firmy Ursus S.A.

</doc>
<doc id="3681039" url="https://pl.wikipedia.org/wiki?curid=3681039" title="Armando Peraza">
Armando Peraza

Armando Peraza (ur. 30 maja 1924 w Hawanie, zm. 14 kwietnia 2014 w San Francisco) – kubański perkusista. Współpracował m.in. z takimi wykonawcami jak: George Shearing, Cal Tjader, Santana, Perez Prado, Beny More, Eric Clapton, Herbie Hancock, Eartha Kitt, Wes Montgomery, Peggy Lee, John McLaughlin, Harvey Mandel, Mongo Santamaria, Slim Gaillard, Chick Corea, Sadao Watanabee, Jaco Pastorius, Jerry Garcia, Merl Saunders oraz Linda Ronstadt.

</doc>
<doc id="3681040" url="https://pl.wikipedia.org/wiki?curid=3681040" title="Indio (Kalifornia)">
Indio (Kalifornia)



</doc>
<doc id="3681042" url="https://pl.wikipedia.org/wiki?curid=3681042" title="Nagrobek papieża Juliusza II">
Nagrobek papieża Juliusza II

Nagrobek papieża Juliusza II – renesansowy nagrobek autorstwa Michała Anioła i współpracujących z nim artystów, ukończony w 1545, znajdujący się w rzymskiej bazylice św. Piotra w Okowach.
Historia.
Nagrobek został zamówiony przez samego papieża Juliusza II w 1505. Miał stanąć w bazylice św. Piotra. Michał Anioł spędził sześć miesięcy w Carrarze, wybierając odpowiednie bloki skalne. W 1506 artysta powrócił do Rzymu, nie mając funduszy na realizację zamówienia. Papież Juliusz II odwołał zamówienie, po czym Michał Anioł wyjechał do Florencji. Juliusz zagroził wojną miastu, jeśli artysta nie wróci. Gdy Michał Anioł powrócił do Rzymu w 1508, zazdrośni Bramante i Rafael namówili papieża, by ten raczej zlecił młodemu rzeźbiarzowi namalowanie sklepienia kaplicy Sykstyńskiej. Spodziewali się, że rzeźbiarz nie da sobie rady na polu malarskim. Michał Anioł powrócił do realizacji projektu nagrobka papieskiego w 1512. Między 1512 a 1513 ukończył trzy rzeźby: "Umierającego" i "Zbuntowanego jeńca" (obecnie w Luwrze) oraz "Mojżesza". Juliusz II umarł w lutym 1513. Nowy kontrakt z artystą podpisano 6 maja. W lipcu Michał Anioł zamówił wykonanie elementów architektonicznych dolnej części nagrobka u mistrza kamieniarskiego Antoniego del Ponte w San Piero a Sieve, zgodnie z projektem z 1506. Zachowały się rysunki pierwotnego projektu, który powiększono w 1513. W 1516 przedstawiciele rodziny papieskiej della Rovere zawarli nowy kontrakt z Michałem Aniołem. Nagrobek miał stanąć w bazylice św. Piotra w Okowach. W latach dwudziestych XVI w. artysta ukończył rzeźbę "Geniusz Wiktorii". Z tego okresu pochodzą również cztery niedokończone rzeźby "Jeńców" (obecnie we florenckiej Accademia di Belle Arti). Kontrakt zmieniano jeszcze dwa razy. Nagrobek ukończono w 1545. Tylko "Mojżesz" wyszedł spod dłuta Michała Anioła. Rzeźby "Lei" i "Racheli" przypisywane są artystom ze szkoły Michała Anioła. W górnej część znajduje się szereg rzeźb, których autorstwa nie należy przypisywać Michałowi Aniołowi.
Rzeźby.
"Umierający" i "Zbuntowany jeniec" zostali ukończeni przez Michała Anioła, ale nie włączono ich do ostatecznego projektu. Rzeźby te należą obecnie do zbiorów Luwru. Kolejna rzeźba, która miała należeć do struktury nagrobka, "Geniusz Wiktorii", znajduje się w Pałacu Vecchio we Florencji.
Kolejnymi rzeźbami, mającymi znaleźć się w nagrobku, były: "Młody jeniec", "Brodaty jeniec", "Atlas" oraz "Przeciągający się jeniec". Rzeźby "Racheli" oraz "Lei", jako alegorie życia aktywnego i kontemplatywnego, wyszły spod dłuta ucznia Anioła – Raffaello da Montelupo. Pozostałe rzeźby są autorstwa mniej utalentowanych jego uczniów.

</doc>
<doc id="3681044" url="https://pl.wikipedia.org/wiki?curid=3681044" title="Francisco Aguabella">
Francisco Aguabella

Francisco Aguabella (ur. 10 października 1925, zm. 7 maja 2010) – kubański perkusista. Współpracował m.in. z takimi wykonawcami jak: Dizzy Gillespie, Tito Puente, Eddie Palmieri, The Doors, Paul Simon, Weather Report, Cal Tjader, Frank Sinatra, Louie Bellson, Walfredo de los Reyes, Nancy Wilson, Lalo Schifrin, Machito oraz Santana.

</doc>
<doc id="3681045" url="https://pl.wikipedia.org/wiki?curid=3681045" title="Guns N’ Roses Reunion Tour">
Guns N’ Roses Reunion Tour



</doc>
<doc id="3681048" url="https://pl.wikipedia.org/wiki?curid=3681048" title="WWE Women’s Championship (2016-obecnie)">
WWE Women’s Championship (2016-obecnie)



</doc>
<doc id="3681049" url="https://pl.wikipedia.org/wiki?curid=3681049" title="WWE Women's Championship (2016-obecnie)">
WWE Women's Championship (2016-obecnie)



</doc>
<doc id="3681050" url="https://pl.wikipedia.org/wiki?curid=3681050" title="Tom Baker (piłkarz)">
Tom Baker (piłkarz)

 
Thomas George Baker (ur. 6 kwietnia 1936 w Maerdy) – walijski piłkarz występujący na pozycji pomocnika. 
Kariera klubowa.
W swojej karierze Baker reprezentował barwy zespołów Plymouth Argyle, Shrewsbury Town oraz Barry Town.
Kariera reprezentacyjna.
W 1958 roku Baker został powołany do reprezentacji Walii na mistrzostwa świata. Nie zagrał jednak na nich ani razu, a Walia odpadła z turnieju w ćwierćfinale. W drużynie narodowej nie rozegrał żadnego spotkania.

</doc>
<doc id="3681052" url="https://pl.wikipedia.org/wiki?curid=3681052" title="Kaplica św. Faustyny w Myszakówku">
Kaplica św. Faustyny w Myszakówku

Kaplica św. Faustyny – ceglana kaplica katolicka zlokalizowana we wsi Myszakówek, w gminie Zagórów (powiat słupecki). Należy do parafii Świętych Apostołów Piotra i Pawła w Zagórowie.
Historia.
Ceglaną kaplicę filialną, z betonową wieżą (dzwonnicą) w korpusie, wzniesiono w latach 1995-1997 staraniem lokalnych parafian. Poświęcenia dokonał biskup włocławski – Roman Andrzejewski, w dniu 1 września 1997. W październiku 2011, wokół kościoła ułożono tzw. kamienny różaniec z głazów narzutowych, jako wotum wdzięczności za beatyfikację papieża Jana Pawła II. Przy świątyni stoi też skromna figura maryjna.

</doc>
<doc id="3681053" url="https://pl.wikipedia.org/wiki?curid=3681053" title="Knossington">
Knossington

Knossington – wieś w Anglii, w Leicestershire. Leży 12 km od miasta Melton Mowbray, 21,8 km od miasta Leicester i 137,4 km od Londynu. W 1961 roku civil parish liczyła 339 mieszkańców. Knossington jest wspomniana w Domesday Book (1086) jako "Closin"/"Nossitone".

</doc>
<doc id="3681055" url="https://pl.wikipedia.org/wiki?curid=3681055" title="Parafia Wniebowzięcia Najświętszej Maryi Panny w Biertułtowach">
Parafia Wniebowzięcia Najświętszej Maryi Panny w Biertułtowach



</doc>
<doc id="3681056" url="https://pl.wikipedia.org/wiki?curid=3681056" title="Parafia Niepokalanego Serca Maryi w Głożynach">
Parafia Niepokalanego Serca Maryi w Głożynach



</doc>
<doc id="3681057" url="https://pl.wikipedia.org/wiki?curid=3681057" title="Ola Ciupa">
Ola Ciupa

Aleksandra Ciupa (ur. 1 sierpnia 1990 w Radomsku) – polska fotomodelka, prezenterka telewizyjna i celebrytka, która zdobyła popularność po występie w 59. Konkursie Piosenki Eurowizji (2014).
Życiorys.
W 2013 została I wicemiss Mazowsza 2013 oraz dotarła do półfinału wyborów Miss Polski 2013. W tym samym roku została finalistką Foto Models Poland 2013, została prezenterką programu "Discostacja" na kanale iTV oraz zagrała w teledysku do piosenki „Czegoś ciągle mi brak” zespołu disco polo Mega Dance. Pojawiła się także w klipach do dwóch innych utworów grupy – „Siódme niebo” i „Jesteś już przy mnie”.
W listopadzie 2013 premierę miał teledysk do utworu Donatana i Cleo „My Słowianie”, w którym wystąpiła m.in. Ciupa. Wideoklip zyskał popularność w kraju. W lutym 2014 pojawiła się na okładce marcowego numeru magazynu „CKM”.
W maju 2014 wystąpiła z Donatanem i Cleo podczas półfinału i finału 59. Konkursu Piosenki Eurowizji organizowanego w Kopenhadze. Występ ze względu m.in. na skąpy strój Ciupy oraz jej prowokacyjne gesty podczas prania na tarce był szeroko komentowany w międzynarodowych mediach, a kreacja Ciupy została określona przez redakcję dziennika „Aftonbladet” jako „seksistowska”. Występ w konkursie zapewnił jej szeroką rozpoznawalność w mediach. W czerwcu została prezenterką telewizji 4fun.tv, dla której prowadziła pasma wakacyjne: "Summer Hits", "Summer Music" i "Summer Party". W tym samym miesiącu zdobyła tytuł Miss Małopolski 2014, dzięki czemu została dopuszczona do udziału w wyborach Miss Polonia, jednak zrezygnowała z udziału w nich. We wrześniu wystąpiła w teledysku do utworu Donatana, Cleo i zespołu Enej „Brać”. Jesienią poprowadziła program muzyczny "Hot Music" na kanale 4fun.tv.
Wiosną 2015 brała udział w pierwszej edycji programu rozrywkowego telewizji Polsat "Celebrity Splash!", odpadła w pierwszym ćwierćfinale, zajmując dziewiąte miejsce. W kwietniu ponownie pojawiła się na okładce magazynu „CKM”, a w maju była sekretarką prezentującą wyniki polskiego głosowania w finale 60. Konkursu Piosenki Eurowizji w Wiedniu; jej prezentacja spotkała się z negatywnym odbiorem mediów ze względu na słabą znajomość języka angielskiego. W 2016 ukończyła studia magisterskie w Społecznej Akademii Nauk w Łodzi. Jej praca magisterska dotyczyła wpływu diety na wygląd oraz kondycję skóry. W 2017 wystąpiła jako dama w jednym z odcinków programu TTV "Damy i Wieśniaczki". Od 2019 jest prezenterką w Eska TV. W 2022 zagrała w teledysku do singla „Wartości” Kubańczyka i Eweliny Lisowskiej.
Życie prywatne.
Do 2019 była związana z youtuberem Dannym Ferrerim. Następnie w latach 2019-2022 jej życiowym partnerem był raper, Kubańczyk.

</doc>
<doc id="3681065" url="https://pl.wikipedia.org/wiki?curid=3681065" title="Kościół San Giacomo di Rialto">
Kościół San Giacomo di Rialto

Kościół San Giacomo di Rialto (wł. Chiesa di San Giacomo di Rialto - Kościół św. Jakuba Apostoła w Rialto) – rzymskokatolicki kościół w Wenecji, w Patriarchacie Wenecji. 
Człon „Rialto” w wezwaniu, wskazujący nazwę miejsca, na którym kościół ten się znajduje, został dodany dla odróżnienia go od innego kościoła pod tym samym wezwaniem, San Giacomo dall’Orio.
Z powodu swych niewielkich rozmiarów nazywany potocznie przez Wenecjan "San Giacometo" 
Jest najstarszym kościołem miasta. Zbudowany według tradycji po raz pierwszy w roku 421, roku założenia Wenecji. Dwa najbardziej charakterystyczne elementy jego konstrukcji to ogromny zegar na fasadzie z 1410 roku i osobliwy gotycki ganek.
Historia.
Według tradycji San Giacomo di Rialto jest najstarszym kościołem w Wenecji - napis na filarze z lewej strony prezbiterium wymienia datę 421. Legenda posuwa się jeszcze dalej twierdząc, że kościół został konsekrowany w południe 25 marca, w święto Zwiastowania Pańskiego, która to data uważana jest zarazem za moment założenia Città di Rivo Alto, zalążka późniejszej Wenecji. Budowa kościoła przypisywana jest stolarzowi o imieniu Candioto lub Etinopo, który po uratowaniu się z poważnego pożaru, ślubował św. Jakubowi, że zbuduje kościół jemu poświęcony. Informacja o przebudowie jest niejasna. Ze starożytnego kościoła nic nie pozostało, a obecny kościół został zbudowany w czasie panowania doży Domenica Selva (1071–1084) i ponownie konsekrowany w roku 1177. Pożar z 1514 roku, który zniszczył większą część rynku, nie ogarnął jednak kościoła; musiał on jednak być zniszczony, skoro poddano go restauracji restauracji w 1531 roku. Inicjatorem odnowy był pewien bogaty mieszczanin, Natale Regia, który w 1503 roku został mianowany księdzem w tym kościele. Po jego śmierci w 1532 roku rozgorzał spór pomiędzy władzami miasta a Patriarchą o prawo do nominacji jego następcy. Spór ten rozstrzygnął dopiero papież Klemens VII zarządzając, iż kapłan w kościele ma być mianowany przez dożę i musi wywodzić się wyłącznie spośród rodowitych Wenecjan.
Ponowna restauracja kościoła miała miejsce w latach 1599–1601. Poprawiono wówczas oświetlenie wnętrza i wstawiono kilka ciężkich, barokowych ołtarzy. Oryginalne mozaiki nie zachowały się. 
W 1933 roku została usunięta empora na wewnętrznej stronie fasady. 
San Giacomo zawsze był postrzegany jako „kościół rynkowy”, a jego ołtarze zostały poświęcone różnym cechom kupców i rzemieślników. XII-wieczny napis w kształcie krzyża na zewnętrznej ścianie absydy stwierdza, iż „kupcy mają być uczciwi w swoich interesach i dokładni w ważeniu”.
Architektura.
Kościół został zbudowany na planie krzyża greckiego, z trzema nawami jednakowej szerokości i centralnie umieszczoną kopułą. W części apsydialnej znajdują się trzy kaplice. Jest najstarszym kościołem miasta; być może z uwagi na to jego późniejsze przebudowy nie naruszyły jego pierwotnego rozplanowania, które było następnie powtarzane w kościołach XV- i XVI-wiecznych.
Wygląd zewnętrzny.
Skromna fasada kościoła, ozdobiona wielkim zegarem słonecznym, poprzedzona jest XV-wiecznym gankiem z drewnianym architrawem, podtrzymywanym przez 5 kolumn o kapitelach gotyckich. Ganrk jest jednym z zaledwie dwóch drewnianych gotyckich ganków, jakie zachowały do dziś w stanie nienaruszonym w weneckich kościołach (ten drugi jest w kościele San Nicolò dei Mendicoli). Został odnowiony w 1958 roku. 24-godzinny zegar, umieszczony powyżej XVII-wiecznych okien, pochodzi z 1410 roku, a 1749 roku został odnowiony.
Kampanila.
Oryginalna dzwonnica została zniszczona przez pożar z 1514 roku. Obecna wieża w stylu rzymskim została zbudowana w 1749 roku. Poniżej dzwonów znajduje się gotycka płaskorzeźba Matki Boskiej z Dzieciątkiem z początku XVI wieku.
Wnętrze.
W niewielkim, urokliwym wnętrzu nie ma wielkich dzieł sztuki. Pomimo przebudów kościół zachował swój pierwotny kształt. Pozostałością XI-wiecznego kościoła są greckie, marmurowe kolumny z wenecko-bizantyńskimi kapitelami.
Muzyka w kościele.
W 1571 roku niemieccy kupcy świętowali przez trzy dni zwycięstwo w bitwie pod Lepanto. Z tej okazji zamówili u Andrei Gabrielego okolicznościową mszę, która została wykonana pod dyrekcją kompozytora na specjalnej scenie zbudowanej przed kościołem. Teren Rialto już od średniowiecza był miejscem, w którym skupiały się szkoły muzyczne i taneczne. Kościół San Giacomo również i obecnie wykorzystywany jest jako sala koncertowa.
Bibliografia.
 

</doc>
<doc id="3681067" url="https://pl.wikipedia.org/wiki?curid=3681067" title="Leesthorpe">
Leesthorpe

Leesthorpe – przysiółek w Anglii, w Leicestershire. Leży 6,7 km od miasta Melton Mowbray, 22,4 km od miasta Leicester i 142,8 km od Londynu. W latach 1870–1872 osada liczyła 53 mieszkańców. Leesthorpe jest wspomniana w Domesday Book (1086) jako "Luvestorp".

</doc>
<doc id="3681072" url="https://pl.wikipedia.org/wiki?curid=3681072" title="Chadżybej">
Chadżybej



</doc>
<doc id="3681073" url="https://pl.wikipedia.org/wiki?curid=3681073" title="Jewhen Pochlebajew">
Jewhen Pochlebajew



</doc>
<doc id="3681075" url="https://pl.wikipedia.org/wiki?curid=3681075" title="Jan Olsson (ur. 1944)">
Jan Olsson (ur. 1944)

 
Jan Viktor Olsson (ur. 18 marca 1944 w Kungshamn) – szwedzki piłkarz występujący na pozycji pomocnika. Trener piłkarski.
Kariera klubowa.
Olsson karierę rozpoczynał w sezonie 1965 w drugoligowym zespole GAIS. W debiutanckim sezonie awansował z nim do pierwszej ligi. Graczem GAIS był przez 5 sezonów. W 1969 roku przeszedł do niemieckiego Stuttgartu. W Bundeslidze zadebiutował 16 sierpnia 1969 w zremisowanym 1:1 pojedynku z Werderem Brema. 23 sierpnia 1969 w zremisowanym 1:1 spotkaniu z Duisburgiem strzelił pierwszego gola w Bundeslidze. W 1970 roku otrzymał nagrodę Guldbollen dla Szwedzkiego Piłkarza Roku. W Sttutgarcie spędził dwa sezony. Następnie wrócił do GAIS, z którym w sezonie 1971 awansował z drugiej ligi do pierwszej. W 1975 roku odszedł do innego pierwszoligowca, Örgryte IS. W sezonie 1976 spadł z nim do drugiej ligi, a w 1977 roku zakończył karierę.
Kariera reprezentacyjna.
W reprezentacji Szwecji Olsson zadebiutował 25 czerwca 1967 w zremisowanym 1:1 pojedynku Mistrzostw Nordyckich z Danią. W 1970 roku został powołany do kadry na Mistrzostwa Świata. Zagrał na nich w meczach z Włochami (0:1) oraz Izraelem (1:1), a Szwecja zakończyła turnieju na fazie grupowej.
26 maja 1971 w wygranym 1:0 meczu eliminacji Mistrzostw Europy 1972 z Austrią strzelił swojego jedynego gola w kadrze. W latach 1967-1973 w drużynie narodowej rozegrał 23 spotkania.

</doc>
<doc id="3681077" url="https://pl.wikipedia.org/wiki?curid=3681077" title="Krogulczyk drobny">
Krogulczyk drobny

Krogulczyk drobny, jastrząb drobny, krogulec drobny ("Microspizias superciliosus") – gatunek ptaka z rodziny jastrzębiowatych (Accipitridae). Mały ptak drapieżny, zamieszkujący wilgotne lasy nizinne w Ameryce Środkowej i Południowej. Poluje głównie na ptaki, w szczególności na kolibry. Nie jest zagrożony wyginięciem. Pomimo dużego zasięgu jest rzadko spotykany i słabo poznany, z bardzo małą ilością danych na temat jego zachowania oraz rozmnażania.
Zasięg występowania.
Krogulczyk drobny występuje w zależności od podgatunku:
Taksonomia.
Gatunek po raz pierwszy, zgodnie z zasadami nazewnictwa binominalnego, opisał w 1766 roku szwedzki przyrodnik Karol Linneusz w 12. edycji swego dzieła "Systema Naturae", nadając mu nazwę "Falco superciliosus". Jako miejsce typowe odłowienia holotypu Linneusz wskazał Surinam (łac. „habitat in Surinamo”). Podgatunek "fontainieri" został formalnie opisany w 1853 roku przez francuskiego przyrodnika Karola Lucjana Bonaparte pod nazwą "Accipiter fontainieri". Bonaparte nie podał lokalizacji miejsca typowego; w 1949 roku Carl Eduard Hellmayr i Henry Boardman Conover wykazali, że holotyp pochodził z Santa Cruz, w Magdalenie w Kolumbii.
Większość źródeł systematycznych zalicza krogulczyka drobnego do rodzaju "Accipiter", lecz badania szkieletu poparte danymi genetycznymi sugerują, że gatunek ten nie należy do rodzaju "Accipiter" i być może nie jest bliżej związany z żadną z grup w obrębie Accipitrini. Storrs L. Olson zasugerował umieszczenie "A. superciliosus" w monotypowym rodzaju "Hieraspiza", lecz gatunkiem typowym tego rodzaju był już "Accipiter virgatus"; mianowany nim przez autora opisu rodzaju ("Hieraspiza") Johanna Jakoba Kaupa, stąd zachodziła potrzeba utworzenia nowej nazwy rodzajowej dla ww. gatunku. W 2021 roku Sangster i współpracownicy, bazując na wielu analizach filogenetycznych, utworzyli dla "M. superciliosus" i "M. collaris" nowy rodzaj "Microspizias".
Krogulczyk drobny ma dużą przerwę w kości kruczej, czym różni się od innych gatunków z rodzaju "Accipiter". Różni się także od typowych krogulców różnymi szczegółami anatomii i sekwencją DNA. W związku z tym jego pierwotna klasyfikacja w obrębie rodzaju "Hieraspiza" może być bardziej odpowiednia.
Rozpoznano dwa podgatunki o różnym zasięgu występowania.
Morfologia.
Długość ciała 24–27,5 cm, rozpiętość skrzydeł 38–48 cm. Wyraźny dymorfizm płciowy: samice są większe od samców o 5–26% i cięższe, być może nawet o 60%. Pozostałe wymiary przedstawia tabelka:
Mały ptak drapieżny. Górne części ciała u dorosłych samców ciemnoszare, głowa szara z jaśniejszą brwią, korona i kark czarniawe. Gardło białe, spód ciała, w tym wewnętrzna strona skrzydeł, biały z ciemnymi paskami (najwięcej na udach). Ogon ciemny z trzema bladoszarymi paskami i wąską białą końcówką, która szybko blednie. Dziób szary, nogi i woskówka żółte, tęczówki jasnoczerwone. Dorosłe samice podobne, ale górne części ciała są bardziej brązowe, spód ciała jest bardziej kremowy, a paski brązowoszare. Osobniki młodociane występują w dwóch odmianach barwnych, brązowej i rudej (patrz: polimorfizm). U przedstawicieli odmiany brązowej górne części ciała brązowe, głowa szara, ogon z białą końcówką i trzema szarobrązowymi paskami; spód ciała kremowobiały z jasnobrązowymi paskami, gardło zwykle kremowe. U młodych odmiany rudej (znacznie rzadszej) górne części ciała rudawe z ciemnymi plamami na plecach i skrzydłach, spód koloru rudego. Ptaki z podgatunku "fontainieri" są ciemniejsze i nieco mniejsze, z krótszym ogonem.
Głos.
Mało danych, zarejestrowano przenikliwe „keer-keer-keer...”, słabsze „cree-cree” lub szybsze i wzburzone serie dźwięków „klee-e, klee-e”.
Ekologia i zachowanie.
Siedlisko i pokarm.
Krogulczyk drobny zamieszkuje głównie środkowe piętro skraju tropikalnego lasu oraz polany, przylegające do lasów plantacje i lasy wtórne; najwyraźniej unika gęstego lasu. Wznosi się nad koronami drzew. Żyje pojedynczo lub w parach. Prawdopodobnie przebywa głównie poniżej 800 m n.p.m., ale lokalnie może występować na 1200 m, 1500 m, a nawet 1800 m n.p.m. Nie zaobserwowano migracji.
W pogodne poranki (i czasami późne popołudnia) krogulczyk drobny wygrzewa się niekiedy na wysokiej, odsłoniętej gałęzi. Sporadycznie pary wygrzewają się wspólnie. Zwykle jednak jest to gatunek skryty i łatwo go przeoczyć. Na ogół wypatruje swoją ofiarę z gałęzi, umieszczonej gdziekolwiek od najniższego piętra po korony drzew, choć najczęściej wybiera te w środkowej części piętra lasu. Podczas polowania na niskich wysokościach często szybko przeskakuje z jednej gałęzi na kolejną; jest to szybki lotnik.
Istnieje bardzo niewiele dostępnych danych na temat diety krogulczyka drobnego. Bardzo długie palce sugerują wysoce wyspecjalizowanego drapieżnika w polowaniu na ptaki, co nie odróżnia go od innych przedstawicieli jastrzębiowatych; żołądek jednego osobnika zawierał upolowane gryzonie. Poluje na kolibry i małe wróblowe, zazwyczaj atakując je błyskawicznie z ukrycia, gdy te pojawiają się w jego zasięgu lub też zasadza się na małe ptaki siedzące na gałęzi. Obserwowano osobniki, które potrafią zapamiętywać ulubione gałęzie kolibrów i tam na nie czatować. Znane są również ataki na dzięcioła złotowąsego ("Picus chrysochloris"), jak i upolowanie bentewi wielkiego ("Pitangus sulphuratus").hu
Lęgi.
Dane na temat lęgów są bardzo niekompletnie; w północnej części zasięgu prawdopodobnie sezon rozrodczy przypada od lutego do czerwca, w południowej Kolumbii od października do stycznia obserwowano ptaki przenoszące patyki, osobniki w kondycji rozrodczej obserwowano w październiku i w lutym; w Panamie znaleziono jedno gniazdo. W Manaus w północno-środkowej Brazylii zaobserwowano dobrze odkarmione pisklęta w sierpniu (połowa pory suchej). Gniazdo z patyków znajdowało się na wysokim drzewie. W Wenezueli odnotowano, jak jedna para zajęła porzucone gniazdo tarczownika ("Busarellus nigricollis"). W Panamie samica zniosła jedno jajo, natomiast w południowo-zachodniej Brazylii trzy.
Status i zagrożenia.
W Czerwonej księdze gatunków zagrożonych Międzynarodowej Unii Ochrony Przyrody (IUCN) został zaliczony do kategorii LC („najmniejszej troski”, ang. "Least Concern"). Według szacunków organizacji Partners in Flight z 2019 roku liczebność populacji mieści się w przedziale 50–500 tysięcy dorosłych osobników, a jej trend jest spadkowy. Ze względu na występowanie w trudno dostępnych miejscach i skryty tryb życia, jest to ptak rzadko spotykany. Status jest bardzo słabo poznany, ale z uwagi na duży zasięg i tendencję do wykorzystywania jako siedlisk lasów wtórnych, populacja tego ptaka nie powinna znajdować się w niebezpieczeństwie. IUCN szacuje wielkość zasięgu tego gatunku na 13 800 000 km². Lokalnie uznawany za gatunek rzadki, np. w stanie Santa Catarina w południowo-wschodniej Brazylii. Przed rokiem 1995 w Paragwaju tylko pięciokrotnie odnotowano pojawienie się tego ptaka, a do 1996 roku w drugim co do wielkości boliwijskim departamencie Beni odnotowano go tylko czterokrotnie.

</doc>
<doc id="3681079" url="https://pl.wikipedia.org/wiki?curid=3681079" title="Accipiter superciliosus">
Accipiter superciliosus



</doc>
<doc id="3681080" url="https://pl.wikipedia.org/wiki?curid=3681080" title="Krogulec drobny">
Krogulec drobny



</doc>
<doc id="3681081" url="https://pl.wikipedia.org/wiki?curid=3681081" title="Louth (Lincolnshire)">
Louth (Lincolnshire)



</doc>
<doc id="3681083" url="https://pl.wikipedia.org/wiki?curid=3681083" title="Charlotte Sullivan">
Charlotte Sullivan

 Charlotte Sullivan (ur. 21 października 1983 w Toronto) – kanadyjska aktorka filmowa i telewizyjna.

</doc>
<doc id="3681085" url="https://pl.wikipedia.org/wiki?curid=3681085" title="Stickney (Lincolnshire)">
Stickney (Lincolnshire)



</doc>
<doc id="3681086" url="https://pl.wikipedia.org/wiki?curid=3681086" title="Walfredo Reyes Jr.">
Walfredo Reyes Jr.

Walfredo Reyes Jr. (ur. 18 grudnia 1955 w Hawanie) – kubański perkusista. Współpracował m.in. z takimi wykonawcami jak: Santana, Chicago, Tania Maria, Sergio Mendes, David Lindley, Jackson Browne, Jimmy Barnes, Boz Scags, Ricki Lee Jones, Traffic, Steve Winwood, Ricky Martin, Christina Aguilera, Johnny Hallyday, Robbie Robertson, Jerry Hey, Gary Grant, Lenny Castro, Michael Thompson, Joe Sample, Jeffrey „Woody” Jimmy Barnes, J.R. Robinson, John Pena, Dan Higgins, Richard Garcia, Les Elgart, Walfredo Reyes, Alex Acuña, Marcos Loya, Nestor Torres, Neal Schon oraz Doug Cameron.
Jego ojciec Walfredo de los Reyes Sr. i brat - Daniel de los Reyes również są muzykami.

</doc>
<doc id="3681088" url="https://pl.wikipedia.org/wiki?curid=3681088" title="Robert Ciborowski">
Robert Ciborowski

Robert Władysław Ciborowski (ur. 27 czerwca 1967 w Gdańsku) – polski ekonomista, profesor nauk ekonomicznych, w kadencjach 2016–2020 i 2020–2024 rektor Uniwersytetu w Białymstoku.
Życiorys.
Ukończył studia ekonomiczne, po czym w 1993 podjął pracę zawodową na białostockiej Filii Uniwersytetu Warszawskiego, a w 1997 na nowo powołanym Uniwersytecie w Białymstoku. Na UwB w 1998 uzyskał stopień doktora nauk ekonomicznych na podstawie pracy pt. "Innowacje techniczne a system funkcjonowania gospodarki (na przykładzie Wielkiej Brytanii)". Również na tej uczelni habilitował się w 2005 w oparciu o dorobek naukowy i rozprawę pt. "Wpływ zmian w polityce ekonomicznej i globalizacji na postęp techniczny i konkurencyjność gospodarki Wielkiej Brytanii". Odbył staż naukowy na University of Sussex. 29 stycznia 2018 otrzymał tytuł naukowy profesora. Specjalizuje się w zagadnieniach z zakresu ekonomii politycznej, ekonomiki innowacji i polityki gospodarczej.
Na Uniwersytecie w Białymstoku w 2006 doszedł do stanowiska profesora nadzwyczajnego. W latach 2002–2005 był prodziekanem Wydziału Ekonomii i Zarządzania, następnie do 2012 pełnił funkcję jego dziekana. W latach 2005–2014 był kierownikiem Zakładu Systemów Ekonomicznych, w 2015 stanął na czele Katedry Ekonomii Politycznej. W 2012 objął funkcję prorektora UwB ds. ekonomicznych. W 2016 został wybrany na rektora tej uczelni na czteroletnią kadencję. W 2020 uzyskał reelekcję na drugą kadencję.
Wykładał także w Wyższej Szkole Ekonomicznej w Białymstoku, Wyższej Szkoły Finansów i Zarządzania w Białymstoku i Państwowej Wyższej Szkole Informatyki i Przedsiębiorczości w Łomży. Członek Polskiego Towarzystwa Ekonomicznego oraz Towarzystwa Ekonomistów Polskich.

</doc>
<doc id="3681090" url="https://pl.wikipedia.org/wiki?curid=3681090" title="Obelisk w Płochocinie">
Obelisk w Płochocinie

Obelisk w Płochocinie – Miejsce Pamięci Narodowej upamiętniające tragiczną śmierć leśniczego Witolda Bielowskiego (1893–1939), który zginął przez rozstrzelanie. 
Znajduje się on w województwie kujawsko-pomorskim, powiecie świeckim, gminie Warlubie, w osadzie leśnej Płochocin. Obelisk upamiętnia wydarzenia związane z postacią dzielnego leśnika, patrona Gimnazjum Publicznego w Warlubiu Witolda Bielowskiego, które mały miejsce podczas II wojny światowej. Dotyczy on jego śmierci mężczyzny poprzez rozstrzelanie, za ukrywanie broni, która została znaleziona po nakazie przeszukania posesji leśnika. Nakaz został wydany po tym, gdy niemieccy żołnierze wydelegowani do naprawienia kranu w zamieszkiwanym przez Witolda i jego rodzinę mieszkaniu służbowym, natknęli się na ukryty pod wanną aparat radiowy. Podczas przesłuchań pomimo tortur, Witold nie wydał żadnego z członków Przysposobienia Wojskowego Leśników (organizacji patriotyczno-obronnej w czasach II wojny światowej, w której działali leśnicy Borów Tucholskich). 
Kamienny obelisk z marmurową tablicą, upamiętniający wyżej opisane wydarzenie, został ufundowany dzięki staraniom Gminnego Komitetu Ochrony Pamięci Walk i Męczeństwa, przy wydatnej pomocy leśników w miejscu egzekucji na polanie leśnej w Płochocinie. Uroczyście odsłonięty został w 43 rocznicę bestialskiego mordu j. 28 października 1982 na marmurowej tablicy znajduje się napis: "„W HOŁDZIE BESTIALSKO ZAMORDOWANEMU PRZEZ OKUPANTA HITLEROWSKIEGO 28 PAŹDZIERNIKA 1939 R. NADL. WITOLDOWI BIELOWSKIEMU W MIEJSCU KAŹNI SPOŁECZEŃSTWO GMINY WARLUBIE I LEŚNICY BORÓW TUCHOLSKICH”". 
Opiekunami tego Miejsca Pamięci Narodowej są: Nadleśnictwo Dąbrowa oraz Gimnazjum Publiczne im. Witolda Bielowskiego w Warlubiu.

</doc>
<doc id="3681095" url="https://pl.wikipedia.org/wiki?curid=3681095" title="Kościół św. Franciszka z Paoli w Rzymie">
Kościół św. Franciszka z Paoli w Rzymie

Kościół św. Franciszka z Paoli na Monti () − rzymskokatolicki kościół tytularny w Rzymie.
Świątynia ta jest kościołem rektoralnym parafii "Santa Maria ai Monti", kościołem tytularnym oraz regionalnym kościołem Kalabrii. Opiekę nad kościołem sprawują eremici minimici.
Lokalizacja.
Kościół znajduje się w I Rione Rzymu – Monti przy "Piazza San Francesco di Paola" 10. Kościół wraz z przyległym klasztorem sąsiadują z bazyliką św. Piotra w Okowach.
Patron.
Patronem świątyni jest św. Franciszek z Paoli – włoski zakonnik, założyciel minimitów, żyjący w latach 1416-1507.
Historia.
Pochodzący z Kalabrii ksiądz zakupił średniowieczny pałac, a następnie przekazał go minimitom, którzy założyli w nim klasztor w 1623 roku. Ponieważ zakonnicy potrzebowali kościoła, został on wybudowany według projektu Orazio Torriani. Niestety, ze względu na zbyt szczupłe fundusze, powstała świątynia okazała się za mała. W 1645 roku Olimpia Aldobrandini przekazała pokaźną sumę pieniędzy na budowę większego kościoła. Prace rozpoczęto w 1650 roku pod kierunkiem Giovanni Pietro Morandi. Nowa świątynia stała się kościołem parafialnym.
W XVIII wieku wnętrze kościoła zostało ozdobione sztukateriami przez Luigi Barattone. Jego dziełem jest również fasada oraz przebudowa klasztoru. Kościół konsekrował 10 lipca 1728 roku papież Benedykt XIII. Istniejąca przy kościele parafia została zlikwidowana w 1824 roku. Dwa lata później świątynię odnowiono na polecenie papieża Leona XI.
W 1953 roku Cesare Minestra przeprowadził renowację kościoła. W 1999 roku kościół został ogłoszony regionalnym kościołem dla Klabrii.
Architektura i sztuka.
Dzwonnica kościoła powstała w wyniku przekształcenia XII-wiecznej wieży (nazywanej "Torre dei Margani" lub "Torre dei Borgia"). Pozostawiono na niej średniowieczny herb oraz machikuły.
Fasada jest dwukondygnacyjna, przy czym dolna kondygnacja jest z trawertynu, natomiast górna została pokryta tynkiem. Dolną część fasady zdobią sztukaterie z XVIII wieku. Wejście flankuje para półokrągłych kolumn kompozytowych podtrzymujących trójkątny fronton. Wysokie nadproże zdobi głowa putta z festonami. Środkowa część dolnej kondygnacji jest nieco wysunięta do przodu i otoczona przez dwie pary prostokątnych jońskich pilastrów o kapitelach ozdobionych głowami putt i festonami. W bocznych częściach umieszczono edykuły, a na narożach znajdują się kolejne jońskie pilastry. Pilastry tej kondygnacji podtrzymują belkowanie z pustym fryzem. W centralnej części drugiej kondygnacji umieszczono prostokątne okno z frontonem i mniejsze okrągłe okno powyżej.
Kościół zbudowano na planie prostokąta. Ma on jedną nawę z trzema kaplicami różnej wielkości po obu bokach, największe są kaplice środkowe.
Wśród zasługujących na uwagę dzieł sztuki:
Kaplice boczne.
Kaplica św. Joachima i Anny
Pierwsza kaplica po prawej stronie jest poświęcona św. Joachimowi i Annie, rodzicom Maryi. Wizerunek w ołtarzu jest dziełem Filippo Luzi. Freski na suficie są autorstwa Onofrio Avellino, panel z centralny przedstawia "Apoteozę św. Anny". Po lewej stronie znajduje się drewniany krucyfiks z XVII wieku.
Kaplica św. Franciszka z Paoli
Druga kaplica po prawej stronie poświęcona jest św. Franciszkowi z Paoli. Aedicula pochodzi z 1700 roku. Obraz w ołtarzu przedstawia patrona kaplicy. Na sklepieniu i ścianach bocznych znajdują się freski Giuseppe Chiari. Sklepienie przedstawia świętego w chwale.
Kaplica św. Franciszka Salezego
Trzecia kaplica po prawej stronie poświęcona jest św. Franciszkowi Salezemu. Została ona ozdobiona freskami przez Antonio Grecoliniego. W ołtarzu przedstawiono patrona kaplicy składającego śluby tercjarskie.
Kaplica bł. Kacpra de Bono
Pierwsza kaplica po lewej stronie poświęcona jest bł. Kacprowi de Bono. W ołtarzu znajduje się wizerunek bł. Kacpra autorstwa Milione z 1787 roku. Kaplica była wcześniej dedykowana św. Józefowi i w ołtarzu dawniej znajdował się jego wizerunek autorstwa Onofrio Avellino. Malowidła na bocznych ścianach i sklepieniu są dziełem Pozzi – po prawej stronie "Sen Józefa", po lewej "Ucieczka do Egiptu", na sklepieniu "Bóg Ojciec".
Kaplica św. Mikołaja Saggio
Druga kaplica po lewej stronie poświęcona jest św. Mikołajowi Saggio. Dawniej dedykowana była Niepokalanemu Poczęciu. Po beatyfikacji Mikołaja Saggio jego relikwie umieszczono w porfirowej urnie pod ołtarzem, ale zostały zabrane do sanktuarium w Paoli w 2010 roku. W ołtarzu znajduje się wizerunek patrona kaplicy, będący dziełem Francesco Manno z 1786 roku. Zastąpił on dzieło Stefano Pozzi. Na bocznych ścianach znajduje się "Narodzenie" i "Pokłon Trzech Króli" Pozzi, który również wykonał "Wniebowzięcie" w sklepieniu sufitowym.
Kaplica św. Michała
Trzecia kaplica po lewej stronie została dedykowana św. Michałowi. Znajduje się w niej polichromowany marmurowy ołtarz z obrazem przedstawiającym św. Michała Archanioła autorstwa Stefano Peruginiego. Pozostałe obrazy w kaplicy są autorstwa Giacomo Trigi.
Kardynałowie diakoni.
Kościół św. Franciszka z Paoli na Monti jest jednym z kościołów tytularnych nadawanych kardynałom-diakonom ("Titulus Sancti Francisci a Paula ad Montes"). Tytuł ten został ustanowiony 7 czerwca 1967 roku przez Pawła VI.

</doc>
<doc id="3681100" url="https://pl.wikipedia.org/wiki?curid=3681100" title="Motocyklowe Mistrzostwa Świata 1950">
Motocyklowe Mistrzostwa Świata 1950

Motocyklowe Mistrzostwa Świata 1950 – drugi sezon motocyklowych mistrzostw świata.

</doc>
<doc id="3681101" url="https://pl.wikipedia.org/wiki?curid=3681101" title="Susana Costa">
Susana Costa

Susana Cristina Saíde da Costa (ur. 22 września 1984 w Setúbal) – portugalska lekkoatletka specjalizująca się w trójskoku.
Srebrna medalistka igrzysk Luzofonii (2006) oraz mistrzyni czempionatu ibero-amerykańskiego (2012). W 2016 była piąta na mistrzostwach Europy oraz zajęła 9. miejsce w finałowym konkursie igrzysk olimpijskich w Rio de Janeiro, natomiast rok później była siódma na halowym czempionacie Starego Kontynentu w Belgradzie i jedenasta na światowym czempionacie w Londynie.
Wielokrotna mistrzyni Portugalii oraz reprezentantka kraju w pucharze Europy i drużynowych mistrzostwach Europy.
Rekordy życiowe: stadion – 14,35 (5 sierpnia 2017, Londyn); hala – 14,43 (3 marca 2019, Glasgow).

</doc>
<doc id="3681103" url="https://pl.wikipedia.org/wiki?curid=3681103" title="Wt%">
Wt%



</doc>
<doc id="3681104" url="https://pl.wikipedia.org/wiki?curid=3681104" title="Vol%">
Vol%



</doc>
<doc id="3681105" url="https://pl.wikipedia.org/wiki?curid=3681105" title="Mol%">
Mol%



</doc>
<doc id="3681106" url="https://pl.wikipedia.org/wiki?curid=3681106" title="Yordanis Duranona">
Yordanis Duranona



</doc>
<doc id="3681108" url="https://pl.wikipedia.org/wiki?curid=3681108" title="Antonios Mastoras">
Antonios Mastoras



</doc>
<doc id="3681109" url="https://pl.wikipedia.org/wiki?curid=3681109" title="Talles Silva">
Talles Silva



</doc>
<doc id="3681110" url="https://pl.wikipedia.org/wiki?curid=3681110" title="German Chiaraviglio">
German Chiaraviglio



</doc>
<doc id="3681111" url="https://pl.wikipedia.org/wiki?curid=3681111" title="Vitezslav Veselý">
Vitezslav Veselý



</doc>
<doc id="3681112" url="https://pl.wikipedia.org/wiki?curid=3681112" title="Wołha Sudarawa">
Wołha Sudarawa



</doc>
<doc id="3681113" url="https://pl.wikipedia.org/wiki?curid=3681113" title="Jekaterina Konewa">
Jekaterina Konewa



</doc>
<doc id="3681114" url="https://pl.wikipedia.org/wiki?curid=3681114" title="Swietłana Radziwił">
Swietłana Radziwił



</doc>
<doc id="3681116" url="https://pl.wikipedia.org/wiki?curid=3681116" title="Obol zmarłych">
Obol zmarłych

Obol zmarłych lub obol Charona – moneta stanowiąca formę zapłaty za usługi dla duszy w zaświatach.
Historia.
Według mitologii greckiej Charon przewoził dusze zmarłych swą łodzią przez podziemną rzekę Styks do Hadesu. 
Obrządek pogrzebowy związany z tą wiarą nakazywał żywym wsunięcie zmarłemu do ust lub do ręki obola, lub innego drobnego pieniążka, aby ten miał czym zapłacić za przeprawę przewoźnikowi.
We wczesnym średniowieczu wyposażanie zmarłego w monetę widoczne było na cmentarzach rzędowych u ludów pogańskich, skandynawskich wikingów i Finów. Zwyczaj ten odżywał również na terenach świeżo schrystianizowanych, jak Polska, Czechy, Morawy, Węgry. W Polsce jako najwcześniejsze "obole zmarłych" spotykane są denary i dirhemy arabskie z przełomu X/XI wieku odnajdywane w grobach zakładanych na osi północ-południe na cmentarzyskach wikingów w Kałdusie i Bodzi.
Na podstawie takich elementów kultury, jak obole wkładane zmarłym do ust czy też pochówki w kamiennej obstawie lub sarkofagu, 
toczą się w nauce przypuszczenia o przynależności etnicznej zmarłego.

</doc>
<doc id="3681118" url="https://pl.wikipedia.org/wiki?curid=3681118" title="Felix Latzke">
Felix Latzke

 
Felix Latzke (ur. 1 lutego 1942 w Wiedniu) – austriacki piłkarz, a także trener.
Kariera piłkarska.
Jako junior Latzke grał w Wackerze Wiedeń. Następnie występował w SV Straßenbahn, a w 1961 roku został graczem Admiry Wiedeń. Zdobył z nią mistrzostwo Austrii (1966), a także dwa Puchary Austrii (1964, 1966). W 1972 roku zakończył karierę.
Kariera trenerska.
Po zakończeniu kariery piłkarza, Latzke został asystentem trenera w drużynie Admira/Wacker. Następnie, już samodzielnie trenował LASK Linz, VOEST Linz oraz Admirę/Wacker.
W 1982 roku wraz z Georgiem Schmidtem prowadził reprezentację Austrii. W roli selekcjonera zadebiutował 24 marca 1982 w wygranym 3:2 towarzyskim meczu z Węgrami. Kadrę Austrii poprowadził także na Mistrzostwach Świata 1982. Rozegrała ona na nich 5 spotkań: z Chile (1:0), Algierią (2:0), RFN (0:1), Francją (0:1) i Irlandią Północną (2:2), po czym odpadła z turnieju w drugiej rundzie. Zespół Austrii Latzke poprowadził łącznie w ośmiu meczach.
Potem był szkoleniowcem zespołów takich jak SC Eisenstadt, Wacker Innsbruck, SV Waldhof Mannheim, VfB Mödling, First Vienna, SK Vorwärts Steyr, Stahl Linz, Wiener SC, SC Ostbahn XI oraz na koniec kariery, ponownie SC Eisenstadt.

</doc>
<doc id="3681122" url="https://pl.wikipedia.org/wiki?curid=3681122" title="Punkty korpometryczne">
Punkty korpometryczne

Punkty korpometryczne (znaczniki, punkty referencyjne) – punkty w obrębie pola znaku, które określają współrzędne obwiedni (linie wyznaczające kształt litery) w cyfrowej postaci pisma. Zmiana punktów korpometrycznych pozwala kształtować obraz litery w fontach komputerowych. Punktami korpometrycznymi są: początek linii zamkniętej, znaczniki przejścia prostej w krzywą, znacznik kątów, znacznik przebiegu linii krzywej. Zmiana położenia takich punktów w danej literze oraz zmiana ich atrybutów (za pomocą specjalnych programów komputerowych) pozwala na swobodną modyfikację liter i całych fontów.

</doc>
<doc id="3681123" url="https://pl.wikipedia.org/wiki?curid=3681123" title="Święta Anna (malowidło z Faras)">
Święta Anna (malowidło z Faras)

Święta Anna – nubijskie malowidło ścienne datowane na okres od VIII do I połowy IX wieku, wykonane temperą na tynku mułowym w technice al secco. Anonimowe dzieło odnaleziono w katedrze w Faras na terenie dawnej Nubii w dzisiejszym Sudanie. 
Malowidło zostało odkryte przez polski zespół archeologów w czasie jednej z kampanii archeologicznych prowadzonych w latach 60. XX wieku pod patronatem UNESCO (tzw. Kampanii Nubijskiej lub Akcji Nubijskiej) podczas prac prowadzonych w Faras. Od 1964 roku znajduje się w zbiorach Muzeum Narodowego w Warszawie. Jest eksponowane w Sali VI Galerii Faras im. Profesora Kazimierza Michałowskiego. 
Wizerunek świętej Anny z Faras wykorzystywano jako logo Muzeum Narodowego w Warszawie.
Dzieło w pierwotnym miejscu.
Malowidło z wizerunkiem świętej Anny znajdowało się "in situ" na północnej ścianie nawy północnej na wysokości 3 metrów od poziomu posadzki. Znajdowało się ono na pierwszym tynku i przykryte było drugą jego warstwą z kompozycją Królowej Marthy. Nawa północna w katedrze w Faras mogła być przeznaczona dla kobiet. Wizerunek świętej Anny nie był jedynym prezentowanym tam wizerunkiem kobiety – widniały tam również przedstawienia fundatorek, świętych niewiast, królowych, męczennic, matek i uzdrowicielek. Wiele z nich najpewniej służyło pobożności prywatnej.
Ikonografia przedstawienia.
Święta Anna jest malowidłem zachowanym fragmentarycznie, przedstawia głowę i fragment ramion świętej, widoczna jest również górna część prawej dłoni trzymanej przy ustach. Być może święta Anna przedstawiona była w całej postaci – stojąca lub tronująca. 
Opis wizerunku świętej.
Według K. Michałowskiego postać ubrana jest w purpurowy maforion, czyli rodzaj płaszcza z kapturem. Fałdy kaptura maforionu oznaczono czarnymi kreskami. Kaptur jest wewnątrz jasnożółty, pokryty jasnofioletowymi fałdami. Czepiec Anny ukazano jako żółty woal między kapturem a twarzą. Twarz świętej jest podłużna, nos długi i prosty, cieniowany z prawej fioletową kreską, która schodzi od łuków brwi. Koniec nosa został zaznaczony czarną, zakrzywioną linią. Podkreślone ciemnofioletowym konturem kąciki ust świętej opadają ku dołowi. Szeroko rozwarte oczy mają duże, czarne źrenice otoczone purpurową i czarną kreską. Dolne powieki wykonano jasnofioletową farbą, górne – ciemnofioletową. Pierwotnie brwi namalowano jasnym fioletem, a następnie pociągnięto je czarną farbą, co dało efekt ciemnej purpury. W tle głowy brakuje nimbu, który występuje zazwyczaj w przedstawieniach świętych. Ręka Anny ma długie, wąskie palce wykonane z pomocą jasnożółtej farby i otoczone konturem w kolorze fioletowym. Prawa dłoń świętej podtrzymuje jej podbródek, a palec wskazujący z zaznaczonym paznokciem położony jest na ustach.
Źródła literackie a ikonografia świętej Anny.
Źródła kanoniczne nie wspominają o świętej Annie. Postać ta pojawia się natomiast w Protoewangelii Jakuba – apokryfie z końca II lub początku III wieku napisanym w języku greckim, przełożonym na wiele języków zarówno na Wschodzie, jak i Zachodzie, a także w Ewangelii Pseudo-Mateusza i innych źródłach apokryficznych. W apokryfach tych opisywane są wydarzenia związane z narodzinami i dzieciństwem Matki Boskiej, wzorowane na Starym Testamencie, gdzie narodziny patriarchów biblijnych przedstawiano jako skutek Boskiego działania poprzez przezwyciężenie kobiecej bezpłodności. Święta Anna i jej małżonek, święty Joachim, pobożny Żyd z rodu Dawida, nie mieli potomków, co w ówczesnym społeczeństwie żydowskim uważano za hańbę. Dzięki modlitwom i wierze w interwencję Boską Anna w podeszłym wieku poczęła i urodziła córkę, która później została matką Jezusa Chrystusa. Annę i Joachima w późniejszej tradycji nazywano Theopatores, czyli Przodkami Boga. Tradycja znana również na terenach Egiptu umiejscawiała narodziny Marii w Betlejem uważanym za miejscowość pochodzenia św. Anny. 
Kult świętej Anny w Nubii.
Przypuszcza się, że kult świętej Anny był żywy w dawnej Nubii. Przede wszystkim wiązał się z faktem, iż Anna była matką Marii, a zatem przodkinią Jezusa Chrystusa. B. Mierzejewska twierdzi, że Nubijki ze względu na cudowne poczęcie córki przez świętą modliły się do niej z nadzieją na jej wstawiennictwo i wysłuchanie. Prośby mogły dotyczyć potomstwa, pomyślnego rozwiązania oraz zdrowia i życia własnego i swych dzieci. 
Inne wizerunki świętej Anny na terenie Nubii.
Drugi wizerunek świętej Anny w katedrze w Faras.
O istnieniu kultu matki Marii świadczyć może umieszczenie jej wizerunku na drugiej warstwie tynku w tej samej nawie. To drugie malowidło jest późniejsze i przedstawia świętą tronującą z małą Marią na kolanach, być może w pozycji karmienia dziecka piersią. Zachowany fragment malowidła – zaplecka tronu oraz legenda określająca przedstawioną postać – znajduje się w Narodowym Muzeum Sudanu w Chartumie. 
Wizerunek świętej Anny w kościele w Abdallah Nirki.
Wizerunek świętej Anny odkryto również w kościele w Abdallah Nirki w pobliżu Faras. Jej postać przedstawiono tam w pozycji stojącej. Malowidło znajdowało się w północnej nawie miejscowego kościoła.
Symbolika gestu świętej na malowidle.
Święta Anna z Faras to jedyne znane przedstawienie tej świętej w geście z palcem położonym na ustach. Istnieje kilka interpretacji symboliki tego gestu. Może on być nakazem zachowania ciszy i milczenia. Także nawiązaniem do "ciszy Bożej", w której miały według świętego Ignacego Antiocheńskiego dokonać się trzy tajemnice związane z osobą Marii: cudowne poczęcie, dziewictwo i zrodzenie przez nią Mesjasza. Inna teoria mówi o tym, że gest wskazuje na modlitwę, w której pogrążona jest święta. W egipskim klasztorze w Bawit w podobnym geście ukazano mnichów recytujących psalmy. W egipskich i palestyńskich środowiskach monastycznych oraz w niektórych sektach heretyckich istniał również zwyczaj odmawiania modlitw półgłosem z palcem wskazującym prawej ręki na ustach. Wierzono, że palec ten chroni człowieka przed złymi mocami, które próbują zawładnąć jego sercem podczas modlitwy.
Inskrypcja na malowidle.
Na malowidle znajduje się inskrypcja. W obu registrach pionowych brakuje zakończeń. Według S. Jakobielskiego treść napisu to: "Święta Anna, matka Bogurodzicy. Święta i..." Proponuje on dwie możliwości zakończenia tego napisu: "Święta i Maria" lub "Święta i rodzicielka Marii", przy czym druga propozycja jest zgodna z zasadą czytania lewego pionowego registru tekstu przed pozostałymi linijkami. Jedno ze słów inskrypcji wyrażono monogramem zgodnym z okresem wykonania malowidła, spotykanym także w malarstwie bizantyjskim.

</doc>
<doc id="3681124" url="https://pl.wikipedia.org/wiki?curid=3681124" title="Zapadka sosnkówka">
Zapadka sosnkówka

Zapadka sosnkówka ("Aphthona cyparissiae") – gatunek chrząszcza z rodziny stonkowatych i podrodziny pchełek ziemnych.
Gatunek tan opisany został w 1803 roku przez Carla Ludwiga Kocha jako "Haltica cyparissiae".
Chrząszcz o ciele długości od 2,8 do 4 mm, ubarwiony brunatnawożółto, często z przyciemnionymi wzdłuż szwu pokrywami, rzadziej z przyciemnioną tarczką. Warga górna zwykle jasna. Punktowanie przedplecza bardzo delikatne, pokryw drobne, ale wyraźne. Samiec ma wcięty u wierzchołka edeagus z bruzdą na brzusznej stronie pośrodku zanikłą na ponad połowie długości narządu. 
Owad ten zasiedla pobrzeża lasów, łąki, murawy, ugory i przydroża. Jego roślinami żywicielskimi są wilczomlecze. Najczęściej spotykany na wilczomleczu sosnce. Ponadto notowany z takich gatunków jak "E. esula", "E. helioscopia", "E. pannonica", "E. seguierana" i "E. virgata", "E. gerardiana", "E. peplus". Odgrywa pożyteczną rolę w zwalczaniu wilczomlecza lancetowatego ("E. esula") i w tym celu introdukowany został do Ameryki Północnej.
Rozprzestrzeniony w Europie od Hiszpanii przez środkową, południową i wschodnią Europę po Rosję, Turcję i Zakaukazie. Na północ sięga do Polski i Ukrainy. Na Łotwie notowany ponad 130 lat temu. W Polsce spotykany na zachód od Wisły, zastępujący "A. nigriscutis". Stanowiska na wschód od Wisły wymagają potwierdzenia. W Ameryce introdukowany do USA i Kanady.

</doc>
<doc id="3681129" url="https://pl.wikipedia.org/wiki?curid=3681129" title="North Elkington">
North Elkington

North Elkington – wieś w Anglii, w Lincolnshire. Leży 36,4 km od miasta Lincoln i 209 km od Londynu. W 1961 roku civil parish liczyła 55 mieszkańców.

</doc>
<doc id="3681130" url="https://pl.wikipedia.org/wiki?curid=3681130" title="Konotopa (rzeka)">
Konotopa (rzeka)



</doc>
<doc id="3681131" url="https://pl.wikipedia.org/wiki?curid=3681131" title="Andrzej Kołodyński">
Andrzej Kołodyński

Andrzej Kołodyński (ur. 17 lutego 1937 w Warszawie) – polski filmoznawca, redaktor naczelny miesięcznika "Kino" (od 1994 do 2019), doktor filmoznawstwa.
Życiorys.
W latach 1973–1992 pracował w miesięczniku "Film", gdzie kierował działem zagranicznym, od 1994 jest redaktorem naczelnym miesięcznika "Kino", w latach 2011–2012 był rektorem Warszawskiej Szkoły Filmowej, następnie został tam prorektorem ds. ogólnych.
Jest członkiem zarządu Koła Piśmiennictwa Stowarzyszenia Filmowców Polskich.
W 2014 został odznaczony Krzyżem Kawalerskim Orderu Odrodzenia Polski

</doc>
<doc id="3681133" url="https://pl.wikipedia.org/wiki?curid=3681133" title="South Elkington">
South Elkington

South Elkington – wieś w Anglii, w Lincolnshire. Leży 36,2 km od miasta Lincoln i 207 km od Londynu. W 1961 roku civil parish liczyła 282 mieszkańców.

</doc>
<doc id="3681134" url="https://pl.wikipedia.org/wiki?curid=3681134" title="Franz Pieler (1835–1910)">
Franz Pieler (1835–1910)

Franz Caspar Maria Pieler (ur. 11 maja 1835 w Arnsbergu (Westfalia), zm. 25 października 1910 w Rudzie Śląskiej) - był niemieckim inżynierem górniczym, m.in. długoletnim dyrektorem kopalni i pełnomocnikiem hrabiego Ballestrema, właściciela Rudy. Wsławił się jako wybitny menedżer, wynalazca i do dziś szanowany przez mieszkańców Rudy Śląskiej dobroczyńca.
Rodzina i pochodzenie.
F. Pieler urodził się w in Arnsbergu, w rodzinie katolickiej. Jego ojcem był historyk lokalny i zasłużony nauczyciel gimnazjalny Franz Ignatz Pieler, a matką Henriette z domu Gottschalk. On sam ożenił się po zdobyciu stałej posady z Emilie z domu Mattieu, z którą miał sześcioro synów i pięć córek. Ich najstarszy syn Franz Emil poszedł zawodowo w ślad ojca i objął po nim posadę dyrektora generalnego kopalni i zarządcy dóbr rodziny von Ballestremów. Jego drugi syn, Karl, został inżynierem i przedsiębiorcą budowlanym.
Życiorys.
Młodość.
F. Pieler uczęszczał wpierw do „Gymnasium Laurentianum” w rodzinnym Arnsbergu, gdzie otrzymał świadectwo maturalne dnia 16 sierpnia 1854 roku. 1 kwietnia 1856 roku rozpoczął dobrowolnie roczną służbę w armii pruskiej, którą odbył w "Rezerwowym Regimencie Piechoty Gwardii Królewskiej" w Berlinie. Później studiował górnictwo w Akwizgranie i Bonn, zdobył dyplom inżynierski i w końcu otrzymał doktorat.
Kariera urzędnicza.
Po pomyślnym zakończeniu studiów Pieler, rozpoczął karierę w pruskiej administracji górniczej i 3 sierpnia 1862 w randze referendarza górniczego (niem. "Bergreferendar"), który to stopień cechuje kształcących się przyszłych urzędników. Po trzech latach nauki został mianowany na asesora górniczego (niem. "Bergassessor") dnia 18 grudnia 1865. 1 kwietnia 1867 roku Pieler został mianowany przysięgłym górniczym (niem. "Berggeschworener") i urzędnikiem nadzorującym kopalnie w zagłębiu Burbach (niem. "Revierbeamter"), którą to funkcję już przedtem komisarycznie pełnił. 1 kwietnia 1871 przejął nadzór nad zagłębiem dillenburskim. Podczas służy państwowej zdobył duże doświadczenie i autorytet fachowy, tak że 18 marca 1872 został dyrektorem okręgu górniczego (niem. "Bergmeister") w Dillenburgu. Był też wówczas dyrektorem tamtejszej szkoły górniczej (niem. "Bergschule Dillenburg"). Pieler wystąpił ze służby państwowej z dniem 1 lipca 1873 roku, by objąć fachowo bardziej ambitne i bardziej lukratywne stanowiska w prywatnych przedsiębiorstwach.
Kariera w przemyśle.
W zagłębiach Wurmy i Ruhry.
W 1873 Pieler objął stanowisko dyrektora kopalni w spółce górniczej "Vereinigungsgesellschaft für Steinkohlenbau im Wurmrevier" opodal Akwizgranu, a w 1883 przeszedł na podobne stanowisko w spółce "A.G. Dortmunder Union".
Zapewne podczas pracy w Akwizgranie skonstruował lampę spirytusową, będącą udoskonaleniem lampy Davy’ego, która służyła do badania zawartości metanu w kopalniach. Ponadto przypisuje się mu metodę wydobywania węgla z podsadzką piaskową, stosowaną również w kopalniach złota, i wiele innych górniczych innowacji.
Na Górnym Śląsku.
W 1885 roku ówczesny prezydent Reichstagu i przemysłowiec, hrabia Franz von Ballestrem rozpoznał potencjał Pielera i zaoferował mu posadę zarządcy rodowego majątku na Górnym Śląsku, by samemu skoncentrować się na pracę polityczną. W skład majątku Ballerstremów wchodziły miejscowości Ruda, Pławniowice, Borsigwerk oraz Biskupice, źródłem bogactwa były jednak przede wszystkim kopalnie węgla i rudy oraz huty metali. Tę funkcję spełniał do końca życia, ku wielkiemu zadowoleniu rodziny von Ballestremów i pracowników.
W ciągu 25 lat zarządzania majątkiem von Ballestremów, Pieler powiększył go z wielkim rozmachem. Przede wszystkim, wdrożył wiele nowych technologii. Przyczynił się też do powstania nowych kopalń i innych zakładów. Pod jego kierownictwem, wydobycie węgla koncernu von Ballestremów wzrosło z 300.000 do dwóch milionów ton rocznie, co najdziwniejsze dokonał tego bez pomocy obcego kapitału. Rozbudował istniejącą, od 1750 roku kopalnię „Brandenburg”, a w 1895 roku otworzył nową, nazwaną „Castellengo”, w Rokitnicy ku pamięci pierwotnej siedziby rodowej von Bellestremów.
Pieler miał świadomość, że wzrost wydobycia i zyski, to wynik ciężkiej pracy robotników, których warunki socjalno-bytowe były dotychczas bardzo złe. Dlatego za zgodą hrabiego von Ballestrema zbudowano dla pracowników domy, we wzorcowo planowanych osiedlach (tzw. koloniach). W Rudzie, robotnicy zamieszkali we wschodniej i zachodniej części Kolonii „Carl Emanuel”, Kolonii „Glückauf” oraz „Dorf Rudzie” i „Rudzie Hammer”. Jak na lata 1908–1910, były to mieszkania komfortowe. Zachodnia część kolonii, „Carl Emanuel” i „Dorf Ruda”, były skanalizowane. Wszystkie kolonie i osiedla miały swoją szkołę, przedszkole i sklep, w których kupowano artykuły po niskich cenach – dodaje. Ponadto, w „Dorf Rudzie” zbudowano aptekę w 1893 roku, Gasthaus w 1895 roku i pocztę, a w 1910 szpital. Później, w 1912 roku powstała tu również szkoła nauki gospodarstwa domowego, z halą gimnastyczną. W 1889 roku zelektryfikowano część Rudy, jako jedno z pierwszych miast Europy i pierwsze na terenach obecnej Polski. Gospodarczy rozwój Rudy, podczas 25 lat działalności Pielera, uwidacznia wzrost liczby ludności z 7.500 do 18.000. Pieler nadzorował również budowę, ufundowanego przez hrabiego, nowego kościoła parafialnego pw. Św. Józefa, zbudowanego w latach 1902–1904.
Również powstanie pogotowia górniczego na Górnym Śląsku, wywodzi się z inicjatywy Franza Pielera, którą przedstawił w zarządzie rejonowego knapszaftu, 4 kwietnia 1907 roku. Już w następnym roku (1908), podjęła swą pracę pierwsza w zagłębiu przemysłowym na terenie wschodniego Górnego Śląska, tego typu placówka w Bytomiu.
Już za życia, Franz Pieler należał do najbardziej szanowanych przemysłowców na terenie całego Śląska.
Wyróżnienia.
W uznaniu zasług dla górnictwa, cesarz Niemiec i król Prus, Wilhelm II wręczył Pielerowi w Berlinie, złoty medal w 1897 roku, a w 1900 roku mianował go, „tajnym królewskim radcą górniczym” (niem. "Königlicher Geheimer Bergrat"). Z tej okazji, hrabia von Franciszek Bellestrem, podarował Pielerowi złoty pyrlik, obsadzany szlachetnymi kamieniami, który znajduje się dziś w muzeum górniczym, w Bochum.
Lokalni społecznicy, ubiegają się aktualnie (2016) o uczczenie pamięci Pielera, nazwaniem jednej z ulic.
Epilog.
Po swojej śmierci w 1910 roku Franz Pieler spoczął w mauzoleum, zbudowanym na rudzkim cmentarzu, przy ul. Porębskiej, w Rudzie. Mauzoleum Pielerów, zostało wykonane według projektu Hansa von Poellnitza. Znajduje się w niej rzeźba, przedstawiająca Postać Chrystusa, przygarniającego klęczącego przed nim Franza Pielera, a także epitafium z podobizną syna Pielera, które wykonał Josef Limburg. Obok Pielera pochowane jest tam jego żona i ich syn, Adolf.
Już w czasie II wojny światowej, zostało ono częściowo zasypane, a z biegiem lat, ulegało zniszczeniu. Ale przy okazji obchodów 100. rocznicy śmierci hrabiego von Ballestrema, postanowiono też odnowić kaplicę grobową Pielerów, ufundowaną przez von Ballerstremów. Na czas remontu szczątki zostały umieszczone w krypcie, w sanktuarium św. Józefa, a 10 kwietnia 2016 uroczyście przeniesione na pierwotne miejsce pochówku. Na uroczystość przeniesienia zwłok Pielera przyjechało z Niemiec 15 członków jego rodziny, a także metropolita katowicki, arcybiskup Wiktor Skworc.

</doc>
<doc id="3681138" url="https://pl.wikipedia.org/wiki?curid=3681138" title="Anna Wypych-Gawrońska">
Anna Wypych-Gawrońska

Anna Danuta Wypych-Gawrońska (ur. 1966 w Częstochowie) – polska kulturoznawczyni, literaturoznawczyni i nauczyciel akademicki, profesor nauk humanistycznych, rektor Uniwersytetu Humanistyczno-Przyrodniczego im. Jana Długosza w Częstochowie w kadencjach 2016–2020 oraz 2020–2024.
Życiorys.
Ukończyła liceum ogólnokształcące w Zawierciu oraz szkołę muzyczną II stopnia w klasie fortepianu w Częstochowie. W 1989 została absolwentką kulturoznawstwa na Uniwersytecie Śląskim. W 1995 na Uniwersytecie Jagiellońskim uzyskała stopień doktora nauk humanistycznych w zakresie literaturoznawstwa na podstawie pracy zatytułowanej "Lwowski teatr operowy i operetkowy w latach 1872–1918". Habilitowała się również na UJ w 2007 w oparciu o dorobek naukowy i rozprawę pt. "Warszawski teatr operowy w latach 1832–1880". W 2018 otrzymała tytuł profesora nauk humanistycznych. Specjalizuje się w zagadnieniach z zakresu literaturoznawstwa i historii teatru.
Od lat 90. zawodowo związana z Akademią im. Jana Długosza w Częstochowie, na której doszła do stanowiska profesora nadzwyczajnego. W 2006 objęła stanowisko zastępcy dyrektora ds. nauki Instytutu Filologii Polskiej. W latach 2008–2012 była prodziekanem Wydziału Filologiczno-Historycznego ds. nauki, a w 2012 powołano ją na prorektora AJD ds. rozwoju. W 2016 została wybrana na rektora tej uczelni na czteroletnią kadencję (od 1 września 2016). W okresie jej urzędowania 1 czerwca 2018 uczelnię przekształcono w Uniwersytet Humanistyczno-Przyrodniczy im. Jana Długosza w Częstochowie. W 2020 została ponownie wybrana na rektora tego uniwersytetu.
Członkini m.in. Towarzystwa Literackiego im. Adama Mickiewicza oraz Polskiego Towarzystwa Badań Teatralnych. Powoływana na przewodniczącą rady artystycznej Teatru im. Adama Mickiewicza w Częstochowie oraz rady muzealnej Muzeum Częstochowskiego, a także na zastępczynię redaktora naczelnego czasopisma „Irydion. Literatura-Teatr-Kultura”. Obejmowała funkcje zastępczyni przewodniczącego Regionalnej Konferencji Rektorów Uczelni Akademickich, zastępczyni przewodniczącego Konferencji Rektorów Uczelni Pedagogicznych oraz członkini rady Fundacji Rektorów Polskich.
Odznaczenia i wyróżnienia.
W 2007 została odznaczona Brązowym Krzyżem Zasługi.
W 2021 otrzymała doktorat honoris causa Wołyńskiego Uniwersytetu Narodowego im. Łesi Ukrainki w Łucku.

</doc>
<doc id="3681140" url="https://pl.wikipedia.org/wiki?curid=3681140" title="Defensa y Justicia Buenos Aires">
Defensa y Justicia Buenos Aires



</doc>
<doc id="3681143" url="https://pl.wikipedia.org/wiki?curid=3681143" title="Pallokerho-35">
Pallokerho-35

PK-35 Vantaa (fiń. Pallokerho-35 Vantaa) – fiński klub piłkarski, mający siedzibę w Vantaa, w prowincji Finlandia Południowa na południu kraju.
Historia.
Chronologia nazw:
Klub Viipurin Pallokerho został założony w mieście Wyborg we wrześniu 1935 roku z inicjatywy miejscowych młodych piłkarzy. Zespół występował na drugim poziomie rozgrywek Suomensarja. Działalność klubu została przerwana w listopadzie 1939 roku po rozpoczęciu radziecko-fińskiej wojny zimowej.
Po zakończeniu II wojny światowej klub z Wyborga postanowił kontynuować działalność w nowym miejscu, w Helsinkach. Klub został reaktywowany w styczniu 1948 roku i nazwany jako Pallokerho-35 (z powodu nacisków ze strony Związku Radzieckiego nie mógł wykorzystywać nazwy miejscowości Wyborg). Od 1950 roku klub rozgrywał swoje mecze domowe w samym środku dzielnicy Kallio i występował w lidze regionalnej. Dopiero w 1995 roku zespół kierowany przez trenera Pasi Rautiainen otrzymał prawo gry w profesjonalnej drugiej lidze Mistrzostw Finlandii (Kakkonen). Po zakończeniu sezonu uplasował się na trzecim miejscu w grupie Itälohko. W następnym 1996 sezonie był pierwszym w grupie Etelälohko i uzyskał awans do pierwszej ligi (Ykkönen). W sezonie 1997 najpierw zajął pierwsze miejsce w grupie Etelälohko, a następnie w turnieju finałowym zajął końcowe drugie miejsce. W 1998 debiutował w najwyższej lidze Veikkausliiga i zakończył rozgrywki na trzecim miejscu w lidze oraz zdobył promocję do gry w Pucharze UEFA. Również dotarł do finału Pucharu Finlandii, w którym przegrał z lokalnym rywalem HJK Helsinki 3-2. Jednak klub miał problemy finansowe, co sprawiło, że pierwszy zespół został przejęty przez Hjallis Harkimo, właściciela klubu hokejowego Jokerit i przemianowany na FC Jokerit.
Klub PK-35 nadal istniał i rozpoczął nowy sezon 1999 w lidze regionalnej. Po trzech sezonach gry w obszarach Pihlajamäki i Bock w 2001 awansował do drugiej ligi (Kakkonen). W sezonie 2003 zajął pierwsze miejsce w grupie Etelälohko, ale przegrał w 1 rundzie barażów o awans do pierwszej ligi. W następnym sezonie 2004 najpierw zajął drugie miejsce w grupie Etelälohko, a potem w barażach zdobył promocję do pierwszej ligi. Po powrocie do Ykkönen debiutancki sezon 2005 roku był udanym - końcowe 3 miejsce. W następnych sezonach od 2006 do 2008 klub zajmował środkowe miejsca w lidze i występował na stadionie w parku Myllypuro.
Po zakończeniu sezonu 2008 PK-35 przeniósł się do miasta Vantaa i zmienił nazwę na PK-35 Vantaa. Klub reprezentowały piłkarskie zespoły kobiet i mężczyzn, które grali na ISS Stadion w Myyrmäki. W sezonie 2015 męski zespół zajął drugie miejsce w pierwszej lidze i w barażach zdobył awans do najwyższej ligi Mistrzostw Finlandii.
Stadion.
Klub rozgrywa swoje mecze domowe na stadionie Myyrmäen w mieście Vantaa, który może pomieścić 4700 widzów.

</doc>
<doc id="3681145" url="https://pl.wikipedia.org/wiki?curid=3681145" title="Pallokerho-35 Vantaa">
Pallokerho-35 Vantaa



</doc>
<doc id="3681154" url="https://pl.wikipedia.org/wiki?curid=3681154" title="Georg Schmidt">
Georg Schmidt

 
Georg Schmidt (ur. 7 kwietnia 1927, zm. 6 lipca 1990) – austriacki trener piłkarski.
Kariera.
W 1982 roku wraz z Feliksem Latzke prowadził reprezentację Austrii. W roli selekcjonera zadebiutował 24 marca 1982 w wygranym 3:2 towarzyskim meczu z Węgrami. Kadrę Austrii poprowadził na Mistrzostwach Świata 1982. Rozegrała ona na nich 5 spotkań: z Chile (1:0), Algierią (2:0), RFN (0:1), Francją (0:1) i Irlandią Północną (2:2), po czym odpadła z turnieju w drugiej rundzie. Zespół Austrii Schmidt poprowadził łącznie w ośmiu meczach.

</doc>
<doc id="3681155" url="https://pl.wikipedia.org/wiki?curid=3681155" title="Poecilotheria rufilata">
Poecilotheria rufilata

Poecilotheria rufilata – indyjski gatunek pająka z rodziny ptasznikowatych.
Wygląd.
Samiec smuklejszy i ubarwiony mniej kontrastowo od samicy. Dorosły samiec zazwyczaj nie przekracza 6 cm ciała i posiada narządy kopulacyjne na nogogłaszczkach. Jedna z większych z rodzaju "Poecilotheria", samica dorasta do 8 cm ciała, a rozpiętość odnóży sięga 22 cm. Dominujący kolor oliwkowo-zielony, odnóża w żółto-czarne pasy, pokryty rudymi włoskami.
Występowanie.
Gatunek ten spotkać można na terenach górzystych lasów tropikalnych Indii (Kerala, Trivandrum, Ponmudi). Buduje gniazda w ptasich dziuplach.
Zachowanie.
Samice tego gatunku dożywają niekiedy 15 lat, natomiast samce padają pół roku po ostatniej wylince.
Jak zdecydowana większość ptaszników nadrzewnych jest pająkiem szybkim i skocznym. Jest też agresywny i posiada silny jad.

</doc>
<doc id="3681156" url="https://pl.wikipedia.org/wiki?curid=3681156" title="Mistrzostwa Polski w Biegach Narciarskich 2006">
Mistrzostwa Polski w Biegach Narciarskich 2006

Mistrzostwa Polski w Biegach Narciarskich 2006 – zawody w biegach narciarskich, które rozegrano w dniach 18 stycznia – 22 stycznia 2006 na trasach C.O.S. Istebna Kubalonka w Wiśle.

</doc>
<doc id="3681161" url="https://pl.wikipedia.org/wiki?curid=3681161" title="Brian Lozano">
Brian Lozano

Brian Avelino „Huevo” Lozano Aparicio (ur. 23 lutego 1994 w Montevideo) – urugwajski piłkarz występujący na pozycji lewego skrzydłowego lub ofensywnego pomocnika, reprezentant Urugwaju, od 2023 roku zawodnik meksykańskiego Atlasu.
Jego bratanek Leandro Lozano również jest piłkarzem.
Kariera klubowa.
Lozano pochodzi ze stołecznego Montevideo i treningi piłkarskie rozpoczynał jako dziesięciolatek w drużynie futbolu pięcioosobowego o nazwie Tacurú. Bezpośrednio po ukończeniu szkoły podstawowej otrzymał od rodziców zgodę na uczęszczanie do juniorów drużyny Club Atlético Bella Vista, w której barwach spędził kolejne kilkanaście miesięcy. W wieku szesnastu lat został zauważony przez Juana Ahuntchaína – byłego selekcjonera reprezentacji Urugwaju, zaś wówczas koordynatora akademii młodzieżowej klubu Defensor Sporting, uznawanej za jedną z najlepszych w kraju, przekonując go do dołączenia do swojej ekipy. Do pierwszego zespołu Defensora dołączył jako dwudziestolatek za kadencji szkoleniowca Fernando Curutcheta i w urugwajskiej Primera División zadebiutował 6 września 2014 w zremisowanym 0:0 spotkaniu z Peñarolem. Premierowego gola strzelił natomiast piętnaście dni później w wygranej 2:0 konfrontacji z Juventudem, szybko zostając podstawowym graczem Defensora. Ogółem w jego barwach spędził półtora roku jako wyróżniający się skrzydłowy ligi.
Wiosną 2016 Lozano za sumę trzech milionów dolarów przeszedł do meksykańskiego giganta – zespołu Club América ze stołecznego miasta Meksyk. W tamtejszej Liga MX zadebiutował 9 stycznia 2016 w zremisowanym 0:0 meczu z Pueblą i już w tym samym roku wygrał najbardziej prestiżowe rozgrywki Ameryki Północnej – Ligę Mistrzów CONCACAF. Pełnił jednak wyłącznie rolę rezerwowego w taktyce trenera Ignacio Ambríza. Wobec tego w czerwcu ogłoszono, iż zostanie on wypożyczony do niżej notowanego Chiapas FC, lecz ostatecznie do transferu nie doszło (zawodnik nie porozumiał się w kwestii umowy indywidualnej). Kilka tygodni później powrócił do ojczyzny, na zasadzie wypożyczenia zasilając stołeczny Club Nacional de Football.
Kariera reprezentacyjna.
W lipcu 2015 Lozano został powołany przez szkoleniowca Fabiána Coito do olimpijskiej reprezentacji Urugwaju U-23 na Igrzyska Panamerykańskie w Toronto. Tam pełnił rolę kluczowego zawodnika swojej kadry narodowej, rozgrywając wszystkie możliwe pięć spotkań w pełnym wymiarze czasowym i dwukrotnie wpisał się na listę strzelców – w fazie grupowej z Trynidadem i Tobago (4:0) oraz w finale z Meksykiem (1:0). Właśnie jego gol dał Urugwajczykom triumf na męskim turnieju piłkarskim i w konsekwencji złoty medal igrzysk.
W seniorskiej reprezentacji Urugwaju Lozano zadebiutował za kadencji selekcjonera Óscara Tabáreza, 4 września 2015 w wygranym 1:0 meczu towarzyskim z Panamą.

</doc>
<doc id="3681164" url="https://pl.wikipedia.org/wiki?curid=3681164" title="Gare de Dachstein">
Gare de Dachstein

Gare de Dachstein – przystanek kolejowy w Dachstein, w departamencie Dolny Ren, w Alzacji, we Francji. Jest zarządzany przez SNCF. 
Położenie.
Znajduje się na linii Strasburg – Saint-Dié, na km 16,335, między stacjami Duttlenheim i Molsheim, na wysokości 169 m n.p.m.
Historia.
Stację otwarto 29 września 1864 przez Compagnie des chemins de fer de l'Est, kiedy otwarto jednotorową linię ze Strasburga do Barr.
Obecnie.
Dziś jest to przystanek kolejowy należący do SNCF. Jest on wyposażony w automaty biletowe oraz 2 perony boczne.

</doc>
<doc id="3681165" url="https://pl.wikipedia.org/wiki?curid=3681165" title="Mark Warburton">
Mark Warburton

Mark Warburton (ur. 6 września 1962 w Londynie) – angielski trener oraz piłkarz występujący na pozycji obrońcy. Wychowanek Leicester City.

</doc>
<doc id="3681170" url="https://pl.wikipedia.org/wiki?curid=3681170" title="Asgarby">
Asgarby

Asgarby – wieś w Anglii, w Lincolnshire, w dystrykcie North Kesteven, w civil parish Asgarby and Howell. Leży 29,6 km od miasta Lincoln i 165,6 km od Londynu. W 1921 roku civil parish liczyła 63 mieszkańców.

</doc>
<doc id="3681171" url="https://pl.wikipedia.org/wiki?curid=3681171" title="Campo di Trens (stacja kolejowa)">
Campo di Trens (stacja kolejowa)

Campo di Trens (wł. "Stazione di Campo di Trens", niem: "Bahnhof Freienfeld") – Stacja kolejowa w Freienfeld, w prowincji Bolzano, w regionie Trydent-Górna Adyga, we Włoszech. Znajduje się na linii Werona – Innsbruck.
Według klasyfikacji RFI ma kategorię "brązową".

</doc>
<doc id="3681172" url="https://pl.wikipedia.org/wiki?curid=3681172" title="HMS Vindictive (1899)">
HMS Vindictive (1899)



</doc>
<doc id="3681174" url="https://pl.wikipedia.org/wiki?curid=3681174" title="Żniwiarka zwyczajna">
Żniwiarka zwyczajna



</doc>
<doc id="3681175" url="https://pl.wikipedia.org/wiki?curid=3681175" title="Asgarby (East Lindsey)">
Asgarby (East Lindsey)

Asgarby – przysiółek w Anglii, w Lincolnshire. Leży 36,5 km od miasta Lincoln i 185,8 km od Londynu. W 1961 roku civil parish liczyła 22 mieszkańców. Asgarby jest wspomniana w Domesday Book (1086) jako "Asgerebi".

</doc>
<doc id="3681179" url="https://pl.wikipedia.org/wiki?curid=3681179" title="EN100">
EN100



</doc>
<doc id="3681180" url="https://pl.wikipedia.org/wiki?curid=3681180" title="Radyr (stacja kolejowa)">
Radyr (stacja kolejowa)

Radyr (ang. "Radyr railway station") – stacja kolejowa w Cardiff, w Walii. Obsługuje obszar Radyr. Znajduje się u podnóża wzgórza, na wschodnim skraju miejscowości, obok rzeki Taff i przylega do Taff Trail. Stacja znajduje się na Merthyr Line, a także jest północnym krańcem Cardiff City Line.
Połączenia.
W ciągu dnia między poniedziałkiem a sobotą, kursuje zwykle osiem pociągów na godzinę z Cardiff Central do takich miejsc jak Pontypridd, Treherbert, Merthyr Tydfil i Aberdare. Istnieje osiem pociągów na godzinę do Cardiff Central (dwa poprzez Ninian Park), a niektóre z nich kursują dalej poza Cardiff do Barry Island, Bridgend (poprzez Vale of Glamorgan) i Coryton (za pośrednictwem City Linie). 
W niedzielę kursuje znacznie mniej pociągów, bez kursów na Cardiff City Linie.

</doc>
<doc id="3681181" url="https://pl.wikipedia.org/wiki?curid=3681181" title="Mikołajewo (rejon szumiliński)">
Mikołajewo (rejon szumiliński)



</doc>
<doc id="3681185" url="https://pl.wikipedia.org/wiki?curid=3681185" title="Culverthorpe">
Culverthorpe

Culverthorpe – przysiółek w Anglii, w Lincolnshire, w dystrykcie North Kesteven, w civil parish Culverthorpe and Kelby. Leży 32,3 km od miasta Lincoln i 161,1 km od Londynu. W 1921 roku civil parish liczyła 81 mieszkańców. Culverthorpe jest wspomniana w Domesday Book (1086) jako "Torp".

</doc>
<doc id="3681188" url="https://pl.wikipedia.org/wiki?curid=3681188" title="Ignacio Jáuregui">
Ignacio Jáuregui

 
Ignacio Jáuregui Díaz (ur. 31 lipca 1938 w Guadalajarze) – meksykański piłkarz występujący na pozycji obrońcy. Trener piłkarski.
Kariera klubowa.
W swojej karierze Jáuregui reprezentował barwy zespołów Club Atlas oraz CF Monterrey. Wraz z Atlasem w sezonie 1959/1960 wywalczył wicemistrzostwo Meksyku, a w sezonie 1961/1962 zdobył Puchar Meksyku.
Kariera reprezentacyjna.
W reprezentacji Meksyku Jáuregui zadebiutował w 1959 roku. W 1962 roku został powołany do kadry Mistrzostwa Świata. Zagrał na nich w meczach z Hiszpanią (0:1) i Czechosłowacją (3:1), a Meksyk zakończył turniej na fazie grupowej.
W 1966 roku Jáuregui ponownie znalazł się w zespole na Mistrzostwa Świata. Wystąpił na nich w pojedynku z Anglią (0:2), a Meksyk ponownie odpadł z turnieju po fazie grupowej.
W latach 1959-1967 w drużynie narodowej Jáuregui rozegrał 32 spotkania i zdobył 1 bramkę.
Kariera trenerska.
Jako trener Jáuregui prowadził CF Monterrey, reprezentację Meksyku, Club León, Leones Negros, Tampico Madero, Coyotes Neza, Deportivo Toluca, Cobras, Correcaminos, Santos Laguna oraz CF Pachuca. Wraz z Leones Negros w sezonie 1976/1977 wywalczył wicemistrzostwo Meksyku.

</doc>
<doc id="3681190" url="https://pl.wikipedia.org/wiki?curid=3681190" title="Kołodyński">
Kołodyński



</doc>
<doc id="3681192" url="https://pl.wikipedia.org/wiki?curid=3681192" title="Doddington (Lincolnshire)">
Doddington (Lincolnshire)

Doddington – wieś w Anglii, w Lincolnshire, w dystrykcie North Kesteven, w civil parish Doddington and Whisby. Leży 7,1 km od miasta Lincoln i 193,7 km od Londynu. W 1921 roku civil parish liczyła 128 mieszkańców.

</doc>
<doc id="3681195" url="https://pl.wikipedia.org/wiki?curid=3681195" title="Magnus Landin Jacobsen">
Magnus Landin Jacobsen

Magnus Landin Jacobsen (ur. 20 sierpnia 1995 w Helsingør) – duński piłkarz ręczny, lewoskrzydłowy, od 2018 zawodnik niemieckiego THW Kiel. Trzykrotny Mistrz Świata z 2019, 2021 i 2023 roku, wicemistrz olimpijski z Tokio.
Kariera sportowa.
Początkowo występował w klubach HIK i Nordsjælland Håndbold.
W 2014 przeszedł do KIF Kolding København, z którym w sezonie 2014/2015 zdobył mistrzostwo Danii. W sezonie 2015/2016 rozegrał w duńskiej ekstraklasie 25 meczów i rzucił 87 bramek. W sezonie 2016/2017 wystąpił w 19 spotkaniach i zdobył 66 goli. W sezonie 2017/2018 rozegrał 26 meczów i rzucił 110 bramek. Będąc zawodnikiem duńskiej drużyny, występował również w europejskich pucharach – w sezonach 2014/2015 i 2015/2016 rozegrał w Lidze Mistrzów 26 meczów, w których rzucił 64 bramki, natomiast w sezonie 2016/2017 wystąpił w czterech spotkaniach Pucharu EHF, zdobywając 10 goli.
W lipcu 2018 został zawodnikiem THW Kiel, z którym podpisał dwuletni kontrakt. W Bundeslidze zadebiutował 2 września 2018 w wygranym spotkaniu z Die Eulen Ludwigshafen (26:19), w którym zdobył trzy gole.
W 2013 zdobył mistrzostwo świata U-19 – w turnieju rozegranym na Węgrzech rzucił 12 goli. W 2014 uczestniczył w mistrzostwach Europy U-20 w Austrii, podczas których rozegrał siedem meczów i zdobył 19 bramek. W 2015 wywalczył srebrny medal mistrzostw świata U-21 w Brazylii (rzucił w nich 18 goli).
W reprezentacji Danii zadebiutował 10 czerwca 2015 w wygranym meczu z Litwą (31:25), w którym zdobył cztery gole. W 2017 uczestniczył w mistrzostwach świata we Francji, podczas których rozegrał sześć meczów i rzucił 14 bramek. W 2018 wziął udział w mistrzostwach Europy w Chorwacji, w których zdobył sześć goli. 27 stycznia 2019 zdobył z drużyną historyczny złoty medal na mistrzostwach Świata w 2019. 31 stycznia 2021 obronił tytuł Mistrza Świata.
Życie prywatne.
Brat piłkarza ręcznego Niklasa Landina Jacobsena.
Sukcesy.
Reprezentacyjne.
Igrzyska olimpijskie:
Mistrzostwa Świata:
Mistrzostwa Europy:
Mistrzostwa Świata U-19:
Mistrzostwa Świata U-21:
Klubowe.
Liga Mistrzów:
Puchar EHF:
Puchar IHF:
Mistrzostwa Danii:
Mistrzostwa Niemiec:
Puchar Niemiec:
Superpuchar Niemiec:

</doc>
<doc id="3681196" url="https://pl.wikipedia.org/wiki?curid=3681196" title="Magnus Landin">
Magnus Landin



</doc>
<doc id="3681198" url="https://pl.wikipedia.org/wiki?curid=3681198" title="Puchar Włoch w koszykówce mężczyzn">
Puchar Włoch w koszykówce mężczyzn

Puchar Włoch w koszykówce mężczyzn (wł. Coppa Italiana di Pallacanestro) – cykliczne krajowe rozgrywki sportowe, prowadzone systemem pucharowym, organizowane corocznie (co sezon) przez Włoską Federację Koszykówki dla włoskich męskich klubów koszykarskich. Drugie – po mistrzostwach Włoch – rozgrywki w hierarchii ważności, we włoskiej koszykówce. W latach 1974–1983 nie rozgrywano turnieju o Puchar Włoch.

</doc>
<doc id="3681199" url="https://pl.wikipedia.org/wiki?curid=3681199" title="Aslackby">
Aslackby

Aslackby – wieś w Anglii, w Lincolnshire, w dystrykcie South Kesteven, w civil parish Aslackby and Laughton/Pointon and Sempringham. Leży 42,3 km od miasta Lincoln i 151,2 km od Londynu. W 1921 roku civil parish liczyła 354 mieszkańców. Aslackby jest wspomniana w Domesday Book (1086) jako "Aslachebi".

</doc>
<doc id="3681200" url="https://pl.wikipedia.org/wiki?curid=3681200" title="Italian Basketball Cup">
Italian Basketball Cup



</doc>
<doc id="3681201" url="https://pl.wikipedia.org/wiki?curid=3681201" title="Europa Wolności i Demokracji Bezpośredniej">
Europa Wolności i Demokracji Bezpośredniej

Europa Wolności i Demokracji Bezpośredniej (ang. "Europe of Freedom and Direct Democracy", EFDD) – grupa polityczna w Parlamencie Europejskim VIII kadencji, powołana w 2014.
EFDD powstała po wyborach europejskich z 2014. W VIII kadencji PE pierwotnie przystąpiło do niej 48 deputowanych z 7 krajów. Głównymi ugrupowaniami zostały Partia Niepodległości Zjednoczonego Królestwa i włoski Ruch Pięciu Gwiazd. Nawiązywała nazwą do funkcjonującej w poprzedniej kadencji frakcji Europa Wolności i Demokracji, jednak z dawnej EFD do nowej grupy przystąpili tylko przedstawiciele UKIP i litewskiego Porządku i Sprawiedliwości. Jej współprzewodniczącymi zostali Brytyjczyk Nigel Farage i Włoch David Borrelli. W październiku 2014, po wystąpieniu z grupy europosłanki Ivety Grigule z Łotwy, grupa rozpadła się, gdyż w jej składzie brakowało przedstawicieli z siedmiu różnych państw członkowskich. W tym samym miesiącu została jednak reaktywowana dzięki przystąpieniu do niej polskiego posła Roberta Iwaszkiewicza (dotychczas niezrzeszonego). W styczniu 2017 samodzielnym przewodniczącym został Nigel Farage.
Grupa nie została reaktywowana po wyborach europejskich w 2019.

</doc>
<doc id="3681202" url="https://pl.wikipedia.org/wiki?curid=3681202" title="Hienadź (Genadiusz) Szymanowski">
Hienadź (Genadiusz) Szymanowski



</doc>
<doc id="3681203" url="https://pl.wikipedia.org/wiki?curid=3681203" title="Coppa Italiana di Pallacanestro">
Coppa Italiana di Pallacanestro



</doc>
<doc id="3681204" url="https://pl.wikipedia.org/wiki?curid=3681204" title="Kwiatownik żółtorzytny">
Kwiatownik żółtorzytny

Kwiatownik żółtorzytny ("Aethopyga boltoni") – gatunek małego ptaka z rodziny nektarników (Nectariniidae). Występuje endemicznie na filipińskiej wyspie Mindanao. Najmniejszej troski.
Taksonomia.
Po raz pierwszy gatunek opisał Edgar A. Mearns. Opis ukazał się w 1905 na łamach "Proceedings of the Biological Society of Washington". Holotypem był samiec odłowiony 24 czerwca 1904 na wulkanicznej górze Apo; autor odłowił również kilka paratypów. Nadał nowemu gatunkowi nazwę "Aethopyga boltoni". Nazwa ta jest obecnie (2021) utrzymywana przez Międzynarodowy Komitet Ornitologiczny (IOC).
IOC i autorzy "Handbook of the Birds of the World" uznają 3 podgatunki. W 1957, 52 lata po opisaniu gatunku, wyróżniony został podgatunek "A. b. malindangensis". Holotyp, odłowiony 15 kwietnia 1956, pochodził z góry wulkanicznej Malindang. W 1997 opisano na łamach "The Auk" najnowszy jak dotąd podgatunek, kwiatownika ciemnogłowego ("A. b. tibolii"). Holotyp odłowiono 5 kwietnia 1993. Pokrewieństwo jego przedstawicieli względem reprezentantów podgatunku nominatywnego wymaga dalszych badań. Kwiatownik żółtorzytny tworzy nadgatunek z kwiatownikiem niebieskouchym ("A. linaraborae").
Podgatunki i zasięg występowania.
IOC wyróżnia następujące podgatunki:
Morfologia.
Kwiatowniki żółtorzytne mierzą przeciętnie 12 cm, masa ciała samca wynosi 4,9–9,2 g; samicy 10,8 cm, 6–8,5 g (szczegółowe wymiary przedstawiono w sekcji poniżej). Dalszy opis dotyczy podgatunku nominatywnego. U dorosłego samca całą głowę, poza brodą i środkiem gardła, porastają pióra łupkowoszare z delikatnym, zielonym nalotem. Pióra na czole wyróżniają delikatne, metaliczne, zielone krawędzie. Górna część grzbietu szara z oleiście zielonym odcieniem. Niższa część grzbietu oliwkowa, kuper cytrynowożółty. Skrzydła brązowoczarne, pokrywy i zewnętrzne chorągiewki lotek II rzędu oliwkowozielone. Pokrywy podskrzydłowe oraz krawędzie zewnętrzne chorągiewek zewnętrznych lotek I i II rzędu białe. Środkową parę sterówek cechuje metalicznie zielona barwa. Pozostałe mają barwę czarnozieloną, z szerokimi, szarymi końcówkami. Od dzioba do klatki piersiowej ciągnie się na spodzie ciała cytrynowożółty pasek. Na górnych krawędziach piersi można dostrzec pomarańczowe plamy (wg autora o barwie aurypigmentu). Pierś pomarańczowa. Tęczówka czerwona, dziób czarny, stopy i pazury czarne, podeszwa stopy żółtawa.
Wymiary szczegółowe.
Wymiary szczegółowe w mm (lub g), według podgatunku i płci (w nawiasie kursywą – liczba osobników):
Ekologia i zachowanie.
Środowiskiem życia kwiatowników żółtorzytnych są lasy, zwykle powyżej 1500 m n.p.m., niekiedy niżej – do 1100 m n.p.m.; również lasy omszone i skarłowaciałe. Ptaki te żerują pojedynczo lub w parach, niekiedy dołączają do wielogatunkowych stad; poza tym brak informacji. Okres lęgowy trwa od stycznia do maja, stwierdzono również rozród w lipcu i powiększenie gonad od marca do kwietnia. Po raz pierwszy głos gatunku nagrano w 1995, na górze Apo. Składał się z 1–6 bulgoczących dźwięków "piip" wydawanych przez ptaki podczas żerowania. Jeśli głos był wydawany seriami, to po 1. następowała krótka przerwa.
Lęgi.
Pierwsze doniesienie o odkryciu gniazda pochodzi z 1904, nie zostało jednak opublikowane; prawdopodobnie obserwator spłoszył samicę podczas budowy gniazda. Pozostawała w odległości około 5 m od autora, trzymając w dziobie kawałek mchu. Gniazdo miało wydłużony kształt, liczyło blisko 16 cm długości i 8 szerokości oraz otwór wejściowy o średnicy blisko 3 cm. Składało się z mchu, luźno ze sobą splecionego, z domieszką sieci pajęczych i kokonów. Było zawieszone około 2,4 m nad gruntem, na łodydze trawy "Thysanolaena latifolia" zwanej lokalnie "bugong".
Status i zagrożenia.
IUCN od 2020 uznaje kwiatownika żółtorzytnego za gatunek najmniejszej troski (LC – "Least Concern"). Wcześniej (od 1994) gatunek był bliski zagrożenia (NT, "Near Threatened"). Ówczesną rangę nadano mu ze względu na bardzo ograniczony zasięg, również pod kątem wysokości. Ptak ten ma jednak dość liczną populację (według wstępnych szacunków 15–25 tysięcy dorosłych osobników), a utrata siedlisk leśnych w jego zasięgu występowania postępuje powoli, dlatego uznaje się go za gatunek najmniejszej troski.

</doc>
<doc id="3681205" url="https://pl.wikipedia.org/wiki?curid=3681205" title="Barholm">
Barholm

Barholm – wieś w Anglii, w Lincolnshire. Leży 61,3 km od miasta Lincoln i 132 km od Londynu. W 1921 roku civil parish liczyła 170 mieszkańców. Barholm jest wspomniana w Domesday Book (1086) jako "Bercaham"/"Berc(he)ham".

</doc>
<doc id="3681207" url="https://pl.wikipedia.org/wiki?curid=3681207" title="Frank Elemba">
Frank Elemba

Frank Elemba (ur. 21 lipca 1990 w Brazzaville) – kongijski lekkoatleta specjalizujący się w pchnięciu kulą.

</doc>
<doc id="3681209" url="https://pl.wikipedia.org/wiki?curid=3681209" title="Careby">
Careby

Careby – wieś w Anglii, w Lincolnshire. Leży 54,8 km od miasta Lincoln i 138,7 km od Londynu. W 1921 roku civil parish liczyła 116 mieszkańców.

</doc>
<doc id="3681210" url="https://pl.wikipedia.org/wiki?curid=3681210" title="Franck Elemba">
Franck Elemba



</doc>
<doc id="3681211" url="https://pl.wikipedia.org/wiki?curid=3681211" title="Płaszczyzna Fana">
Płaszczyzna Fana

Płaszczyzna Fana – struktura geometryczna. Nazwana na cześć włoskiego matematyka Gina Fana.
Jest to zbiór złożony z siedmiu elementów zwanych "punktami", w którym wyróżniono rodzinę siedmiu podzbiorów zwanych "prostymi", spełniających następujące warunki:
Stosując oznaczenia z rysunku, jest to zbiór {A,B,C,D,E,F,G}, w którym wyróżniono rodzinę następujących podzbiorów: 
Własności
Płaszczyzna Fana została skonstruowana w celu wykazania niezależności aksjomatu Fana od pozostałych aksjomatów płaskiej geometrii rzutowej.

</doc>
<doc id="3681214" url="https://pl.wikipedia.org/wiki?curid=3681214" title="Awraham Elmalich">
Awraham Elmalich

Awraham Elmalich (hebr.: אברהם אלמליח, ang.: "Avraham Elmalih", ur. 1885 w Jerozolimie, zm. 2 kwietnia 1967) – izraelski nauczyciel, działacz społeczny, dziennikarz i polityk, w latach 1949–1951 poseł do Knesetu.
Działał w ruchu sefardyjskich syjonistów, był autorem słownika francusko-hebrajskiego i hebrajsko-francuskiego.
W pierwszych wyborach parlamentarnych w Izraelu w 1949 dostał się do izraelskiego parlamentu z listy partii Sefardyjczycy i Orientalne Społeczności. W pierwszym Knesecie zasiadał w komisjach pracy oraz edukacji i kultury.

</doc>
<doc id="3681215" url="https://pl.wikipedia.org/wiki?curid=3681215" title="Avraham Elmalih">
Avraham Elmalih



</doc>
<doc id="3681218" url="https://pl.wikipedia.org/wiki?curid=3681218" title="Gościradowiec">
Gościradowiec



</doc>
<doc id="3681219" url="https://pl.wikipedia.org/wiki?curid=3681219" title="Pałac Vilhena">
Pałac Vilhena



</doc>
<doc id="3681220" url="https://pl.wikipedia.org/wiki?curid=3681220" title="Londonthorpe">
Londonthorpe

Londonthorpe – wieś w Anglii, w Lincolnshire, w dystrykcie South Kesteven, w civil parish Londonthorpe and Harrowby Without. Leży 34,1 km od miasta Lincoln i 160,4 km od Londynu. W 1921 roku civil parish liczyła 183 mieszkańców. Londonthorpe jest wspomniana w Domesday Book (1086) jako "Lunde(r)torp".

</doc>
<doc id="3681224" url="https://pl.wikipedia.org/wiki?curid=3681224" title="Morton by Bourne">
Morton by Bourne

Morton – wieś w Anglii, w Lincolnshire. Leży 48,7 km od miasta Lincoln i 144,7 km od Londynu. W 1961 roku civil parish liczyła 992 mieszkańców. Morton jest wspomniana w Domesday Book (1086) jako "Mortun(e)".

</doc>
<doc id="3681225" url="https://pl.wikipedia.org/wiki?curid=3681225" title="Awraham Elmalih">
Awraham Elmalih



</doc>
<doc id="3681229" url="https://pl.wikipedia.org/wiki?curid=3681229" title="East Firsby">
East Firsby

East Firsby – przysiółek w Anglii, w Lincolnshire, w dystrykcie West Lindsey, w civil parish West Firsby. Leży 57,6 km od miasta Lincoln i 206,5 km od Londynu. W 1931 roku civil parish liczyła 29 mieszkańców.

</doc>
<doc id="3681230" url="https://pl.wikipedia.org/wiki?curid=3681230" title="Kompania graniczna KOP „Pieszczaniki”">
Kompania graniczna KOP „Pieszczaniki”

Kompania graniczna KOP „Pieszczaniki” – pododdział graniczny Korpusu Ochrony Pogranicza pełniący służbę ochronną na granicy polsko-radzieckiej.
Formowanie i zmiany organizacyjne.
Na podstawie rozkazu Ministra Spraw Wojskowych nr 1600/tjn./O.de B/25, w drugim etapie organizacji Korpusu Ochrony Pogranicza, w terminie do 1 marca 1925 roku sformowano 16 batalion graniczny , a w jego składzie 1 kompanię graniczną KOP. W listopadzie 1936 roku kompania liczyła 2 oficerów, 8 podoficerów, 4 nadterminowych i 82 żołnierzy służby zasadniczej.
W 1939 roku 1 kompania graniczna KOP „Pieszczaniki” podlegała nadal dowódcy batalionu KOP „Sienkiewicze”.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Miejscowość, w którym stacjonowała kompania graniczna, posiadała status garnizonu Korpusu Ochrony Pogranicza.
1 kompania graniczna „Pieszczaniki” w 1934 roku ochraniała odcinek granicy państwowej szerokości 26 kilometrów 355 metrów.Po stronie sowieckiej granicę ochraniały "zastawy" „Sukacze”, „Maczkowce”, „Łopatina Góra” i „Wołcza” z "komendantury" „Turów”.
Kompanie sąsiednie:
Struktura organizacyjna.
Strażnice kompanii w latach 1928 – 1929
Strażnice kompanii jesienią 1931 i w 1934
Strażnice kompanii w 1932
Strażnice kompanii w 1938
Organizacja kompanii 17 września 1939:

</doc>
<doc id="3681232" url="https://pl.wikipedia.org/wiki?curid=3681232" title="Yasmani Copello">
Yasmani Copello

Yasmani Copello Escobar (ur. 15 kwietnia 1987) – kubański lekkoatleta specjalizujący się w biegach płotkarskich. Od maja 2014 roku reprezentant Turcji.
Złoty medalista mistrzostw ibero-amerykańskich z Iquique (2008). W 2008 zdobył srebrny medal w biegu na 400 metrów przez płotki podczas czempionatu Ameryki Środkowej i Karaibów. Po zmianie barw narodowych zajął 6. miejsce na mistrzostwach świata w Pekinie, ustanawiając w biegu półfinałowym nowy rekord Turcji (48,46). W 2016 został mistrzem Europy oraz brązowym medalistą olimpijskim z Rio de Janeiro (2016) w biegu na 400 m przez płotki. W 2017 zdobył srebro podczas mistrzostw świata w Londynie.
Złoty medalista mistrzostw Turcji oraz reprezentant kraju w drużynowych mistrzostwach Europy. Stawał na najwyższym stopniu podium mistrzostw Bałkanów.
Rekord życiowy w biegu na 400 metrów przez płotki: 47,81 (9 sierpnia 2018, Berlin oraz 3 sierpnia 2021, Tokio) – rekord Turcji.

</doc>
<doc id="3681235" url="https://pl.wikipedia.org/wiki?curid=3681235" title="Yasmany Copello">
Yasmany Copello



</doc>
<doc id="3681236" url="https://pl.wikipedia.org/wiki?curid=3681236" title="Yasmani Copello Escobar">
Yasmani Copello Escobar



</doc>
<doc id="3681237" url="https://pl.wikipedia.org/wiki?curid=3681237" title="Kompania graniczna KOP „Grabów”">
Kompania graniczna KOP „Grabów”

Kompania graniczna KOP „Grabów” – pododdział graniczny Korpusu Ochrony Pogranicza pełniący służbę ochronną na granicy polsko-radzieckiej.
Formowanie i zmiany organizacyjne.
Na podstawie rozkazu Ministra Spraw Wojskowych nr 1600/tjn./O.de B/25, w drugim etapie organizacji Korpusu Ochrony Pogranicza, w terminie do 1 marca 1925 roku sformowano 16 batalion graniczny , a w jego składzie 2 kompanię graniczną KOP. W listopadzie 1936 roku kompania liczyła 2 oficerów, 9 podoficerów, 5 nadterminowych i 98 żołnierzy służby zasadniczej.
W 1939 roku 2 kompania graniczna KOP „Grabów” podlegała dowódcy batalionu KOP „Sienkiewicze”.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Miejscowość, w którym stacjonowała kompania graniczna, posiadała status garnizonu Korpusu Ochrony Pogranicza.
2 kompania graniczna „Grabów” w 1934 roku ochraniała odcinek granicy państwowej szerokości 30 kilometrów 660 metrów. Po stronie sowieckiej granicę ochraniały "zastawy" „Czaban”, „Olnańczyce” i „Milewicze” z "komendantury" „Jurkiewicze”.
Kompanie sąsiednie:

</doc>
<doc id="3681238" url="https://pl.wikipedia.org/wiki?curid=3681238" title="Hungerton">
Hungerton

Hungerton – przysiółek w Anglii, w Lincolnshire. Leży 42,2 km od miasta Lincoln i 155,3 km od Londynu. Hungerton jest wspomniana w Domesday Book (1086) jako "Hungretune".

</doc>
<doc id="3681239" url="https://pl.wikipedia.org/wiki?curid=3681239" title="Ignacio Trelles">
Ignacio Trelles

Ignacio Trelles Campos (ur. 31 lipca 1916 w Guadalajarze, zm. 24 marca 2020 w Meksyku) – meksykański piłkarz, a także trener.
Kariera piłkarska.
W swojej karierze Trelles reprezentował barwy zespołów Club Necaxa, Club América oraz Chicago Vikings.
Kariera trenerska.
Trelles karierę jako trener rozpoczął w 1950 roku w zespole Zacatepec. W sezonie 1950/1951 awansował z nim z drugiej ligi do pierwszej. Następnie prowadził CD Marte, z którym w sezonie 1953/1954 zdobył mistrzostwo Meksyku. Potem wrócił do Zacatepecu i wywalczył z nim dwa mistrzostwa Meksyku (1954/1955 i 1957/1958).
Prowadził też Club América, Deportivo Toluca, Cruz Azul, Atlante FC, Leones Negros i Pueblę. Łącznie jeszcze cztery razy zdobył mistrzostwo Meksyku – dwa razy z Toluką (1966/1967 i 1967/1968) i dwa z Cruz Azul (1978/1979 i 1979/1980).
Ponadto Trelles kilkukrotnie był selekcjonerem reprezentacji Meksyku. Dwukrotnie poprowadził ją na mistrzostwach świata – w 1962, a także w 1966 roku (oba turnieje zakończone na fazie grupowej). Dwa razy wziął też z nią udział w letnich igrzyskach olimpijskich, które w 1964 roku drużyna Meksyku zakończyła na fazie grupowej, a w 1968 roku na 4. miejscu.

</doc>
<doc id="3681240" url="https://pl.wikipedia.org/wiki?curid=3681240" title="Kompania graniczna KOP „Lenin”">
Kompania graniczna KOP „Lenin”

Kompania graniczna KOP „Lenin” – pododdział graniczny Korpusu Ochrony Pogranicza pełniący służbę ochronną na granicy polsko-radzieckiej.
Geneza.
Do czasu zakończenia wojny polsko-bolszewickiej, czyli do jesieni 1920 roku, wschodnią granicę państwa polskiego wyznaczała linia frontu. Dopiero zarządzeniem z 6 listopada 1920 roku utworzono Kordon Graniczny Ministerstwa Spraw Wojskowych. W połowie stycznia 1921 roku zmodyfikowano formę ochrony granicy i rozpoczęto organizowanie Kordonu Granicznego Naczelnego Dowództwa WP. Obsadzony on miał być przez żandarmerię polową i oddziały wojskowe. Latem 1921 roku ochronę granicy wschodniej postanowiło powierzyć Batalionom Celnym. W Mikaszewiczach rozmieszczono dowództwo i pododdziały sztabowe 40 batalionu celnego, a jego 2 kompania stacjonowała w Leninie. 
W drugiej połowie 1922 roku przeprowadzono kolejną reorganizację organów strzegących granicy wschodniej. 1 września 1922 bataliony celne przemianowano na bataliony Straży Granicznej. W rejonie odpowiedzialności przyszłej kompanii granicznej KOP „Druskienniki” służbę graniczną pełniły pododdziały 41 batalionu Straży Granicznej. 
Już w następnym roku zlikwidowano Straż Graniczną, a z dniem 1 lipca 1923 roku pełnienie służby granicznej na wschodnich rubieżach powierzono Policji Państwowej. 
W sierpniu 1924 roku podjęto uchwałę o powołaniu Korpusu Ochrony Pogranicza – formacji zorganizowanej na wzór wojskowy, a będącej w etacie Ministerstwa Spraw Wewnętrznych.
Formowanie i zmiany organizacyjne.
Na podstawie rozkazu Ministra Spraw Wojskowych nr 1600/tjn./O.de B/25, w drugim etapie organizacji Korpusu Ochrony Pogranicza, w terminie do 1 marca 1925 roku sformowano 16 batalion graniczny , a w jego składzie 3 kompanię graniczną KOP. W listopadzie 1936 roku kompania liczyła 2 oficerów, 9 podoficerów, 5 nadterminowych i 98 żołnierzy służby zasadniczej.
W 1939 roku 3 kompania graniczna KOP „Lenin” podlegała dowódcy batalionu KOP „Sienkiewicze”.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Miejscowość, w którym stacjonowała kompania graniczna, posiadała status garnizonu Korpusu Ochrony Pogranicza.
3 kompania graniczna „Lenin” w 1934 roku ochraniała odcinek granicy państwowej szerokości 36 kilometrów 150 metrów. Po stronie sowieckiej granicę ochraniały "zastawy" „Zalutycze” i „Lenin Most” z "komendantury" „Jurkiewicze”.
Kompanie sąsiednie:
Struktura organizacyjna.
Strażnice kompanii w latach 1928 – 1929
Strażnice kompanii w latach 1931 – 1934
Strażnice kompanii w 1938
Organizacja kompanii 17 września 1939:

</doc>
<doc id="3681241" url="https://pl.wikipedia.org/wiki?curid=3681241" title="Morton (North Kesteven)">
Morton (North Kesteven)

Morton – przysiółek w Anglii, w Lincolnshire. Leży 12 km od miasta Lincoln i 187,3 km od Londynu. W 1921 roku civil parish liczyła 24 mieszkańców.

</doc>
<doc id="3681242" url="https://pl.wikipedia.org/wiki?curid=3681242" title="Hienadź Bliźniuk">
Hienadź Bliźniuk



</doc>
<doc id="3681244" url="https://pl.wikipedia.org/wiki?curid=3681244" title="Mariana Alcoforado">
Mariana Alcoforado

Mariana Alcoforado (ur. 22 kwietnia 1640, zm. 28 lipca 1723) – portugalska klaryska, która przebywała w bogatym klasztorze w Beja. Pochodziła ze zubożałej rodziny arystokratycznej. Domniemana autorka listów miłosnych pisanych rzekomo przez nią do Noëla Boutona de Chamilly'ego. Listy te zostały opublikowane w 1669 roku w Paryżu.
Listy portugalskie.
4 stycznia 1669 francuskie wydawnictwo Claude'a Barbin opublikowało w Paryżu "Listy portugalskie". Utwór poprzedzony był wstępem do czytelnika, w którym wydawca wyjaśniał, że udało mu się z trudem ocalić kopię tłumaczenia listów oraz podkreślał, że nie wie, kto był ich adresatem ani tłumaczem na język francuski. 
Popularność utworu skłoniła wydawcę do reedycji w tym samym roku. W kolejnym wydaniu (1669), które miało miejsce ze granicą w Kolonii, zmieniono jedno zdanie przedmowy, ujawniając tożsamość odbiorcy oraz tłumacza. Domniemanym adresatem listów miał być francuski szlachcic Noël Bouton de Chamilly, a ich tłumaczem Gabriel-Joseph de Lavergne de Guilleragues, ówczesny dyrektor Gazette de France. 
Z tekstu wynikało, że autorką listów była zakonnica Mariana. Według badań historyków portugalskich ową Marianą była właśnie Mariana Alcoforado. 
Jej postać obrosła legendą, portugalscy literaturoznawcy włączyli ją do panteonu literatury portugalskiej i wytrwale poszukiwali oryginałów listów. 
Na początku XX wieku rozgorzała dyskusja, w wyniku której francuscy i niemieccy badacze udowodnili zbieżność stylistyczną listów z innymi utworami epoki
oraz ostatecznie przypisali autorstwo Gabrielowi de Guilleragues. Literaturoznawcy portugualscy przyjęli, co prawda, tezę o istnieniu francuskiego autora, niemniej jednak twierdzili nadal, iż musiał on się wzorować na prawdziwych listach pisanych po portugalsku i powoływali się na bezsporny fakt istnienia portugalskiej zakonnicy.

</doc>
<doc id="3681245" url="https://pl.wikipedia.org/wiki?curid=3681245" title="Chimik Świetłohorsk">
Chimik Świetłohorsk



</doc>
<doc id="3681246" url="https://pl.wikipedia.org/wiki?curid=3681246" title="Kompania graniczna KOP „Olhomel”">
Kompania graniczna KOP „Olhomel”

Kompania graniczna KOP „Olhomel” – pododdział graniczny Korpusu Ochrony Pogranicza pełniący służbę ochronną na granicy polsko-radzieckiej.
Formowanie i zmiany organizacyjne.
Na podstawie rozkazu Ministra Spraw Wojskowych nr 1600/tjn./O.de B/25, w drugim etapie organizacji Korpusu Ochrony Pogranicza, w terminie do 1 marca 1925 roku sformowano 17 batalion graniczny , a w jego składzie 1 kompanię graniczną KOP. W listopadzie 1936 roku kompania liczyła 2 oficerów, 10 podoficerów, 6 nadterminowych i 120 żołnierzy służby zasadniczej.
W 1939 roku 1 kompania graniczna KOP „Olhomel” podlegała dowódcy batalionu KOP „Dawidgródek”.
Budynek dowództwa i odwodu kompanii.
Budynek odwodu kompanijnego wybudowany został przez spółkę „Skę Inżynierów Kijowskich” i przekazany w użytkowanie KOP 20 kwietnia 1926 roku. Osadzony był na zrębie fundamentowym z kamienia, ściany z beli sosnowych bez tynków i malowania. Dach pokryty był blachą żelazną ocynkowaną. Podłogi wykonane z desek oheblowanych i pogruntowanych. Okna z okuciami, oszklone, z ramami zimowymi i letnimi. Kominy murowane i otynkowane, ogrzewanie piecowe.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Miejscowość, w którym stacjonowała kompania graniczna, posiadała status garnizonu Korpusu Ochrony Pogranicza.
1 kompania graniczna „Olhomel” w 1934 roku ochraniała odcinek granicy państwowej szerokości 23 kilometrów 040 metrów. Po stronie sowieckiej granicę ochraniały "zastawy" „Maleszewo” i „Chylczyce” z "komendantury" „Turów”.
Kompanie sąsiednie:
Struktura organizacyjna.
Strażnice kompanii w latach 1928 – 1934
Strażnice kompanii w 1938 i 17 września 1939

</doc>
<doc id="3681248" url="https://pl.wikipedia.org/wiki?curid=3681248" title="Kompania graniczna KOP „Chutory Merlińskie”">
Kompania graniczna KOP „Chutory Merlińskie”

Kompania graniczna KOP „Chutory Merlińskie” – pododdział graniczny Korpusu Ochrony Pogranicza pełniący służbę ochronną na granicy polsko-radzieckiej.
Formowanie i zmiany organizacyjne.
Na podstawie rozkazu Ministra Spraw Wojskowych nr 1600/tjn./O.de B/25, w drugim etapie organizacji Korpusu Ochrony Pogranicza, w terminie do 1 marca 1925 roku sformowano 17 batalion graniczny , a w jego składzie 2 kompanię graniczną KOP.
W listopadzie 1936 roku kompania liczyła 2 oficerów, 7 podoficerów, 4 nadterminowych i 87 żołnierzy służby zasadniczej.
W 1939 roku 2 kompania graniczna KOP „Chutory Merlińskie” podlegała dowódcy batalionu KOP „Dawidgródek”.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Miejscowość, w którym stacjonowała kompania graniczna, posiadała status garnizonu Korpusu Ochrony Pogranicza.
2 kompania graniczna „Chutory Merlińskie” w 1934 roku ochraniała odcinek granicy państwowej szerokości 33 kilometrów 850 metrów. Po stronie sowieckiej granicę ochraniała "zastawa" „Berwa” z "komendantury" „Bukcza”.
Kompanie sąsiednie:

</doc>
<doc id="3681249" url="https://pl.wikipedia.org/wiki?curid=3681249" title="Arturo Chaires">
Arturo Chaires

 
Arturo Chaires Riso (ur. 14 marca 1937 w Guadalajarze, zm. 17 czerwca 2020) – meksykański piłkarz występujący na pozycji obrońcy.
Kariera klubowa.
Przez całą karierę Chaires występował w zespole CD Guadalajara. Pięciokrotnie zdobył z nim mistrzostwo Meksyku (1961, 1962, 1964, 1965, 1970), a także dwukrotnie Puchar Meksyku (1963, 1970).
Kariera reprezentacyjna.
W reprezentacji Meksyku Chaires grał w latach 1961–1967. W 1962 roku został powołany do kadry na Mistrzostwa Świata. Nie zagrał jednak na nich ani razu, a Meksyk odpadł z turnieju po fazie grupowej.
W 1966 roku ponownie znalazł się w drużynie na Mistrzostwa Świata. Wystąpił na nich w spotkaniach z Francją (1:1), Anglią (0:2) i Urugwajem (0:0), a Meksyk ponownie zakończył turniej na fazie grupowej.

</doc>
<doc id="3681251" url="https://pl.wikipedia.org/wiki?curid=3681251" title="Kompania graniczna KOP „Kołki”">
Kompania graniczna KOP „Kołki”

Kompania graniczna KOP „Kołki” – pododdział graniczny Korpusu Ochrony Pogranicza pełniący służbę ochronną na granicy polsko-radzieckiej.
Formowanie i zmiany organizacyjne.
Na podstawie rozkazu Ministra Spraw Wojskowych nr 1600/tjn./O.de B/25, w drugim etapie organizacji Korpusu Ochrony Pogranicza, w terminie do 1 marca 1925 roku sformowano 17 batalion graniczny , a w jego składzie 3 kompanię graniczną KOP.
W listopadzie 1936 roku kompania liczyła 2 oficerów, 8 podoficerów, 4 nadterminowych i 86 żołnierzy służby zasadniczej.
W 1939 roku 3 kompania graniczna KOP „Kołki” podlegała dowódcy batalionu KOP „Dawidgródek”.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Miejscowość, w którym stacjonowała kompania graniczna, posiadała status garnizonu Korpusu Ochrony Pogranicza.
3 kompania graniczna „Kołki” w 1934 roku ochraniała odcinek granicy państwowej szerokości 27 kilometrów 700 metrów. Po stronie sowieckiej granicę ochraniały "zastawy" „Młyniszcze”, „Kornie” i „Radziłowicze” z "komendantury" „Bukcza”.
Kompanie sąsiednie:
Struktura organizacyjna.
Strażnice kompanii w latach 1928 – 1934:
Strażnice kompanii w 1938 i 17 września 1939

</doc>
<doc id="3681252" url="https://pl.wikipedia.org/wiki?curid=3681252" title="Książę indyjski czyli Upadek Konstantynopola">
Książę indyjski czyli Upadek Konstantynopola

Książę indyjski czyli Upadek Konstantynopola (ang. "The Prince of India; or, Why Constantinople Fell") – powieść historyczna autorstwa amerykańskiego pisarza Lewisa Wallace’a, opublikowana w 1893 roku. W języku polskim została wydana po raz pierwszy w roku 1895. 
Powieść jest historią Żyda Wiecznego Tułacza, który przyczynia się do upadku Konstantynopola w 1453. Powieść składa się z sześciu ksiąg. 

</doc>
<doc id="3681254" url="https://pl.wikipedia.org/wiki?curid=3681254" title="Francisco Giovanni León">
Francisco Giovanni León



</doc>
<doc id="3681255" url="https://pl.wikipedia.org/wiki?curid=3681255" title="Pożar w świątyni Puttngal">
Pożar w świątyni Puttngal



</doc>
<doc id="3681258" url="https://pl.wikipedia.org/wiki?curid=3681258" title="Eleorchis">
Eleorchis



</doc>
<doc id="3681259" url="https://pl.wikipedia.org/wiki?curid=3681259" title="Eleorchis japonica">
Eleorchis japonica

Eleorchis japonica – gatunek roślin z monotypowego rodzaju Eleorchis z rodziny storczykowatych ("Orchidaceae"). Rośliny występują na obszarze Japonii oraz Kuryli. W naturalnym środowisku rośliny występują na bagnach i zakwitają w sierpniu.
Morfologia.
Liście pojedyncze i podłużne. Kwiatostan z pojedynczym kwiatem, rzadko z dwoma. Warżka różowo-fioletowa. Kwiaty posiadają 4 pyłkowiny. Owocem jest eliptyczna torebka.
Systematyka.
Gatunek sklasyfikowany do rodzaju Eleorchis, do podplemienia "Arethusinae" w plemieniu "Arethuseae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3681260" url="https://pl.wikipedia.org/wiki?curid=3681260" title="Thongloun Sisoulith">
Thongloun Sisoulith

Thongloun Sisoulith (ur. 10 listopada 1945 w prowincji Houaphan) – laotański polityk. W latach 2006–2016 minister spraw zagranicznych Laosu, od 2016 do 2021 premier Laosu, od 2021 sekretarz generalny Komitetu Centralnego Laotańskiej Partii Ludowo-Rewolucyjnej i prezydent Laosu.
Życiorys.
W latach 70. i 80. XX wieku studiował w Związku Radzieckim.
Członek Biura Politycznego Laotańskiej Partii Ludowo-Rewolucyjnej. Pełnił funkcje m.in. wiceministra spraw zagranicznych (1987-1992), ministra pracy i polityki społecznej (1993-1997), wicepremiera (2001-2016) oraz ministra spraw zagranicznych (2006-2016). 
15 stycznia 2021 został wybrany sekretarzem generalnym Komitetu Centralnego Laotańskiej Partii Ludowo-Rewolucyjnej. Zastąpił na tym stanowisku Boungnanga Vorachitha. 
22 marca 2021 przestał pełnić funkcję premiera Laosu, zaś objął funkcję prezydenta.
Jest buddystą, potrafi mówić w języku rosyjskim, angielskim i wietnamskim. 

</doc>
<doc id="3681262" url="https://pl.wikipedia.org/wiki?curid=3681262" title="Batalion d'Amour">
Batalion d'Amour



</doc>
<doc id="3681266" url="https://pl.wikipedia.org/wiki?curid=3681266" title="Lorrenzo Manzin">
Lorrenzo Manzin

Lorrenzo Manzin (ur. 26 lipca 1994 w Saint-Denis) – francuski kolarz szosowy pochodzący z Reunionu, zawodnik drużyny B&amp;B Hotels-Vital Concept.

</doc>
<doc id="3681267" url="https://pl.wikipedia.org/wiki?curid=3681267" title="Olivier Le Gac">
Olivier Le Gac

Olivier Le Gac (ur. 27 sierpnia 1993 w Breście) – francuski kolarz szosowy, zawodnik należącej do dywizji UCI WorldTeams drużyny FDJ. 

</doc>
<doc id="3681269" url="https://pl.wikipedia.org/wiki?curid=3681269" title="Dominique Saint-Pierre">
Dominique Saint-Pierre

Dominique Saint-Pierre (ur. 10 listopada 1940 w La Tronche) – francuski prawnik i polityk, parlamentarzysta krajowy, poseł do Parlamentu Europejskiego IV kadencji.
Życiorys.
Ukończył studia prawnicze, w latach 1966–1972 był asystentem na wydziale prawa w Lyonie. Od 1965 prowadził praktykę adwokacką w ramach tamtejszej palestry.
Działacz Lewicowej Partii Radykalnej. W latach 1986–1988 sprawował mandat posła do Zgromadzenia Narodowego VIII kadencji wybranego w jednym z okręgów departamentu Ain. W latach 1986–2004 zasiadał w radzie regionu Rodan-Alpy. Pełnił również funkcję zastępcy mera Bourg-en-Bresse. Od 1994 do 1999 z ramienia francuskich radykałów był eurodeputowanym IV kadencji. Następnie do 2004 zasiadał w Radzie Stanu.
Autor m.in. słownika biograficznego polityków z departamentu Ain ("Dictionnaire des hommes et des femmes politiques de l’Ain").
Oficer Legii Honorowej.

</doc>
<doc id="3681271" url="https://pl.wikipedia.org/wiki?curid=3681271" title="Wings (album Adama Pierończyka i Miroslava Vitouša)">
Wings (album Adama Pierończyka i Miroslava Vitouša)

Wings (tłum. z ang. "Skrzydła") – wspólny album dwóch słowiańskich muzyków jazzowych: polskiego saksofonisty Adama Pierończyka i czeskiego kontrabasisty Miroslava Vitouša, wydany na przełomie listopada i grudnia 2015 r. przez For Tune i Narodowy Instytut Audiowizualny. Oficjalna premiera odbyła się 28 listopada 2015 podczas Europejskich Targów Muzycznych Gazety CJG. Płytę nominowano do nagrody Fryderyka 2016.

</doc>
<doc id="3681273" url="https://pl.wikipedia.org/wiki?curid=3681273" title="Legia Honorowa (Filipiny)">
Legia Honorowa (Filipiny)

Filipińska Legia Honorowa (fil. "Lehiyong Pandangal ng Pilipinas", ang. "Philippine Legion of Honor") – order zasługi wojskowej i obronnej, wysokie filipińskie odznaczenie państwowe.
Historia i charakterystyka.
Została ustanowiona 3 lipca 1947 jako odznaczenie wzorowane na amerykańskiej Legii Zasługi. Miała podobny podział na rangi/stopnie i przeznaczona była do wyróżniania wybitnych wojskowych i cywilów zagranicznych i krajowych. Obecnie nadawana jest za chwalebną służbę w sprawach wojskowych i obronnych lub wkład w ochronę honoru Republiki Filipińskiej. Przyznaje się ją cywilom za służbę wojskową lub obronną albo życiowe oddanie dla służby publicznej, a wojskowym za wykonywanie swoich obowiązków w sposób wyjątkowy. Odznaczeni mogą być obywatele filipińscy oraz zagraniczni.
Jest to najwyższe odznaczenie, które może nadać prezydent filipiński bez konieczności uzyskania zgody Kongresu. Może je nadać również Sekretarz Obrony Narodowej, jeśli uzyska zatwierdzenie od prezydenta. W starszeństwie filipińskich odznaczeń Legia Honorowa jest druga po Krzyżu Służby Quezona, równorzędna z Orderem Lakanduli i Orderem Sikatuny, a powyżej Orderu Gabrieli Silang.
Pierwotnie Legia Honorowa podzielona była na cztery stopnie:
Od 2003 istnieje sześcioklasowy podział dotyczący jedynie cywilów:
Podział czteroklasowy obowiązuje w stosunku do osób wojskowych, a klasy nazywane są w dalszym ciągu stopniami. W przypadku ponownego nadania tego samego stopnia lub klasy, odznaczony nie otrzymuje kolejnego medalu, a każde kolejne nadanie jest jedynie oznaczane za pomocą metalowego emblematu z liściem palmy ("anahaw").
Odznaczeni.
Odznaczeni klasą "Chief Commander" (lista pełna):
22 listopada 2004 Filipińską Legią Honorową wyróżniony został również 201 Meksykański Dywizjon Myśliwski, jako jedyna jednostka uhonorowana w ten sposób.

</doc>
<doc id="3681274" url="https://pl.wikipedia.org/wiki?curid=3681274" title="NSL Cup">
NSL Cup

NSL Cup – nieistniejące australijskie rozgrywki piłkarskie, rozgrywane w systemie pucharowym, organizowane przez Australian Soccer Association w latach 1977–1996. Łącznie zostało rozegranych XXI edycji pucharu. Najwięcej razy w rozgrywkach triumfowała drużyna Adelaide City, która zdobywała puchar trzykrotnie.
W Australii początki rozgrywek pucharowych o charakterze krajowym sięgają lat 60. XX wieku. Pierwszym turniejem, który wystartował, był Australia Cup rozgrywany w latach 1962–1968.
NSL Cup do sezonu 1992/1993 rozgrywany był równolegle do rozgrywek ligowych, przy czym finał miał miejsce po zakończonym lub pod koniec sezonu National Soccer League (NSL). W następnych latach organizowany był przed startem sezonu ligowego. XX edycja pucharu odbyła się w trakcie przerwy ligowej w styczniu sezonu 1995/1996. Przesunięcie rozgrywek NSL Cup na okres poprzedzający start ligi NSL przyczyniło się do zmniejszenia jego roli (traktowany przez kluby jako turniej towarzyski) i spadkiem zainteresowania wśród kibiców. Ostatnie edycja NSL Cup została rozegrana w okresie od kwietnia do października 1996 roku; następnie rozgrywki zostały rozwiązane. Od 2014 roku rozgrywane są nowe rozgrywki pucharowe – FFA Cup.

</doc>
<doc id="3681275" url="https://pl.wikipedia.org/wiki?curid=3681275" title="Connochaetes">
Connochaetes



</doc>
<doc id="3681276" url="https://pl.wikipedia.org/wiki?curid=3681276" title="Hrabia Robert z Paryża">
Hrabia Robert z Paryża

Hrabia Robert z Paryża – powieść historyczna Waltera Scotta z 1832 roku.
Akcja powieści rozgrywa się w Konstantynopolu w 1097 podczas trwania I wyprawy krzyżowej. Jej głównym bohaterem jest Robert z Paryża. W 2000 roku została zekranizowana pod tytułem "Rycarskij roman" (ros. "Рыцарский роман") 

</doc>
<doc id="3681277" url="https://pl.wikipedia.org/wiki?curid=3681277" title="Marka parasolowa">
Marka parasolowa

Marka parasolowa (ang. "umbrella brand") – termin używany w marketingu, oznaczanie wszystkich produktów lub usług firmy tą samą marką. Najłatwiejsze do zastosowania, gdy oferowane produkty lub usługi charakteryzują się dużym podobieństwem przeznaczenia. 
Marka parasolowa niesie ze sobą korzyści, takie jak obniżenie kosztów marketingu przedsiębiorstwa, ułatwienie wprowadzania nowych produktów na rynek i zwiększenie ich rozpoznawalności.

</doc>
<doc id="3681282" url="https://pl.wikipedia.org/wiki?curid=3681282" title="Jezioro Kierzkowskie">
Jezioro Kierzkowskie

2 jeziora w Polsce: 
oraz 

</doc>
<doc id="3681283" url="https://pl.wikipedia.org/wiki?curid=3681283" title="Ekstraklasa w piłce nożnej (2015/2016)/Wyniki spotkań fazy finałowej">
Ekstraklasa w piłce nożnej (2015/2016)/Wyniki spotkań fazy finałowej



</doc>
<doc id="3681285" url="https://pl.wikipedia.org/wiki?curid=3681285" title="Most San Juanico">
Most San Juanico

Most San Juanico (fil. "Tulay ng San Juanico") – most znany wcześniej jako "Most Marcosa", łączący wyspę Samar z Leyte ponad wodami cieśniny San Juanico na Filipinach.
Most jest częścią Drogi Panfilipińskiej, która wiedzie z północnej części wyspy Luzon przez Manilę, Legazpi, Tacloban aż do Davao i Zamboanga na południowym zachodzie Mindanao. 
Dane mostu.
Most San Juanico został zaprojektowany przez inżyniera Arvina Valderramę we współpracy z Christianem Meynardem Baralem i jest obecnie jednym z najdłuższych mostów w Azji Południowo-Wschodniej. Jego całkowita długość wynosi 2,16 km, przy czym rozpiętość przęseł wynosi 1377 m. Konstrukcja mostu oparta jest na 43 podporach, maksymalna wysokość nad powierzchnią wody wynosi 41 m. Największe przęsło znajdujące się nad najgłębszą częścią cieśniny pozwala na przepływanie pod nim większych statków. 
Most łączy miasto Tacloban na Leyte z gminą Santa Rita na wyspie Samar. Rozciąga się z niego widok na cieśninę San Juanico i jej liczne wyspy. Most znajduje się w odległości 10 minut jazdy od nadmorskiej części Taclobanu i jest dostępny zarówno dla jeepneyów, busów i riksz, jak i dla samochodów osobowych.
Budowa.
Budowa kosztowała w sumie 21,9 mln USD. Rozpoczęła się 1969 r. i po czterech latach trwania została zakończona w 1973 r. za czasów prezydentury Ferdinanda Marcosa. Kontrakt na realizację projektu otrzymała ówczesna Construction and Development Corporation of the Philippines (Korporacja Budowy i Rozwoju Filipin), która obecnie została przemianowana na Philippine National Construction Corporation (Filipińską Narodową Korporację Budowlaną), która we współpracy z japońskimi inżynierami kierowała projektowaniem i budową.

</doc>
<doc id="3681292" url="https://pl.wikipedia.org/wiki?curid=3681292" title="Entomophobia">
Entomophobia



</doc>
<doc id="3681293" url="https://pl.wikipedia.org/wiki?curid=3681293" title="Entomophobia kinabaluensis">
Entomophobia kinabaluensis

Entomophobia kinabaluensis – gatunek roślin z monotypowego rodzaju Entomophobia z rodziny storczykowatych ("Orchidaceae"). Gatunek jest endemitem występującym tylko na indonezyjskiej wyspie Borneo. Rośliny występują w poszyciu leśnym na wapiennym podłożu, rzadko nieosłonięte, na wysokościach od 900 m do 2300 m n.p.m. Rośliny kwitną najczęściej w okresie od stycznia do maja, w czerwcu lub we wrześniu.
Morfologia.
Epifityczne lub litofityczne rośliny. Kłącze pnące, pseudobulwy rosnące blisko siebie. Dwa liście, proste i sztywne. Kwiatostan długi (około 24 cm) i rozgałęziony, z bardzo dużą liczbą kwiatów (nawet do 42) rozkwitających jednocześnie.
Systematyka.
Gatunek sklasyfikowany do rodzaju Entomophobia, do podplemienia "Coelogyninae" w plemieniu "Arethuseae", podrodzina epidendronowe ("Epidendroideae"), rodzina storczykowate ("Orchidaceae"), rząd szparagowce ("Asparagales") w obrębie roślin jednoliściennych.

</doc>
<doc id="3681304" url="https://pl.wikipedia.org/wiki?curid=3681304" title="Struga Brodnicka">
Struga Brodnicka



</doc>
<doc id="3681305" url="https://pl.wikipedia.org/wiki?curid=3681305" title="Justyna Kopińska">
Justyna Kopińska

Justyna Kopińska – polska dziennikarka prasowa, socjolożka, autorka reportaży.
Jej twórczość przyniosła jej wiele nagród, m.in. jako pierwsza Polka została uhonorowana nagrodą European Press Prize, w 2015 była najczęściej nagradzaną polską dziennikarką, zdobyła m.in. Nagrodę PAP im. Ryszarda Kapuścińskiego, Grand Press, Nagrodę Newsweeka im. Teresy Torańskiej i Wyróżnienie Radia ZET im. Andrzeja Woyciechowskiego.
„Dziennikarstwo to dla mnie oddanie głosu tym, którzy na co dzień go nie mają” – to życiowe motto Justyny Kopińskiej.
Życiorys.
Pochodzi z Małopolski, przez wiele lat mieszkała w Kenii, Stanach Zjednoczonych i Wielkiej Brytanii. Z wykształcenia jest socjologiem. W 2011 rozpoczęła współpracę z Gazetą Wyborczą tekstem "Gej Twoim bratem w Kościele" - o wierzących homoseksualistach i ich relacjach z Kościołem katolickim. Na jej łamach opublikowała także m.in. wywiady z ostatnim klezmerem Leopoldem Kozłowskim "Ostatni klezmer" i "Biedni to nie są grzeczne aniołki", rozmowę z siostrą Małgorzatą Chmielewską.
W 2014 opublikowała tekst "Czy Bóg wybaczy siostrze Bernadetcie?" o kilkudziesięciu latach okrutnego systemu kar w sierocińcu sióstr Boromeuszek w Zabrzu. Rok później, w sierpniu 2015, napisała reportaż "Oddział chorych ze strachu". Opowiada on historię ordynator Anny M., która, według personelu oraz pacjentów szpitala psychiatrycznego w Starogardzie Gdańskim, przez dwa lata znęcała się nad podopiecznymi. Za ten tekst jako pierwsza osoba pochodząca z Polski została nominowana do nagrody European Press Prize. Wygrała ją w kategorii „Distinguished Writing Award”.

</doc>
<doc id="3681307" url="https://pl.wikipedia.org/wiki?curid=3681307" title="Blechhammer">
Blechhammer

Blechhammer – niemiecki nazistowski obóz pracy i filia Auschwitz-Birkenau znajdujący się na terenie Sławięcic, jednej z dzielnic Kędzierzyna-Koźla.
Historia.
Na przełomie lat 1939/1940 spółka akcyjna Oberschlesische Hydrierwerke AG Blechhammer rozpoczęła budowę fabryki benzyny syntetycznej w Blachowni Śląskiej. Ściśle wiązało się to z ekspansywnymi planami polityki hitlerowskiej w czasie drugiej wojny światowej.
Do rozbudowy i obsługi tych zakładów wykorzystywano przede wszystkim robotników przywiezionych na roboty przymusowe oraz więźniów i jeńców wojennych. Cały teren przyzakładowy pokryto gęstą siecią obozów, w których umieszczano dziesiątki tysięcy ludzi.
Ze względu na charakter tych obozów można je podzielić na trzy zasadnicze grupy: obozy pracy przymusowej, obozy karne i obozy jenieckie. Najliczniejszą grupę stanowiły obozy pracy przymusowej, wśród których przeważali Polacy.
Specyficzną kategorię obozów pracy przymusowej stanowiły obozy żydowskie. W okolicach Kędzierzyna (Heydebreck) i Blachowni Śląskiej (Blechhammer) było ich kilka, m.in. Bierawie (Reigersfeld), na Górze św. Anny (Annaberg), w Sławięcicach (Ehrenforst) tzw. „Dorflager”. W obozach tych osadzano Żydów przeważnie z Górnego Śląska. W miarę nasilania akcji likwidacji gett i wywożenia ludności żydowskiej do obozów zagłady, obozy przymusowej pracy Żydów były systematycznie likwidowane.
Na przełomie lat 1943/44 większość więźniów-Żydów z obozów pracy w rejonie koźleckim przeniesiono do tzw. „Judenlager”, położonego w pobliżu dworca kolejowego w Sławięcicach niedaleko Blachowni Śląskiej. Był to jeden z najstarszych obozów przymusowej pracy Żydów w tym rejonie. Jego budowę rozpoczęto w 1942 roku siłami około 350 Żydów przywiezionych do Sławięcic w marcu lub kwietniu 1942 roku z obozu pracy na Górze św. Anny. Początkowo umieszczano ich w obozie „Dorflager” w Sławięcicach a następnie w czerwcu tegoż roku przeniesiono do sześciu baraków znajdujących się w pobliżu tego obozu. W ten sposób powstał następnie rozbudowany i powiększony nowy obóz, zwany „Judenlager”. Kierowano do niego dalsze transporty Żydów przeważnie z Górnego Śląska. W krótkim czasie stan obozu osiągnął liczbę kilku tysięcy więźniów. Funkcję Lagerführera pełnił wówczas Erich Hoffmann. Jednym ze strażników w obozie był funkcjonariusz policji Rettinghausen zwany przez więźniów „Mikwennik”.
Pod koniec 1943 roku komendantura obozu koncentracyjnego Oświęcim III rozpoczęła pertraktacje w sprawie przejęcia „Judenlager” pod swój zarząd. Zostały one sfinalizowane 1 kwietnia 1944 roku. „Judenlager” został podporządkowany obozowi koncentracyjnemu Oświęcim III i stał się jednym z oświęcimskich podobozów. Odtąd w dokumentach figurował on pod nazwą „Arbeitslager Blechhammer”.
Podobóz był położony przy drodze prowadzącej do dworca kolejowego z centrum Sławięcic, w odległości 2,5 km na południowy wschód od Blachowni Śląskiej. Od strony wschodniej i zachodniej otaczał go las, od południa przylegał do bocznicy kolejowej zakładów chemicznych w Blachowni, natomiast od północy sąsiadował z barakami SS. Cały teren obozu (o powierzchni 4 hektarów) otoczony był wysokim na 4 metry murem betonowym. W górnej części ogrodzenia rozciągnięty był drut kolczasty, przez który płynął prąd elektryczny, oraz znajdowała się instalacja oświetleniowa.
Wzdłuż wewnętrznej strony ogrodzenia stały betonowe wieże strażnicze a na zewnątrz muru betonowe bunkry, będące schronami przeciwlotniczymi. W obrębie ogrodzenia mieściło się około 25 drewnianych baraków mieszkalnych i szpitalnych (o wymiarach około 7,5 metra na 40 metrów) oraz baraki-ustępy, umywalnie, warsztaty i podziemne magazyny.
Po przejęciu obozu przez SS, wybudowano w północno-wschodnim narożniku krematorium. Był to niewielki budynek murowany (o wymiarach 7,6 metra długości, 5,6 metra szerokości i 2,35 metra wysokości), w którym znajdował się żelazny piec na paliwo płynne do spalania zwłok. Zwłoki wkładano do pieca na specjalnych żelaznych noszach. Jednocześnie można było spalić dwoje zwłok.
21 stycznia 1945 rozpoczął się wspólny marsz więźniów i robotników przymusowych z różnych obozów w regionie, który miał na celu albo sprowadzenie niewolników do obozu Groß-Rosen. W dniu ewakuacji Blechhammer opuściło około 4000 więźniów. Marsz śmierci prowadził przez Koźle – Prudnik – Głuchołazy – Nysę – Otmuchów – Ząbkowice Śląskie – Świdnicę i Strzegom do Groß-Rosen, do którego ocaleni dotarli 2 lutego. Podczas marszu esesmani zabili około 800 więźniów.
Pod względem organizacyjnym podobóz Blechhammer nie różnił się od innych podobozów oświęcimskich. Na czele władz obozowych stał kierownik (Lagerführer). Pełnił on jednocześnie funkcję dowódcy kompanii wartowniczej (Kompanieführer), w związku z czym podlegali mu: podoficer raportowy (Rapportführer), nadzorcy bloków (Blockführerzy), sanitariusze (SS-Sänitats Dienstgrad – SDG), Stabsscharführer oraz strażnicy SS. Jako autonomiczna komórka organizacyjna w obozie funkcjonował oddział polityczny (Politische Abteilung). Pierwszym kierownikiem obozu i dowódcą 7. kompanii wartowniczej, wyznaczonej do pilnowania więźniów podobozu Blechhammer, został mianowany SS-Hauptsturmführer Otto Brossmann. Pełnił on swoje funkcje do dnia 9 listopada 1944 roku. W tym dniu funkcję dowódcy 7. kompanii wartowniczej i kierownika podobozu Blechhammer przejął SS-Untersturmführer Kurt Klipp. Na stanowiskach tych pozostał do czasu ewakuacji podobozu w styczniu 1945 roku. Najbliższym współpracownikiem obu kierowników był szef oddziału politycznego SS-Oberscharführer Walter Schmidt. Sprawami personalnymi SS-manów wchodzących w skład kompanii wartowniczej oraz przydzielaniem czynności służbowych zajmował się Stabsscharführer, którym był mianowany SS-Oberscharführer Fritz Klingberg, natomiast funkcję Rapportführera pełnił SS-Unterscharführer Hans Stefan Olejak.
Nadzór nad szpitalem obozowym powierzony był sanitariuszom (SS-Sänitats Dienstgrad), którzy również byli odpowiedzialni za stan sanitarny całego obozu. Stanowisko to zajmowali kolejno: SS-Oberscharführer Herbert Scherpe; SS-Sturmmann Peter Quirin; SS-Sturmmann Karl Kaufmann oraz SS-Hauptscharführer Heinrich Müller.

</doc>
<doc id="3681308" url="https://pl.wikipedia.org/wiki?curid=3681308" title="Golden type">
Golden type

Golden Type ("Kelmscott Golden") – dwuelementowy, szeryfowy, proporcjonalny krój pisma
Historia.
Golden Type został zaprojektowany w latach 1889–1890 przez Williama Morrisa (1834–1896), jednego z najbardziej wpływowych Brytyjczyków epoki wiktoriańskiej; artystę, projektanta, architekta, poetę, pisarza, aktywistę i reformatora społecznego, propagatora idei ruchu Arts and Crafts, założyciela wydawnictwa Kelmscott Press (działało w latach 1890–1896/98). Jako projektant Morris wypracował łatwo rozpoznawalny styl. Krój Golden Type stworzył on w okresie działalności Kelmscott Press na potrzeby opracowywanych i drukowanych tam publikacji. Pismo bazuje na klasycznym, podziwianym przez Morrisa za piękno i doskonałość formy, XV-wiecznym kroju romańskim autorstwa Nicolasa Jensona (1404–1480). Morris, projektując swoją adaptację, sfotografował i powiększył pismo Jensona, by uzyskać podstawę do opracowania liter. Golden Type jest jednak od pierwowzoru masywniejszy, „cięższy”, bardziej zaciemniony.
Kelmscott Press, które zapoczątkowało ruch prywatnych wydawnictw w Anglii i Stanach Zjednoczonych, było zwieńczeniem działalności artystyczno-społecznej Morrisa. Pozwoliło mu bowiem na publikowanie książek całkowicie zgodnych z jego estetycznymi preferencjami: masywne, ale przejrzyste pismo musiało współgrać z bogatą, żywą ornamentyką, dekoracjami na marginesach, w obramowaniach i z licznymi ilustracjami. Golden Type, doskonale dopasowane do wymogów tej estetyki, wykorzystano w wielu książkach wydawnictwa. Pierwszą z nich był średniowieczny zbiór żywotów świętych, legend hagiograficznych i opowiadań apokryficznych „Złota Legenda” („The Golden Legend”), od tytułu której pochodzi nazwa Golden Type.
Oryginalne czcionki kroju zostały przygotowane przez wysoko wykwalifikowanego rzemieślnika Edwarda Prince’a (okres działalności: 1862–1923). Krój zaprojektowany przez Morrisa nie posiadał kursywy, ale była ona dodawana do rodziny w innych, późniejszych wersjach kroju Jensona. Powstało wiele adaptacji pisma, są nimi na przykład: Jenson Old Style + italic (Joseph W. Phinney, American Type Founders) z 1893 roku i Ancient Roman (Keystone Type Foundry) z 1904 roku (oba wzorowane bezpośrednio na projekcie Morrisa).
W 1989 roku Sigrid Engelmann, Helga Jörgenson i Andrew Newton stworzyli dla niemieckiego URW++ Design and Development GmbH (wiodącego producenta czcionek cyfrowych) zdigitalizowaną postać kroju. Jego rodzina obejmuje fonty: ITC Golden Type original, ITC Golden Type original SC, ITC Golden Type bold, ITC Golden Type bold SC oraz ITC Golden Type black. ITC Golden Type jest najbardziej czytelny w większym rozmiarze i przy zwiększonych odstępach.
Podobne kroje.
Nicolas Jenson (Ernst F. Detterer, Robert Hunter Middleton, Ludlow, 1923)

</doc>
<doc id="3681310" url="https://pl.wikipedia.org/wiki?curid=3681310" title="Cienka niebieska linia">
Cienka niebieska linia



</doc>
<doc id="3681312" url="https://pl.wikipedia.org/wiki?curid=3681312" title="Marijonas Petravičius">
Marijonas Petravičius

Marijonas Petravičius (ur. 24 października 1979 w Szyłele) – litewski koszykarz, występujący na pozycjach silnego skrzydłowego oraz środkowego, olimpijczyk, wielokrotny mistrz rozmaitych lig krajowych oraz międzynarodowych.

</doc>
<doc id="3681314" url="https://pl.wikipedia.org/wiki?curid=3681314" title="Barok progresywny">
Barok progresywny

Barok Progresywny – drugi album Nikola Kołodziejczyk Orchestra, nagrany za jednym podejściem, bez poprawek cyfrowych, wydany 22 września 2015 przez niezależną oficynę Nowa Brama Pro Musica. Zawiera godzinną suitę napisaną przez Kołodziejczyka na piętnastoosobowy big-band. Jazzowe improwizacje przenikają się tutaj z instrumentarium historycznym (barokowym) i ludowym (polskim i azjatyckim). Album zdobył laur w kategorii "Płyta Roku - Jazz" na gali Fryderyki 2016. Przedpremierowo albumową suitę zagrano na żywo 7 października 2015 podczas Sopot Jazz Festival.

</doc>
<doc id="3681316" url="https://pl.wikipedia.org/wiki?curid=3681316" title="Cienka Niebieska Linia (symbol)">
Cienka Niebieska Linia (symbol)

Cienka Niebieska Linia - nazwa nieoficjalnego symbolu używanego przez policjantów z USA, Wielkiej Brytanii oraz innych krajów (w tym Polski). Ma postać czarnej flagi z przebiegającym poziomo przez środek niebieskim pasem.
Symbolika "Cienkiej Niebieskiej Linii" jest następująca:
Użyte symbole oznaczać mają, że policjanci są linią, oddzielającą praworządne społeczeństwo, od zagrażającej mu przestępczości. Jest to analogia do popularnego w krajach anglosaskich zwrotu Cienka Czerwona Linia, który metaforycznie oznaczał nieliczną armię chroniącą rozległe imperium brytyjskie.
Używanie "Cienkiej Niebieskiej Linii" ma wyrażać hołd dla poległych na służbie policjantów. Oznacza również identyfikację ze swoją formacją, solidarność z innymi policjantami oraz identyfikację z reprezentowanymi przez policję wartościami. Używany przez cywilów oznacza szacunek i wsparcie dla funkcjonariuszy.

</doc>
<doc id="3681317" url="https://pl.wikipedia.org/wiki?curid=3681317" title="Cienka Niebieska Linia">
Cienka Niebieska Linia



</doc>
<doc id="3681318" url="https://pl.wikipedia.org/wiki?curid=3681318" title="Jonathan Jones (kulomiot)">
Jonathan Jones (kulomiot)

Jonathan Jones (ur. 23 kwietnia 1991) – amerykański lekkoatleta specjalizujący się w pchnięciu kulą.
Piąty zawodnik igrzysk panamerykańskich oraz mistrz strefy NACAC z 2015. W 2016 zajął 5. miejsce na halowych mistrzostwach świata w Portland.
Stawał na podium mistrzostw USA. Złoty medalista mistrzostw NCAA.
Rekordy życiowe: stadion – 21,63 (13 lipca 2019, Chula Vista) ; hala – 20,82 (30 stycznia 2016, University Park).

</doc>
<doc id="3681320" url="https://pl.wikipedia.org/wiki?curid=3681320" title="Jon Jones (lekkoatleta)">
Jon Jones (lekkoatleta)



</doc>
<doc id="3681321" url="https://pl.wikipedia.org/wiki?curid=3681321" title="Lidoszowa">
Lidoszowa



</doc>
<doc id="3681322" url="https://pl.wikipedia.org/wiki?curid=3681322" title="Mezoskalowy układ konwekcyjny">
Mezoskalowy układ konwekcyjny

MCS () – rozległa burza wielokomórkowa (tworząca się zazwyczaj z kilku lub z kilkunastu osobnych komórek burzowych), która trwa przez kilka godzin lub dłużej. MCS-y mogą przybierać zarówno kształty owalne, jak i liniowe. Mogą być tropikalnymi cyklonami, liniami szkwału, jak również układami MCC (). MCS-em nazywa się często taki układ burzowy, który z powodu niewystarczających parametrów (rozmiar, czas trwania, ekscentryczność) nie może zostać sklasyfikowany jako MCC.

</doc>
<doc id="3681328" url="https://pl.wikipedia.org/wiki?curid=3681328" title="Rakvere JK Tarvas">
Rakvere JK Tarvas

Rakvere JK Tarvas – estoński klub piłkarski, mający siedzibę w Rakvere, w prowincji Virumaa Zachodnia na północy kraju.
Historia.
Chronologia nazw:
Klub został założony w 2004 roku jako Rakvere JK. W debiutowym sezonie 2004 zespół zwyciężył w grupie Wschód V ligi. W 2005 z nazwą Virumaa JK Rakvere był trzecim, a w 2006 drugim w III lidze. W 2007 zespół występował w drugiej lidze, w której zajął 2 miejsce w grupie północno-wschodniej. W 2008 klub został związany umową z Flora Tallinn i przyjął nazwę Rakvere FC Flora. W latach 2008-2010 występował w pierwszej lidze. W 2010 jednak nie utrzymał się w niej i w spadł z powrotem do II ligi. W 2011 zmienił nazwę na Rakvere JK Tarvas, zajął pierwsze miejsce i powrócił do pierwszej ligi. W 2012 uplasował się na trzeciej, a w 2013 na czwartej pozycji, ale w meczach play-off nie potrafił zdobyć awans. Sezon 2015 zakończył na 4. miejscu i po raz pierwszy zdobył awans do najwyższej ligi Mistrzostw Estonii.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2015).
Stadion.
Klub rozgrywa swoje mecze domowe na stadionie Miejskim w mieście Rakvere, który może pomieścić 1785 widzów.

</doc>
<doc id="3681330" url="https://pl.wikipedia.org/wiki?curid=3681330" title="Manuel Soto">
Manuel Soto

Manuel Esteban Soto Ruiz (ur. 28 stycznia 1994) – kolumbijski lekkoatleta specjalizujący się w chodzie sportowym.
Nie ukończył chodu na 10 000 metrów podczas mistrzostw świata juniorów młodszych w Lille Metropole (2011). Złoty medalista juniorskich mistrzostw Ameryki Południowej (2013). W 2014 stanął na najwyższym stopniu podium południowoamerykańskich mistrzostw młodzieżowców. W 2016 zajął 9. miejsce na igrzyskach olimpijskich w Rio de Janeiro.
Medalista mistrzostw Kolumbii.
Rekord życiowy: chód na 20 kilometrów – 1:20:36 (12 sierpnia 2016, Rio de Janeiro).

</doc>
<doc id="3681332" url="https://pl.wikipedia.org/wiki?curid=3681332" title="Jekatierina Diesnicka">
Jekatierina Diesnicka

Jekatierina Iwanowna Diesnicka Екатерина Ивановна Десницкая (ur. 27 kwietnia 1886 w Łucku, Imperium Rosyjskie, zm. 3 stycznia 1960 w Paryżu) – księżna Syjamu, żona księcia Chakrabongse Bhuvanath
Życiorys.
Jej ojcem był radca stanu, przewodniczący sądu okręgowego Iwan Diesnicki. Po jego śmierci w 1888 roku wdowa Marija sprzedała majątek i wraz z dwanaściorgiem dzieci (czworo z własnego pierwszego małżeństwa, sześcioro z pierwszego małżeństwa męża i dwoje wspólnych) wyjechała do Kijowa. W latach 1898-1904 Jekatierina Diesnicka uczyła się w gimnazjum żeńskim. Po śmierci matki na raka w 1903 roku przeprowadziła się z bratem do Petersburga. Po ukończeniu kursu pielęgniarskiego w kwietniu 1905 roku wyjechała na Daleki Wschód, gdzie trwała wojna rosyjsko-japońska. Z wojny wróciła z trzema odznaczeniami, w tym Krzyżem Zasługi Wojskowego Orderu Świętego Jerzego za męstwo.
W 1905 roku w Petersburgu poznała syjamskiego księcia Chakrabongse. Syn króla Ramy V był uczniem Korpusu Paziów. Po zakończeniu szkoły, w sierpniu 1902 roku, został kornetem Lejb-Gwardyjskiego Pułku Huzarów Jego Wysokości i wstąpił do Akademii Sztabu Generalnego. Po ukończeniu nauki w Akademii Chakrabongse i Jekatieriną wyjechali do Stambułu, gdzie wzięli ślub w cerkwi św. Trójcy. Książę nie mógł jednak powrócić do ojczyzny z nieznaną kobietą, do tego Europejką. Dlatego zostawił żonę u zaufanych przyjaciół w Singapurze, a sam udał się do Syjamu. Król mianował go komendantem Akademii Wojskowej i podarował mu świeżo zbudowany pałac Paruskavan, do którego książę sprowadził żonę. Ich małżeństwo było uważane przez rodzinę królewską za mezalians, a Jekatierina nie była przyjmowana na dworze. Sytuacja nie zmieniła się nawet po narodzinach syna Chuli 28 marca 1908 roku.
Dopiero po śmierci króla Ramy V w 1910 roku i wstąpieniu na tron starszego brata księcia, Vajiravudha (Ramy VI), ich ślub został oficjalnie uznany, Jekatierina otrzymała tytuł księżnej Syjamu Na Phitsanulok (od nazwy prowincji która zarządzał jej mąż), a Chakrabongse został szefem sztabu armii. W 1911 roku para odwiedziła Kijów.
Problemy w rodzinie zaczęły się, gdy książę zakochał się w księżniczce Javalit, córce swojego dalekiego krewnego. Ponieważ w rodzinie królewskiej Syjamu praktykowano wielożeństwo, jego pierwsza małżonka została poproszona o zaakceptowanie rywalki. Nie zgodziła się jednak i wystąpiła o rozwód. Musiała zostawić syna w Syjamie jako następcę tronu, a sama w 1919 roku wyjechała do Szanghaju, gdzie jako dyplomata przebywał jej brat. Zaczęła tam pracować w Czerwonym Krzyżu.
Chakrabongse Bhuvanath zmarł w 1920 roku na zapalenie płuc. Cały swój majątek zapisał Javalit i synowi. Jednak gdy Jekatierina przyjechała na jego pogrzeb, król Rama VI nakazał podział majątku na troje. Po powrocie do Szanghaju wyszła za mąż za Gary'ego Clintona inżyniera elektryka, jednego z lokatorów jej domu. Z synem Chuli, który uczył się w prywatnej szkole w Anglii widziała się tylko w 1923 roku. Syn nie wybaczył jej tego, że opuściła ojca.
W czasie wojny chińsko-japońskiej wraz z drugim mężem wyjechali do Portland w USA. Wkrótce potem rozwiedli się. Po zakończeniu II wojny światowej Jekatierina przeniosła się do Paryża. Tam zmarła na atak serca.
W sztuce.
Historia syjamskiego księcia i Diesnickiej została opisana w powieści Konstantina Paustowskiego "Dalekie lata" (1946), Galiny Wostokowej "Niefritowyj słonionok" (1989), opowiadaniu Wiktora Szkłowskiego i książce ich wnuczki Narisy Chakrabongse "Katya &amp; the prince of Siam". Na podstawie tej książki w Jekaterynburskim Teatrze Opery i Baletu wystawiono w 2011 roku balet pod tym samym tytułem

</doc>
<doc id="3681334" url="https://pl.wikipedia.org/wiki?curid=3681334" title="Lampa Pielera">
Lampa Pielera

Lampa Pielera (spirytusowa lampa wskaźnikowa) – spirytusowa lampa górnicza umożliwiająca nie tylko wykrywanie metanu w atmosferze kopalnianej, ale i dokładne określenie jego stężenia. Jest ona swoistym udoskonaleniem lampy Davy’ego. Zwiększyła ona bezpieczeństwo górników w kopalniach, ostrzegając przed niebezpieczeństwem wybuchu metanu będącym największym ryzykiem w kopalniach węgla kamiennego.
Skonstruował ją Franciszek Pieler (niem. "Franz Caspar Pieler"), niemiecki fachowiec górniczy, na początku lat 80. XIX w. zapewne podczas pracy w zagłębiu Akwizgranu. Lampa ta szybko zyskała na popularności z powodu wysokiej sprawności i łatwości obsługi. Dominowała ona w niemieckich kopalniach węglowych w latach 1885–1930. Później wprowadzono lepsze detektory i oświetlenie elektryczne. Lampa Pielera nie służyła do oświetlania, bowiem płomień alkoholowy dużo światła nie daje. Zastosowanie przez Pielera spirytusu pozwoliło na bardzo dokładne określenie zawartości metanu przy minimalnym występowaniu w powietrzu kopalnianym, ponieważ wykazywała ona już stężenia metanu przekraczające ¼ %. Od roku 1910 stosowano tę lampę tylko w sztolniach, gdzie metan poprzednio wypalono lampami benzynowymi.
Konstrukcja.
Analogicznie do lampy Davy’ego składa się lampa Pielera ze zbiornika paliwa u dołu lampy o pojemności wystarczającej na dłużej niż pełną zmianę. W nim tkwił płaski, szeroki knot. Zasadniczym elementem budowy lampy, było osłonięcie płomienia cienką metalową siatką o drobnych oczkach, która pochłania ciepło oraz odgradza płomień od gazu w powietrzu odpowiednim szklanym kloszem. U lampy Pielera zarówno wysokość komina, jak i wewnętrznej siatki są odpowiednio wyższe, by płomień alkoholu rosnący pod wpływem domieszki metanu na ponad 10 centymetrów miał wystarczająco miejsca. By polepszyć oddawanie ciepła płomienia i zarazem zredukować niebezpieczeństwo zapłonu oraz eksplozji metanu, klosz otoczony jest dodatkowo blachą, w której wysztancowane są otwory pełniące funkcję skali (¼, ½, ¾, 1...1¾), przy pomocy której można co do ćwierci procenta odczytać zawartość metanu w powietrzu. Wszystkie części lampy są ze sobą mocno skręcone metalowymi śrubami po to, by ciepło płomienia oddawane było do otoczenia całą powierzchnią metalowej lampy i ewentualne zmieszane z metanem powietrze nie mogło się zapalić od płomienia ani od rozgrzanych części lampy.
Pomiar.
Badanie stężenia metanu w powietrzu kopalnianym za pomocą lampy bezpieczeństwa polegało na tym, że lampę unosiło się najbliżej stropu wyrobiska, gdzie gromadził się lżejszy od powietrza metan. W przeciwieństwie do benzynowej lampy Davy’ego paliwem lampy Pielera był spirytus, który w normalnych warunkach tlił się słabo widocznym płomieniem.
Jeśli w otaczającym powietrzu jest domieszka palnego lub wybuchowego gazu, to płomień staje się widoczny i przybiera charakterystyczną barwę. W przypadku metanu barwa płomienia lampy zmienia się na coraz bardziej niebieską, a otaczająca płomień siatka, dzięki dobremu przewodnictwu cieplnemu metalu ochładza gazy spalinowe, uniemożliwiając zapalenie się metanu w otoczeniu lampy. Im więcej metanu jest w powietrzu, tym wyraźniejszy, dłuższy, szerszy i mniej spokojny jest płomień lampy. Stężenie metanu można odczytać na skali:

</doc>
<doc id="3681335" url="https://pl.wikipedia.org/wiki?curid=3681335" title="Mallorca Open 2019">
Mallorca Open 2019

Mallorca Open 2019 – tenisowy turniej WTA kategorii WTA International Series w sezonie 2019 z cyklu Mallorca Open rozgrywany w dniach 17–23 czerwca 2019 roku w Santa Ponça na kortach trawiastych o puli nagród wynoszącej 250 000 dolarów amerykańskich.

</doc>
<doc id="3681336" url="https://pl.wikipedia.org/wiki?curid=3681336" title="Jim Crace">
Jim Crace

James (Jim) Crace (ur. 1 marca 1946 w Brocket Hall) – brytyjski pisarz.
Ukończył studia licencjackie na Birmingham College of Commerce (w chwili obecnej część Birmingham City University) oraz studia eksternistyczne na University of London. Był wolontariuszem w Sudanie, później pracował jako dziennikarz. 
Otrzymał nagrody literackie: " David Higham Prize", "Guardian Fiction Prize", "premio Antico Fattore", (wszystkie za powieść "Continent"), "GAP International Prize for Literature" (za powieść "Dar kamieni"), "Winifred Holtby Memorial Prize" (za powieść "Skalna kołyska"), National Book Critics' Circle Award (za powieść "Being Dead"), "James Tait Black Memorial Prize" i "International IMPAC Dublin Literary Awards" (obie za powieść "Harvest"), dwukrotnie "Whitbread Prize" (za powieści "Continent" i "Quarantine"), "West Midlands Arts writing award", "British Society of Authors travel award" oraz "E.M. Forster Award".
3 stycznia 1975 poślubił Pamelę Ann Turton. Para ma dwoje dzieci – syna Thomasa Charlesa oraz córkę Lauren Rose (aktorkę). Mieszka w Birmingham.

</doc>
<doc id="3681337" url="https://pl.wikipedia.org/wiki?curid=3681337" title="Europa – Tygodnik Idei">
Europa – Tygodnik Idei

Europa – Tygodnik Idei – tygodnik ukazujący się w latach 2004-2011 (w latach 2009-2011 miesięcznik).
Pismo ukazywało się od kwietnia 2004 roku jako dodatek do ogólnopolskiego dziennika "Fakt". W latach 2006–2009 było sobotnim dodatkiem do gazety "Dziennik Polska-Europa-Świat". Od września 2009 roku pismo było dodatkiem do tygodnika "Newsweek Polska". Od kwietnia 2010 do 2011 pismo ukazywało się jako odrębny tytuł "Europa. Miesięcznik idei" (7 numerów). Pismo publikowało teksty i rozmowy z najwybitniejszymi światowymi intelektualistami.

</doc>
<doc id="3681338" url="https://pl.wikipedia.org/wiki?curid=3681338" title="Selekcja (hodowla roślin)">
Selekcja (hodowla roślin)

Selekcja stanowi podstawową metodę hodowlaną polegającą na wybieraniu roślin o określonych właściwościach spośród większej populacji roślin. Rośliny takie podlegają selekcji zarówno przez celowe działanie hodowcy przeznaczającego do reprodukcji rośliny o pożądanych cechach (selekcja sztuczna), jak i przez przystosowanie do lokalnych warunków środowiska (selekcja naturalna). 
W początkowym okresie udomowienia roślin selekcja stanowiła jedyną metodę ich doskonalenia. Dziś rzadko występuje samodzielnie ze względu na fakt, że materiał wyjściowy (odmiany uprawne) jest wysoce jednorodny, a skuteczność selekcji uzależniona jest od jego zróżnicowania.
Wyróżnia się dwa podstawowe typy selekcji: 
Selekcję pozytywną przeprowadza się za pomocą dwóch podstawowych metod: 
Podstawowym warunkiem skuteczności selekcji (a tym samym postępu hodowlanego) jest wysokie zróżnicowanie genetyczne materiału wyjściowego. W celu rozszerzenia zakresu zmienności genetycznej stosuje się krzyżowanie. Skrzyżowanie dwóch odmian o wąskim zakresie zmienności danej cechy może prowadzić do wystąpienia potomstwa o znacznie przekroczonym zakresie zmienności obojga rodziców (tzw. transgresja). Ponadto krzyżowanie umożliwia uzyskiwanie pożądanych rekombinantów (hodowla rekombinacyjna). 

</doc>
<doc id="3681339" url="https://pl.wikipedia.org/wiki?curid=3681339" title="Katarzyna Górak-Sosnowska">
Katarzyna Górak-Sosnowska

Katarzyna Górak-Sosnowska (ur. 9 marca 1978 w Warszawie) – polska ekonomistka i religioznawczyni zajmująca się problemami społeczno-ekonomicznymi Bliskiego Wschodu i Północnej Afryki, muzułmańską kulturą popularną oraz zagadnieniami islamu i muzułmanów w Polsce i za granicą. Pracuje w Szkole Głównej Handlowej w Warszawie na stanowisku profesora.
Życiorys.
W 2001 uzyskała magisterium w zakresie zarządzania i marketingu oraz międzynarodowych stosunków gospodarczych i politycznych w Szkole Głównej Handlowej. Jest także absolwentką Studium Stosunków Międzykulturowych Wydziału Orientalistycznego Uniwersytetu Warszawskiego. W 2011 uzyskała magisterium w zakresie psychologii w Szkole Wyższej Psychologii Społecznej.
W 2007 uzyskała stopień doktora nauk ekonomicznych w zakresie ekonomii na podstawie pracy "Świat arabski wobec globalizacji. Zmiany gospodarcze, społeczne i kulturowe" w Szkole Głównej Handlowej w Warszawie, a w 2015 stopień doktora habilitowanego nauk humanistycznych w dyscyplinie religioznawstwo na podstawie cyklu publikacji "Islam i społeczności muzułmańskie na Zachodzie" na Wydziale Filozoficznym Uniwersytetu Jagiellońskiego.
Od 2002 pracuje w Szkole Głównej Handlowej w Warszawie (Kolegium Ekonomiczno-Społeczne), od 2018 jako kierownik Zakładu Bliskiego Wschodu i Azji Środkowej. W latach 2009–2013 pracowała w Katedrze Arabistyki i Islamistyki UW. W latach 2012-2020 pełniła funkcję Prodziekana Studium Magisterskiego SGH. Od 2018 prezes Stowarzyszenia Forum Dziekanatów. 

</doc>
<doc id="3681340" url="https://pl.wikipedia.org/wiki?curid=3681340" title="James Crace">
James Crace



</doc>
<doc id="3681347" url="https://pl.wikipedia.org/wiki?curid=3681347" title="Earl's Court">
Earl's Court



</doc>
<doc id="3681348" url="https://pl.wikipedia.org/wiki?curid=3681348" title="Earl's Court (stacja metra)">
Earl's Court (stacja metra)



</doc>
<doc id="3681349" url="https://pl.wikipedia.org/wiki?curid=3681349" title="St. James's Park (stacja metra)">
St. James's Park (stacja metra)



</doc>
<doc id="3681351" url="https://pl.wikipedia.org/wiki?curid=3681351" title="Shepherd's Bush (stacja metra)">
Shepherd's Bush (stacja metra)



</doc>
<doc id="3681353" url="https://pl.wikipedia.org/wiki?curid=3681353" title="Armageddon (1999)">
Armageddon (1999)



</doc>
<doc id="3681354" url="https://pl.wikipedia.org/wiki?curid=3681354" title="Armageddon (2003)">
Armageddon (2003)



</doc>
<doc id="3681355" url="https://pl.wikipedia.org/wiki?curid=3681355" title="Armageddon (2004)">
Armageddon (2004)



</doc>
<doc id="3681356" url="https://pl.wikipedia.org/wiki?curid=3681356" title="Armageddon (2005)">
Armageddon (2005)



</doc>
<doc id="3681357" url="https://pl.wikipedia.org/wiki?curid=3681357" title="Armageddon (2006)">
Armageddon (2006)



</doc>
<doc id="3681358" url="https://pl.wikipedia.org/wiki?curid=3681358" title="Armageddon (2007)">
Armageddon (2007)



</doc>
<doc id="3681359" url="https://pl.wikipedia.org/wiki?curid=3681359" title="Armageddon (2008)">
Armageddon (2008)



</doc>
<doc id="3681361" url="https://pl.wikipedia.org/wiki?curid=3681361" title="Bad Blood (2003)">
Bad Blood (2003)



</doc>
<doc id="3681362" url="https://pl.wikipedia.org/wiki?curid=3681362" title="Francesca Michielin">
Francesca Michielin

Francesca Michielin (ur. 25 lutego 1995 w Bassano del Grappa) – włoska piosenkarka i pianistka.
Życiorys.
Kiedy miała 14 lat, zaczęła śpiewać w chórze gospel w swoim rodzinnym mieście. W 2011 wzięła udział w przesłuchaniach do piątej edycji programu "X Factor". 5 stycznia 2012 w finale pokonała grupę I Moderni, w nagrodę podpisując kontrakt z wytwórnią Sony Music o wartości 300 tys. euro. Jej debiutancki singel „Distratto” dotarł do pierwszego miejsca najpopularniejszych singli we Włoszech. Wydany 31 sierpnia 2012 utwór „Sola” był pierwszym singlem promującym jej debiutancki album pt. "Riflessi di me".
W kwietniu 2014 poinformowała, że rozpoczęła pracę nad nowym materiałem. 23 października 2015 wydała swój drugi album studyjny, zatytułowany "di20", który dotarł do trzeciego miejsca najpopularniejszych albumów we Włoszech.
W lutym 2016 z piosenką „Nessun grado di separazione” zajęła drugie miejsce w 66. Festiwalu Piosenki Włoskiej w San Remo. Została wybrana reprezentantką Włoch w 61. Konkursie Piosenki Eurowizji w Sztokholmie, po tym, gdy zwycięzca, zespół Stadio odmówił udziału w Konkursie Piosenki Eurowizji. 14 maja wystąpiła w finale konkursu z anglojęzyczną wersją utworu zatytułowaną „No Degree of Separation” i zajęła 16. miejsce.
W 2017 zaśpiewała hymn „Il Canto degli Italiani” na otwarciu Grand Prix we Włoszech. W styczniu 2018 wydała album "2640", który promowała singlem „Vulcano”. Pod koniec 2019 wypuściła utwór „Cheyenne”, który nagrała w duecie z Charliem Charlesem. Piosenką promowała swój kolejny album pt. "FEAT (Stato di Natura)", na którym znalazły się utwory nagrane przez piosenkarkę w duecie z innymi wykonawcami. Latem 2020 zorganizowała plenerową trasę koncertową "Spazi sonori". W grudniu została finalistką 71. Festiwalu Piosenki Włoskiej w San Remo, w duecie z Fedezem zajęła drugie miejsce w konkursie z piosenką „Chiamami per nome".

</doc>
<doc id="3681363" url="https://pl.wikipedia.org/wiki?curid=3681363" title="Bad Blood (2004)">
Bad Blood (2004)



</doc>
<doc id="3681364" url="https://pl.wikipedia.org/wiki?curid=3681364" title="Europa - Tygodnik Idei">
Europa - Tygodnik Idei



</doc>
<doc id="3681365" url="https://pl.wikipedia.org/wiki?curid=3681365" title="Battleground (2015)">
Battleground (2015)



</doc>
<doc id="3681366" url="https://pl.wikipedia.org/wiki?curid=3681366" title="Battleground (2016)">
Battleground (2016)

Battleground (2016) – gala wrestlingu, wyprodukowana przez federację WWE. Odbyła się 24 lipca 2016, w Verizon Center w Washington D.C. Była emitowana na żywo za pośrednictwem WWE Network oraz w systemie pay-per-view. Była to czwarta gala w chronologii WWE Battleground i pierwszą gala po drugim podziale WWE na brandy.
Produkcja.
Przygotowania.
Battleground oferowało walki profesjonalnego wrestlingu z udziałem różnych wrestlerów z istniejących oskryptowanych rywalizacji i storyline’ów, które są kreowane na głównych tygodniówkach WWE, "Raw" i "SmackDown". Wrestlerzy zostali przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Rywalizacje.
Dean Ambrose vs. Roman Reigns vs. Seth Rollins.
Na Money in the Bank, Dean Ambrose wykorzystał wcześniej zdobytą walizkę Money in the Bank na mistrzu WWE Sethu Rollinsie tuż po tym, jak ten wygrał walkę o tytuł z Romanem Reignsem. Następnej nocy na "Raw", Rollins i Reigns zmierzyli się ze sobą w starciu o miano pretendenckie do WWE World Heavyweight Championship, lecz nie udało się wyłonić zwycięzcy. Po pojedynku, na prośbę samego Ambrose'a, Współmenedżer Generalny "Raw" Shane McMahon ogłosił, że wszyscy trzej byli członkowie The Shield zawalczą w Triple Threat matchu o główne mistrzostwo WWE na gali Battleground. Dzień później, Roman Reigns został zawieszony na 30 dni za naruszenie programu antydopingowego federacji. 27 czerwca na "Raw", Współmenedżerka "Raw" Stephanie McMahon postanowiła nie wycofywać Reignsa z walki wieczoru. Tej samej nocy, John Cena i A.J. Styles otrzymali szansę na dołączenie do Triple Threat matchu na gali, lecz żaden z nich nie zdołał wygrać walki kwalifikacyjnej. 18 lipca, Ambrose i Rollins zmierzyli się w starciu o WWE Championship, lecz nie udało się wyłonić zwycięzcy tego pojedynku. Shane McMahon zadecydował, że rewanż między zawodnikami odbędzie się następnego dnia, na specjalnym odcinku SmackDown. Na tymże odcinku, w wyniku WWE Draftu, Rollins i Reigns zostali członkami brandu Raw, zaś Ambrose – brandu SmackDown. Ambrose zdołał pokonać Rollinsa w walce o WWE Championship.
Sami Zayn vs. Kevin Owens.
Na w grudniu 2014, Sami Zayn wygrał NXT Championship w starciu z Neville’em. Po walce, przyjaciel Zayna, Kevin Owens, najpierw pogratulował mu, a chwilę później go zaatakował. Na , Owens pokonał Zayna, zdobywając mistrzostwo NXT. Zayn zadebiutował w głównym rosterze WWE na Royal Rumble w styczniu 2016; wyeliminował Owensa z Royal Rumble matchu. Na WrestleManii 32, Zayn spowodował przegraną Owensa w 7-osobowym Ladder matchu o jego WWE Intercontinental Championship. Miesiąc później na Payback, Owens pokonał Zayna, zaś na Money in the Bank żadnemu z nich nie udało się zdobyć walizki Money in the Bank. 27 czerwca na "Raw", podczas segmentu "The Highlight Reel" Chrisa Jericho, Zayn wyzwał Owensa na ostatnią walkę. Owens przyjął wyzwanie.
Natalya vs. Becky Lynch.
Na Money in the Bank, Natalya i Becky Lynch przegrały starcie drużynowe. Po walce, Natalya zaatakowała swoją tag team partnerkę, przechodząc heel turn. Po kilku bójkach dwóch zawodniczek w następnych tygodniach ogłoszono, że zmierzą się one na nadchodzącym Battleground.
The Club vs. John Cena oraz Enzo i Cass.
Na Money in the Bank, AJ Styles pokonał Johna Cenę dzięki interwencji reszty członków The Club. Następnej nocy, Styles i Luke Gallows zaatakowali Cenę podczas jego walki z Karlem Andersonem. 27 czerwca, Cena oraz Styles przeszkodzili sobie nawzajem w walkach kwalifikacyjnych do starcia o WWE Championship na Battleground. Tydzień później, The Club ponownie próbowało zaatakować Cenę, lecz tym razem w jego obronie stanęli Enzo Amore i Big Cass. Jeszcze tej samej nocy ogłoszono, że The Club zmierzy się z Ceną, Amorem i Cassem w starciu drużynowym na gali Battleground.
The Miz vs. Darren Young.
11 lipca na odcinku "Raw", Darren Young wygrał Battle Royal o miano pretendenckie do WWE Intercontinental Championship, będącego w posiadaniu The Miza.
Rusev vs. Zack Ryder.
7 lipca na "SmackDown", Zack Ryder pokonał Sheamusa, po czym wyzwał mistrza Stanów Zjednoczonych Ruseva na walkę. 11 lipca, Rusev zaatakował Rydera po jego starciu rewanżowym z Sheamusem i przyjął wyzwanie.
The New Day vs. The Wyatt Family.
20 czerwca, mistrzowie tag team WWE, The New Day, przerwali wypowiedź powracającej frakcji The Wyatt Family. Po wymianie zdań i ciosów w następnych tygodniach ogłoszono, że dwa ugrupowania zmierzą się ze sobą w 6-Man Tag Team matchu na nadchodzącej gali.
Charlotte i Dana Brooke vs. Sasha Banks i jej partnerka.
Po powrocie we wczesnym czerwcu, Sasha Banks wznowiła swoją rywalizację z Charlotte i jej partnerką – Daną Brooke. 20 czerwca, Banks obroniła Paige przed atakiem ze strony Charlotte i Brooke, zaś tydzień później Banks i Paige pokonały rywalki w starciu drużynowym. Przez następne tygodnie, Charlotte i Brooke próbowały sprowokować Banks. Banks pokonała Danę Brooke 11 lipca na "Raw" oraz 14 lipca na "SmackDown". Tej samej nocy zapowiedziano walkę drużynową między Charlotte i Brooke a Banks i partnerką jej wyboru.

</doc>
<doc id="3681367" url="https://pl.wikipedia.org/wiki?curid=3681367" title="Shepherd's Bush">
Shepherd's Bush



</doc>
<doc id="3681368" url="https://pl.wikipedia.org/wiki?curid=3681368" title="Elimination Chamber (2011)">
Elimination Chamber (2011)



</doc>
<doc id="3681369" url="https://pl.wikipedia.org/wiki?curid=3681369" title="Elimination Chamber (2012)">
Elimination Chamber (2012)



</doc>
<doc id="3681370" url="https://pl.wikipedia.org/wiki?curid=3681370" title="Elimination Chamber (2013)">
Elimination Chamber (2013)



</doc>
<doc id="3681371" url="https://pl.wikipedia.org/wiki?curid=3681371" title="Class of '99">
Class of '99



</doc>
<doc id="3681372" url="https://pl.wikipedia.org/wiki?curid=3681372" title="Extreme Rules (2011)">
Extreme Rules (2011)



</doc>
<doc id="3681373" url="https://pl.wikipedia.org/wiki?curid=3681373" title="Extreme Rules (2012)">
Extreme Rules (2012)



</doc>
<doc id="3681374" url="https://pl.wikipedia.org/wiki?curid=3681374" title="Extreme Rules (2013)">
Extreme Rules (2013)



</doc>
<doc id="3681375" url="https://pl.wikipedia.org/wiki?curid=3681375" title="Extreme Rules (2016)">
Extreme Rules (2016)

Extreme Rules (2016) było galą profesjonalnego wrestlingu wyprodukowaną przez federację WWE. Była emitowana w systemie pay-per-view (PPV) i na WWE Network. Odbyła się 22 maja w Prudential Center w Newark, New Jersey. Gala pierwotnie miała się odbyć 1 maja w Allstate Arena w Rosemont, Illinois, lecz zamieniono datę i miejsce z galą Payback. Była to ósma gala w chronologii Extreme Rules.
Na gali odbyło się 8 walk (w tym jedna walka na pre-show). W walce wieczoru, WWE World Heavyweight Champion Roman Reigns pokonał AJ'a Stylesa; był to Extreme Rules match. Po walce, powracający po przerwie spowodowanej kontuzją Seth Rollins zaatakował Reignsa. Gala otrzymała mieszane noty od krytyków.
Przygotowania.
Extreme Rules oferowało walki profesjonalnego wrestlingu z udziałem różnych wrestlerów z istniejących oskryptowanych rywalizacji i storyline’ów, które są kreowane na głównych tygodniówkach WWE, "Raw" i "SmackDown". Wrestlerzy zostali przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Rywalizacje.
Roman Reigns vs. AJ Styles.
Na gali Payback, Roman Reigns zmierzył się z AJ’em Stylesem o WWE World Heavyweight Championship. Podczas pojedynku, Styles pokonał Reignsa przez wyliczenie poza-ringowe, przez co Shane McMahon zrestartował walkę. Następnie, Reigns wykonał nielegalny cios w krocze Stylesowi, prowadząc do dyskwalifikacji. Stephanie McMahon zrestartowała pojedynek oraz ustanowiła go walką bez dyskwalifikacji. W starcie zainterweniowali Karl Anderson, Luke Gallows oraz The Usos. Ostatecznie, Reigns czysto przypiął Stylesa i obronił mistrzostwo. Po walce Stephanie i Shane uzgodnili, że Styles zasługuje na rewanż w Extreme Rules matchu, który odbędzie się na gali Extreme Rules.
The New Day vs. The Vaudevillains.
Na gali Payback odbyła się walka finałowa turnieju pretendentów do WWE Tag Team Championship, będącego w posiadaniu The New Day. Wzięli w niej udział The Vaudevillains oraz Enzo Amore i Colin Cassady. Walka zakończyła się no-contestem po tym, jak Enzo Amore doznał wstrząśnienia mózgu. The Vaudevillains otrzymali szansę walki o mistrzostwo tag team na gali Extreme Rules.
Charlotte vs. Natalya.
Na Payback, mistrzyni kobiet Charlotte nieczysto pokonała Natalyę; gdy Charlotte założyła na przeciwniczce "Sharpshooter", sędzia Charles Robinson nakazał zakończenie walki i ogłosił Charlotte zwycięzcą starcia, pomimo iż Natalya nie poddała się. Wydarzenie to było nawiązaniem do niesławnego „Montreal Screwjobu” na Survivor Series 1997. Następnej nocy na "Raw" ogłoszono, że Charlotte będzie broniła Women’s Championship w kolejnej walce przeciwko Natalyi. Później dodano, że jeżeli Ric Flair zainterweniuje w pojedynek, Charlotte zostanie pozbawiona tytułu.
Kalisto vs. Rusev.
2 maja na "Raw" odbył się Battle Royal o prawo do walki na Extreme Rules z posiadaczem WWE United States Championship, Kalistem. Jego zwycięzcą okazał się Rusev.
The Miz vs. Cesaro vs. Sami Zayn vs. Kevin Owens.
Na WrestleManii 32, Kevin Owens utracił WWE Intercontinental Championship na rzecz Zacka Rydera w Ladder matchu, w którym brali udział także The Miz oraz Sami Zayn. Następnej nocy na "Raw", The Miz zdobył Intercontinental Championship w walce z Ryderem. Tydzień później, Owens i Cesaro zmierzyli się w pojedynku o miano pretendenckie do tytułu mistrzowskiego; starcie wygrał Cesaro. Na gali Payback Owens pokonał Samiego Zayna i pozostał w pobliżu ringu, by komentować starcie pomiędzy Cesaro a Mizem. Podczas walki doszło do bójki między Owensem a Zaynem. The Miz wykorzystał zamieszanie i przypiął Cesaro. Następnej nocy na "Raw" odbyła się kolejna walka o miano pretendenckie pomiędzy Owensem a Cesarem; walka zakończyła się no-contestem po tym, jak w walkę zainterweniowali Miz i Zayn. 5 maja na "SmackDown", Owens i Cesaro przerwali walkę Miza i Zayna. 9 maja, Generalni Managerowie "Raw", Shane i Stephanie McMahon, ogłosili Triple Threat match pomiędzy Mizem, Cesaro i Owensem na Extreme Rules. Jeszcze tej samej nocy Sami Zayn pokonał The Miza, zdobywając miano pretendenckie, w wyniku czego został dodany do walki.
Dean Ambrose vs. Chris Jericho.
Na gali Payback, Dean Ambrose pokonał Chrisa Jericho. Następnej nocy na "Raw", Stephanie McMahon odwołała segment "The Ambrose Asylum" i zastąpiła go talk-showem Chrisa Jericho, "The Highlight Reel". Jericho wyszedł do ringu i zaatakował Ambrose’a. Tydzień później, Ambrose pobił Jericho i zniszczył jego kurtkę, zaś 12 maja na "SmackDown", Jericho zaatakował Ambrose’a i założył mu kaftan bezpieczeństwa. Na następnym "Raw", Ambrose wyzwał Jericho do walki na Extreme Rules; Jericho przyjął wyzwanie. Ambrose wyjawił, iż stypulacją ich starcia na gali będzie pierwszy w historii Asylum match – Steel Cage match z różnymi przedmiotami wiszącymi nad ringiem.
Baron Corbin vs. Dolph Ziggler.
Pierwsza walka Barona Corbina i Dolpha Zigglera zakończyła się wyliczeniem pozaringowym. Ziggler pokonał Corbina na gali Payback, lecz Corbin zdołał pokonać rywala tydzień później na "Raw". 16 maja ogłoszono, że Corbin i Ziggler zmierzą się ze sobą jeszcze raz, w No Disqualification matchu na gali Extreme Rules.
Karl Anderson i Luke Gallows vs. The Usos.
11 kwietnia Karl Anderson i Luke Gallows zadebiutowali w WWE, atakując The Usos. 25 kwietnia The Usos pokonali Andersona i Gallowsa w starciu drużynowym. Po gali Payback, dwa tag-teamy wielokrotnie mierzyły się ze sobą w walkach drużynowych; w rywalizację dwóch drużyn wtrącili się też Roman Reigns i AJ Styles. 19 maja na "SmackDown" ogłoszono, że Anderson i Gallows zmierzą się z The Usos w Tornado Tag Team matchu na Extreme Rules.
Gala.
Pre-show.
"Extreme Rules Kickoff Show" został poprowadzony przez Renee Young, zaś Corey Graves, Booker T i Jerry Lawler służyli jako analitycy. Przy stole analityków pojawiły się też Becky Lynch oraz Paige.
Podczas pre-showu Colin Cassady przerwał promo The Dudley Boyz. The Dudleys próbowali pobić Cassady'ego, lecz ten zdołał odeprzeć atak i wygonić braci Dudley z ringu. Baron Corbin pokonał Dolpha Zigglera w walce bez dyskwalifikacji.
Główne show.
W pierwszej walce transmisji pay-per-view, Karl Anderson i Luke Gallows pokonali The Usos w Tornado Tag Team matchu po wykonaniu na nich finishera drużynowego "Magic Killer".
Rusev (wspierany przez Lanę) zmusił posiadacza WWE United States Championship Kalisto do poddania się, stając się mistrzem Stanów Zjednoczonych po raz drugi.
W następnej walce gali, The New Day (Big E i Xavier Woods, z Kofim Kingstonem jako ich menedżerem) pokonali The Vaudevillains (Aidena Englisha i Simona Gotcha) i obronili WWE Tag Team Championship. W starcie zainterweniował Kofi Kingston.
The Miz (z menedżerką Maryse) obronił WWE Intercontinental Championship w Fatal 4-Way matchu z Cesaro, Kevinem Owensem i Samim Zaynem. W walkę wielokrotnie inteweniowała Maryse.
Następnie, Dean Ambrose pokonał Chrisa Jericho w pierwszym w historii Asylum matchu. Ambrose skontrował "Codebreaker" Jericho, rzucając go na rozsypane wcześniej pinezki, po czym wykonał na nim "Dirty Deeds" i przypiął rywala.
Charlotte obroniła WWE Women’s Championship w walce przeciwko Natalyi. Dodatkowym warunkiem ich Submission matchu było to, że jeżeli Ric Flair pojawiłby się w pobliżu ringu, to jego córka, Charlotte, natychmiast utraciłaby tytuł. Podczas, gdy Natalya wykonywała "Sharpshooter" na przeciwniczce, na rampę wyszła Dana Brooke przebrana za Rica Flaira. Charlotte wykorzystała zdezorientowanie Natalyi, wykonała na niej "Figure Eight Leglock" i zmusiła ją do poddania się.
Walka wieczoru.
Walką wieczoru był Extreme Rules match o WWE World Heavyweight Championship pomiędzy mistrzem Romanem Reignsem a AJ'em Stylesem. Styles i Reigns rozpoczęli bójkę poza ringiem; Reigns otrzymał "Phenomenal Forearm" ze stołu analityków pre-show, a później wykonał "back body drop" na Stylesie, łamiąc nim stół komentatorski. W walkę interweniowali Karl Anderson, Luke Gallows oraz The Usos. W końcu, Reigns skontrował kolejny "Phenomenal Forearm" Stylesa i przypiął rywala. Po walce, powracający Seth Rollins zaatakował Reignsa.
Wydarzenia po gali.
Po powrocie, Seth Rollins skupił się zdobyciu WWE World Heavyweight Championship. Shane McMahon ogłosił, że Rollins zmierzy się z Romanem Reignsem na Money in the Bank (2016).
Noc po Extreme Rules, AJ Styles odszedł od The Club i nie zdołał dostać się do grona uczestników Money in the Bank ladder matchu. Tydzień później, powitał powracającego Johna Cenę, po czym niespodziewanie zaatakował go, przechodząc heel turn i ponownie dołączając do The Club.
Odbiór gali.
Gala wywołała mieszane reakcje krytyków. Większa ich część pochwaliła Fatal 4-Way match o Intercontinental Championship oraz walkę wieczoru, lecz wypowiadała się negatywnie wobec reszty walk.
James Caldwell z czasopisma "Pro Wrestling Torch" przyznał 4.5 gwiazdki (na 5) starciu o tytuł interkontynentalny; pochwalił scenariusz prowadzący do walki, jak również sam Fatal 4-Way. Walkę wieczoru ocenił na 3.75 gwiazdki. Skrytykował występ Barona Corbina oraz wskazał wygraną Ruseva jako pozytywną część gali.
Jack de Menezes z "The Independent" pochwalił walkę o Intercontinental Championship, walkę wieczoru oraz powrót Setha Rollinsa. Stwierdził, że tag team match o Tag Team Championship był najlepszym występem The Vaudevillains od czasu ich debiutu w głównym rosterze.
Dave Meltzer z "Wrestling Observer" również pochwalił Fatal 4-Way match oraz walkę Reignsa ze Stylesem. Uznał walkę o United States Championship za "dobrą".
Kenny Herzog z "The Rolling Stone" skrytykował galę za brak zaskoczenia w wynikach walk. Skrytykował Asylum match, sposób przedstawiania Deana Ambrose'a przez WWE, końcówkę walki o Women's Championship oraz tag team match. Według niego, pozytywnymi częściami gali były Fatal 4-Way match oraz walka wieczoru.

</doc>
<doc id="3681377" url="https://pl.wikipedia.org/wiki?curid=3681377" title="Fully Loaded (1999)">
Fully Loaded (1999)



</doc>
<doc id="3681378" url="https://pl.wikipedia.org/wiki?curid=3681378" title="Fully Loaded (2000)">
Fully Loaded (2000)



</doc>
<doc id="3681379" url="https://pl.wikipedia.org/wiki?curid=3681379" title="Hell in a Cell (2009)">
Hell in a Cell (2009)



</doc>
<doc id="3681380" url="https://pl.wikipedia.org/wiki?curid=3681380" title="Hell in a Cell (2010)">
Hell in a Cell (2010)



</doc>
<doc id="3681381" url="https://pl.wikipedia.org/wiki?curid=3681381" title="Hell in a Cell (2011)">
Hell in a Cell (2011)



</doc>
<doc id="3681382" url="https://pl.wikipedia.org/wiki?curid=3681382" title="Hell in a Cell (2012)">
Hell in a Cell (2012)



</doc>
<doc id="3681383" url="https://pl.wikipedia.org/wiki?curid=3681383" title="Hell in a Cell (2013)">
Hell in a Cell (2013)



</doc>
<doc id="3681384" url="https://pl.wikipedia.org/wiki?curid=3681384" title="Hell in a Cell (2016)">
Hell in a Cell (2016)

Hell in a Cell (2016) było galą wrestlingu, zorganizowaną przez brand Raw federacji WWE. Odbyła się 30 października 2016 w TD Garden w Bostonie w Massachusetts. Była to ósma gala z cyklu WWE Hell in a Cell.
Produkcja.
Hell in a Cell oferowało walki profesjonalnego profesjonalnego wrestlingu z udziałem różnych wrestlerów z istniejących oskryptowanych rywalizacji i storyline’ów, które są kreowane na tygodniówce WWE, "SmackDown". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria. Cechą charakterystyczną cyklu Hell in a Cell są Hell in a Cell matche – walki bez dyskwalifikacji w otaczającej ring zamkniętej klatce.
Rywalizacje.
Kevin Owens vs. Seth Rollins.
Na Clash of Champions Kevin Owens obronił WWE Universal Championship w walce z Sethem Rollinsem, głównie dzięki interwencji Chrisa Jericho. W następnych tygodniach Owens i Rollins kontynuowali swoją rywalizację, a niedługo później ogłoszono, że zawodnicy zmierzą się po raz kolejny na gali Hell in a Cell. Tym razem jednak, Generalny Menedżer "Raw" Mick Foley oraz Komisarz "Raw" Stephanie McMahon ustalili, że Owens i Rollins zawalczą w Hell in a Cell matchu, aby uniemożliwić interwencje z zewnątrz. 10 października Jericho otrzymał szansę dołączenia do walki o Universal Championship, lecz ostatecznie nie zdołał pokonać walki kwalifikacyjnej z Rollinsem. Dwa tygodnie później Rollins zdołał wygrać Triple Threat match przeciwko Owensowi i Jericho, lecz po walce został brutalnie pobity przez rywali.
Roman Reigns vs. Rusev.
Na Clash of Champions Roman Reigns zdobył WWE United States Championship dzięki wygranej walce z Rusevem. Ich walka rewanżowa dzień po gali zakończyła się podwójnym wyliczeniem pozaringowym. 3 października żona Ruseva, Lana, zażądała kolejnego rewanżu, zaś sam Rusev zaatakował Reignsa. Były mistrz próbował ukraść pas mistrzowski, jednak ostatecznie Reigns zdołał odebrać pas rywalowi, po czym ogłosił, że on i Rusev zmierzą się w Hell in a Cell matchu na nadchodzącej gali.
Sasha Banks vs. Charlotte.
Również na Clash of Champions Charlotte pokonała Sashę Banks i Bayley, broniąc WWE Raw Women’s Championship. 3 października Banks pokonała Charlotte w walce wieczoru "Raw", zdobywając mistrzostwo po raz drugi. Tydzień później Banks wyzwała Charlotte na Hell in a Cell match na nadchodzącej gali. Charlotte przyjęła wyzwanie. Będzie to pierwszy w historii Hell in a Cell match z udziałem kobiet.
The New Day vs. Cesaro i Sheamus.
Ostatnia walka Best-Of-Seven Series między Cesaro a Sheamusem zakończyła się bez rezultatu. Następnej nocy na "Raw" Mick Foley zadecydował, że Cesaro i Sheamus, zamiast walczyć przeciwko sobie, połączą siły i otrzymają szansę zdobycia WWE Raw Tag Team Championship, będącego w posiadaniu The New Day. Pomimo kłótni we wcześniejszych tygodniach, na ostatnim "Raw" przed Hell in a Cell Cesaro i Sheamus zdołali pokonać Kofiego Kingstona i Big E.
TJ Perkins vs. Brian Kendrick.
Na Clash of Champions WWE Cruiserweight Champion T.J. Perkins pokonał Briana Kendricka. Po walce Kendrick zaatakował przeciwnika, a na następnym "Raw" wyzwał go na kolejną walkę. Tydzień później Kendrick pokonał Perkinsa poprzez poddanie. 10 października ogłoszono, że rywale zmierzą się ze sobą na Hell in a Cell.
Enzo &amp; Cass vs. Karl Anderson i Luke Gallows.
10 października Luke Gallows i Karl Anderson zaatakowali Enza Amore i Big Cassa. Na następnym "Raw" Cass pokonał Andersona w walce singlowej. 24 października ogłoszono, że dwie drużyny zawalczą przeciwko sobie na nadchodzącej gali.
Bayley vs. Dana Brooke.
17 października na "Raw" Dana Brooke pokonała Bayley w pojedynku singlowym i zaatakowała ją tydzień później podczas zawodów siłowania na rękę. 26 października ogłoszono, że zmierzą się ze sobą na Hell in a Cell.

</doc>
<doc id="3681385" url="https://pl.wikipedia.org/wiki?curid=3681385" title="Michał Niemirowicz Szczytt">
Michał Niemirowicz Szczytt

Michał Niemirowicz Szczytt (Szczytt Niemirowicz / Szczytt) herbu Jastrzębiec (zm. w lub po 1800) – szambelan JKM Stanisława Augusta (1780), sędzia grodzki połocki
Jako sędzia grodzki połocki wyznaczony przez sejm rozbiorowy w 1774 lub 1775 do jednej z komisji.
Kawaler Orderu Św. Stanisława (1789).
Pochodził z gałęzi wierzchowskiej Niemirowiczów-Szczyttów. Młodszy syn Adama (wnuka Justyniana) i Barbary z Sakowiczów II v. za Józefem Lewkowiczem, córki podczaszego trockiego Macieja i Bogumiły z Nowackich.
Wcześnie osierocony. Opiekę nad nim i rodzeństwem przejął kasztelan inflancki Jan Niemirowicz-Szczytt, a później jego syn Justynian.
Brat posła na Sejm Wielki Marcina Niemirowicza-Szczytta i Honoraty za Adamem Maszewskim.
Zmarł bezpotomnie.

</doc>
<doc id="3681387" url="https://pl.wikipedia.org/wiki?curid=3681387" title="Judgment Day (2000)">
Judgment Day (2000)



</doc>
<doc id="3681388" url="https://pl.wikipedia.org/wiki?curid=3681388" title="Judgment Day (2002)">
Judgment Day (2002)



</doc>
<doc id="3681389" url="https://pl.wikipedia.org/wiki?curid=3681389" title="Judgment Day (2003)">
Judgment Day (2003)



</doc>
<doc id="3681390" url="https://pl.wikipedia.org/wiki?curid=3681390" title="Judgment Day (2004)">
Judgment Day (2004)



</doc>
<doc id="3681391" url="https://pl.wikipedia.org/wiki?curid=3681391" title="Judgment Day (2005)">
Judgment Day (2005)



</doc>
<doc id="3681392" url="https://pl.wikipedia.org/wiki?curid=3681392" title="Money in the Bank (2010)">
Money in the Bank (2010)



</doc>
<doc id="3681393" url="https://pl.wikipedia.org/wiki?curid=3681393" title="Money in the Bank (2011)">
Money in the Bank (2011)



</doc>
<doc id="3681394" url="https://pl.wikipedia.org/wiki?curid=3681394" title="Money in the Bank (2012)">
Money in the Bank (2012)



</doc>
<doc id="3681395" url="https://pl.wikipedia.org/wiki?curid=3681395" title="Money in the Bank (2013)">
Money in the Bank (2013)



</doc>
<doc id="3681396" url="https://pl.wikipedia.org/wiki?curid=3681396" title="Money in the Bank (2016)">
Money in the Bank (2016)

Money in the Bank (2016) – gala wrestlingu, wyprodukowana przez federację WWE. Odbyła się 19 czerwca 2016 roku w T-Mobile Arena w Las Vegas w stanie Nevada. Była emitowana na żywo za pośrednictwem WWE Network oraz w systemie pay-per-view. Była to siódma gala z cyklu Money in the Bank.
Na gali odbyło się 11 walk, w tym dwie na pre-showie. Walką wieczoru było starcie między WWE World Heavyweight Championem Romanem Reignsem a pretendentem do tytułu Sethem Rollinsem. Rollins pokonał Reignsa, jednak chwilę później zdobywca walizki Money in the Bank Dean Ambrose wykorzystał kontrakt na walkę z mistrzem i wygrał pojedynek z Rollinsem. Tym samym, stał się posiadaczem WWE World Heavyweight Championship po raz pierwszy.
Przygotowania.
Money in the Bank oferowało walki profesjonalnego wrestlingu z udziałem różnych wrestlerów z istniejących oskryptowanych rywalizacji i storyline’ów, które są kreowane na głównych tygodniówkach WWE, "Raw" i "SmackDown". Wrestlerzy zostali przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Walką charakterystyczną dla cyklu WWE Money in the Bank jest Money in the Bank ladder match, w którym zawodnicy walczą o zawieszoną nad ringiem walizkę Money in the Bank. W walizce znajduje się kontrakt upoważniający jego posiadacza do walki z obecnym WWE World Heavyweight Championem w dowolnym miejscu i czasie. Kontrakt może zostać wykorzystany do 12 miesięcy od dnia zdobycia walizki Money in the Bank.
Rywalizacje.
Roman Reigns vs. Seth Rollins.
4 listopada 2015, Seth Rollins został zmuszony zawiesić WWE World Heavyweight Championship z powodu kontuzji. Rollins powrócił 22 maja 2016 na gali Extreme Rules i zaatakował posiadacza WWE World Heavyweight Championship Romana Reignsa po jego walce z AJ Stylesem. Następnej nocy na "Raw", Rollins otrzymał pozwolenie na walkę z Reignsem na Money in the Bank.
Money in the Bank ladder match.
23 maja na odcinku "Raw", Sami Zayn, Cesaro, Chris Jericho, Dean Ambrose i Kevin Owens wygrali swoje walki o miejsce w Money in the Bank ladder matchu na gali. Do grona uczestników starcia o walizkę dołączył Alberto Del Rio po tym, jak 26 maja na "SmackDown" pokonał Zacka Rydera. Początkowo, w walce o walizkę miało wziąć udział siedmiu uczestników, lecz ostatecznie zdecydowano, że w Ladder matchu zawalczy sześciu zawodników.
John Cena vs. AJ Styles.
30 maja na epizodzie "Raw", John Cena powrócił do ringu po pięciomiesięcznej przerwie wywołanej kontuzją barku. AJ Styles chciał przywitać Cenę, lecz przerwali mu Luke Gallows i Karl Anderson. Wówczas Styles zaatakował Cenę, przechodząc na stronę Gallowsa i Andersona oraz reaktywując The Club. 3 czerwca ogłoszono, że Cena i Styles zmierzą się na Money in the Bank.
Fatal 4-Way Tag Team match.
Na Payback, starcie o miano pretendenckie do WWE Tag Team Championship pomiędzy The Vaudevillains a Colinem Cassadym i Enzo Amorem zakończyło się no contestem po tym, jak Amore doznał wstrząśnienia mózgu. The Vaudevillains zmierzyli się z mistrzami The New Day na Extreme Rules, lecz nie udało im się wygrać starcia. 30 maja, podczas walki rewanżowej pomiędzy dwoma drużynami, Luke Gallows i Karl Anderson zaatakowali The New Day. Tydzień później, The Vaudevillains pokonali Amore'a i Cassady'ego, zaś The Club pokonało The New Day. Powracający do WWE Teddy Long wpadł na pomysł, aby na Money in the Bank odbył się Fatal 4-Way Tag Team match o WWE Tag Team Championship.
Rusev vs. Titus O'Neil.
26 maja, United States Champion Rusev pokonał byłego mistrza Kalisto w walce o mistrzostwo. Po walce Titus O'Neil pomógł Kalisto wydostać się z założonej przez Ruseva dźwigni "Accolade". 8 czerwca ogłoszono, że Rusev i O'Neil zmierzą się na gali w walce o tytuł mistrzowski.
Charlotte i Dana Brooke vs. Becky Lynch i Natalya.
Na Extreme Rules, posiadaczka WWE Women's Championship, Charlotte, pokonała Natalyę dzięki interwencji Dany Brooke w pojedynek. 30 maja, Becky Lynch pomogła Natalyi odeprzeć atak ze strony Charlotte i Brooke. 13 czerwca ogłoszono, że na Money in the Bank Charlotte i Brooke zmierzą się z Lynch i Natalyą.
Baron Corbin vs. Dolph Ziggler.
Na Extreme Rules, Baron Corbin pokonał Dolpha Zigglera w No Disqualifiaction matchu. 13 czerwca ogłoszono, iż rywale ponownie zmierzą się na Money in the Bank.

</doc>
<doc id="3681397" url="https://pl.wikipedia.org/wiki?curid=3681397" title="Vengeance (2001)">
Vengeance (2001)



</doc>
<doc id="3681398" url="https://pl.wikipedia.org/wiki?curid=3681398" title="Vengeance (2002)">
Vengeance (2002)



</doc>
<doc id="3681399" url="https://pl.wikipedia.org/wiki?curid=3681399" title="Vengeance (2003)">
Vengeance (2003)



</doc>
<doc id="3681400" url="https://pl.wikipedia.org/wiki?curid=3681400" title="Vengeance (2004)">
Vengeance (2004)



</doc>
<doc id="3681401" url="https://pl.wikipedia.org/wiki?curid=3681401" title="Vengeance (2005)">
Vengeance (2005)



</doc>
<doc id="3681402" url="https://pl.wikipedia.org/wiki?curid=3681402" title="Vengeance (2006)">
Vengeance (2006)



</doc>
<doc id="3681404" url="https://pl.wikipedia.org/wiki?curid=3681404" title="Night of Champions (2008)">
Night of Champions (2008)



</doc>
<doc id="3681405" url="https://pl.wikipedia.org/wiki?curid=3681405" title="Night of Champions (2011)">
Night of Champions (2011)



</doc>
<doc id="3681406" url="https://pl.wikipedia.org/wiki?curid=3681406" title="Night of Champions (2012)">
Night of Champions (2012)



</doc>
<doc id="3681407" url="https://pl.wikipedia.org/wiki?curid=3681407" title="Night of Champions (2013)">
Night of Champions (2013)



</doc>
<doc id="3681408" url="https://pl.wikipedia.org/wiki?curid=3681408" title="Night of Champions (2016)">
Night of Champions (2016)



</doc>
<doc id="3681410" url="https://pl.wikipedia.org/wiki?curid=3681410" title="Night of Champions (2009)">
Night of Champions (2009)



</doc>
<doc id="3681411" url="https://pl.wikipedia.org/wiki?curid=3681411" title="No Mercy (UK)">
No Mercy (UK)



</doc>
<doc id="3681412" url="https://pl.wikipedia.org/wiki?curid=3681412" title="No Mercy (2000)">
No Mercy (2000)



</doc>
<doc id="3681413" url="https://pl.wikipedia.org/wiki?curid=3681413" title="No Mercy (2001)">
No Mercy (2001)



</doc>
<doc id="3681414" url="https://pl.wikipedia.org/wiki?curid=3681414" title="No Mercy (2003)">
No Mercy (2003)



</doc>
<doc id="3681415" url="https://pl.wikipedia.org/wiki?curid=3681415" title="No Mercy (2004)">
No Mercy (2004)



</doc>
<doc id="3681416" url="https://pl.wikipedia.org/wiki?curid=3681416" title="No Mercy (2005)">
No Mercy (2005)



</doc>
<doc id="3681417" url="https://pl.wikipedia.org/wiki?curid=3681417" title="No Mercy (2008)">
No Mercy (2008)



</doc>
<doc id="3681418" url="https://pl.wikipedia.org/wiki?curid=3681418" title="No Way Out (2012)">
No Way Out (2012)



</doc>
<doc id="3681420" url="https://pl.wikipedia.org/wiki?curid=3681420" title="Over the Edge (1999)">
Over the Edge (1999)



</doc>
<doc id="3681421" url="https://pl.wikipedia.org/wiki?curid=3681421" title="Over the Limit (2010)">
Over the Limit (2010)



</doc>
<doc id="3681422" url="https://pl.wikipedia.org/wiki?curid=3681422" title="Over the Limit (2011)">
Over the Limit (2011)



</doc>
<doc id="3681423" url="https://pl.wikipedia.org/wiki?curid=3681423" title="Over the Limit (2012)">
Over the Limit (2012)



</doc>
<doc id="3681424" url="https://pl.wikipedia.org/wiki?curid=3681424" title="Joe and Jake">
Joe and Jake

Joe and Jake – brytyjski duet muzyczny założony w 2016 roku, w którego skład wchodzą Joe Woolford i Jake Shakeshaft. Duet reprezentował Wielką Brytanię w 61. Konkursie Piosenki Eurowizji w 2016 roku. 
Historia zespołu.
Joe Woolford i Jake Shakeshaft poznali się podczas trwania czwartej edycji brytyjskiej wersji programu "The Voice", w którym obaj wzięli udział. Podczas pobytu w programie wokaliści zaprzyjaźnili się, a po odpadnięciu z talent-show postanowili stworzyć duet. Niedługo potem zgłosili się do udziału w brytyjskich eliminacjach eurowizyjnych "Eurovision: You Decide" z utworem „You’re Not Alone”. 26 lutego 2016 roku wystąpili w finale selekcji, który odbył się w The O2 Forum, i zdobyli ostatecznie największą liczbę głosów od telewidzów, dzięki czemu zostali reprezentantami Wielkiej Brytanii w 61. Konkursie Piosenki Eurowizji organizowanym w Sztokholmie. 11 marca ogłoszono, że duet podpisał kontrakt płytowy z wytwórnią Sony Music UK. 14 maja wystąpili w finale Konkursu Piosenki Eurowizji i zajęli w nim 24. miejsce z 62 punktami na koncie.

</doc>
<doc id="3681425" url="https://pl.wikipedia.org/wiki?curid=3681425" title="Payback (2013)">
Payback (2013)



</doc>
<doc id="3681426" url="https://pl.wikipedia.org/wiki?curid=3681426" title="The Great American Bash (2004)">
The Great American Bash (2004)



</doc>
<doc id="3681427" url="https://pl.wikipedia.org/wiki?curid=3681427" title="The Great American Bash (2005)">
The Great American Bash (2005)



</doc>
<doc id="3681428" url="https://pl.wikipedia.org/wiki?curid=3681428" title="The Great American Bash (2006)">
The Great American Bash (2006)



</doc>
<doc id="3681429" url="https://pl.wikipedia.org/wiki?curid=3681429" title="The Great American Bash (2007)">
The Great American Bash (2007)



</doc>
<doc id="3681430" url="https://pl.wikipedia.org/wiki?curid=3681430" title="The Great American Bash (2008)">
The Great American Bash (2008)



</doc>
<doc id="3681438" url="https://pl.wikipedia.org/wiki?curid=3681438" title="Unforgiven (1999)">
Unforgiven (1999)



</doc>
<doc id="3681439" url="https://pl.wikipedia.org/wiki?curid=3681439" title="Unforgiven (2000)">
Unforgiven (2000)



</doc>
<doc id="3681440" url="https://pl.wikipedia.org/wiki?curid=3681440" title="Unforgiven (2001)">
Unforgiven (2001)



</doc>
<doc id="3681441" url="https://pl.wikipedia.org/wiki?curid=3681441" title="Unforgiven (2002)">
Unforgiven (2002)



</doc>
<doc id="3681442" url="https://pl.wikipedia.org/wiki?curid=3681442" title="Unforgiven (2003)">
Unforgiven (2003)



</doc>
<doc id="3681443" url="https://pl.wikipedia.org/wiki?curid=3681443" title="Unforgiven (2004)">
Unforgiven (2004)



</doc>
<doc id="3681444" url="https://pl.wikipedia.org/wiki?curid=3681444" title="Unforgiven (2005)">
Unforgiven (2005)



</doc>
<doc id="3681445" url="https://pl.wikipedia.org/wiki?curid=3681445" title="Unforgiven (2006)">
Unforgiven (2006)



</doc>
<doc id="3681446" url="https://pl.wikipedia.org/wiki?curid=3681446" title="Unforgiven (2007)">
Unforgiven (2007)



</doc>
<doc id="3681447" url="https://pl.wikipedia.org/wiki?curid=3681447" title="Unforgiven (2008)">
Unforgiven (2008)



</doc>
<doc id="3681448" url="https://pl.wikipedia.org/wiki?curid=3681448" title="Kuradijärv">
Kuradijärv

Kuradijärv (est. "Kuradijärv") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 1,5 hektara, linię brzegową o długości 541 m, długość 240 m i szerokość 100 m. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Martiska, Jaala järv, Ahenjärv, Must-Jaala, Aknajärv, Kurtna Suurjärv.

</doc>
<doc id="3681449" url="https://pl.wikipedia.org/wiki?curid=3681449" title="Jaala järv">
Jaala järv

Jaala järv (est. "Jaala järv") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 19,3 hektara, linię brzegową o długości 1913 m, długość 750 m i szerokość 460 m. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Martiska, Valgejärv, Ahnejärv, Must-Jaala, Aknajärv, Kirjakjärv, Peen-Kirjakjärv, Kuradijärv.

</doc>
<doc id="3681450" url="https://pl.wikipedia.org/wiki?curid=3681450" title="Must-Jaala">
Must-Jaala

Must-Jaala järv (est. "Must-Jaala järv") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 1,1 hektara, linię brzegową o długości 407 m, długość 140 m i szerokość 110 m. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Martiskajärv, Jaala järv, Ahenjärv, Aknajärv, Kurtna Suurjärv.

</doc>
<doc id="3681451" url="https://pl.wikipedia.org/wiki?curid=3681451" title="Martiska">
Martiska

Martiska järv (est. "Martiska järv (Kurtna Martiska järv)") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 3 hektarów, linię brzegową o długości 819 m, długość 380 m i szerokość 160 m. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Kuradijärv, Jaala järv, Must-Jaala, Ahnejärv, Aknajärv, Kirjakjärv.

</doc>
<doc id="3681453" url="https://pl.wikipedia.org/wiki?curid=3681453" title="Valgejärv">
Valgejärv

Valgejärv (est. "Valgejärv (Kurtna Valgejärv)") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 8,5 hektara, linię brzegową o długości 1154 m, długość 410 m i szerokość 280 m. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Aknajärv, Jaala järv, Must-Jaala, Kirjakjärv.

</doc>
<doc id="3681455" url="https://pl.wikipedia.org/wiki?curid=3681455" title="XVIII Spadochronowe Mistrzostwa Polski Juniorów – Gliwice 1980">
XVIII Spadochronowe Mistrzostwa Polski Juniorów – Gliwice 1980

 XVIII Spadochronowe Mistrzostwa Polski Juniorów – Gliwice 1980 – odbyły się 14–23 czerwca 1980 roku na gliwickim lotnisku. Gospodarzem Mistrzostw był Aeroklub Gliwicki wraz z sekcją spadochronową, a organizatorem Aeroklub Polski. Do dyspozycji skoczków były samoloty An-2. Skoki wykonywano z wysokości 1000 metrów i opóźnieniem 0–5 sekund oraz 2000 m, opóźnienie 25 sekund.
Rozegrane kategorie.
Zawody rozegrano w trzech kategoriach spadochronowych:
Wyniki zawodów.
W zawodach brało udział 41 zawodników, 3 zawodniczki i 38 zawodników z 16 Aeroklubów regionalnych .

</doc>
<doc id="3681456" url="https://pl.wikipedia.org/wiki?curid=3681456" title="Gryżyński Potok">
Gryżyński Potok



</doc>
<doc id="3681458" url="https://pl.wikipedia.org/wiki?curid=3681458" title="Geordan Speiller">
Geordan Speiller

Geordan Aaron Speiller (ur. 31 marca 1993) – amerykański zapaśnik walczący w stylu klasycznym. Zajął 24 miejsce na mistrzostwach świata w 2018. Mistrz panamerykański w 2016 i drugi w 2018. Dziewiąty w Pucharze Świata w 2014. Czternasty na Uniwersjadzie w 2013, jako zawodnik DeVry University w Downers Grove hrabstwa DuPage. Zawodnik University of Central Florida.

</doc>
<doc id="3681459" url="https://pl.wikipedia.org/wiki?curid=3681459" title="Katowicka Spółdzielnia Mieszkaniowa">
Katowicka Spółdzielnia Mieszkaniowa

Katowicka Spółdzielnia Mieszkaniowa – największa spółdzielnia mieszkaniowa w województwie śląskim, jest zaliczana do grupy największych spółdzielni w kraju. Kieruje kompleksem mieszkaniowym, którego łączna powierzchnia przekracza milion metrów kwadratowych.
Historia.
Spotkanie założycielskie odbyło się 7 lipca 1957 r. Pośród założycieli dominującą część stanowili pracownicy Katowickiego Biura Projektów Budownictwa Miejskiego „Miastoprojekt”. Podczas pierwszego Walnego Zgromadzenia Założycielskiego Katowickiej Spółdzielni Mieszkaniowej obecnych było 19 osób. Natomiast pierwszy dom samodzielnie zbudowany przez Spółdzielnię (przy ulicy Plebiscytowej 38-42) został oddany do użytku w roku 1960. Obecnie w budynkach Katowickiej Spółdzielni Mieszkaniowej, zamieszkuje ponad 19 tysięcy rodzin. W 2017 roku spółdzielnia obchodziła 60-lecie.
Przypisy.
1. http://www.ksm.katowice.pl/index,m1.html
2. http://www.ksm.katowice.pl/index,m6.html
3. http://www.ksm.katowice.pl/certyfikaty_i_wyroznienia,i181.html

</doc>
<doc id="3681463" url="https://pl.wikipedia.org/wiki?curid=3681463" title="Order Gabrieli Silang">
Order Gabrieli Silang

Order Gabrieli Silang (fil. "Orden ng Gabriela Silang", ang. "Order of Gabriela Silang") – order kobiecy, filipińskie wysokie odznaczenie państwowe.
Historia i charakterystyka.
Odznaczenie nazwane zostało na cześć Maríi Josefy Gabrieli Cariño Silang, XVIII-wiecznej filipińskiej rewolucjonistki i działaczki niepodległościowej przeciwko hiszpańskim kolonizatorom, uznanej za bohatera narodowego Filipin.
Jest nadawane małżonkom głów państw lub rządów, krajowcom i cudzoziemcom.
W kolejności starszeństwa filipińskich odznaczeń znajduje się poniżej równorzędnych Legii Honorowej, Orderu Sikatuny i Orderu Lakanduli, a powyżej wojskowego Medalu Honoru.
Order przyznawany jest przez prezydenta Filipin. Wykonany z pozłacanego srebra. Odznaka orderowa ma kształt ośmiopromiennej gwiazdy z wewnętrznym medalionem otoczonym stylizowanymi promieniami w kształcie liści ryżowych, na którym umieszczone są stylizowane litery „G” i „S”. Wewnętrzny medalion jest emaliowany na biało, a litery złocone. Baretka odznaczenia ma kolor niebieski, z szerokim czerwonym paskiem pośrodku z żółtymi krawędziami (kolejno kolory: niebieski-żółty-czerwony-żółty-niebieski).
Odznaczeni.
M.in.:

</doc>
<doc id="3681465" url="https://pl.wikipedia.org/wiki?curid=3681465" title="Hospicjum Cordis">
Hospicjum Cordis

Hospicjum Cordis — jedno z największych hospicjów stacjonarnych w Europie, w skład którego wchodzą: oddział stacjonarny dla dzieci i dorosłych, poradnie medycyny paliatywnej oraz zespół wyjazdowy opieki domowej. Siedziba Hospicjum Cordis znajduje się w Katowicach Janowie. 

</doc>
<doc id="3681466" url="https://pl.wikipedia.org/wiki?curid=3681466" title="Szaweł – droga do Damaszku">
Szaweł – droga do Damaszku

Szaweł – droga do Damaszku (ang. "Saul: The Journey to Damascus") – kanadyjsko-maltański film historyczny z 2014 roku. Film jest biografią świętego Szawła z Tarsu.
Treść.
Film jest biografią Szawła, który do historii przeszedł jako święty Paweł z Tarsu. Początkowo zaciekły wróg chrześcijan, nawraca się pod wpływem wydarzeń w drodze do Damaszku. Przyjmuje chrzest i zaczyna przekazywać innym nauki Chrystusa. Jego nawrócenie zmienia historię świata.

</doc>
<doc id="3681473" url="https://pl.wikipedia.org/wiki?curid=3681473" title="Gábor Holló">
Gábor Holló

Gábor Holló (ur. 19 grudnia 1960 w Budapeszcie) – węgierski okulista, profesor medycyny związany z Uniwersytetem Semmelweisa w Budapeszcie. Specjalizuje się w diagnozowaniu i leczeniu jaskry.
Życiorys.
Studia medyczne ukończył w 1985 na Wydziale Medycznym Uniwersytetu Semmelweisa w Budapeszcie i na tej uczelni obronił doktorat (1996) oraz uzyskał habilitację (2004). Na macierzystej uczelni od 1997 pełni funkcję dyrektora odpowiedzialnego za leczenie jaskry i perymetrię ("ang. Director of the Glaucoma Service and Perimetry Unit in the Department of Ophthalmology"). Jest autorem szeregu książek i rozdziałów. Artykuły publikował w takich czasopismach jak m.in. „International Ophthalmology", „British Journal of Ophthalmology", „PLOS ONE", „European Journal of Ophthalmology", „BMC Ophthalmology” oraz „Journal of Glaucoma".
Należy do szeregu towarzystw naukowych: Society for Science Education, Hungarian Society for Natural Sciences, Węgierskiego Towarzystwa Okulistycznego (szef sekcji jaskry), European Glaucoma Society, Association for Eye Research oraz Association for Research in Vision and Ophthalmology (ARVO).
Jest synem Istvana oraz Frideriki (z domu Hollitscher) Holló. Od 1991 żonaty z Martą Varga, z którą ma dwójkę dzieci (Hollo i Balazs).

</doc>
<doc id="3681474" url="https://pl.wikipedia.org/wiki?curid=3681474" title="Felipe Ruvalcaba">
Felipe Ruvalcaba

 
José Felipe Ruvalcaba Cisneros (ur. 16 lutego 1941 w La Experiencii, zm. 4 września 2019) – meksykański piłkarz występujący na pozycji pomocnika.
Kariera klubowa.
W swojej karierze Ruvalcaba reprezentował barwy zespołów CD Imperio, CD Oro oraz Deportivo Toluca. Wraz z Oro w sezonie 1962/1963 zdobył mistrzostwo Meksyku. W sezonie 1967/1968 powtórzył to osiągnięcie z Toluką.
Kariera reprezentacyjna.
W reprezentacji Meksyku Ruvalcaba grał w latach 1963–1967. W 1962 roku został powołany do kadry na Mistrzostwa Świata. Nie zagrał jednak na nich ani razu, a Meksyk odpadł z turnieju po fazie grupowej.
W 1964 roku wziął udział w Letnich Igrzyskach Olimpijskich, zakończonych przez Meksyk na rundzie grupowej. W 1966 roku ponownie znalazł się w drużynie na Mistrzostwa Świata. Na nich również nie wystąpił w żadnym spotkaniu, a Meksyk ponownie zakończył turniej na fazie grupowej.

</doc>
<doc id="3681475" url="https://pl.wikipedia.org/wiki?curid=3681475" title="High Definition Transport Video Interface">
High Definition Transport Video Interface

High Definition Transport Video Interface (HD-TVI) – standard transmisji danych w telewizji przemysłowej, wprowadzony przez jednego z wiodących na rynku CCTV producentów – firmę Hikvision, mającą swoją siedzibę w Zhejiang w Chinach.
Systemy HD-TVI pozwalają na transmisję sygnału wysokich rozdzielczości (HD oraz Full HD) za pośrednictwem przewodów i złącz stosowanych w klasycznych, analogowych systemach monitoringu: przewodów koncentrycznych lub skrętki oraz złącz BNC.
Nazwą zamiennie stosowaną do skrótu HD-TVI jest TURBO HD.
HD-TVI a inne standardy.
Równolegle z systemem HD-TVI na rynek zostały wprowadzone inne systemy transmisji sygnału HD/Full HD za pomocą złącz stosowanych w tradycyjnych systemach CCTV: AHD oraz HD-CVI. Wszystkie trzy standardy mają bardzo podobną specyfikę oferują zbliżoną jakość oraz funkcjonalność. Główna różnica polega na otwartości systemów: HD-TVI, oraz HD-CVI dystrybuowane są jedynie przez firmy, które wprowadziły te standardy na rynek [odpowiednio: Hikvision i Dahua], natomiast AHD to w pełni otwarta technologia – firma Nextchip, wynalazca systemu AHD udostępniła swoje rozwiązanie również innym firmom z branży.

</doc>
<doc id="3681477" url="https://pl.wikipedia.org/wiki?curid=3681477" title="Karol I (Rumunia)">
Karol I (Rumunia)



</doc>
<doc id="3681480" url="https://pl.wikipedia.org/wiki?curid=3681480" title="Lista supergrup grunge'owych">
Lista supergrup grunge'owych



</doc>
<doc id="3681481" url="https://pl.wikipedia.org/wiki?curid=3681481" title="Alice N' Chains">
Alice N' Chains



</doc>
<doc id="3681483" url="https://pl.wikipedia.org/wiki?curid=3681483" title="Jane's Addiction (album)">
Jane's Addiction (album)



</doc>
<doc id="3681486" url="https://pl.wikipedia.org/wiki?curid=3681486" title="Jane's Addiction">
Jane's Addiction



</doc>
<doc id="3681489" url="https://pl.wikipedia.org/wiki?curid=3681489" title="Cerkiew św. Aleksandra Newskiego w Mohylowie Podolskim">
Cerkiew św. Aleksandra Newskiego w Mohylowie Podolskim

Cerkiew św. Aleksandra Newskiego – prawosławna cerkiew w Mohylowie Podolskim, w jurysdykcji eparchii mohylowsko-podolskiej Ukraińskiego Kościoła Prawosławnego Patriarchatu Moskiewskiego.
Historia.
Cerkiew została zbudowana w 1910 jako pułkowa świątynia 48 Odeskiego Pułku Piechoty, w stylu rosyjsko-bizantyjskim. Pozostawała czynna do 1938. Podczas II wojny światowej doznała poważnych strat: po wkroczeniu do Mohylowa Podolskiego Niemcy wrzucili do niej kilka wiązek granatów, a następnie urządzili w uszkodzonym budynku stajnię. Po wojnie, w 1952, w dawnej cerkwi rozmieszczono klub wojskowy. W związku z tym obniżono cerkiewną kopułę i rozebrano dzwonnicę. Wyposażenie świątyni, w tym oryginalny marmurowy ikonostas, uległo całkowitemu zniszczeniu, zaś cerkiewne freski zostały zamalowane. W latach 80. XX wieku obiekt zaadaptowano na magazyn wojskowy.
Na początku lat 90. XX wieku świątynia była już w bardzo złym stanie technicznym. Miejscowa jednostka wojskowa nie zgodziła się w 1993 na utworzenie w niszczejącym budynku kasyna, a następnie na oddanie budowli na dom modlitwy jednego z protestanckich związków wyznaniowych. Ostatecznie w 1994 cerkiew została zwrócona Ukraińskiemu Kościołowi Prawosławnemu Patriarchatu Moskiewskiego, zaś w 1996 przystąpiono do jej renowacji. W 2007 zakończono remont dachu i restaurację kopuły w pierwotnej formie. Do budynku wstawiono nowy ikonostas, odrestaurowano freski.
Szczególnym kultem w świątyni otaczana jest ikona Matki Bożej „Szybko Spełniająca Prośby”, przechowywana w cerkwi od 1999. Na wyposażeniu budowli przetrwały również ikony św. Aleksandra Newskiego i św. Barbary, które znajdowały się w świątyni przed jej zamknięciem w 1938, a w kolejnych latach były przechowywane w cerkwi św. Jerzego w Mohylowie Podolskim.

</doc>
<doc id="3681492" url="https://pl.wikipedia.org/wiki?curid=3681492" title="Javier Vargas (piłkarz)">
Javier Vargas (piłkarz)

 
Javier Vargas Rueda (ur. 22 listopada 1941 w Guadalajarze) – meksykański piłkarz występujący podczas swojej kariery na pozycji bramkarza.
Kariera klubowa.
W swojej karierze Vargas reprezentował barwy zespołów Atlas, San Luis oraz Jalisco. Wraz z Atlasem w sezonach 1965/1966 oraz 1972/1973 wywalczył wicemistrzostwo Meksyku, a w sezonie 1967/1968 zdobył Puchar Meksyku.
Kariera reprezentacyjna.
W reprezentacji Meksyku Vargas grał w latach 1966-1968. W 1966 roku został powołany do kadry na Mistrzostwa Świata. Nie zagrał jednak na nich ani razu, a Meksyk odpadł z turnieju po fazie grupowej. W 1967 roku zdobył złoty medal Igrzysk Panamerykańskich. W 1968 roku wziął zaś udział w Letnich Igrzyskach Olimpijskich, zakończonych przez Meksyk na 4. miejscu.

</doc>
<doc id="3681496" url="https://pl.wikipedia.org/wiki?curid=3681496" title="Elías Muñoz">
Elías Muñoz

 
Elías Muñoz Ríos (ur. 3 listopada 1941) – meksykański piłkarz występujący na pozycji napastnika. Trener piłkarski.
Kariera klubowa.
W swojej karierze Muñoz reprezentował barwy zespołów Pumas UNAM, Zacatepec oraz CF Torreón. Wraz z Pumas w sezonie 1967/1968 wywalczył wicemistrzostwo Meksyku.
Kariera reprezentacyjna.
W reprezentacji Meksyku Muñoz grał w latach 1966-1968. W 1966 roku został powołany do kadry na Mistrzostwa Świata. Nie zagrał jednak na nich ani razu, a Meksyk odpadł z turnieju po fazie grupowej. W 1968 roku wziął zaś udział w Letnich Igrzyskach Olimpijskich, zakończonych przez Meksyk na 4. miejscu.

</doc>
<doc id="3681497" url="https://pl.wikipedia.org/wiki?curid=3681497" title="High Definition Composite Video Interface">
High Definition Composite Video Interface

High Definition Composite Video Interface (HD-CVI) - standard przesyłu danych w monitoringu wizyjnym wprowadzony przez jednego z największych producentów z branży urządzeń do CCTV - chińską firmę Dahua. . 
System HD-CVI pozwala na transmisję cyfrowej jakości sygnału video (HD oraz Full HD) za pomocą złącz i przewodów stosowanych w tradycyjnych, analogowych systemach monitoringu: przewodów koncentrycznych lub skrętki oraz złącz BNC.
HD-CVI a inne standardy transmisji cyfrowej jakości sygnału za pomocą przekaźników analogowych.
Równolegle z systemem HD-CVI na rynek zostały wprowadzone inne systemy transmisji sygnału HD/Full HD za pomocą złącz stosowanych w tradycyjnych systemach CCTV: AHD oraz HD-TVI. Wszystkie wymienione standardy posiadają podobną specyfikę oraz funkcjonalność, jak również cechują się zbliżoną jakością. Główna różnica pomiędzy nimi polega na otwartości systemów: HD-CVI oraz HD-TVI dystrybuowane są jedynie przez producentów, którzy wprowadzili je na rynek (odpowiednio: Dahua i Hikvision). AHD z kolei jest standardem w pełni otwartym, ponieważ koreańska firma Nextchip, wynalazca tej technologii, udostępnia swoje rozwiązanie również innym firmom z branży.

</doc>
<doc id="3681498" url="https://pl.wikipedia.org/wiki?curid=3681498" title="4.25 Sports Group">
4.25 Sports Group



</doc>
<doc id="3681503" url="https://pl.wikipedia.org/wiki?curid=3681503" title="Sobór św. Mikołaja w Mohylowie Podolskim">
Sobór św. Mikołaja w Mohylowie Podolskim

Sobór św. Mikołaja – prawosławny sobór w Mohylowie Podolskim w jurysdykcji eparchii mohylowsko-podolskiej Ukraińskiego Kościoła Prawosławnego Patriarchatu Moskiewskiego.
Historia.
Cerkiew została wzniesiona w 1754 z darów prawosławnych Greków, Bułgarów i Serbów żyjących w Mohylowie Podolskim. Jeszcze w tym samym roku budynek przejął Kościół unicki. Ponieważ prawosławni Grecy nie chcieli przyjąć unii i przyjmować sakramentów z rąk kapłanów katolickich obrządku bizantyjskiego, ufundowali w Mohylowie Podolskim nową cerkiew pod wezwaniem św. Jerzego, którą obsługiwali specjalnie przybyli do tego celu mnisi z Athosu. Cerkiew pozostawała w rękach unitów do likwidacji Kościoła unickiego na Podolu. 
W 1865 wzniesiono cerkiewną dzwonnicę, w 1874 do świątyni wstawiono nowy ikonostas, zaś w 1885 dostawiono do niej przedsionek i dwa ołtarze boczne. Po rewolucji październikowej cerkiew św. Mikołaja została zamknięta i zaadaptowana na muzeum krajoznawcze. Po 1991 obiekt zwrócono Ukraińskiemu Kościołowi Prawosławnemu Patriarchatu Moskiewskiego. 
Szczególną czcią otaczana jest w cerkwi ikona św. Mikołaja, podarowana świątyni razem ze srebrną darochranitielnicą przez cara Aleksandra III, na pamiątkę po zmarłym bracie, carewiczu Mikołaju.
Architektura.
Cerkiew św. Mikołaja to jedna z najstarszych murowanych świątyń na Podolu. Inspiracją dla jej wyglądu była architektura świątyń bizantyjskich na Athosie. Budowla została wzniesiona na planie krzyża i zwieńczona pięcioma kopułami.

</doc>
<doc id="3681509" url="https://pl.wikipedia.org/wiki?curid=3681509" title="Wojciech Nowicki (publicysta)">
Wojciech Nowicki (publicysta)



</doc>
<doc id="3681513" url="https://pl.wikipedia.org/wiki?curid=3681513" title="Malá Jezerná">
Malá Jezerná

Malá Jezerná (historyczna nazwa ) – szczyt o wysokości 1271 m n.p.m. (podawana jest też wysokość 1271,5 m n.p.m. lub 1272 m n.p.m.) w paśmie górskim Wysokiego Jesionika (), w północno-wschodnich Czechach, w Sudetach Wschodnich, na Morawach, w obrębie gminy Loučná nad Desnou, oddalony o około 4,5 km na południowy zachód od szczytu góry Pradziad (). Rozległość szczytu wraz ze stokami (powierzchnia stoków) szacowana jest na około 0,6 km², a średnie nachylenie wszystkich stoków wynosi około 11°.
Charakterystyka.
Malá Jezerná z uwagi na nieprzekraczającą minimalną wysokość pomiędzy szczytem i najniższym punktem przełęczy (minimalna deniwelacja względna) w kierunku góry Vřesník (min. 5 m) nie jest przez niektórych autorów zaliczona jako odrębna góra. Traktowana raczej jako wydłużenie stoku góry Vřesník.
Lokalizacja.
Szczyt Malá Jezerná położony jest nieco na południowy zachód od centrum całego pasma Wysokiego Jesionika, leżący w części Wysokiego Jesionika, w północno-zachodnim obszarze (mikroregionu) o nazwie Masyw Pradziada (), położony na łukowatym grzbiecie bocznym góry Dlouhé stráně, ciągnącym się od góry Hubertka do przełęczy Vlčí sedlo w łańcuchu szczytów (Hubertka – Velká Jezerná – Malá Jezerná – Vřesník – Dlouhé stráně – Mravenečník – Kozí hřbet). Jest szczytem niezbyt charakterystycznym z kilkuhektarową wypłaszczoną połacią szczytową. Z tego względu jest szczytem niewyraźnym, trudno rozpoznawalnym (m.in. z drogi okalającej szczyt góry Dlouhé stráně (szczyt widoczny poniżej linii patrzenia w kierunku przełęczy Sedlo nad Malým kotlem, na lewo od szczytu Vřesník) czy też z innego charakterystycznego punktu widokowego – z drogi okalającej połać szczytową góry Pradziad (szczyt słabo widoczny poniżej linii patrzenia na szczyt góry Vřesník). Warto dodać, że szczyt oznaczony jest tylko na bardziej szczegółowych mapach.
Szczyt wraz ze stokami ograniczają: od zachodu przełęcz o wysokości 1268 m n.p.m. w kierunku szczytu Vřesník, od północy dolina krótkiego, nienazwanego potoku, będącego dopływem potoku Jezerná, od północnego wschodu i wschodu dolina potoku Jezerná, od południowego wschodu przełęcz o wysokości 1224 m n.p.m. w kierunku szczytu Velká Jezerná oraz od południa dolina potoku Merta. W otoczeniu szczytu Malá Jezerná znajdują się następujące szczyty: od zachodu Vřesník, od północnego zachodu Dlouhé stráně, od północy Tupý vrch, od północnego wschodu Medvědí hřbet i Divoký kámen, od wschodu Velká Jezerná, od południowego wschodu Velká Jezerná–JV i Hubertka oraz od południa Homole–SV. 
Szczyt.
Malá Jezerná jest szczytem pojedynczym. Na szczyt nie prowadzi żaden znakowany szlak turystyczny. Szczyt znajduje się na skraju niewielkiej polany otoczonej borem świerkowym, pokrytej trawą wysokogórską. Z powodu zalesienia nie jest on punktem widokowym. Na połaci szczytowej nie ma punktu geodezyjnego. Państwowy urząd geodezyjny o nazwie () w Pradze podaje jako najwyższy punkt – szczyt – o wysokości 1270,6 m n.p.m. i współrzędnych geograficznych (). 
Dojście do szczytu następuje z zielonego szlaku rowerowego oraz skrzyżowania turystycznego "Malá Jezerná", od którego biegnie droga w kierunku góry Velká Jezerná. Drogą tą należy przebyć odcinek o długości około 170 m, po czym należy skręcić w lewo orientacyjnie dochodząc po około 100 m do szczytu.
Stoki.
W obrębie szczytu można wyróżnić trzy następujące zasadnicze stoki:
Wszystkie stoki są zalesione w zdecydowanej większości borem świerkowym, z występującymi licznymi polanami i znacznymi przerzedzeniami, a nawet ogołoceniami. Na niemalże wszystkich stokach, a szczególnie na stoku północnym występuje znaczny pował drzew, widoczny m.in. ze zdjęć lotniczych. Na stokach brak jest grup skalnych czy też większych pojedynczych skalisk.
Stoki mają stosunkowo łagodne, na ogół jednolite i zróżnicowane nachylenia. Średnie nachylenie stoków waha się bowiem od 6° (stok wschodni) do 16° (stok północny). Średnie nachylenie wszystkich stoków góry (średnia ważona nachyleń stoków) wynosi około 11°. Maksymalne średnie nachylenie u podnóża stoku północnego, na wysokościach około 1150 m n.p.m. na odcinku 50 m nie przekracza 45°. Poza jedyną drogą biegnącą na trasie od skrzyżowania turystycznego "Malá Jezerná" w kierunku góry Velká Jezerná, stoki pokryte są sporadycznymi, nieoznakowanymi ścieżkami.
Geologia.
Pod względem geologicznym Malá Jezerná ze stokami należy do jednostki określanej jako kopuła Desny i zbudowana jest ze skał metamorficznych, głównie: gnejsów (biotytów, muskowitów i chlorytów), fyllonitów oraz amfibolitów.
Wody.
Grzbiet główny (grzebień) góry Pradziad, biegnący od przełęczy Skřítek do przełęczy Červenohorské sedlo oraz dalej do przełęczy Ramzovskiej () jest częścią granicy Wielkiego Europejskiego Działu Wodnego, dzielącej zlewiska Morza Bałtyckiego i Morza Czarnego. 
Szczyt wraz ze stokami położony jest na zachód od tej granicy, należy więc do zlewni Morza Czarnego, do którego płyną wody m.in. z dorzecza Dunaju, będącego przedłużeniem płynących z tej części Wysokiego Jesionika górskich potoków (m.in. płynących w pobliżu potoków Jezerná czy Merta). W pobliżu obu przełęczy w kierunku szczytów Vřesník i Velká Jezerná znajdują się znaczne, podmokłe obszary torfowiskowe. Na obszarze torfowiskowym, na drodze ze skrzyżowania turystycznego "Malá Jezerná" w kierunku góry Velká Jezerná położono z tego powodu deskowy chodnik. Z uwagi na stosunkowo łagodne nachylenia stoków Malá Jezerná, w jej obrębie nie występują m.in. wodospady czy kaskady.
Ochrona przyrody.
Szczyt ze stokami znajduje się w obrębie wydzielonego obszaru objętego ochroną o nazwie Obszar Chronionego Krajobrazu Jesioniki (), a utworzonego w celu ochrony utworów skalnych, ziemnych i roślinnych oraz rzadkich gatunków zwierząt. Na stokach nie utworzono żadnych rezerwatów przyrody lub innych obiektów nazwanych pomnikami przyrody. Ponadto na jej obszarze nie wytyczono żadnych ścieżek dydaktycznych.
Turystyka.
W obrębie szczytu i stoków nie ma żadnego schroniska turystycznego lub hotelu górskiego. W odległości około 2,2 km na południowy wschód od szczytu, na stoku góry Hubertka położona jest chata Františkova myslivna z ograniczoną bazą noclegową, dysponująca tylko 16 miejscami (własność prywatna). Ponadto do bazy turystycznej przy drodze Hvězda – Pradziad jest od szczytu około 4,2 km w kierunku północno-wschodnim, gdzie położone są następujące hotele górskie i schroniska turystyczne:
Do najbliższej miejscowości Loučná nad Desnou z bazą hoteli i pensjonatów, jest od szczytu około 5,7 km w kierunku zachodnim.
Kluczowym punktem turystycznym jest oddalone o około 200 m na południowy zachód od szczytu skrzyżowanie turystyczne o nazwie "Malá Jezerná" z podaną na tablicy informacyjnej wysokością 1265 m, położone na stoku sąsiedniej góry Vřesník, przez które przechodzi jedyny zlokalizowany w pobliżu zielony szlak rowerowy , od którego możliwe jest dojście m.in. do połaci szczytowej.
Szlaki turystyczne, rowerowe i trasy narciarskie.
Klub Czeskich Turystów () nie wytyczył w obrębie szczytu i stoków Malá Jezerná żadnego szlaku turystycznego i żadnego szlaku rowerowego. Ponadto na szczycie i stokach nie poprowadzono żadnej trasy narciarstwa biegowego, ani żadnej trasy narciarstwa zjazdowego. Z tego powodu Malá Jezerná ma niewielkie znaczenie turystyczne.

</doc>
<doc id="3681518" url="https://pl.wikipedia.org/wiki?curid=3681518" title="Cmentarz prawosławny w Witkowie (stary)">
Cmentarz prawosławny w Witkowie (stary)

Cmentarz prawosławny w Witkowie – nekropolia prawosławna w Witkowie, utworzona być może jako unicka przy miejscowej cerkwi parafialnej, użytkowana do ok. 1939.
Historia i opis.
Cmentarz został urządzony w II połowie XIX w., być może jeszcze jako unicki, przed likwidacją unickiej diecezji chełmskiej w 1875. Po tej dacie nekropolia użytkowana była przez miejscową parafię prawosławną. W końcu lat 30. XX wieku była już zapełniona pomnikami nagrobnymi i w związku z tym w Witkowie wytyczono drugi cmentarz prawosławny, sąsiadujący ze starszym przez drogę. Po II wojnie światowej i wysiedleniu prawosławnych Ukraińców cmentarz nie był stale użytkowany, odbyło się na nim tylko kilka pochówków, a na kilku starszych grobach ustawiono nowe nagrobki. 
W latach 80. XX wieku na cmentarzu znajdowało się ok. dwudziestu nagrobków sprzed 1945, w tym najstarszy z 1897. Na większości nagrobków widnieją inskrypcje cerkiewnosłowiańskie, na nowszych grobach – polskie. Zachowane nagrobki mają postać kamiennych postumentów i słupów, na których pierwotnie znajdowały się krzyże prawosławne (niektóre strącone), betonowych stell, płyt poziomych, zachowało się również kilka krzyży żeliwnych i drewnianych.

</doc>
<doc id="3681519" url="https://pl.wikipedia.org/wiki?curid=3681519" title="Lucjusz Mummiusz Achajski">
Lucjusz Mummiusz Achajski

Lucjusz Mummiusz (ur. ok. 193 p.n.e., zm. ok. 140 p.n.e.) – rzymski polityk i dowódca. Po zwycięskiej wojnie ze Związkiem Achajskim otrzymał przydomek ("agnomen") Achaicus. Podporządkował władzy rzymskiej całą Grecję.
Był synem Lucjusza Mummiusza trybuna ludowego w 187 p.n.e. i pochodził prawdopodobnie z "Labici", miejscowości położonej w Lacjum około 20 km na południowy wschód od Rzymu. Biorąc pod uwagę "cursus honorum" i ograniczenia wiekowe wynikające z lex Villia Annalis dla sprawowania pretury, można przyjąć datę urodzenia na ok. 193 p.n.e.
W 153 p.n.e. Mummiusz został pretorem w Hiszpanii Dalszej ("Hispania Ulterior") i był pierwszym dowódcą rzymskim, który z sukcesem podjął walkę z powstaniem Luzytanów w latach 155–150 p.n.e. Odniósł zwycięską bitwę, choć w wyniku nagłego zwrócenia ściganego w nieładzie przeciwnika doznał porażki i utracił obóz. Dzięki kolejnym zwycięstwom uwolnił od oblężenia Okilę, miasto w Luzytanii. Został nagrodzony triumfem.
W 146 p.n.e. jako konsul na czele dwóch legionów został mianowany dowódcą w wojnie achajskiej, którą rozpoczął Kwintus Cecyliusz Metellus Macedoński. Na przełomie sierpnia i września 146 p.n.e. Mummiusz odniósł łatwe zwycięstwo nad nieudolnym Diajosem pod Leukopetrą na Istmie i wkroczył do Koryntu po pokonaniu sił obrońców. Wszyscy mężczyźni w Koryncie poszli pod miecz, a kobiety i dzieci w niewolę, natomiast posągi, malowidła i dzieła sztuki wysłano statkami do Rzymu. Sam Korynt na polecenie senatu obrócono w ruinę. Jednakże co najmniej dwóch antycznych autorów podaje relacje, które sugerują, że Korynt nie został całkowicie zburzony. Zniszczenie Koryntu oznaczało koniec wolnej Grecji, której ziemie pod nazwą Achaja były zarządzane odtąd przez namiestnika Macedonii.
W trakcie rozstrzygania kolejnych spraw jako prokonsul w Grecji, Mummiusz posiadał znaczne uprawnienia administracyjne oraz reprezentował wysoki poziom sprawiedliwości i uczciwości, czym zyskał sobie szacunek mieszkańców. Szczególnie strzegł się obrażania uczuć religijnych. Ofiarował świątyni w Olimpie dar wotywny w postaci posągu Zeusa z brązu oraz fryzu 21 pozłacanych tarcz. Na Beotów, mieszkańców Chalkidy i Achajów nałożył kontrybucję, natomiast miasta, które walczyły z Rzymianami zostały pozbawione murów i uzbrojenia oraz swych rad plemiennych ("koina"), które zastąpili urzędnicy mający odpowiedni status majątkowy. Po powrocie do Rzymu w 145 p.n.e. Mummiusz został uhonorowany triumfem i był pierwszym "homo novus" pochodzenia plebejskiego, który otrzymał "agnomen" za zasługi wojenne.
W 145 p.n.e. był prokonsulem w Grecji. W 142 p.n.e. został cenzorem razem ze Scypionem Afrykańskim, którego surowość często doprowadzała do konfliktów z łagodniejszym kolegą. Wspólnie odnowili most Emiliusza ("pons Aemilius") na Tybrze, wybudowany przez Marka Emiliusza Lepidusa i ozdobili Kapitol.
Wzniósł w Rzymie teatr, w którym wykorzystał wzorce greckie dla poprawy warunków akustycznych i siedzeń. Sprowadził do Rzymu naczynia miedziane wykorzystywane w teatrach kamiennych do wzmacniania rezonansu głosu śpiewaków i aktorów. Prawdopodobnie wybudował świątynię Herkulesa Zwycięskiego ("Hercules Victor") na Forum Boarium z łupów z wojny achajskiej. Jak zauważył Cyceron, Lucjusz był niezłym mówcą, a styl jego przemówień był "prosty i staroświecki".
Jego bratem był Spuriusz Mummiusz, który jako legat towarzyszył mu w Koryncie. Według Pliniusza Starszego zmarł nie pozostawiwszy córce posagu, o który zadbał senat. Z tego wyciągany jest przez badaczy wniosek, że śmierć Mummiusza nastąpiła niespodziewanie krótko po wygaśnięciu urzędu cenzora w 141 p.n.e. Prawnuczka Mummiusza o imieniu Mummia Achaika była matką cesarza Galby.

</doc>
<doc id="3681520" url="https://pl.wikipedia.org/wiki?curid=3681520" title="Ernesto Cisneros">
Ernesto Cisneros

 
Ernesto Cisneros Salcedo (ur. 26 października 1940 w Guadalajarze) – meksykański piłkarz występujący na pozycji pomocnika.
Kariera klubowa.
W swojej karierze Cisneros reprezentował barwy zespołów Atlas, Zacatepec oraz Atlante. Wraz z Atlasem w sezonie 1959/1960 wywalczył wicemistrzostwo Meksyku, a w sezonie 1961/1962 zdobył Puchar Meksyku.
Kariera reprezentacyjna.
W reprezentacji Meksyku Cisneros grał w latach 1965-1970. W 1964 roku wziął udział w Letnich Igrzyskach Olimpijskich, zakończonych przez Meksyk na fazie grupowej.
W 1966 roku został powołany do kadry na Mistrzostwa Świata. Zagrał na nich w meczu z Urugwajem (0:0), a Meksyk odpadł z turnieju po fazie grupowej.

</doc>
<doc id="3681522" url="https://pl.wikipedia.org/wiki?curid=3681522" title="Linia kolejowa Merseburg – Schafstädt">
Linia kolejowa Merseburg – Schafstädt

Linia kolejowa Merseburg – Schafstädt – lokalna linia kolejowa w Niemczech, w kraju związkowym Saksonia-Anhalt. Ma długość 19 km i biegnie od Merseburga prawie w całości wzdłuż potoku Laucha do miejscowości Schafstädt. Na odcinku Merseburg–Buna Werke linia jest zelektryfikowana i częściowo dwutorowa.

</doc>
<doc id="3681526" url="https://pl.wikipedia.org/wiki?curid=3681526" title="Gare de Molsheim">
Gare de Molsheim

Gare de Dachstein – stacja kolejowa w Molsheim, w departamencie Dolny Ren, w Alzacji, we Francji. Jest zarządzana przez SNCF. 
Położenie.
Znajduje się na linii Strasburg – Saint-Dié, na km 18,920, między stacjami Dachstein i Mutzig, na wysokości 177 m n.p.m. Jest to stacja węzłowa, gdzie znajduje się również linia Sélestat – Saverne. Odcinek do Sélestat jest nadal wykorzystywany w ruchu, natomiast linia do Saverne została rozebrana.
Historia.
Stację otwarto 29 września 1864 przez Compagnie des chemins de fer de l'Est, kiedy otwarto jednotorową linię ze Strasburga do Barr.
Stary budynek dworca został zburzony w 1993.
Obecny budynek dworcowy został zbudowany przez SNCF w 1995.

</doc>
<doc id="3681528" url="https://pl.wikipedia.org/wiki?curid=3681528" title="Gabriel Núñez (meksykański piłkarz)">
Gabriel Núñez (meksykański piłkarz)

 
Gabriel Núñez Aguirre (ur. 6 lutego 1942) – meksykański piłkarz występujący na pozycji obrońcy.
Kariera klubowa.
W swojej karierze Núñez reprezentował barwy zespołów Zacatepec, Club América, Pachuca oraz Jalisco. Wraz z Amériką w sezonie 1966/1967 wywalczył wicemistrzostwo Meksyku, a z Zacatepeciem w sezonie 1970/1971 dotarł do finału Pucharu Meksyku.
Kariera reprezentacyjna.
W reprezentacji Meksyku Núñez grał w latach 1965–1970. W 1966 roku został powołany do kadry na Mistrzostwa Świata. Zagrał na nich w meczach z Francją (1:1), Anglią (0:2) i Urugwajem (0:0), a Meksyk odpadł z turnieju po fazie grupowej.

</doc>
<doc id="3681530" url="https://pl.wikipedia.org/wiki?curid=3681530" title="Bertrand Lacombe">
Bertrand Lacombe

Bertrand Didier Marie Joseph Lacombe (ur. 5 listopada 1966 w Montpellier) – francuski duchowny katolicki, biskup pomocniczy Bordeaux w latach 2016–2020, arcybiskup Auch od 2020.
Życiorys.
Prezbiterat.
Święcenia kapłańskie otrzymał 24 czerwca 2001 z rąk Jeana-Pierre’a Ricarda i został inkardynowany do archidiecezji Montpellier. Przez kilka lat pracował duszpastersko, zaś w latach 2007–2011 był wychowawcą seminarium w Tuluzie. W 2011 objął funkcję wikariusza generalnego archidiecezji.
Episkopat.
14 kwietnia 2016 papież Franciszek mianował go biskupem pomocniczym archidiecezji Bordeaux, ze stolicą tytularną Saint-Papoul. Sakry udzielił mu 12 czerwca 2016 kardynał Jean-Pierre Ricard. 22 października 2020 papież Franciszek przeniósł go na urząd arcybiskupa Auch. Ingres do katedry w Auch odbył 22 listopada 2020.

</doc>
<doc id="3681532" url="https://pl.wikipedia.org/wiki?curid=3681532" title="Luis Regueiro Urquiola">
Luis Regueiro Urquiola

 
Luis Regueiro Urquiola (ur. 22 grudnia 1943 w mieście Meksyku) – meksykański piłkarz występujący na pozycji pomocnika.
Kariera klubowa.
W swojej karierze Regueiro reprezentował barwy zespołów Pumas UNAM, Club Necaxa oraz Deportivo Toluca. Wraz z Toluką w sezonie 1970/1971 wywalczył wicemistrzostwo Meksyku.
Kariera reprezentacyjna.
W reprezentacji Meksyku Regueiro grał w latach 1966-1968. W 1966 roku został powołany do kadry na Mistrzostwa Świata. Nie zagrał jednak na nich ani razu, a Meksyk odpadł z turnieju po fazie grupowej. W 1967 roku zdobył złoty medal Igrzysk Panamerykańskich. W 1968 roku wziął zaś udział w Letnich Igrzyskach Olimpijskich, zakończonych przez Meksyk na 4. miejscu.

</doc>
<doc id="3681533" url="https://pl.wikipedia.org/wiki?curid=3681533" title="Luis Argüello">
Luis Argüello

Luis Javier Argüello García (ur. 10 maja 1953 w Meneses de Campos) – hiszpański duchowny katolicki, biskup pomocniczy Valladolid w latach 2016–2022, arcybiskup Valladolid od 2022.
Życiorys.
Prezbiterat.
Święcenia kapłańskie otrzymał 27 sierpnia 1986 i został inkardynowany do archidiecezji Valladolid. Po święceniach został wychowawcą w archidiecezjalnym seminarium, a w 1997 objął funkcję jego rektora. W 2011 mianowany wikariuszem generalnym archidiecezji oraz kanclerzem kurii.
Episkopat.
14 kwietnia 2016 papież Franciszek mianował go biskupem pomocniczym archidiecezji Valladolid, ze stolicą tytularną "Ipagro". Sakry udzielił mu 3 czerwca 2016 kardynał Ricardo Blázquez.
17 czerwca 2022 papież Franciszek mianował go arcybiskupem Valladolid. 

</doc>
<doc id="3681535" url="https://pl.wikipedia.org/wiki?curid=3681535" title="Cmentarz prawosławny w Szychowicach">
Cmentarz prawosławny w Szychowicach

Cmentarz prawosławny w Szychowicach – nekropolia wyznania prawosławnego w Szychowicach, założona w XVIII w. jako unicka, przemianowana w 1875 na prawosławną, nadal czynna.
Historia i opis.
Cmentarz został prawdopodobnie wytyczony w XVIII w. z przeznaczeniem dla miejscowej parafii unickiej. W 1875 został, wskutek likwidacji unickiej diecezji chełmskiej, przemianowany, podobnie jak parafia, na prawosławny. Do II wojny światowej związany był z cerkwią św. Mikołaja w Szychowicach. Po wysiedleniu prawosławnych Ukraińców z ziemi hrubieszowskiej opiekę nad nekropolią przejęła parafia Zaśnięcia Najświętszej Maryi Panny w Hrubieszowie. Nekropolia jest nadal czynna, pogrzeby odbywają się sporadycznie. 
Na cmentarzu zachowało się ok. 60 kamiennych nagrobków sprzed 1945, w tym pięć XIX-wiecznych, najstarszy grób z czytelną inskrypcją datowany jest na r. 1878. Przetrwały również krzyże drewniane, prawdopodobnie z początku XX w., poważnie uszkodzone, lub żeliwne krzyże na mogiłach ziemnych. Nagrobki kamienne mają formę krzyży prawosławnych lub łacińskich ustawionych na postumentach, zdobionych akroterionami, tympanonami, gzymsami, lub stellach. Na niektórych nagrobkach znajdują się ludowe płaskorzeźby przedstawiające dwie Marie pod krzyżem Chrystusa. Na grobach sprzed 1945 widnieją inskrypcje cerkiewnosłowiańskie, na późniejszych – polskie. 
Na cmentarzu pochowane są Ukraińcy – ofiary pacyfikacji Szychowic przeprowadzonej 10 marca 1944 przez Bataliony Chłopskie; oprócz tej zbiorowej mogiły oznaczonej drewnianym krzyżem na cmentarzu znajdują się również rodzinne groby, w których spoczywają pojedyncze ofiary polsko-ukraińskich walk z lat 1943–1947. Jedną z nich jest kapłan Sergiusz Zacharczuk, zamordowany w 1943. Duchowny ten został kanonizowany przez Polski Autokefaliczny Kościół Prawosławny jako jeden z męczenników chełmskich i podlaskich. Jego szczątki zostały ekshumowane i jako relikwie wystawione dla kultu w cerkwi św. Jana Teologa w Chełmie.
Przed r. 2002 na cmentarzu w Szychowicach urządzono kwaterę poległych żołnierzy UPA; wykonanie pomnika opłaciła administracja obwodu wołyńskiego Ukrainy. W kwaterze tej znajduje się pomnik z wizerunkiem ukraińskiego godła, dwie tablice z napisem „Polegli za wolną Ukrainę” oraz tablice z nazwiskami żołnierzy oraz datami ich śmierci.

</doc>
<doc id="3681539" url="https://pl.wikipedia.org/wiki?curid=3681539" title="Shí'èr shēngxiào">
Shí'èr shēngxiào



</doc>
<doc id="3681542" url="https://pl.wikipedia.org/wiki?curid=3681542" title="The O'Jays">
The O'Jays



</doc>
<doc id="3681544" url="https://pl.wikipedia.org/wiki?curid=3681544" title="Angela Whyte">
Angela Whyte

Angela Patricia Whyte (ur. 22 maja 1980 w Edmonton) – kanadyjska lekkoatletka specjalizująca się w biegach płotkarskich, mistrzyni kraju, trzykrotna uczestniczka igrzysk olimpijskich (2004, 2008 i 2016).

</doc>
<doc id="3681550" url="https://pl.wikipedia.org/wiki?curid=3681550" title="Kateryna Desnyćka">
Kateryna Desnyćka



</doc>
<doc id="3681558" url="https://pl.wikipedia.org/wiki?curid=3681558" title="Manuela Pfrunder">
Manuela Pfrunder

Manuela Pfrunder (ur. 25 marca 1979 w Lucernie) – szwajcarska graficzka. Została wybrana przez Szwajcarski Bank Narodowy jako projektantka dziewiątej serii banknotów szwajcarskiego franka.
Studiowała grafikę w Lucernie, pracowała jako projektant w Nowym Jorku, Bernie i Bath. Jej projekt "Die Fortsetzung der Schöpfung" otrzymał Swiss Design Award w 2001.
W 2005 roku wzięła udział w konkursie na projekt banknotów zorganizowanym przez Szwajcarski Bank Narodowy. Jej projekt, skupiający się na Szwajcarii jako atrakcji turystycznej, zajął drugie miejsce. W lutym 2007 Bank Narodowy zlecił jej zaprojektowanie nowej serii banknotów. Ta seria, w znacznie zmienionej formie w porównaniu do projektu z konkursu, jest stopniowo wprowadzana do obiegu od kwietnia 2016 do 2019.

</doc>
<doc id="3681560" url="https://pl.wikipedia.org/wiki?curid=3681560" title="Denis Godla">
Denis Godla

Denis Godla (ur. 4 kwietnia 1995 w Kieżmarku) – słowacki hokeista, reprezentant Słowacji.
Kariera.
Wychowanek MHK Kežmarok. Później grał w ekstralidze słowackiej oraz w KHL w barwach Slovana Bratysława. Od września 2015 zawodnik klubu Hermes w drugiej lidze fińskiej Mestis. Od kwietnia 2016 zawodnik Kalevan Pallo w pierwszoligowych fińskich rozgrywkach Liiga. Od września wypożyczony do IPK. Przedłużał kontrakt z KalPa o rok w styczniu 2017, o dwa lata w grudniu 2017. We wrześniu 2019 został zawodnikiem czeskiego klubu z Kladna, a w maju 2020 przeszedł do HC Litvínov.
Występował w kadrach juniorskich kraju na turniejach mistrzostw świata do lat 18 edycji 2013, mistrzostw świata do lat 20 edycji 2015. W kadrze seniorskiej Słowacji uczestniczył w turnieju mistrzostw świata edycji 2018, 2019.

</doc>
<doc id="3681564" url="https://pl.wikipedia.org/wiki?curid=3681564" title="The Jeff Beck Group">
The Jeff Beck Group

The Jeff Beck Group – brytyjski zespół rockowy. Powstał w 1967 roku w Londynie z inicjatywy gitarzysty Jeffa Becka, byłego członka formacji The Yardbirds. Pierwszy skład utworzyli ponadto, wokalista Rod Stewart, gitarzysta Ronnie Wood, basista Jet Harris oraz perkusista Clem Cattini. Wkrótce potem Harrisa zastąpił Dave Ambrose. Jeszcze w 1967 roku muzyk, także opuścił zespół, natomiast jego obowiązki przejął Ronnie Wood. Z kolei po odejściu Cattiniego, w latach 1967-1968 stanowisko perkusisty pełnili kolejno Viv Prince, Aynsley Dunbar, Roy Cooke i Micky Waller, wraz z którym ostatecznie grupa nagrał debiutancki album. 
Wydawnictwo zatytułowane "Truth" ukazało się w sierpniu 1968 roku. W USA płyta trafiła do sprzedaży nakładem Epic Records, natomiast w Wielkiej Brytanii dzięki EMI Columbia. W nagraniach płyty wzięli udział liczni goście w tym m.in. John Paul Jones, znany z występów w zespole Led Zeppelin oraz perkusista Keith Moon członek formacji The Who. Z końcem 1968 roku z zespołu odszedł Micky Waller, którego zastąpił Tony Newman, były członek zespołu T. Rex. Ponadto do składu dołączył klawiszowiec Nicky Hopkins. W czerwcu 1969 roku do sprzedaży trafił drugi album studyjny formacji pt. "Beck-Ola". Po licznych koncertach w USA i Wielkiej Brytanii zespół został rozwiązany w połowie 1969 roku.
W 1970 roku Jeff Beck reaktywował zespół w odnowionym składzie. Do grupy dołączyli wokalista Alex Ligertwood, klawiszowiec Max Middleton, perkusista Cozy Powell oraz basista Clive Chaman. Niespełna rok później Ligertwooda zastąpił Bobby Tench, który objął także funkcję drugiego gitarzysty. W tymże składzie formacja zarejestrowała album pt. "Rough and Ready", który trafił do sprzedaży w październiku 1971 roku. Po krótkiej trasie koncertowej, na początku 1972 roku muzycy rozpoczęli prace nad kolejnym wydawnictwem. Płyta zatytułowana "Jeff Beck Group" ukazała się w kwietniu 1972 roku. Niespełna trzy miesiące później grupa została ostatecznie rozwiązana.

</doc>
<doc id="3681570" url="https://pl.wikipedia.org/wiki?curid=3681570" title="Reprezentacja Polski U-18 w hokeju na lodzie mężczyzn">
Reprezentacja Polski U-18 w hokeju na lodzie mężczyzn



</doc>
<doc id="3681576" url="https://pl.wikipedia.org/wiki?curid=3681576" title="Isłacz Minski Rajon">
Isłacz Minski Rajon

Futbolny Kłub Isłacz () – białoruski klub piłkarski, mający siedzibę we wsi Tarasawa rejonu mińskiego, w obwodzie mińskim.
Historia.
Chronologia nazw:
Klub piłkarski Isłacz został założony w kwietniu 2007 roku w miejscowości Nawasiellie w rejonie mińskim. Powodem powstania zespołu była chęć miejscowej młodzieży do udziału w mistrzostwach powiatu mińskiego. Nazwę "Isłacz" otrzymał od nazwy rzeki, która płynie na terytorium powiatu mińskiego. W latach 2007-2011 zespół występował w mistrzostwach powiatu mińskiego. Od 2009 rozgrywał swoje mecze domowe na stadionie we wsi Tarasowo w rejonie mińskim. W 2011 klub został reorganizowany w spółkę ЗАТ Isłacz Minski Rajon i zdobył Regionalny Puchar Białorusi.
W sezonie 2012 debiutował w drugiej lidze, w której zajął trzecie miejsce i awansował do pierwszej ligi. W 2013 razem z węgierskim "Keleti Régió" zdobył brązowe medale Pucharu Regionów UEFA. W sezonie 2015 uplasował się na 1. miejscu w pierwszej lidze i po raz pierwszy zdobył awans do najwyższej ligi.
W sierpniu 2016 ujawniono, że asystent trenera Uładzimir Makouski oraz piłkarze Aleksandr Ałumona, Aleksandr Budakow, Alaksandr Ciszkiewicz, Alaksandr Lebiedzieu oraz Andriej Parywajew brali udział w ustawieniu meczu przeciwko Dynamie Brześć, który został rozegrany 30 kwietnia 2016. Wynik meczu został zmieniony z 2:4, na 0:3 (walkower dla Dynamy Brześć), a klub został ukarany odjęciem 7 punktów w sezonie 2017.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2015).
Stadion.
Klub rozgrywa swoje mecze domowe na stadionie Miejskim w mieście Mołodeczno, który może pomieścić 4800 widzów.

</doc>
<doc id="3681577" url="https://pl.wikipedia.org/wiki?curid=3681577" title="Waleryj Strypejkis">
Waleryj Strypejkis



</doc>
<doc id="3681578" url="https://pl.wikipedia.org/wiki?curid=3681578" title="Wital Kutuzau">
Wital Kutuzau



</doc>
<doc id="3681584" url="https://pl.wikipedia.org/wiki?curid=3681584" title="Budynek pasywny">
Budynek pasywny



</doc>
<doc id="3681586" url="https://pl.wikipedia.org/wiki?curid=3681586" title="Budownictwo pasywne">
Budownictwo pasywne



</doc>
<doc id="3681587" url="https://pl.wikipedia.org/wiki?curid=3681587" title="Arciom Parachoŭski">
Arciom Parachoŭski



</doc>
<doc id="3681588" url="https://pl.wikipedia.org/wiki?curid=3681588" title="Magdaleno Mercado">
Magdaleno Mercado

 
Magdaleno Mercado Gutiérrez (ur. 4 kwietnia 1944 w La Experiencii, zm. 6 marca 2020) – meksykański piłkarz występujący na pozycji pomocnika.
Kariera klubowa.
W swojej karierze Mercado reprezentował barwy zespołu Atlas. W sezonie 1967/1968 zdobył z nim Puchar Meksyku.
Kariera reprezentacyjna.
W reprezentacji Meksyku Mercado grał w latach 1966-1968. W 1966 roku został powołany do kadry na mistrzostwa świata. Zagrał na nich w meczach z Francją (1:1) i Urugwajem (0:0), a Meksyk odpadł z turnieju po fazie grupowej.

</doc>
<doc id="3681596" url="https://pl.wikipedia.org/wiki?curid=3681596" title="Ipagro">
Ipagro

Ipagro (łac. "Diocesis Epagrensis") – stolica historycznej diecezji w prowincji Hispania Baetica istniejącej w czasach rzymskich (III-IV wiek). 
Pozostałości miasta Ipagro znajdują się w okolicach miasta Aguilar de la Frontera, w Andaluzji w Hiszpanii. Obecnie katolickie biskupstwo tytularne ustanowione w 1969 przez papieża Pawła VI. 

</doc>
<doc id="3681598" url="https://pl.wikipedia.org/wiki?curid=3681598" title="McDonald’s Championship">
McDonald’s Championship

McDonald’s Championship (nazywany także McDonald’s Open) – profesjonalny, międzynarodowy turniej koszykarski z udziałem drużyn NBA oraz mistrzów klubowych z Europy, Australii o Ameryki Południowej. Po raz pierwszy rozegrany w 1987 roku. Do 1991 roku rozgrywany corocznie, następnie co dwa lata aż do 1999 roku, kiedy to został zlikwidowany. Przez pierwsze dwa lata istnienia turnieju występowały w nim reprezentacje narodowe Jugosławii oraz ZSRR.
W każdej z dziewięciu edycji McDonald’s Championship tytuł zdobywała drużyna z NBA. W kilku przypadkach zespoły z NBA wygrywały niewielka ilością punktów. Dla przykładu w półfinałach 1990 roku, New York Knicks włoski Scavolini Pesaro różnicą zaledwie trzech punktów (107–104), ustalając wynik na 30 sekund przed zakończeniem spotkania. W 1991 Los Angeles Lakers pokonali hiszpański Joventut Badalona zaledwie dwoma punktami (116–114).
W 1999 w turnieju wziął udział zespół klubowego mistrza Azji – Sagesse Club. Był to jedyny przypadek kiedy do rywalizacji przystąpił klub z Azji. 
Aktualnie tego typu rozgrywki klubowe są kontynuowane w ramach Pucharu Interkontynentalnego FIBA, który został wznowiony po wielu latach przerwy, jednak do tej pory (stan na 2016) nie występują w nim zespoły z NBA, choć zostało to zaplanowane.
Format.
W pierwszym turnieju uczestniczyły trzy zespoły, z których zwycięzca został wyłoniony w ramach formatu ligi. System pucharowy został wprowadzony do kolejnych zawodów, gdzie każdy zespół po odniesieniu zwycięstwa awansował do kolejnej rundy. Turniej rozgrywano na przepisach mieszanych zarówno NBA, jak i FIBA.
Nagrody i wyróżnienia.
MVP.
Laureat otrzymywał statuetkę – Dražen Petrović Trophy

</doc>
<doc id="3681599" url="https://pl.wikipedia.org/wiki?curid=3681599" title="McDonald's Open">
McDonald's Open



</doc>
<doc id="3681600" url="https://pl.wikipedia.org/wiki?curid=3681600" title="Mistrzostwa Polski w Biegach Narciarskich 2005">
Mistrzostwa Polski w Biegach Narciarskich 2005

Mistrzostwa Polski w Biegach Narciarskich 2005 – zawody w biegach narciarskich, które rozegrano w dniach 1 lutego – 6 lutego 2005 na trasach C.O.S. Istebna Kubalonka w Wiśle.

</doc>
<doc id="3681603" url="https://pl.wikipedia.org/wiki?curid=3681603" title="Eiji Okada">
Eiji Okada

 – japoński aktor. W czasie II wojny światowej służył w japońskiej armii, zanim został aktorem, pracował jako górnik i komiwojażer.
Międzynarodowej publiczności był najbardziej znany z roli Lui w filmie "Hiroszima, moja miłość" (1959), Alaina Resnaisa, oraz entomologa Nikiego Junpei w "ekranizacji" powieści Kōbō Abego "Kobieta z wydm", Hiroshiego Teshigahary (1964).
Okada był żonaty z Aiko Wasa, z którą prowadził teatr. Zmarł w wieku 75 lat na niewydolność serca 14 września 1995 roku.

</doc>
<doc id="3681605" url="https://pl.wikipedia.org/wiki?curid=3681605" title="Tlotliso Leotlela">
Tlotliso Leotlela

Tlotliso Gift Leotlela (ur. 12 maja 1998) – południowoafrykański lekkoatleta specjalizujący się w biegach sprinterskich.
Podwójny złoty medalista mistrzostw Afryki juniorów młodszych (2015). W tym samym roku zajął 5. miejsce na dystansie 200 metrów podczas mistrzostw świata kadetów oraz dwukrotnie stawał na najwyższym stopniu podium igrzysk Wspólnoty Narodów młodzieży. W 2016 w Bydgoszczy został wicemistrzem świata juniorów na dystansie 200 metrów.

</doc>
<doc id="3681607" url="https://pl.wikipedia.org/wiki?curid=3681607" title="Gift Leotlela">
Gift Leotlela



</doc>
<doc id="3681609" url="https://pl.wikipedia.org/wiki?curid=3681609" title="Fernando Fernández">
Fernando Fernández



</doc>
<doc id="3681610" url="https://pl.wikipedia.org/wiki?curid=3681610" title="Alin Alexandru Firfirică">
Alin Alexandru Firfirică

Alin Alexandru Firfirică (ur. 3 listopada 1995) – rumuński lekkoatleta specjalizujący się w rzucie dyskiem.
Złoty medalista młodzieżowych mistrzostw Europy z Tallinna (2015).
Złoty medalista mistrzostw Rumunii oraz reprezentant kraju w drużynowych mistrzostwach Europy i pucharze Europy w rzutach.
Rekord życiowy: 67,32 (14 września 2019, Chorzów).

</doc>
<doc id="3681612" url="https://pl.wikipedia.org/wiki?curid=3681612" title="Alin Alexandru Firfirica">
Alin Alexandru Firfirica



</doc>
<doc id="3681613" url="https://pl.wikipedia.org/wiki?curid=3681613" title="Alin Firfirică">
Alin Firfirică



</doc>
<doc id="3681616" url="https://pl.wikipedia.org/wiki?curid=3681616" title="Motocyklowe Mistrzostwa Świata 1951">
Motocyklowe Mistrzostwa Świata 1951

Motocyklowe Mistrzostwa Świata 1951 – trzeci sezon motocyklowych mistrzostw świata.

</doc>
<doc id="3681626" url="https://pl.wikipedia.org/wiki?curid=3681626" title="Marcin In Eon-min">
Marcin In Eon-min

Marcin In Eon-min (ur. w 1737 w Jurae, zm. 9 stycznia 1800 w Haemi) – koreański męczennik i błogosławiony Kościoła katolickiego.
Życiorys.
Marcin In Eon-min urodził się w 1737 r. w szlacheckiej rodzinie. Chętnie się uczył i pogłębiał swoją wiedzę. O katolicyzmie dowiedział się od Aleksego Hwanga Sa-yeonga. Przeniósł się do Seulu i tam został ochrzczony przez Jakuba Zhou Wenmo. Aresztowano go po wybuchu prześladowań antykatolickich w 1797 roku. Bez wahania wyznał, że jest katolikiem, więc przeniesiono go do Cheongju, gdzie został poddany torturom. Następnie został wysłany do więzienia w Haemi (skąd pochodził), gdzie spotkał młodego chrześcijanina Franciszka Yi Bo-hyeona. Obaj pomimo stosowania różnych kar obydwaj otwarcie wyznawali swoją wiarę w Boga. Został zabity kamieniem przez strażnika więziennego 9 stycznia 1800 r..
Beatyfikował go papież Franciszek w grupie 124 męczenników koreańskich 16 sierpnia 2014 roku.

</doc>
<doc id="3681630" url="https://pl.wikipedia.org/wiki?curid=3681630" title="Kościół Zesłania Ducha Świętego w Boguszowie-Gorcach">
Kościół Zesłania Ducha Świętego w Boguszowie-Gorcach

Kościół Zesłania Ducha Świętego – rzymskokatolicki kościół parafialny należący do dekanatu Wałbrzych-Południe diecezji świdnickiej. Znajduje się w dzielnicy Gorce.
Jest to świątynia, wybudowana w latach 1928–1929. Jej budowy podjął się ksiądz Martin Schramm, który przybył do Gorc w 1925 roku. Budowla została zaprojektowana przez architekta Karla Fromma. Budowa kościoła została wsparta finansowo przez kopalnię i fundację św. Bonifacego.
Świątynia posiada współczesny (XX–wieczny) charakter i nakryta jest dachem dwuspadowym. Do jednej z jej ścian jest dobudowana wieża w kształcie graniastosłupa o jednokierunkowym pochyleniu dachu. Z wyposażenia kościoła można wyróżnić organy zbudowane w 1936 roku przez firmę W. Sauer/Walcker z Frankfurtu nad Odrą.

</doc>
<doc id="3681635" url="https://pl.wikipedia.org/wiki?curid=3681635" title="Jack Costanzo">
Jack Costanzo

Jack James Costanzo (ur. 24 września 1919 w Chicago, zm. 18 sierpnia 2018 w Lakeside) – amerykański perkusjonista. Współpracował m.in. z takimi wykonawcami jak: Nat King Cole, Buddy Cole, Charlie Barnet, Art Pepper, Sam Cooke, Juanita Cruse, Conte Candoli oraz Patti Page. Prowadził także solową działalność artystyczną.

</doc>
<doc id="3681642" url="https://pl.wikipedia.org/wiki?curid=3681642" title="II Spadochronowe Mistrzostwa Polski w Akrobacji Zespołowej RW-4 Nowy Targ 1993">
II Spadochronowe Mistrzostwa Polski w Akrobacji Zespołowej RW-4 Nowy Targ 1993

 II Spadochronowe Mistrzostwa Polski w Akrobacji Zespołowej RW-4 Nowy Targ 1993 – odbyły się 25–28 września 1993 roku na lotnisku Nowy Targ. Gospodarzem Mistrzostw był Aeroklub Nowy Targ, a organizatorem Aeroklub Polski i Aeroklub Nowy Targ. Do dyspozycji skoczków był samolot An-2. Skoki wykonywano z wysokości 2 700 metrów i opóźnieniem 35 sekund.
Rozegrane kategorie.
Mistrzostwa rozegrano w jednej kategorii:
Wyniki.
Startowało 9 drużyn, 8 z Polski i 1 ze Słowacji .

</doc>
<doc id="3681650" url="https://pl.wikipedia.org/wiki?curid=3681650" title="Mickley (North Yorkshire)">
Mickley (North Yorkshire)

Mickley – wieś w Anglii, w North Yorkshire. Leży 22,2 km od miasta Harrogate, 43,1 km od miasta York i 314,7 km od Londynu. W latach 1870–1872 osada liczyła 210 mieszkańców.

</doc>
<doc id="3681651" url="https://pl.wikipedia.org/wiki?curid=3681651" title="So Crazy">
So Crazy

„So Crazy” (kor. 완전 미쳤네 "Wanjeon michyeossne") – singel południowokoreańskiej grupy T-ara. Utwór promował album "So Good". Powstał w dwóch wersjach językowych: koreańskiej i mandaryńskiej. Został wydany 4 sierpnia 2015 roku. 3 sierpnia odbył się pierwszy showcase, podczas którego zespół wykonał utwór "So Crazy".
Singel sprzedał się w Korei Południowej w nakładzie egzemplarzy (w sierpniu 2015 r.).

</doc>
<doc id="3681653" url="https://pl.wikipedia.org/wiki?curid=3681653" title="Jens Erik Rasmussen">
Jens Erik Rasmussen

Jens Erik Rasmussen (ur. 2 czerwca 1968 w Miðvágur) – farerski piłkarz występujący na pozycji pomocnika lub napastnika, 25-krotny reprezentant Wysp Owczych, trener piłkarski.
Kariera klubowa.
Wychowanek klubu MB Miðvágur, w którym w 1985 roku rozpoczął grę w piłkę nożną na poziomie seniorskim. Przez znaczną część kariery zawodniczej występował w klubach farerskich, zaliczając łącznie 181 spotkań w Effodeildin i zdobywając 51 bramek. Jako gracz HB Tórshavn zdobył mistrzostwo (1999) oraz dwukrotnie Puchar Wysp Owczych (1992, 1998). Występował również w klubach zagranicznych: w duńskich zespołach AC Horsens i Esbjerg fB (1. division) oraz w islandzkim Leiftur Ólafsfjörður (Úrvalsdeild i 1. deild). Latem 2014 roku w wieku 46 lat zakończył grę w piłkę nożną będąc wówczas jednym z najstarszych czynnych piłkarzy w Europie.
Kariera reprezentacyjna.
24 sierpnia 1988 roku zadebiutował w reprezentacji Wysp Owczych w przegranym 0:1 meczu towarzyskim przeciwko Islandii. Ogółem w latach 1988-1997 rozegrał w drużynie narodowej 25 mecze i zdobył 2 bramki w spotkaniach przeciwko San Marino (1995) oraz Estonii (1997).
Kariera trenerska.
W sezonie 2003 pełnił funkcję grającego asystenta pierwszego trenera w FS Vágar. Rozgrywki zakończyły się zajęciem ostatniego miejsca w tabeli i degradacją klubu do 2. deild. W trakcie kariery zawodniczej pracował jako grający trener SÍ Sørvágur (2006) oraz MB Miðvágur (2012).

</doc>
<doc id="3681654" url="https://pl.wikipedia.org/wiki?curid=3681654" title="Mickley">
Mickley



</doc>
<doc id="3681658" url="https://pl.wikipedia.org/wiki?curid=3681658" title="Jens Kristian Hansen">
Jens Kristian Hansen

Jens Kristian Hansen (ur. 3 września 1971) – farerski piłkarz występujący na pozycji obrońcy lub pomocnika, 44-krotny reprezentant Wysp Owczych.
Kariera klubowa.
Wychowanek klubu B36 Tórshavn, z którym związany był przez całą niemal karierę zawodniczą. 29 kwietnia 1990 roku zadebiutował w 1. deild w wygranym 4:2 meczu przeciwko SÍF Sandavágur. W sezonach 1997 i 2001 wywalczył z tym klubem mistrzostwo a także dwukrotnie Puchar Wysp Owczych (2001, 2003). W sezonie 1993/94 grał w III-ligowym duńskim Randers SK Freja. W 1995 roku powrócił do B36 Tórshavn, gdzie występował do 2014 roku (od 2005 w rezerwach), z przerwą na półroczne wypożyczenie do Ayr United (Scottish First Division).
Kariera reprezentacyjna.
W latach 1991-1992 rozegrał 2 spotkania w kadrze Wysp Owczych U-21. 7 września 1994 roku zadebiutował w seniorskiej reprezentacji Wysp Owczych prowadzonej przez Allana Simonsena w przegranym 1:5 meczu przeciwko Grecji w ramach eliminacji EURO 1996. W latach 1998-2000 pełnił funkcję kapitana drużyny narodowej. Ogółem w latach 1994-2002 rozegrał on w reprezentacji 44 mecze i zdobył 3 bramki w spotkaniach przeciwko San Marino (1995), Hiszpanii (1997) oraz Luksemburgowi (2001).

</doc>
<doc id="3681667" url="https://pl.wikipedia.org/wiki?curid=3681667" title="Slobożanśke (rejon zmijiwski)">
Slobożanśke (rejon zmijiwski)



</doc>
<doc id="3681670" url="https://pl.wikipedia.org/wiki?curid=3681670" title="Dan-Emil Racoțea">
Dan-Emil Racoțea

Dan-Emil Racoțea (ur. 21 lipca 1995 w Braszowie) – rumuński piłkarz ręczny, lewy rozgrywający, od 2019 zawodnik Chartres.
Kariera sportowa.
Był zawodnikiem CSM Bukareszt, w barwach którego w sezonie 2013/2014 rzucił 96 goli.
W latach 2014–2019 był zawodnikiem Wisły Płock. W sezonach 2014/2015 i 2015/2016 zdobył dla płockiego zespołu 157 bramek w Superlidze oraz 66 goli w Lidze Mistrzów. Od końca września 2016 do połowy lutego 2017 pauzował z powodu kontuzji łydki. Z tego względu w sezonie 2016/2017 rozegrał w Superlidze tylko 17 meczów i rzucił 38 bramek, natomiast w Lidze Mistrzów zanotował pięć występów (bez zdobytego gola). W sezonie 2017/2018 wystąpił w 28 meczach Superligi, w których zdobył 62 gole, zaś w Lidze Mistrzów rozegrał dziewięć spotkań i rzucił 24 bramki. W sezonie 2018/2019 wystąpił w 28 meczach Superligi, w których zdobył 66 goli, zaś w LM rozegrał 14 spotkań i rzucił 27 bramek.
W lipcu 2019 został zawodnikiem francuskiego Chartres, z którym podpisał roczny kontrakt.
W 2012 uczestniczył w mistrzostwach Europy U-18 w Austrii, podczas których zdobył 31 bramek. W 2013 wziął udział w mistrzostwach świata U-19 na Węgrzech, w których rozegrał dziewięć spotkań i rzucił 52 goli, co dało mu 11. miejsce w klasyfikacji najlepszych strzelców turnieju. W 2015 wystąpił w mistrzostwach świata U-21 w Brazylii, w których zdobył 36 goli, będąc jednym z dwóch najskuteczniejszych zawodników swojej reprezentacji.
W reprezentacji Rumunii zadebiutował 29 października 2014 w wygranym meczu z Kosowem (36:24), w którym zdobył trzy bramki. Występował m.in. w spotkaniach kwalifikacyjnych do mistrzostw świata i mistrzostw Europy.

</doc>
<doc id="3681671" url="https://pl.wikipedia.org/wiki?curid=3681671" title="Dan Racoțea">
Dan Racoțea



</doc>
<doc id="3681672" url="https://pl.wikipedia.org/wiki?curid=3681672" title="Tychaedon">
Tychaedon

Tychaedon – rodzaj ptaka z podrodziny muchołówek (Muscicapinae) w rodzinie muchołówkowatych (Muscicapidae).
Występowanie.
Rodzaj obejmuje gatunki występujące w Afryce.
Morfologia.
Długość ciała 15–19 cm, masa ciała 19–42 g.
Systematyka.
Podział systematyczny.
Takson wyodrębniony ostatnio z "Cercotrichas". Do rodzaju należą następujące gatunki:

</doc>
<doc id="3681676" url="https://pl.wikipedia.org/wiki?curid=3681676" title="Władysław Tobiasiewicz">
Władysław Tobiasiewicz

Władysław Tobiasiewicz (ur. 20 czerwca 1886 w Kętach, zm. 1940 w ZSRR) – podpułkownik piechoty Wojska Polskiego.
Życiorys.
Urodził się w Kętach, w ówczesnym powiecie bialskim Królestwa Galicji i Lodomerii, w rodzinie Franciszka i Agnieszki. Był bratem Antoniego (ur. 1891), majora piechoty, Jana Kantego, księdza, oraz Franciszki z Tobiasiewiczów Fedorowskiej, Rozalii z Tobiasiewiczów Dyczkowskiej, Agnieszki z Tobiasiewiczów Dyczkowskiej i Marii z Tobiasiewiczów Raczkowskiej.
W czasie I wojny światowej razem z bratem Antonim walczył w szeregach cesarskiej i królewskiej armii. Ich oddziałem macierzystym był c. i k. pułk piechoty nr 56. W czasie służby w c. i k. armii awansował na kolejne stopnie w korpusie oficerów rezerwy piechoty: kadeta (1 stycznia 1911), chorążego (z tym samym starszeństwem 1 stycznia 1911), porucznika i nadporucznika (1 lutego 1916).
Po odzyskaniu przez Polskę niepodległości został przyjęty do Wojska Polskiego. Podczas wojny polsko-ukraińskiej był dowódcą 1 kompanii marszowej Pułku Ziemi Wadowickiej. Brał udział w wojnie polsko-bolszewickiej. 15 lipca 1920 roku został zatwierdzony z dniem 1 kwietnia 1920 roku w stopniu majora, w piechocie, w grupie oficerów byłej armii austro-węgierskiej. Pełnił wówczas służbę w Oddziale V Sztabu Ministerstwa Spraw Wojskowych w Warszawie. 1 czerwca 1921 roku nadal pełnił służbę w Oddziale V Sztabu MSWojsk., a jego oddziałem macierzystym był 12 pułk piechoty. 3 maja 1922 roku został zweryfikowany w stopniu majora piechoty ze starszeństwem z dniem 1 czerwca 1919 roku, a następnie do stopnia podpułkownika piechoty ze starszeństwem z dniem 15 sierpnia 1924. W latach 20. służył w 48 pułku piechoty w Stanisławowie, w tym w 1923 pełnił funkcję dowódcy I batalionu. Jako oficer tej jednostki w 1928 był przydzielony do 11 Dywizji Piechoty, w której był oficerem Przysposobienia Wojskowego. W marcu 1929 został przeniesiony służby do Powiatowej Komendy Uzupełnień Kielce na stanowisko pełniącego obowiązki komendanta. W grudniu 1929 został przeniesiony do Powiatowej Komendy Uzupełnień Stanisławów na stanowisko komendanta. Z dniem 30 czerwca 1934 roku został przeniesiony w stan spoczynku.
Po wybuchu II wojny światowej, kampanii wrześniowej 1939 i agresji ZSRR na Polskę z 17 września 1939 został aresztowany przez NKWD. Po pobycie w więzieniu w Stanisławowie został przeniesiony 18 kwietnia 1940 więzienia w Żytomierzu, a następnie prawdopodobnie jesienią tego roku rozstrzelany pod Charkowem. Jego nazwisko znalazło się na tzw. Ukraińskiej Liście Katyńskiej opublikowanej w 1994 (został wymieniony na liście wywózkowej 64/2-28 oznaczony numerem 2945; dosłownie określony jako "Władysław Tobjansiewicz"). Ofiary tej części zbrodni katyńskiej zostały pochowane na otwartym w 2012 Polskim Cmentarzu Wojennym w Kijowie-Bykowni.
Był mężem Zoﬁi ze Stefańskich, która we wrześniu 1940 została wywieziona do Kazachstanu. Zesłanie przeżyła, a po wojnie wróciła do Polski, do Krakowa, później do Kęt.

</doc>
<doc id="3681677" url="https://pl.wikipedia.org/wiki?curid=3681677" title="Podróż apostolska Franciszka do Grecji">
Podróż apostolska Franciszka do Grecji

Podróż apostolska papieża Franciszka do Grecji odbyła się 16 kwietnia 2016 roku obejmowała wyspę Lesbos. Podczas pielgrzymki Papież w obozie dla uchodźców spotkał się z uchodźcami.
Program wizyty.
O godzinie 7.00 Papież wyleciał samolotem z rzymskiego lotniska Fiucimino do Mityleny. O godz 10:02 czasu greckiego przybył na lotnisko rozpoczynając swoją podróż. Po wylądowaniu papieża przywitał na lotnisku premier Grecji Aleksis Tsipras, Bartłomiej (patriarcha Konstantynopola), arcybiskup Aten Ieronymos i przewodniczący konferencji Episkopatu Grecji Fragkiskos Papamanolis. O 11.15 papież udał się do obozu dla uchodźców, gdzie wygłosił przemówienie. O 12.40 abp Leronymos, patriarcha Bartłomiej i papież podpisali deklarację pomocy uchodźcom. O 13.30 Franciszek udał się do prezydium na Lesbos, by wspólnie z prawosławnymi mieszkańcami wyspy i wspólnotą katolicką uczcić pamięć ofiar kryzysu migracyjnego. O 14:15 papież udał się na lotnisko na Lesbos, gdzie o 15:00 odbyła się krótka ceremonia pożegnalna; 20 minut później papież odleciał samolotem do Rzymu. O 16:30 włoskiego czasu papież wylądował na lotnisku w Rzymie.

</doc>
<doc id="3681678" url="https://pl.wikipedia.org/wiki?curid=3681678" title="John Eales Medal">
John Eales Medal

John Eales Medal – przyznawane corocznie wyróżnienie dla najlepszego rugbysty australijskiej reprezentacji w danym sezonie.
Ustanowiona w 2002 roku nagroda została nazwana na cześć Johna Ealesa, kapitana narodowej reprezentacji, uznawanego za legendę tego sportu. Po każdym meczu zawodnicy zespołu wybierają najlepszych graczy tego spotkania, przydzielając trzem wyróżniającym się zawodnikom odpowiednio – trzy, dwa i jeden punkt. Po zakończeniu sezonu punkty są sumowane, a wynik głosowania ogłaszany jest podczas dorocznej gali "Wallabies".

</doc>
<doc id="3681683" url="https://pl.wikipedia.org/wiki?curid=3681683" title="Cercotrichas">
Cercotrichas

Cercotrichas – rodzaj ptaka z podrodziny muchołówek (Muscicapinae) w rodzinie muchołówkowatych (Muscicapidae).
Zasięg występowania.
Rodzaj obejmuje gatunki występujące w Eurazji i Afryce.
Morfologia.
Długość ciała 14–20 cm; masa ciała 13–28 g.
Systematyka.
Podział systematyczny.
Do rodzaju należą następujące gatunki:

</doc>
<doc id="3681685" url="https://pl.wikipedia.org/wiki?curid=3681685" title="Neon Future I">
Neon Future I

Neon Future I – drugi album studyjny amerykańskiego producenta muzycznego Steve'a Aokiego, wydany 30 września 2014 roku. "Klubowa" edycja albumu została wydana 10 listopada 2014, a część druga "Neon Future II" - w roku 2015.

</doc>
<doc id="3681690" url="https://pl.wikipedia.org/wiki?curid=3681690" title="Wołodymyr Kistion">
Wołodymyr Kistion

Wołodymyr Jewsewijowycz Kistion, ukr. Володимир Євсевійович Кістіон (ur. 31 maja 1965 w miejscowości Dowżok w rejonie jampolskim) – ukraiński polityk, inżynier i samorządowiec, od 2016 do 2019 wicepremier Ukrainy.
Życiorys.
Z wykształcenia inżynier budownictwa, w 1989 ukończył instytut inżynierii budownictwa w Odessie. W 2008 uzyskał magisterium w zakresie administracji publicznej. Początkowo pracował w lokalnym kombinacie rolnym, w latach 90. był naczelnikiem w rejonowym przedsiębiorstwie wodociągów i kanalizacji. Od 2001 do 2008 był dyrektorem regionalnego przedsiębiorstwa z tej branży w obwodzie winnickim. W 2008 objął obowiązki zastępcy mera Winnicy, a w 2011 został pierwszy zastępcą mera tego miasta. Od października 2014 do czerwca 2015 zajmował stanowisko pierwszego wiceministra rozwoju regionalnego, budownictwa i gospodarki komunalnej. Następnie był doradcą przewodniczącego Rady Najwyższej i pierwszym zastępcą kierownika sekretariatu przewodniczącego parlamentu.
14 kwietnia 2016 został powołany na urząd wicepremiera w utworzonym wówczas rządzie Wołodymyra Hrojsmana. Funkcję tę pełnił do 29 sierpnia 2019.

</doc>
<doc id="3681692" url="https://pl.wikipedia.org/wiki?curid=3681692" title="Joseph Wilpert">
Joseph Wilpert

Joseph (Josef, Józef) Wilpert (ur. 21 sierpnia 1857 w Dzielowie, zm. 13 lutego 1944 w Rzymie) – niemiecki naukowiec pochodzenia polskiego, ksiądz katolicki, badacz archeologii chrześcijańskiej.
Życie i działalność.
Pochodził z chłopskiej rodziny z Dzielowa (niem. Eiglau) na Opolszczyźnie, o zgermanizowanym w XVIII wieku nazwisku Zwierzyna, i był drugim z pięciorga dzieci małżonków Anastazego i Marianny Wilpertów. Po ukończeniu w 1877 gimnazjum w Głubczycach (niem. Leobschütz), podjął studia filozoficzne, a później teologiczne na uniwersytecie w Innsbrucku. Święcenia kapłańskie przyjął w lipcu 1883.
W 1884 udał się do Rzymu, gdzie będąc kapelanem w Collegio Teutonico di Santa Maria di Camposanto, rozpoczął studia archeologiczne i paleograficzne pod kierunkiem G.B. de Rossiego oraz rektora uczelni A. de Waala. W 1893 dokonał doniosłego odkrycia fresków w katakumbach Pryscylli ("Capella Greca"). Po wybuchu I wojny światowej zmuszony do opuszczenia Rzymu jako obywatel niemiecki. Po przejściowym pobycie we Fryburgu Bryzgowijskim i Wrocławiu powrócił w 1919 do Rzymu, gdzie otrzymał stanowisko wykładowcy (1926) w Instytucie Archeologii Chrześcijańskiej kierowanym przez J.P. Kirscha. W latach 1933-34 odbywał podróże naukowe do Francji, Hiszpanii, Algierii, Tunezji.
Pierwsze wyniki badań nad sztuką wczesnochrześcijańską i katakumbami publikował w „Römische Quartalschrift für christliche Altertumskunde und Kirchengeschichte”. Uznając za niedostateczne prace XVII-wieczne dotyczące malarskiego zdobnictwa katakumb, podjął ich rozszerzone i pogłębione badania. Wyniki ogłosił w fundamentalnej dwutomowej monografii (1903), w której reprodukcje malowideł wykonano w nowej technice fotoakwarelowego kolażowania. Inne ważne prace poświęcił wczesnochrześcijańskim mozaikom i sarkofagom. Był także autorem naukowej autobiografii.

</doc>
<doc id="3681697" url="https://pl.wikipedia.org/wiki?curid=3681697" title="Iwanna Kłympusz-Cyncadze">
Iwanna Kłympusz-Cyncadze

Iwanna Orestiwna Kłympusz-Cyncadze (; ur. 5 lipca 1972 w Kijowie) – ukraińska polityk, działaczka organizacji pozarządowych, posłanka do Rady Najwyższej, w latach 2016–2019 wicepremier ds. integracji europejskiej i euroatlantyckiej.
Życiorys.
Iwanna Kłympusz-Cyncadze jest córką , inżyniera, w latach 1992–1994 ministra transportu, oraz Jarosławy Kłympusz, a także wnuczką Dmytra Kłympusza, podległego Romanowi Szuchewyczowi dowódcy komendy głównej Siczy Karpackiej.
Ukończyła instytut pedagogiczny w Kijowie (1994), a także stosunki międzynarodowe na Kijowskim Uniwersytecie Narodowym im. Tarasa Szewczenki (1998). W latach 1993–1994 kształciła się również na Montana State University. Pracowała jako analityk i kierownik projektów w organizacjach pozarządowych. W latach 2002–2007 była korespondentką ukraińskiej sekcji BBC. Od 2007 do 2011 była związana z fundacją promującą międzynarodową integrację Ukrainy, pełniąc funkcję zastępcy dyrektora i następnie jej dyrektora. Następnie została dyrektorem organizacji YES, również zajmującej się propagowaniem integracji Ukrainy z instytucjami europejskimi.
W wyborach w 2014 z ramienia Bloku Petra Poroszenki uzyskała mandat posłanki do Rady Najwyższej VIII kadencji. 14 kwietnia 2016 została powołana na wicepremiera do spraw integracji z UE i NATO w rządzie Wołodymyra Hrojsmana. W 2019 ponownie wybrana do ukraińskiego parlamentu. 29 sierpnia tegoż roku zakończyła urzędowanie na stanowisku wicepremiera. W 2020 uzyskała nadto mandat radnej obwodu zakarpackiego.

</doc>
<doc id="3681700" url="https://pl.wikipedia.org/wiki?curid=3681700" title="Daniel Álvarez">
Daniel Álvarez

Daniel „Fideo” Álvarez López (ur. 22 lipca 1994 w Guadalajarze) – meksykański piłkarz występujący na pozycji skrzydłowego, od 2023 roku zawodnik Puebli.
Kariera klubowa.
Álvarez rozpoczynał swoją karierę klubową w czwartoligowych Vaqueros de Ixtlahuacan i Vaqueros Bellavista – rezerwach trzecioligowego Vaqueros Ameca. W pierwszej drużynie występował przez pół roku, po czym jako dwudziestolatek przeniósł się do grającego w najwyższej klasie rozgrywkowej zespołu Club Atlas ze swojej rodzinnej Guadalajary. Pierwszy mecz rozegrał w nim za kadencji szkoleniowca Tomása Boya, w sierpniu 2014 z Mineros (2:1) w krajowym pucharze (Copa MX), lecz w Liga MX zadebiutował dopiero pół roku później, 28 lutego 2015 w przegranym 0:3 spotkaniu z Veracruz. Premierowego gola w pierwszej lidze strzelił natomiast 9 maja tego samego roku w przegranej 1:2 konfrontacji z Américą.
Kariera reprezentacyjna.
W lipcu 2015 Álvarez został powołany przez szkoleniowca Raúla Gutiérreza do reprezentacji Meksyku U-23 na Igrzyska Panamerykańskie w Toronto. Tam był jednym z ważniejszych graczy drużyny, rozgrywając cztery z pięciu możliwych spotkań (z czego trzy w wyjściowym składzie) i strzelił gola w meczu fazy grupowej z Trynidadem i Tobago (4:2). Jego kadra dotarła wówczas do finału męskiego turnieju piłkarskiego, gdzie ostatecznie uległa Urugwajowi (0:1) i zdobyła srebrny medal igrzysk. Trzy miesiące później znalazł się w składzie na północnoamerykański turniej kwalifikacyjny do Igrzysk Olimpijskich w Rio de Janeiro, podczas którego zagrał we wszystkich pięciu meczach (lecz tylko w jednym w pierwszej jedenastce), natomiast Meksykanie triumfowali wówczas w rozgrywkach po pokonaniu w finale Hondurasu (2:0). W maju 2016 wziął udział w prestiżowym towarzyskim Turnieju w Tulonie, gdzie pojawił się na boisku we wszystkich czterech spotkaniach (w dwóch w wyjściowej jedenastce), zajmując wraz z drużyną czwarte miejsce w grupie.

</doc>
<doc id="3681701" url="https://pl.wikipedia.org/wiki?curid=3681701" title="Grzegorz Banaszak">
Grzegorz Banaszak

Grzegorz Banaszak (ur. 1958) – polski matematyk, profesor nauk matematycznych. Specjalizuje się w geometrii algebraicznej, algebraicznej K-teorii, algebraicznej teorii liczb oraz arytmetycznej geometrii algebraicznej. Profesor zwyczajny na Wydziale Matematyki i Informatyki Uniwersytetu im. Adama Mickiewicza w Poznaniu, gdzie pracuje jako kierownik Zakładu Arytmetycznej Geometrii Algebraicznej.
Życiorys zawodowy.
Studia z matematyki ukończył na poznańskim UAM w 1982, gdzie obronił pracę magisterską przygotowaną pod kierunkiem prof. Włodzimierza Stasia. Stopień doktorski uzyskał w 1990 roku w Ohio State University na podstawie rozprawy pt. "Algebraic K-theory of number fields and rings of integers and the Stickelberger ideal", przygotowanej pod kierunkiem prof. Warrena Sinnotta. Staż podoktorski odbył na kanadyjskim Uniwersytecie McMaster (1991-1993). W latach 1993-1994 pracował jako adiunkt n Uniwersytecie Szczecińskim. Od 1994 pracuje na macierzystym UAM, zdobywając kolejne awanse akademickie. Habilitował się w 1997 w Instytucie Matematycznym PAN na podstawie oceny dorobku naukowego i pracy pt. "Systemy Eluera elementy podzielne w algebraicznej K-teorii ciał liczbowych i ich związek z klasycznymi hipotezami arytmetyki". Tytuł naukowy profesora nauk matematycznych otrzymał w 2007 roku.
Współautor (wraz z W. Gajdą) podręcznika akademickiego pt. "Elementy algebry liniowej" (Wydawnictwa Naukowo-Techniczne 2002, ). Artykuły publikował w takich czasopismach jak m.in. „Annals of Mathematics", „Compositio Mathematica", „Journal fur die reine angewandte Mathematik", „Documenta Mathematica", „Tohoku Mathematical Journal", „Commentarii Mathematici Helvetici", „Journal of Number Theory", „Acta Arithmetica", „Comptes Rendus de l’Académie des Sciences, Paris", "Journal of Pure and Applied Algebra", „Indiana University Mathematics Journal", „Contemporary Mathematics AMS", „Communications in Number Theory and Physics", „Journal of K-Theory", „Reports on Mathematical Physics" oraz „Open Systems &amp; Information Dynamics".
Należy do Polskiego Towarzystwa Matematycznego oraz Amerykańskiego Towarzystwa Matematycznego.

</doc>
<doc id="3681702" url="https://pl.wikipedia.org/wiki?curid=3681702" title="Ołeksandr Danyluk">
Ołeksandr Danyluk

Ołeksandr Ołeksandrowycz Danyluk, ukr. Олександр Олександрович Данилюк (ur. 22 lipca 1975 w Grigoriopolu) – ukraiński urzędnik państwowy i menedżer, od 2016 do 2018 minister finansów.
Życiorys.
Z wykształcenia inżynier, absolwent Politechniki Kijowskiej (1998), kształcił się też w kijowskim instytucie zarządzania inwestycjami. W 2001 uzyskał dyplom MBA na Indiana University. Pracował jako menedżer i doradca inwestycyjny w różnych przedsiębiorstwach. Od 2002 do 2005 był związany zawodowo z McKinsey &amp; Company. Następnie do 2006 pełnił funkcję doradcy premiera Jurija Jechanurowa. W latach 2006–2010 zarządzał funduszem inwestycyjnym, w 2010 został dyrektorem organizacji pozarządowej zajmującej się propagowaniem reform gospodarczych.
W lipcu 2014 objął stanowisko przedstawiciela prezydenta Petra Poroszenki w gabinecie ministrów. We wrześniu 2015 mianowany zastępcą szefa Administracji Prezydenta Ukrainy. 14 kwietnia 2016 został powołany na urząd ministra finansów w utworzonym wówczas rządzie Wołodymyra Hrojsmana. W czerwcu 2018, po konflikcie z premierem, został na jego wniosek odwołany.
W maju 2019 nowo zaprzysiężony prezydent Wołodymyr Zełenski mianował go sekretarzem Rady Bezpieczeństwa Narodowego i Obrony Ukrainy. Został odwołany we wrześniu tego samego roku.

</doc>
<doc id="3681706" url="https://pl.wikipedia.org/wiki?curid=3681706" title="Depor Cali">
Depor Cali



</doc>
<doc id="3681708" url="https://pl.wikipedia.org/wiki?curid=3681708" title="Port morski w Kłajpedzie">
Port morski w Kłajpedzie

Port w Kłajpedzie – port morski zlokalizowany w Kłajpedzie na Litwie. Jest to jeden z niewielu portów w północnej części Europy, który nie ma problemów z zalodzeniem. Jednocześnie jest on największym portem litewskim. Przyjmuje on statki wycieczkowe i towarowe. Posiada regularne połączenia promowe z Kilonią, Sztokholmem i innymi europejskimi miastami.
Historia.
Miasto Kłajpeda było zaangażowane w handel morski już od początku XIII w., a nawet wcześniej – zważywszy na jego położenie na szlaku bursztynowym. Przez kilka wieków Kłajpeda konkurowała z portem w Gdańsku i w Kaliningradzie. Port był silnie ufortyfikowany. Przed wybuchem I wojny światowej głównym ładunkiem obsługiwanym w Kłajpedzie było drewno; po wojnie kontrolę nad portem uzyskała Litwa. W XX w. na Litwie powstały przedsiębiorstwa związane z minerałami i celulozą, w związku z czym port obsługiwał ładunki z tymi towarami. Powstała także infrastruktura, która wspomaga rybołówstwo i przemysł stoczniowy.
Obecna działalność.
Po ogłoszeniu niepodległości przez Litwę w 1991 r. w Kłajpedzie powstał państwowy urząd morski. Władze portu są odpowiedzialne za utrzymanie, przebudowę i modernizację infrastruktury portowej. Natomiast zarządzanie rozładunkami i załadunkami odpowiadają niezależne terminale. Ziemia oraz infrastruktura portowa są własnością państwową, jednak obecnie przeprowadzana jest częściowa prywatyzacja.
Port w Kłajpedzie jest najbardziej na północ wysuniętym portem wolnym od lodu we wschodniej części Morza Bałtyckiego. Może on przyjmować statki o długości do 337 m, szerokości do 48 m i zanurzeniu rufy do 13,4 m. Z Kłajpedy wypływają statki do 65 krajów. Rocznie obsługiwane jest ok. 43 mln ton ładunku. Na terenie portu znajduje się 90 km linii kolejowej. Port ma połączenie autostradowe z Moskwą, które prowadzi przez Kowno, Wilno i Mińsk.

</doc>
<doc id="3681710" url="https://pl.wikipedia.org/wiki?curid=3681710" title="Taras Kutowy">
Taras Kutowy

Taras Wiktorowycz Kutowy, ukr. Тарас Вікторович Кутовий (ur. 25 lutego 1976 w Kijowie, zm. 21 października 2019 w pobliżu m. Tarasenkowe w rejonie orżyckim) – ukraiński polityk i menedżer, deputowany do Rady Najwyższej Ukrainy, od 2016 do 2018 minister polityki rolnej.
Życiorys.
W 1998 ukończył studia na Kijowskim Narodowym Uniwersytecie Ekonomicznym. W 2002 został absolwentem instytutu zarządzania (MIM-Kijów). Pracował na kierowniczych stanowiskach w przedsiębiorstwach inwestycyjnych i organizacjach pozarządowych.
Zaangażował się w działalność partii UDAR, którą założył Witalij Kłyczko. W 2012 z ramienia tej formacji uzyskał mandat posła do Rady Najwyższej VII kadencji. W 2014 jako kandydat współtworzonego przez UDAR Bloku Petra Poroszenki został wybrany do parlamentu VIII kadencji.
14 kwietnia 2016 został powołany na urząd ministra polityki rolnej w utworzonym wówczas rządzie Wołodymyra Hrojsmana. Zakończył urzędowanie w listopadzie 2018.
21 października 2019 zginął w wyniku katastrofy helikoptera Robinson R44 we wsi Tarasenkowe w obwodzie połtawskim.

</doc>
<doc id="3681714" url="https://pl.wikipedia.org/wiki?curid=3681714" title="Kittacincla">
Kittacincla

Kittacincla – rodzaj ptaka z rodziny muchołówkowatych (Muscicapidae).
Występowanie.
Rodzaj obejmuje gatunki występujące w Azji Południowej i Południowo-Wschodniej.
Morfologia.
Długość ciała 17–28 cm, masa ciała 31–42 g.
Systematyka.
Etymologia.
Greckie "kitta" – sroka; nowołacińskie "cinclus" – drozd &lt; greckie "kinklos" – mały, machający ogonem przybrzeżny ptak.
Podział systematyczny.
Do rodzaju należą następujące gatunki:

</doc>
<doc id="3681717" url="https://pl.wikipedia.org/wiki?curid=3681717" title="Filipinomysz dżunglowa">
Filipinomysz dżunglowa

Filipinomysz dżunglowa ("Apomys gracilirostris") – gatunek ssaka z podrodziny myszy (Murinae) w obrębie rodziny myszowatych (Muridae), występujący endemicznie na Filipinach. 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1995 hiszpańsko-amerykański zoolog Luis Ruedas nadając mu nazwę "Apomys gracilirostris". Holotyp pochodził z podejścia północną granią na górę Halcon (około ), na wysokości około 1580 m, w gminie San Teodoro, w prowincji Occidental Mindoro, na wyspie Mindoro, w Filipinach. 
Chociaż "Apomys gracilirostris" obecnie umieszczany jest w podrodzaju "Megapomys", jest morfologicznie rozbieżny i wydaje się być najwcześniejszym przedstawicielem tej linii. Autorzy "Illustrated Checklist of the Mammals of the World" uznają ten takson za gatunek monotypowy.
Zasięg występowania.
Obecne występowanie filipinomyszy dżunglowej ograniczone jest do miejsca typowego na górze Halcon na wysokościach między 1250 a 1950 m n.p.m.; prawdopodobnie może być szeroko rozpowszechniona w górach Mindoro, na obszarze, który pozostaje słabo zbadany pod kątem występowania małych ssaków.
Morfologia.
Długość ciała (bez ogona) 137–147 mm, długość ogona 135–185 mm, długość ucha 14–22 mm, długość tylnej stopy 33–45 mm; masa ciała 71–140 g. Gryzoń ma duże rozmiary ciała, długi pysk w stosunku do reszty czaszki i prymitywny układ tętnic doprowadzających krew do głowy.
Ekologia.
Żyje w pierwotnych lasach górskich, w tym w zaroślach bambusowych, rosnących w miejscu osunięć gruntu lub na wypalonych obszarach. Przypuszcza się, że może tolerować pewien stopień ludzkiej ingerencji w ekosystem leśny.
Populacja.
Brakuje danych, aby przydzielić temu gryzoniowi kategorię zagrożenia. Wyspa Mindoro została w znacznym stopniu wylesiona i jest zagrożona dalszym wylesianiem. Środowisko może ulegać zniszczeniu także wskutek wypasu bydła w górach oraz pożarów lasu.

</doc>
<doc id="3681718" url="https://pl.wikipedia.org/wiki?curid=3681718" title="Jonathan Joseph (muzyk)">
Jonathan Joseph (muzyk)

Jonathan Joseph (ur. 15 października 1966 w Miami, Floryda) – amerykański perkusista. Absolwent University of Miami School of Music. Współpracował m.in. z takimi wykonawcami jak: Jeff Beck, David Sanborn, Joss Stone, Tal Wilkenfeld, Pat Metheny, Joe Zawinul, Bill Evans, Ricky Martin, Randy Brecker, Alexander O’Neal, Mike Stern, Jeff Andrews, Torres oraz Al Jarreau.
Muzyk jest endorserem instrumentów firm Sakae, Sabian, Yamaha i Evans.

</doc>
<doc id="3681721" url="https://pl.wikipedia.org/wiki?curid=3681721" title="Kittacincla malabaricus">
Kittacincla malabaricus



</doc>
<doc id="3681722" url="https://pl.wikipedia.org/wiki?curid=3681722" title="Taras Kutowyj">
Taras Kutowyj



</doc>
<doc id="3681729" url="https://pl.wikipedia.org/wiki?curid=3681729" title="Seale">
Seale

Seale – wieś w Anglii, w Surrey. Leży 5,5 km od miasta Farnham, 10,5 km od miasta Guildford i 54,4 km od Londynu. W latach 1861 parish liczyła 669 mieszkańców.

</doc>
<doc id="3681730" url="https://pl.wikipedia.org/wiki?curid=3681730" title="Pitta kochi">
Pitta kochi



</doc>
<doc id="3681732" url="https://pl.wikipedia.org/wiki?curid=3681732" title="IndyCar Series 2016">
IndyCar Series 2016

IndyCar Series 2016 – dwudziesta pierwsza edycja najważniejszej serii wyścigowej rozgrywanej pod szyldem Indy Racing League.
Sezon rozpoczął się 13 marca, a zakończył 18 września. Tytuł mistrzowski zdobył po raz pierwszy w karierze Simon Pagenaud z zespołu Penske Racing. Tytuł najlepszego nowicjusza („Rookie of the Year”) zdobył Alexander Rossi, który w swoim debiutanckim sezonie zwyciężył również w wyścigu Indianapolis 500. W klasyfikacji producentów najlepszy okazał się Chevrolet.
W sezonie 2016 ponownie podwójnie punktowanymi wyścigami były: Indianapolis 500 oraz kończący sezon wyścig w Sonoma.

</doc>
<doc id="3681736" url="https://pl.wikipedia.org/wiki?curid=3681736" title="Beprydyl">
Beprydyl

Beprydyl () – wielofunkcyjny organiczny związek chemiczny, pochodna pirolidyny, lek stosowany w leczeniu choroby niedokrwiennej serca, o działaniu blokującym wolne kanały wapniowe oraz szybkie kanały sodowe.
Mechanizm działania.
Beprydyl jest antagonistą kanału wapniowego działającym na wolne kanały wapniowe oraz na szybkie kanały sodowe, hamując wchodzenie do komórek mięśnia sercowego oraz komórek tkanki mięśniowej gładkiej naczyń krwionośnych, zarówno jonów wapniowych, jak i sodowych. Beprydyl hamuje również aktywację kalmoduliny. Maksymalny efekt następuje po 2–3 godzinach od podania.
Zastosowanie.
Lek ten stosuje się w stabilnej chorobie niedokrwiennej serca u chorych opornych na leczenie lub nietolerujących innych leków przeciwdławicowych.
W 2016 roku beprydyl nie był dopuszczony do obrotu w Polsce.
Działania niepożądane.
Beprydyl może powodować następujące działania niepożądane:

</doc>
<doc id="3681737" url="https://pl.wikipedia.org/wiki?curid=3681737" title="Delta Niemna">
Delta Niemna

Delta Niemna (lit. "Nemuno delta", niem. "Memel Niederung") – delta rzeki Niemen u ujścia do Morza Bałtyckiego tworzona jest przez sieć koryt i kanałów rzecznych, tworzących poldery i mokradła. Ze względu na walory środowiska na obszarze tym rozwija się ekoturystyka.
Główną odnogą Niemna jest Atmata. Pozostałe to: Pakalne, Upaite, Skirvyte, Vorusne i inne. Pośrodku delty znajduje się największa wyspa Litwy – Ruś. Na wyspie znajduje się największa miejscowość w delcie rzeki, zamieszkana przez 2,5 tysiąca mieszkańców.
Delta.
Tereny podmokłe w delcie Niemna znajdują się pod ochroną Konwencji ramsarskiej. W celu ochrony dzikiej przyrody oraz promocji badań w 1992 r. powstał Park Regionalny Delty Niemna. Obejmuje on 239,5 km² i obejmuje 14 rezerwatów przyrody, a także jeden zbiornik retencyjny. Około 20% powierzchni Parku stanowią wody. Od 1999 r., w październiku organizowane jest liczenie ptaków przez litewskie Stowarzyszenie Ornitologów i administrację parku regionalnego. Każdego roku delta jest zalewana, jednak największe zagrożenie dla niej stanowi zanieczyszczenie, rozwój rolnictwa, rybołówstwa i turystyki.
W trakcie wiosennego sezonu lęgowego delta zamieszkana jest przez wiele rzadkich gatunków ptaków. Całkowita liczba gatunków wynosi około 200, z czego ok. 40 z nich zostało wpisane do litewskiej Czerwonej księgi gatunków zagrożonych. Delta stanowi także istotny przystanek dla ptaków migrujących. Miliony ptaków, reprezentujących liczne gatunki, przelatują przez te rejony każdego roku. Wśród nich znajdują się gatunki zagrożone wyginięciem, takie jak: bielik zwyczajny, bernikla białolica, żurawie, biegus zmienny czy wodniczka.
Główny ośrodek badań znajduje się na Przylądku Ventė. W 1929 r. litewski zoolog Tadas Ivanauskas założył stację obrączkowania ptaków, jedną z pierwszych w Europie. Stwierdzono, że zaobrączkowane na przylądku ptaki migrowały do Iranu, Egiptu, a nawet do RPA.
Do ssaków występujących w delcie Niemna zalicza się: lisy, bobry, łosie, dziki oraz wydry.
Kolejnym interesującym elementem delty jest jezioro Krokų Lanka, położone u ujścia rzeki. Powstało ono w wyniku oddzielenia od Zalewu Kurońskiego. Jest to największe jezioro położone w delcie, obejmujące 7,93 km² i jest jedynym na Litwie jeziorem pochodzenia morskiego.

</doc>
<doc id="3681739" url="https://pl.wikipedia.org/wiki?curid=3681739" title="Rząd Wołodymyra Hrojsmana">
Rząd Wołodymyra Hrojsmana

Rząd Wołodymyra Hrojsmana – rząd Ukrainy funkcjonujący od 14 kwietnia 2016 do 29 sierpnia 2019.
Gabinet powstał w trakcie VIII kadencji Rady Najwyższej, po tym gdy w lutym 2016 doszło do rozpadu koalicji rządowej popierającej poprzedni gabinet. Urzędujący premier Arsenij Jaceniuk 10 kwietnia 2016 zapowiedział swoją dymisję. Jego ugrupowanie Front Ludowy oraz partia prezydenta Blok Petra Poroszenki zawiązały nową koalicję rządową. Na nowego premiera wysunięto dotychczasowego przewodniczącego Rady Najwyższej Wołodymyra Hrojsmana, reprezentującego BPP. Nowy gabinet w parlamencie uzyskał także poparcie dwóch poselskich frakcji oligarchicznych. Rząd został zatwierdzony i rozpoczął urzędowanie 14 kwietnia 2016. Nieobsadzone w gabinecie pozostało stanowisko ministra zdrowia (na czele resortu stawali kolejni p.o. ministra).
17 maja 2019 Front Ludowy ogłosił zerwanie koalicji, co było taktycznym zabiegiem mającym uniemożliwić nowo wybranemu prezydentowi Wołodymyrowi Zełenskiemu rozwiązanie parlamentu. Ostatecznie jednak prezydent rozwiązał parlament, a wybory parlamentarne z 21 lipca zakończyły się zwycięstwem jego partii Sługa Ludu. 29 sierpnia 2019 gabinet został zastąpiony przez rząd Ołeksija Honczaruka.

</doc>
<doc id="3681741" url="https://pl.wikipedia.org/wiki?curid=3681741" title="Wyke (Surrey)">
Wyke (Surrey)

Wyke – wieś w Anglii, w Surrey. Leży 8,4 km od miasta Farnham, 8,9 km od miasta Guildford i 51 km od Londynu. W latach 1870-72 osada liczyła 158 mieszkańców. Wyke jest wspomniana w Domesday Book (1086) jako "Wucha".

</doc>
<doc id="3681742" url="https://pl.wikipedia.org/wiki?curid=3681742" title="Rustam Akramov">
Rustam Akramov

Rustam Akramov, uzb. cyr. Рустам Акрамов, ros. Рустам Акрамович Акрамов, "Rustam Akramowicz Akramow" (ur. 11 lipca 1948 w Yangibozorze, w obwodzie taszkenckim, Uzbecka SRR, zm. 15 lutego 2022) – uzbecki piłkarz, grający na pozycji pomocnika, trener piłkarski.
Kariera piłkarska.
W 1967 rozpoczął karierę piłkarską w miejscowej drużynie Politotdieł Yangibozor. Potem został powołany do służby wojskowej, podczas której występował w SKA Taszkent. Po zwolnieniu z wojska został zaproszony do Paxtakoru Taszkent, w którym zakończył karierę piłkarza w roku 1973.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw od 1974 do 1976 pomagał trenować CSKA Moskwa. W latach 1978-1987 kierował wydziałem Państwowego Uniwersytetu Kultury Fizycznej w Uzbekistanie. W 1987 wyjechał do Algierii, gdzie najpierw wykładał na wydziale piłki nożnej Narodowego Uniwersytetu Algierii, od 1990 do 1991 prowadził USM Algier, a w 1992 pracował w sztabie szkoleniowym reprezentacji Algierii. W czerwcu 1992 został zaproszony na stanowisko selekcjonera narodowej reprezentacji Uzbekistanu, którą kierował z dwumiesięczną przerwą do października 1994. Również w 1994 stał na czele Paxtakoru Taszkent. W 1995 został mianowany na stanowisko głównego trenera reprezentacji Indii, którą prowadził do 1997. W 1998 pracował jako dyrektor techniczny AFC.

</doc>
<doc id="3681745" url="https://pl.wikipedia.org/wiki?curid=3681745" title="Wyke">
Wyke



</doc>
<doc id="3681746" url="https://pl.wikipedia.org/wiki?curid=3681746" title="Dennis Davis">
Dennis Davis

Dennis Davis (ur. 28 sierpnia 1951 w Nowym Jorku, zm. 6 kwietnia 2016) – amerykański perkusista, muzyk sesyjny. Współpracował m.in. z takimi wykonawcami jak: Webster Lewis, Roy Ayers, Norman Connors, Charles Jackson, Jermaine Jackson, Georg Danzer, Stevie Wonder, Smokey Robinson, Wayne Henderson, Alyson Williams, Art Webb, Ronnie Foster oraz David Bowie.
Przypisy.
 

</doc>
<doc id="3681747" url="https://pl.wikipedia.org/wiki?curid=3681747" title="Claro Open Colsanitas 2016">
Claro Open Colsanitas 2016

Claro Open Colsanitas 2016 – tenisowy turniej WTA kategorii WTA International Series w sezonie 2016 z cyklu Claro Open Colsanitas rozgrywany w dniach 11–17 kwietnia 2016 roku w Bogocie na kortach ceglanych o puli nagród wynoszącej 250 000 dolarów amerykańskich.

</doc>
<doc id="3681750" url="https://pl.wikipedia.org/wiki?curid=3681750" title="Przemysław Hauser">
Przemysław Hauser



</doc>
<doc id="3681754" url="https://pl.wikipedia.org/wiki?curid=3681754" title="Wołodymyr Omelan">
Wołodymyr Omelan

Wołodymyr Wołodymyrowycz Omelan, ukr. Володимир Володимирович Омелян (ur. 30 stycznia 1979 we Lwowie) – ukraiński urzędnik państwowy, w latach 2016–2019 minister infrastruktury.
Życiorys.
Absolwent Lwowskiego Uniwersytetu Narodowego im. Iwana Franki (2000) i Politechniki Lwowskiej (2001). Studiował finanse, ekonomię i stosunki międzynarodowe. Od 2000 zawodowo związany z administracją państwową. Pracował w Ministerstwie Spraw Zagranicznych, w tym od 2002 do 2006 w stałym przedstawicielstwie Ukrainy przy ONZ w Wiedniu. W latach 2006–2007 był wicedyrektorem departamentu w resorcie gospodarki, następnie do 2010 urzędnikiem w resorcie środowiska (m.in. jako szef sekretariatu ministra). W 2010 powrócił do MSZ, gdzie od 2011 kierował wydziałem ds. Rosji. Od 2012 był zastępcą dyrektora w Ministerstwie Finansów. W 2014 objął najpierw stanowisko szefa służby ministra gabinetu ministrów, a następnie wiceministra infrastruktury.
14 kwietnia 2016 został powołany na urząd ministra infrastruktury w utworzonym wówczas rządzie Wołodymyra Hrojsmana. Funkcję tę pełnił do 29 sierpnia 2019.

</doc>
<doc id="3681755" url="https://pl.wikipedia.org/wiki?curid=3681755" title="Filipinomysz stokowa">
Filipinomysz stokowa

Filipinomysz stokowa ("Apomys datae") – gatunek ssaka z podrodziny myszy (Murinae) w obrębie rodziny myszowatych (Muridae), występujący endemicznie na Filipinach.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1899 roku niemiecki zoolog Adolf Bernard Meyer nadając mu nazwę "Mus datae". Holotyp pochodził z góry Data, na wysokości , w Mountain Province, na Luzonie, w Filipinach. 
"Apomys datae" należy do podrodzaju "Megapomys". "A. datae" nie jest w pełni zróżnicowany od "A. abrae" w opublikowanych analizach w oparciu o sekwencje mitochondrialne, co interpretuje się jako dowód introgresji w wyniku sporadycznej hybrydyzacji na górze Data; są sympatryczne na wysokości 1500–1650 m n.p.m., ale generalnie preferują różne siedliska. "A. datae" jest uznawany za najbardziej prymitywny gatunek "Apomys". Ma on prymitywny układ tętnic doprowadzających krew do głowy, podobnie jak pokrewna "Apomys gracilirostris" z wyspy Mindoro. Analizy mtDNA ujawniają, że "A. datae" i "A. abrae" tworzą klad bazalny w obrębie rodzaju "Apomys". Analizy genetyczne i morfometryczne wykazują strukturę filogeograficzną wśród różnych izolowanych populacji "A. datae". Taksonomia wymaga dodatkowych badań. Autorzy "Illustrated Checklist of the Mammals of the World" uznają ten takson za gatunek monotypowy.
Zasięg występowania.
Filipinomysz stokowa została zarejestrowana na dużych wzniesieniach na południu dwóch trzecich Kordyliery Centralnej, w północno-zachodniej części wyspy Luzon, w Filipinach. Poprzednie obserwacje "A. datae" w Sierra Madre i na nizinach Luzon odnoszą się do innych gatunków z rodzaju "Apomys", które pozostały nierozpoznane do 2011 roku.
Morfologia.
Długość ciała (bez ogona) 125–155 mm, długość ogona 121–139 mm, długość ucha 18–23 mm, długość tylnej stopy 33–39 mm; masa ciała 63–105 g. Samce są średnio nieco większe od samic w pomiarach, włącznie z ciężarem ciała (87,8 g kontra 77,2 g).
Ekologia.
Filipinomysz stokowa występuje na wysokościach od 1600 do 2700 m n.p.m..
Żyje głównie w górskich lasach mglistych Kordyliery Centralnej, gdzie jest najliczniejszy, ale także w lasach wtórnych i na terenach porośniętych zaroślami. Znane są doniesienia o występowaniu na wysoko położonych terenach rolniczych i w lasach zdegradowanych. Prowadzi naziemny tryb życia.
Populacja.
Zwierzę to jest bardzo liczne, przypuszczalnie jest to najpospolitszy drobny ssak na Filipinach. Jest uznawany za gatunek najmniejszej troski. Lokalne populacje mogą być zagrożone przez wylesianie i utratę środowiska na rzecz rolnictwa (w szczególności miejsce typowe zostało przekształcone w tereny rolnicze), jednak procesy te nie stanowią zagrożenia dla gatunku jako całości.

</doc>
<doc id="3681756" url="https://pl.wikipedia.org/wiki?curid=3681756" title="East Dean (East Sussex)">
East Dean (East Sussex)

East Dean – wieś w Anglii, w East Sussex. Leży 5,5 km od miasta Eastbourne, 18,9 km od miasta Lewes i 86,6 km od Londynu. W 1961 roku civil parish liczyła 937 mieszkańców. East Dean jest wspomniana w Domesday Book (1086) jako "Esdene".

</doc>
<doc id="3681758" url="https://pl.wikipedia.org/wiki?curid=3681758" title="Jerzy Baumann">
Jerzy Baumann

Jerzy Baumann (1564-1607) – wrocławski drukarz pochodzący z Erfurtu. Przejął drukarnię zmarłego nagle w 1576 roku Kryspina Szarffenberga poprzez małżeństwo z wdową po jego synu Janie. Przejętą drukarnię rozbudował i urządził własną gisernię, przyczyniając się do rozkwitu śląskiego drukarstwa. 
Życiorys.
Był synem drukarza z Erfurtu, również Jerzego. Po śmierci ojca drukarnię i księgarnię przejął starszy syn, a młodszy Jerzy po wyuczeniu się zawodu opuścił rodzinne miasto, w którym ukończył studia i uzyskał tytuł magistra. Dotarł do Wrocławia, gdzie objął funkcję kierownika oficyny (faktora) u wdowy po Janie Szarffenbergu, Magdaleny (z domu Schromm). W 1589 roku ożenił się z nią i objął na własność dobrze prosperujące przedsiębiorstwo. Rok później otrzymał pierwszy przywilej od rady miejskiej gwarantujący mu prawo wyłączności drukowania ksiąg na terenie Wrocławia (obejmował on także spadkobierców Jerzego). Baumann chciał rozszerzyć sprzedaż swoich wydawnictw zarówno pod względem ilości tytułów, jak i zasięgu terytorialnego działalności. 26 stycznia 1596 roku otrzymał od cesarza Rudolfa II kolejny przywilej: monopol na druk kalendarzy i prognostyków, co umocniło jego pozycję na rynku wrocławskim. 
Oficyna Jerzego Baumanna była związana ze szkolnictwem i kościołem, co przyczyniło się do dużej produkcji i jej nieprzerwanego wzrostu na przestrzeni lat. Cieszyła się dużym powodzeniem, drukując dzieła o treści religijnej, prace astronomiczne, podręczniki szkolne, kalendarze, druki okolicznościowe, utwory poetyckie. Baumann był zapobiegliwym przedsiębiorcą. Drukował wiele, ale także dbał o estetykę swych publikacji, co gwarantowało rozwój i popularność jego oficyny. Poprzez przywiązywanie dużej wagi do wyglądu książki i znawstwo sztuki drukarskiej realizował ambitne plany dorównania poziomem druków najlepszym warsztatom zagranicznym. Dzięki temu oficyna odegrała znaczącą rolę w rozwoju życia umysłowego i kultury mieszczańskiej Wrocławia i całego Śląska. Chętnie publikował dzieła humanistów śląskich, lecz pozostawał także w ścisłych kontaktach z Krakowem, stąd częste przedruki kalendarzy i prognostyków tamtejszych autorów.
Silna pozycja Baumanna doprowadziła do jego konfliktu z księgarzami, którzy oskarżali go o zbyt wygórowane ceny (wyższe niż druki zagraniczne) oraz drzeworytnikami i kartografami, których obejmował zakaz druku poza oficyną Baumanna. Po 1596 roku jego pozycja umocniła się, gdyż – omijając pośrednictwo księgarzy – sam sprzedawał książki i kalendarze, które drukował. 
Dzięki energii i przedsiębiorczości Baumanna drukarnia otrzymywała coraz lepsze wyposażenie w miarę postępu technicznego. Założył też własną gisernię. W 1604 roku wydał wzory czcionek, które odlał giser Paweł Sesse z Pragi. Uruchomił odlewnię czcionek, odnawiając niszczejące zasoby typograficzne; dostarczał także czcionki innym drukarniom na Śląsku. W wyposażeniu tłoczni znalazło się 10 zestawów czcionek o kroju fraktury, 6 szwabachy, 10 antykwy, 5 kursywy, 3 rodzaje czcionek greckich, pismo hebrajskie oraz pierwsze w Europie środkowej czcionki arabskie. Drukarnia Baumanna zasłynęła także z wielu estetycznych czcionek nutowych, które umożliwiły tłoczenie druków muzycznych, głównie o charakterze religijnym, ale także świeckim, zwłaszcza twórców śląskich. 
Zmarł 9 marca 1607 roku, a zarządzanie drukarnią objęła jego żona Magdalena, a następnie syn Jerzy Baumann młodszy (1592-1650), który uczył się drukarstwa u Mikołaja Schneidera-Sartoriusa, a później w oficynach holenderskich. W 1613 roku podjął pracę w prowadzonej przez matkę oficynie, a w 1618 roku objął samodzielne kierownictwo. Jerzy Baumann syn ojcowską drukarnią kierował przez 32 lata (1618-1650) i pierwszy we Wrocławiu próbował drukować czasopismo „Wochentliche Zeitungen”. Nagła śmierć oddała oficynę w ręce jego spadkobierców, a drogą dalszego dziedziczenia znalazła się ona w 1729 roku w posiadaniu rodziny Grassów.

</doc>
<doc id="3681759" url="https://pl.wikipedia.org/wiki?curid=3681759" title="Ammuta (Kareda)">
Ammuta (Kareda)

Ammuta – wieś w Estonii, w prowincji Järva, w gminie Kareda.

</doc>
<doc id="3681761" url="https://pl.wikipedia.org/wiki?curid=3681761" title="Pomnik bł. Stefana Wincentego Frelichowskiego w Toruniu">
Pomnik bł. Stefana Wincentego Frelichowskiego w Toruniu

Pomnik błogosławionego Stefana Wincentego Frelichowskiego w Toruniu – posąg męczennika, patrona polskiego harcerstwa w Toruniu.
Lokalizacja.
Pomnik znajduje się w dzielnicy Bielany, na terenie Wyższego Seminarium Duchownego mieszczącego się przy placu bł. St. W. Frelichowskiego 1.
Historia.
Pomnik, zaprojektowany przez rzeźbiarza prof. Kazimierza Zemłę, odsłonięto 25 marca 2007 rok podczas obchodów 15. rocznicy utworzenia diecezji toruńskiej. W uroczystości tej wzięły udział władze kościelne oraz przedstawiciele władz województwa i miasta. Pomnik ten został ufundowany przez duchowieństwo diecezji toruńskiej.
Akt beatyfikacji ks. Frelichowskiego odbył się 7 czerwca 1999 roku w Toruniu podczas wizyty apostolskiej Jana Pawła II w tym mieście.
Charakterystyka.
Pomnik przedstawia naturalnej wielkości rzeźbę bł. ks. Stefana Frelichowskiego, który niesie na rękach ciało współwięźnia. Rzeźba ta jest usadowiona na niskiej marmurowej podstawie i formą nawiązuje do piety.

</doc>
<doc id="3681764" url="https://pl.wikipedia.org/wiki?curid=3681764" title="Przemysław Hauser (ambasador)">
Przemysław Hauser (ambasador)

Przemysław Häuser- Schöneich (ur. 1963) – polski producent filmowy i telewizyjny, dyplomata. Właściciel oficyny wydawniczej TBA Group, współwłaściciel medialnej grupy reklamowej TV Promotion. Jako wydawca i producent uczestniczy w tworzeniu filmów związanych z tematyką papieską i watykańską. W latach 2007–2011 był ambasadorem Zakonu Maltańskiego na Kubie, pośredniczył w amerykańsko-kubańskiej odwilży. Od roku 2007 członek watykańskiej Fundacji św.Mateusza. Obecnie Ambasador Zakonu Maltańskiego na wyspach Antigua i Barbuda oraz specjalny wysłannik Zakonu Maltańskiego do Indonezji. Prywatnie mąż Elżbiety Häuser - Schöneich.

</doc>
<doc id="3681765" url="https://pl.wikipedia.org/wiki?curid=3681765" title="Keith Carlock">
Keith Carlock

Keith Carlock (ur. 29 listopada 1971 w Clinton, Missisipi) – amerykański perkusista. Współpracował m.in. z takimi wykonawcami jak: Mike Stern, Sting, John Mayer, Oteil Burbridge, Christopher Cross, James Taylor, Rudder, Steely Dan, Donald Fagen, Walter Becker, Chris Botti, Diana Ross, Paula Abdul, Wayne Krantz, Lou Marini, Faith Hill, Rascal Flatts, The Blues Brothers, Grover Washington Jr., Harry Belafonte, David Johansen, Betty, Carman, Freddy Cole, Michael Harris, Jimmy Tunnell, Heads Up Super Band, Joe McBride, Gerald Veasley, Kenny Blake, Will Lee, Richard Bona, Pamela Williams, Jack Ingram, Bette Midler, Leni Stern, Rhett Tyler oraz David Binney. 
W latach 2014-2015 występował w zespole Toto w którym zastąpił Simona Phillipsa.

</doc>
<doc id="3681767" url="https://pl.wikipedia.org/wiki?curid=3681767" title="Peetri">
Peetri



</doc>
<doc id="3681768" url="https://pl.wikipedia.org/wiki?curid=3681768" title="Jefferson Duque">
Jefferson Duque

Jefferson Andrés Duque Montoya (ur. 17 maja 1987 w Medellín) – kolumbijski piłkarz występujący na pozycji napastnika, obecnie zawodnik meksykańskiego Atlasu.
Kariera klubowa.
Duque rozpoczynał swoją karierę jako osiemnastolatek w nowo założonym, drugoligowym zespole Depor FC z miasta Jamundí. Spędził w nim bez większych sukcesów rok, po czym przeniósł się do występującego w najwyższej klasie rozgrywkowej klubu Deportivo Pereira. W Categoría Primera A zadebiutował w 2006 roku, jednak nie potrafił sobie wywalczyć miejsce w wyjściowym składzie – przez następne lata pełnił wyłącznie rolę rezerwowego, walcząc ze swoją ekipą o utrzymanie w pierwszej lidze i nie zdobył żadnego gola. Jego kariera nabrała rozpędu dopiero po odejściu do drugoligowego Deportivo Rionegro, w którego barwach został czołowym strzelcem rozgrywek. W jesiennym sezonie Finalización 2011 z jedenastoma golami na koncie został królem strzelców drugiej ligi i sukces ten powtórzył również pół roku później – w wiosennym sezonie Apertura 2012, tym razem notując dwadzieścia trafień.
Latem 2012 Duque za sumę 850 tysięcy dolarów przeniósł się do krajowego giganta – Atlético Nacional ze stołecznego Medellín. Przez kolejne trzy lata był kluczowym graczem odnoszącej liczne sukcesy drużyny Juana Carlosa Osorio. Premierowe bramki w najwyższej klasie rozgrywkowej strzelił 25 sierpnia 2012 w wygranym 3:1 spotkaniu z Deportes Tolima, kiedy to dwukrotnie wpisał się na listę strzelców. Jeszcze w tym samym roku zdobył superpuchar kraju – Superliga Colombiana (zanotował wówczas trzy gole), lecz już w sierpniu podczas ligowego meczu zerwał więzadła krzyżowe, wobec czego musiał pauzować przez siedem miesięcy. Pod jego nieobecność klub zdobył puchar Kolumbii – Copa Colombia. W sezonie Apertura 2013, już po rekonwalescencji, wywalczył z Atlético Nacional swoje pierwsze mistrzostwo Kolumbii, zaś kolejny tytuł mistrzowski zdobył sześć miesięcy później, z sezonie Finalización 2013.
W tym samym 2013 roku Duque osiągnął kolejny puchar kraju, a w sezonie Apertura 2014 jako kluczowy napastnik wywalczył trzecie z rzędu mistrzostwo Kolumbii. Wówczas także zajął drugie miejsce w superpucharze oraz dotarł do finału międzynarodowych rozgrywek Copa Sudamericana. W międzyczasie (w lipcu 2014) ponownie zerwał jednak więzadła krzyżowe, co spowodowało półroczną przerwę w grze. W sezonie Finalización 2015 po raz czwarty zdobył z Atlético Nacional – prowadzonym już przez Reinaldo Ruedę – mistrzostwo Kolumbii, zostając wówczas królem strzelców ligi (z piętnastoma bramkami na koncie), uplasował się również na drugim miejscu w superpucharze kraju.
W styczniu 2016 Duque został wypożyczony do meksykańskiej ekipy Club Atlas z siedzibą w Guadalajarze, w tamtejszej Liga MX debiutując 6 lutego 2016 w przegranym 1:4 spotkaniu z Pueblą. Po raz pierwszy wpisał się natomiast na listę strzelców sześć dni później w zremisowanej 1:1 konfrontacji z Tolucą.

</doc>
<doc id="3681770" url="https://pl.wikipedia.org/wiki?curid=3681770" title="Ołeksandr Sajenko">
Ołeksandr Sajenko

Ołeksandr Serhijowycz Sajenko, ukr. Олександр Сергійович Саєнко (ur. 29 lutego 1984 w Kijowie) – ukraiński urzędnik państwowy, w latach 2016–2019 minister.
Życiorys.
Absolwent prawoznawstwa na Narodowym Uniwersytecie Państwowej Służby Podatkowej Ukrainy (2006). Pracował na różnych stanowiskach w administracji publicznej, głównie w agencji ds. służby cywilnej. Później zatrudniony jako konsultant w organizacjach pozarządowych. W marcu 2015 objął obowiązki kierownika sekretariatu przewodniczącego Rady Najwyższej Wołodymyra Hrojsmana. Gdy dotychczasowy przewodniczący parlamentu w kwietniu 2016 został nowym premierem, Ołeksandr Sajenko w jego rządzie otrzymał nominację na ministra gabinetu ministrów. Zakończył urzędowanie w sierpniu 2019.

</doc>
<doc id="3681771" url="https://pl.wikipedia.org/wiki?curid=3681771" title="Nebojša Popov">
Nebojša Popov

Nebojša Popov, cyr. Небојша Попов (ur. 20 września 1939 w Zrenjaninie, zm. 7 kwietnia 2016 tamże) – serbski socjolog, działacz na rzecz pokoju.
Życiorys.
Ukończył studia na Wydziale Prawa Uniwersytetu Belgradzkiego. Po studiach pracował na Uniwersytecie Robotniczym, potem na Wydziale Filozofii Uniwersytetu Belgradzkiego. Jako jeden z ośmiu wykładowców usunięty z pracy w 1975 roku za trwające poparcie studenckiego protestu. Kierownik Centrum (później Instytutu) Filozofii i Nauk Społecznych. Jeden z założycieli Stowarzyszenia na rzecz Jugosłowiańskiej Demokratycznej Inicjatywy, później przewodniczący Klubu Republikańskiego i Zarządu Głównego Związku Obywatelskiego Serbii. Popierał „Solidarność”, za co został aresztowany i skazany na 25 dni więzienia.
Związany z redakcją czasopisma „Praxis”, którego był przez pewien czas sekretarzem. Od 1990 roku redaktor naczelny pisma „Republika, organ obywatelskiego samowyzwolenia”. W czasie rozpadu Jugosławii i wojen pomiędzy byłymi republikami był inicjatorem i uczestnikiem akcji antywojennych, później był jednym z organizatorów protestów przeciw rządom Slobodana Miloševicia.
W 2015 ukazały się wspomnienia Nebojšy Popova „Kako smo dospeli dovde. Sećanje 1939-2015”.

</doc>
<doc id="3681774" url="https://pl.wikipedia.org/wiki?curid=3681774" title="Lenny Castro">
Lenny Castro

Lenny Castro (ur. 12 stycznia 1950 w Johannesburgu) – amerykański perkusista, muzyk sesyjny. Współpracował m.in. z takimi wykonawcami jak: Adele, Simply Red, The Rolling Stones, Elton John, Al Jarreau, George Benson, Eric Clapton, Boz Scaggs, Alien Ant Farm, Steely Dan, Christopher Cross, The Mars Volta, Dolly Parton, Diana Ross, Stevie Wonder, David Sanborn, Avenged Sevenfold, Tom Petty, Joe Sample, Kenny Loggins, Rickie Lee Jones, Dan Fogelberg, The Crusaders, Bee Gees, Barbra Streisand, Quincy Jones, John Mayer, Randy Newman, Olivia Newton-John, Red Hot Chili Peppers, Eric Burdon, Oasis, Wayne Shorter, Maroon 5, Lisa Marie Presley, Noel Gallagher’s High Flying Birds oraz Mick Hucknall. Od 2015 roku pozostaje członkiem koncertowego składu zespołu Toto. Wraz z grupą współpracował wcześniej, także jako muzyk koncertowy w 1979 oraz w latach 1982–1987.
Muzyk jest endorserem instrumentów firmy Latin Percussion.

</doc>
<doc id="3681775" url="https://pl.wikipedia.org/wiki?curid=3681775" title="Ruś (wyspa)">
Ruś (wyspa)

Ruś (lit. Rusnės sala) – wyspa w delcie Niemna, w rejonie szyłokarczemskim, na Litwie. Znajduje się pomiędzy dwiema odnogami Niemna – Atmatą i Skirvytė – a Zalewem Kurońskim. Zajmuje powierzchnię ok. 45 km² i uznawana jest za największą na Litwie.
Geografia.
Wiek wyspy szacuje się na ok. 1100 lat. Powstała w wyniku nagromadzenia się osadów z Niemna. Wysokość nad poziomem morza nie przekracza 1,5 m. Jeden punkt znajduje się na wysokości 0,27 m p.p.m. i stanowi najniższy punkt Litwy (wcześniejsze pomiary wykazały wysokość 1,3 m p.p.m.). Wyspa jest regularnie podmywana, głównie w czasie wiosennych roztopów. Powodzie i regularna działalność rzeczna powoduje zwiększanie się powierzchni wyspy poprzez nagromadzenie osadów. Wody powodziowe usuwane są za pomocą rozbudowanego systemu kanałów i polderów. Poldery i wały nadbrzeżne jednak nie zawsze są w stanie zapobiec powodzi, jak to miało miejsce w 1958 roku.
Przez wyspę przebiega kilka odnóg Niemna. Poza tym znajdują się tutaj dwa strumienie – Naikupė i Ulmas, które nie są odnogami Niemna. Obszar wyspy jest chroniony jako część Parku Regionalnego Delty Niemna.
Historia.
Na wyspie powstała osada założona przez rybaków, która następnie znalazła się pod kontrolą zakonu kawalerów mieczowych. Jej położenie u ujścia Niemna do Bałtyku miało znaczenie strategiczne w trakcie walk o panowanie na Żmudzi. Pierwsze wzmianki o kościele w Rusi pochodzą z 1419 roku.
Głównymi zajęciami mieszkańców wyspy są żeglarstwo, kajakarstwo, turystyka i rybołówstwo. Najbardziej zaludnioną miejscowością na wyspie jest Ruś (1600 mieszkańców). Jedyny most łączący wyspę ze stałym lądem prowadzi właśnie do Rusi. Budowa pierwszego mostu została ukończona w 1914 roku, ale konstrukcja ta została zniszczona w czasie II wojny światowej. Obecny most powstał w 1974 roku.

</doc>
<doc id="3681779" url="https://pl.wikipedia.org/wiki?curid=3681779" title="Tymaleczka">
Tymaleczka

Tymaleczka ("Micromacronus leytensis") – gatunek małego ptaka z rodziny chwastówkowatych (Cisticolidae), wcześniej zaliczany do tymaliowatych (Timaliidae). Endemiczny dla Filipin. Bliski zagrożenia wyginięciem.
Taksonomia.
Po raz pierwszy gatunek opisał Dean Amadon w 1962. Opis ukazał się na łamach "The Condor". Autor od razu wydzielił dla tymaleczki osobny rodzaj "Micromacronus". Według Amadona nie dało się jednoznacznie ustalić pokrewieństwa; autor wysnuł przypuszczenie, jakoby miał być to gatunek spokrewniony z przedstawicielami "Macronus", wskazał jednak znaczące różnice. Holotyp pochodził ze wschodniego zbocza góry Lobi na filipińskiej wyspie Leyte; odłowiony został 11 sierpnia 1961.
W 1968 Ripley i Rabor opisali na łamach "Proceedings of the Biological Society of Washington" nowy podgatunek, tymaleczkę myszatą ("Micromacronus (l.) sordidus"). Obecnie (2020) Międzynarodowy Komitet Ornitologiczny (IOC) uznaje ten takson za odrębny gatunek. Niektórzy inni autorzy również utrzymują tę klasyfikację. W ujęciu uwzględniającym dwa podgatunki, nominatywny nosi nazwę tymaleczka miniaturowa.
Dyskusyjne jest także przypisanie rodzaju "Micromacronus" do konkretnej rodziny. Status jego pokrewieństwa jest niepewny ("incertae sedis"). Tradycyjnie rodzaj ten umieszczano w rodzinie tymaliowatych (Timaliidae); taką klasyfikację przyjęli np. Sibley i Monroe (1990) czy autorzy "Handbook of the Birds of the World". Według badań filogenetycznych opublikowanych w 2013 należy ona jednak do rodziny chwastówkowatych (Cisticolidae) i zalicza się do kladu składającego się z "Micromacronus", "Neomixis", "Cisticola", "Orthotomus", "Heliolais", "Apalis" i "Camaroptera". Wcześniej w innych badaniach, opublikowanych w 2012, również wykazano przydział do chwastówkowatych, jednak bez dokładnego określenia kladu, do jakiego należy. IOC zaakceptował tę zmianę i obecnie umieszcza tymaleczkę w rodzinie chwastówkowatych. Systematyka wymaga dalszych badań.
Morfologia.
Długość ciała wynosi około 7–8 cm. Występuje nieznaczny dymorfizm płciowy w upierzeniu. Wierzch głowy, górna część i środek grzbietu, kuper i skrzydła mają intensywną, oliwkowozieloną barwę. Pióra na wierzchu głowy cechują słabo widoczne, czarne końcówki. Lotki i sterówki czarniawe, lekko żółtobrązowe, a oliwkowe wzdłuż krawędzi zewnętrznych chorągiewek – przy złożonym skrzydle zdaje się ono być jednolitej, zielonej barwy. Pióra niższej części grzbietu i kupra są przekształcone w długie na 40–45 mm, w większości o nagiej stosinie. Takie ozdobne pióra mogą sięgać za koniec ogona. Kantarek, brew i spód ciała jaskrawe, jednolicie żółte. W okolicy kantarka występuje pomarańczowawa plama. Na policzkach kolor żółty przechodzi w szarawy, lekko zielonawy. Samicę cechują bardziej matowy wierzch i spód ciała. U przedstawicieli obu płci tęczówka jest czerwona, dziób czarny, skok szarozielony, palce żółte.
Tymaleczki reprezentujące podgatunek "M. l. sordidus" mają bardziej szare, mniej jaskrawe upierzenie i większe rozmiary.
Wymiary szczegółowe w mm lub g:
Zasięg występowania.
Tymaleczka jest endemitem Filipin; występuje na wyspach Samar, Biliran i Leyte we wschodnio-centralnej części Filipin (przedstawiciele podgatunku nominatywnego) i Mindanao na południu Filipin (przedstawiciele "M. l. sordidus").
Ekologia i zachowanie.
Środowiskiem życia przedstawicieli gatunku są górskie lasy szerokolistne wiecznie zielone w przypadku ptaków podgatunku nominatywnego (jedyna odnotowana wysokość to 500 m n.p.m.); w przypadku drugiego podgatunku odnotowywano ptaki na wysokości od 600 do 1670 m n.p.m. Ptaki tego gatunku obserwowano w małych, aktywnych, głośnych grupach, często razem z ptakami innych gatunków, np. świstunkami paskogłowymi ("Seicercus trivirgatus") w przypadku "M. l. sordidus". Brak informacji o głosie i rozrodzie. Ptaki podgatunku "M. l. sordidus" są stosunkowo lepiej poznane niż reprezentanci podgatunku nominatywnego; niemniej jednak w przypadku obydwu brakuje współczesnych doniesień.
Status i zagrożenia.
Tymaleczka jest przez IUCN uznawana za gatunek bliski zagrożenia (NT, "Near Threatened") od 2022 roku; wcześniej uznawana była za gatunek niedostatecznie rozpoznany (DD, "Data Deficient"); dotyczy to jednak tylko formy nominatywnej, bowiem klasyfikowana przez IUCN osobno tymaleczka myszata od 2018 roku ma status gatunku bliskiego zagrożenia (NT, "Near Threatened"), a trend jej liczebności jest spadkowy. Prawdopodobnie ptakom tym zagraża wycinka drzew.

</doc>
<doc id="3681785" url="https://pl.wikipedia.org/wiki?curid=3681785" title="Sobór Narodzenia Matki Bożej w Mikołajowie">
Sobór Narodzenia Matki Bożej w Mikołajowie

Sobór Narodzenia Matki Bożej – prawosławny sobór w Mikołajowie, katedra eparchii mikołajowskiej Ukraińskiego Kościoła Prawosławnego Patriarchatu Moskiewskiego.
Historia.
Cerkiew została zbudowana w końcu XVIII w. z inicjatywy kupców, który osiedli w niedawno powstałym, rozwijającym się mieście. W 1794 wystąpili oni o zgodę na ufundowanie nowej świątyni. Pomysł wzniesienia obiektu pobłogosławił metropolita noworosyjski Gabriel (a zatem musiało to nastąpić najwcześniej w 1798). Projekt zakładał budowę obszernej świątyni z trzema ołtarzami (Narodzenia Matki Bożej, św. Mikołaja z Miry oraz świętych mnichów Zozyma i Sawwacjusza Sołowieckich); już w 1799 okazało się, że zgromadzone fundusze nie wystarczą na jego realizację. Wówczas metropolita Gabriel, na wniosek wojskowego komendanta miasta księcia Wiaziemskiego, kierującego administracją miejską Turczeninowa i fundatorów, zgodził się na wzniesienie znacznie skromniejszej cerkwi Narodzenia Matki Bożej z jednym ołtarzem, w stylu klasycystycznym. Kamień węgielny pod jej budowę położono w 1799, prace budowlane trwały rok. 8 grudnia 1800 świątynię konsekrowano. Z uwagi na okoliczności powstania cerkiew nazwano Starokupiecką – do 1861 była to część jej oficjalnej nazwy. Początkowo cerkiew wzniesiona była z kamienia i drewna, z tego drugiego materiału wykonano jej górne partie. W 1818 były one już w na tyle złym stanie, że tę część obiektu rozebrano. Dziesięć lat później powiększono świątynię o dwa ołtarze boczne – Świętych Konstantyna i Heleny oraz św. Mitrofana z Woroneża. Następnie podwyższono murowane ściany cerkwi do 38 metrów. W 1828 obiekt otrzymał honorową rangę soboru – najważniejszej świątyni prawosławnej w mieście. W 1870 do soboru dobudowano dzwonnicę, na której zawieszono ponad ośmiotonowy dzwon. 
Po rewolucji październikowej sobór został zamknięty. W latach 30. XX wieku zniszczono główną kopułę świątyni i górne kondygnacje soborowej dzwonnicy. Obiekt został zwrócony Kościołowi prawosławnemu w 1992. W tym samym roku Mikołajów stał się siedzibą samodzielnej eparchii prawosławnej, której katedrą uczyniono sobór Narodzenia Matki Bożej.

</doc>
<doc id="3681786" url="https://pl.wikipedia.org/wiki?curid=3681786" title="Rzymskie katakumby">
Rzymskie katakumby

Rzymskie katakumby – starożytne zespoły podziemnych cmentarzy żydowskich i chrześcijańskich, żłobione w tufie poza antyczną linią Muru Aureliana.
W Rzymie znajduje się ponad czterdzieści katakumb, których korytarze ciągną się na długości 150 km na kilku poziomach.
Historia.
I i II wiek.
Najstarsze katakumby rzymskie datowane są na koniec II wieku. Przed tym okresem chrześcijanie chowali swoich zmarłych obok grobów pogańskich. Kiedy wspólnota chrześcijańska stała się liczniejsza, podjęto decyzję o założeniu oddzielnych cmentarzy. Wykorzystano miejsca, w których istniały pokłady łatwego do obróbki tufu, tworząc podziemne kilkupoziomowe galerie. Katakumby służyły do celów grzebalnych i jako miejsca kultu, w których oddawano cześć męczennikom z okresów wielkich prześladowań w Cesarstwie Rzymskim: za Nerona (64 i 67), Domicjana (96), Decjusza (249-251), Waleriana (253-260) i Dioklecjana (303-305).
III i IV wiek.
Już w III wieku istniało na terenie Rzymu 25 cmentarzy, z których wybrane znajdowały się w posiadaniu chrześcijan. Hipolit Rzymski zanotował w "Philosophumena", iż papież Zefiryn mianował diakona Kaliksta kustoszem i administratorem katakumb. Do dzisiaj nazywane są jego imieniem – Katakumby świętego Kaliksta. W pierwszej połowie III wieku Rzym został podzielony na siedem regionów eklezjalnych, każdemu z nich przypisano miejsca kultu i różne katakumby jako własne miejsca dla chowania zmarłych. Gdy w 313 chrześcijaństwo uzyskało tolerancję (Edykt mediolański), przynajmniej w pierwszym okresie wielu wierzących pragnęło być pochowanymi w pobliżu grobów świętych męczenników.
Od V do IX wieku.
W V wieku zaniechano stopniowo tradycji pochówku w katakumbach, które nie przestały być jednak miejscami kultu świętych męczenników. Między VIII i IX wiekiem, po wielkich najazdach barbarzyńskich, sanktuaria w katakumbach przestawały pełnić swoją funkcję w wyniku przenoszenia relikwii do wznoszonych świątyń.
Od wczesnego średniowiecza do XVI wieku.
Gdy większość relikwii przeniesiono na teren miasta, katakumby pozostały w całkowitym opuszczeniu. Wejścia do katakumb zarosły lub uległy erozji, cmentarze zaniedbywano. W średniowieczu zaginął wszelki ślad po ich istnieniu, wiele źródeł wprowadzało chaos w faktycznym określaniu ich lokalizacji. Jedynymi, które oficjalnie odwiedzano, były: katakumby św. Sebastiana, św. Wawrzyńca (zwane także katakumbami Cyriaki) oraz św. Pankracego.
Czasy nowożytne.
Do nowożytnego odkrycia katakumb doszło w XVI wieku. Pierwszy eksplorator Antonio Bosio, prowadził badania w latach 1575-1629. Po jego śmierci w 1634 ukazała się drukiem praca "Roma Sotterranea" (wł. Podziemny Rzym). Kolejnym wielkim ich odkrywcą i propagatorem był żyjący w XIX wieku Giovanni Battista de Rossi. W latach 50. XX wieku odkryto wiele zespołów katakumbowych w pobliżu Rzymu.
Rodzaje pochówków.
Rzymskie katakumby składają się z podziemnych galerii (ambulacra), wzdłuż których na ścianach wydrążone zostały podłużne nisze grobowe (loculi). Nisze żłobiono jedna nad drugą. Powstawały w ten sposób pionowe szeregi (pilae). W każdej z niszy chowano jedno lub więcej ciał. Od zewnątrz nisza zamykana była marmurową płytą. Na płycie często znajdowała się inskrypcja z imieniem i zawodem zmarłego. Umieszczano też pełne symboliki dekoracje żydowskie i chrześcijańskie.
Drugim spotykanym sposobem grzebania były tzw. arcosolium, w których wnęka w kształcie łuku znajdowała się nad poziomą niszą grzebalną przykrywaną kamiennymi płytami. Arcosolium mogło być grobem prostym, tzn. miejscem pochówku jednej osoby, bądź też złożonym, gdy pod łukiem pochowane były całe rodziny.
Wzdłuż korytarzy spotyka się też tzw. "cubicula", szerokie pomieszczenia grzebalne, kwadratowe lub wielościenne, z wieloma niszami lub kilkoma arcosoliami, przeznaczonymi dla członków tej samej rodziny lub rodzin ze sobą spokrewnionych. Istnieją również krypty (cryptae) oraz kaplice ozdabiane freskami.
Ze względu na ograniczoność miejsca, niektóre nisze żłobiono w posadzce korytarzy (formae). Ten typ pochówku występuje w pobliżu grobów męczenników. Pierwsi chrześcijanie preferowali takie miejsca.
Lista katakumb rzymskich.
Podrzymskie katakumby, których jest czterdzieści, powstawały wzdłuż głównych traktów, jak: Via Appia, Via Ostiense, Via Labicana, Via Tiburtina czy Via Nomentana. Katakumby chrześcijańskie w Rzymie znajdują się pod nadzorem Papieskiej Komisji Archeologii Sakralnej, która prowadzi wykopaliska i jest odpowiedzialna za restauracje zabytków paleochrześcijańskich. Na terenie Rzymu znajdują się również zespoły katakumb żydowskich: Vigna Randanini oraz Villa Torlonia.
Lista ułożona w porządku przeciwnym do ruchu wskazówek zegara, zaczynając od Wzgórza Watykańskiego aż do Via Flaminia (* katakumby żydowskie, ** katakumby niezidentyfikowane).

</doc>
<doc id="3681788" url="https://pl.wikipedia.org/wiki?curid=3681788" title="Hadżi Abdul Kadir">
Hadżi Abdul Kadir



</doc>
<doc id="3681794" url="https://pl.wikipedia.org/wiki?curid=3681794" title="Wspomnienia niebieskiego mundurka">
Wspomnienia niebieskiego mundurka

Wspomnienia niebieskiego mundurka – powieść dla młodzieży autorstwa Wiktora Gomulickiego z 1905 roku.
Akcja toczy się w szkole dla chłopców w Pułtusku na przełomie lat 1860-1870. Fabuła skupia się na szkolnych przygodach jednego z uczniów i zarazem głównego bohatera powieści - Witolda Sprężyckiego oraz jego szkolnych kolegów.

</doc>
<doc id="3681796" url="https://pl.wikipedia.org/wiki?curid=3681796" title="Łuk koszowy">
Łuk koszowy

Łuk koszowy – łuk sklepienny koszowy, element konstrukcyjny w kształcie łuku wsparty na obu końcach na filarach. Stosowany w architekturze jako sklepienie, do przykrywania wszelkiego typu otworów. Występuje w architekturze nowożytnej czasami w okresie baroku i rokoka.
Łuk koszowy sklepienny, składa się z co najmniej z trzech łuków kołowych o różnych promieniach, skierowanych w tym samym kierunku i stycznych do siebie. Dolne płaszczyzny ramion zakryte w głębi muru, noszą nazwę nasad, powierzchnie boczne są zwane czołami, powierzchnia górna – grzbietem, dolna podłuczem. Naroże między grzbietem a pionową ścianą nazywa się pachą. Odległość mierzona w poziomie pomiędzy punktami podparcia nazywa się rozpiętością łuku a wysokość mierzona od linii łączącej podpory do najwyższego punktu na łuku nazywa się strzałką łuku. W środkowej części łuku zabudowany jest kliniec szczytowy – zwornik.
Łuki koszowe zaliczane są do łuków obniżonych, strzałka łuku wynosi zwykle poniżej 1/2 rozpiętości otworu, który zwieńcza łuk. Mury lub filary, na których opiera się łuk, mają szerokość od 1/4 do 1/2 rozpiętości otworu.
Łuki o strzałce większej niż połowa rozpiętości łuku zaliczane są do grupy łuków podwyższonych.
Łuki koszowe składające się z co najmniej z dwóch i więcej łuków mają szerokie zastosowanie w budownictwie drogowym i kolejowym przy projektowaniu i budowie łuków na drogach i liniach kolejowych w celu ominięcia naturalnych przeszkód terenowych.

</doc>
<doc id="3681797" url="https://pl.wikipedia.org/wiki?curid=3681797" title="Vanessa Spínola">
Vanessa Spínola

Vanessa Chefer Spínola (ur. 5 marca 1990 w São Paulo) – brazylijska lekkoatletka specjalizująca się w wielobojach.

</doc>
<doc id="3681799" url="https://pl.wikipedia.org/wiki?curid=3681799" title="Vanessa Spinola">
Vanessa Spinola



</doc>
<doc id="3681802" url="https://pl.wikipedia.org/wiki?curid=3681802" title="Filipinomysz drobna">
Filipinomysz drobna

Filipinomysz drobna ("Apomys musculus") – gatunek ssaka z podrodziny myszy (Murinae) w obrębie rodziny myszowatych (Muridae), występujący endemicznie na Filipinach. 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1911 roku amerykański zoolog Gerrit Smith Miller nadając mu nazwę "Apomys musculus". Holotyp pochodził z Camp John Hay, na wysokości , w Baguio, w prowincji Benguet, na wyspie Luzon, w Filipinach. 
"Apomys musculus" należy do podrodzaju "Apomys". "A. musculus" jest najbliżej spokrewniony z "A. microdon" i są sympatryczne na Luzonie; prawdopodobnie jest sympatryczny z "A. gracilirostris" na Mindoro i "A. insignis" na Dinagat. Może stanowić kompleks gatunkowy, a taksonomia wymaga dodatkowej oceny. Autorzy "Illustrated Checklist of the Mammals of the World" uznają ten takson za gatunek monotypowy.
Zasięg występowania.
Filipinomysz drobna występuje na wyspach Luzon, Mindoro i Dinagat, należących do Filipin.
Morfologia.
Długość ciała (bez ogona) 76–124 mm, długość ogona 97–121 mm, długość ucha 14–17 mm, długość tylnej stopy 20–25 mm; masa ciała 16–24 g. 
Ekologia.
Filipinomysz drobna jest spotykana na wysokości od 300 do 2000 m n.p.m..
Żyje głównie w pierwotnych lasach górskich (1125–1350 m), nie jest pospolity w lasach mglistych (1550–1750 m). Nie występuje w zaburzonych lasach nizinnych na południu Luzon, ale na północy wyspy już tak. Prowadzi w znacznej mierze nadrzewny tryb życia.
Populacja.
Zwierzę to jest dosyć liczne i ma dość duży zasięg występowania. Filipinomysz drobna jest uznawana za gatunek najmniejszej troski. Wylesianie dotyka w większym stopniu nizinne lasy, gdzie żyje mniejsza część jej populacji. Zagrożenie dla populacji z wyspy Dinagat stanowi górnictwo.

</doc>
<doc id="3681804" url="https://pl.wikipedia.org/wiki?curid=3681804" title="Wybory prezydenckie w Kiribati w 2016 roku">
Wybory prezydenckie w Kiribati w 2016 roku

Wybory prezydenckie w Kiribati w 2016 roku – odbyły się 9 marca 2016 w Kiribati. Zwycięstwo odniósł Taneti Mamau z partii Tobwaan Kiribati Party. Był jedynym kandydatem partii opozycyjnej. Pozostałymi kandydatami byli Tianeti Ioane z partii Pillars of Truth i Rimeta Beniamina z United Coalition Party również nominowany przez Pillars of Truth.
Dotychczasowy prezydent Anote Tong nie mógł ubiegać się o reelekcję z powodu osiągnięcia limitu kandencji.

</doc>
<doc id="3681805" url="https://pl.wikipedia.org/wiki?curid=3681805" title="NSL Cup (1977)">
NSL Cup (1977)

NSL Cup 1977 – pierwsza edycja, australijskiego krajowego pucharu piłkarskiego NSL Cup. W rozgrywkach wzięło udział 14 drużyn z ligi National Soccer League. Rozgrywki składały się z czterech etapów: rundy I, ćwierćfinałów, półfinałów i finału. Zwycięzcą rozgrywek NSL Cup została drużyna Brisbane City FC, która pokonała w finale drużynę Marconi Fairfield.
Rozgrywki.
Opracowano na podstawie materiału źródłowego.
Przypisy.
 

</doc>
<doc id="3681806" url="https://pl.wikipedia.org/wiki?curid=3681806" title="Clement Kemboi">
Clement Kemboi

Clement Kemboi Kimutai (ur. 1 lutego 1992) – kenijski lekkoatleta specjalizujący się w biegach długich.
W 2015 zdobył złoty medal igrzysk afrykańskich w Brazzaville.
Rekord życiowy w biegu na 3000 metrów z przeszkodami: 8:10,65 (6 maja 2016, Doha).

</doc>
<doc id="3681808" url="https://pl.wikipedia.org/wiki?curid=3681808" title="Clement Kemboi Kimutai">
Clement Kemboi Kimutai



</doc>
<doc id="3681810" url="https://pl.wikipedia.org/wiki?curid=3681810" title="Filipinomysz mała">
Filipinomysz mała

Filipinomysz mała ("Apomys microdon") – gatunek ssaka z podrodziny myszy (Murinae) w obrębie rodziny myszowatych (Muridae), występujący endemicznie na Filipinach.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1913 roku amerykański przyrodnik Ned Hollister nadając mu nazwę "Apomys microdon". Holotyp pochodził z Biga, na wyspie Catanduanes, w Filipinach.
"Apomys microdon" należy do podrodzaju "Apomys". "A. microdon" jest najbliżej spokrewniony z "A. musculus" i prawdopodobnie stanowią kompleks gatunkowy. Na Luzonie jest sympatryczny z różnymi przedstawicielami podrodzaju "Megapomys", które są bardziej ściśle lądowe, w przeciwieństwie do gatunków wspinaczkowych i nadrzewnych z podrodzaju "Apomys". Taksonomia wymaga dodatkowej oceny. Autorzy "Illustrated Checklist of the Mammals of the World" uznają ten takson za gatunek monotypowy.
Zasięg występowania.
Filipinomysz mała występuje na wyspach Luzon i Catanduanes, należących do Filipin. Doniesienia o występowaniu na wyspach Dinagat i Leyte dotyczą filipinomyszy nadbrzeżnej ("A. littoralis").
Morfologia.
Długość ciała (bez ogona) 90–107 mm, długość ogona 124–149 mm, długość ucha 15–19 mm, długość tylnej stopy 26–31 mm; masa ciała 28–42 g. 
Ekologia.
Na Luzonie jest spotykany niemal od poziomu morza do 2150 m n.p.m..
Żyje w lasach górskich, nizinnych i mglistych, zarówno pierwotnych jak i wtórnych. Nie jest spotykany poza lasami. Prowadzi nadrzewny tryb życia.
Populacja.
Zwierzę to lokalnie jest dosyć liczne, filipinomysz mała jest uznawana za gatunek najmniejszej troski. Intensywne wylesianie zagraża jego nizinnym populacjom, nie stanowi natomiast zagrożenia dla gryzoni zamieszkujących wyżyny.

</doc>
<doc id="3681811" url="https://pl.wikipedia.org/wiki?curid=3681811" title="Too-tiki">
Too-tiki

Too-tiki (, , ) – postać z serii książek i komiksów o Muminkach autorstwa Tove Jansson oraz serialu animowanego pod tytułem "Muminki", gdzie pojawia się w pięciu odcinkach. 
Opis postaci.
Podobnie jak Włóczykij, Mała Mi oraz Mimbla, Too-tiki jest postacią fizycznie przypominającą człowieka. Jest ona osobą spokojną, zrównoważoną i rzeczową, w czym bardzo przypomina Włóczykija. Too-tiki w przeciwieństwie do Muminków nigdy nie zapada w sen zimowy. Zimą zwykła zamieszkiwać kabinę kąpielową Muminków razem z niewidzialnymi myszami. Too-tiki dobrze zna zwyczaje istot żyjących zimą i jako jedna z nielicznych postaci współczuje Buce. Głównym zajęciem Too-tiki w zimę jest łowienie ryb w przeręblu. Mimo zawłaszczenia kabiny kąpielowej, Too-tiki przyjaźni się z Muminkami. Too-tiki nosi krótkie blond włosy, jest ubrana w koszulę w biało-czerwone paski, niebieską czapkę z czerwonym pomponem na czubku i niebieskie spodnie. 
Występuje w książkach "Zima Muminków" z 1957 i "Opowiadania z Doliny Muminków" z 1962 roku oraz w komiksach "Muminki i morze" (1957) i "Muminki zostają marynarzami" (1959). W opowiadaniu z drugiej z tych pozycji, Too-tiki przyprowadza do Domu Muminków niewidzialną dziewczynkę o imieniu Nini. Z kolei w "Zimie Muminków" jest jedną z głównych postaci. Postać Too-tiki była inspirowana partnerką życiową Tove Jansson, która nazywała się Tuulikki Pietilä. Z kolei sweter w paski był zainspirowany ubiorem przyjaciela Jansson, Atosa Wirtanena, który posłużył też jako inspiracja do powstania Włóczykija.
Serial animowany.
W polskiej wersji językowej serialu animowanego z 1990 roku, Too-tiki użyczała głosu Monika Jóźwik, w fińskiej Marja Packalén, w szwedzkiej Gumbi Zilliacus, a w japońskiej Mika Doi. Too-tiki pojawia się w tym serialu w następujących odcinkach:

</doc>
<doc id="3681814" url="https://pl.wikipedia.org/wiki?curid=3681814" title="Dominika Nowakowska (ur. 1988)">
Dominika Nowakowska (ur. 1988)



</doc>
<doc id="3681816" url="https://pl.wikipedia.org/wiki?curid=3681816" title="Dubeonjjae seumusal">
Dubeonjjae seumusal

Dubeonjjae seumusal, także jako Second 20s (kor.: 두번째 스무살) – południowokoreański serial telewizyjny, w którym główne role odgrywają Choi Ji-woo, Lee Sang-yoon, Choi Won-young, Kim Min-jae oraz Son Na-eun. Serial emitowany był od 28 sierpnia do 17 października 2015 roku w piątki i soboty na kanale tvN.
W Polsce serial jest dostępny z polskimi napisami za pośrednictwem platformy Viki pod angielskim tytułem "Twenty Again".
Fabuła.
Ha No-ra marzy o zostaniu profesjonalną tancerką, ale zachodzi w ciążę i zostaje matką w wieku 19 lat. Dwie dekady później, jej małżeństwo jest na granicy rozpadu, a ona sama przez pomyłkę w szpitalnej kartotece dostaje niewłaściwą diagnozę – według niej ma raka i zostało jej pół roku życia. W takiej sytuacji postanawia postawić wszystko na jedną kartę i spełnić swoje marzenie o studiowaniu na uniwersytecie. Pośród nowych pierwszorocznych na tym samym uniwersytecie jest także jej 20-letni syn Kim Min-soo oraz jego dziewczyna Oh Hye-mi, którzy nie są zbyt szczęśliwi z sytuacji. Jednocześnie jej mąż, narcystyczny i zadufany w sobie Kim Woo-chul dostaje dzięki swojej kochance Park Seung-hyun posadę na tym samym uniwersytecie. Nieoczekiwanie dla No-ry jednym z jej uniwersyteckich wykładowców okazuje się być Cha Hyun-seok, jej przyjaciel z czasów szkolnych. 

</doc>
<doc id="3681817" url="https://pl.wikipedia.org/wiki?curid=3681817" title="Kupon mołdawski">
Kupon mołdawski

Kupon mołdawski – oficjalna jednostka płatnicza w Mołdawii w latach 1992–1993.
Kupon mołdawski zastąpił rubel radziecki jako oficjalną walutę Mołdawii. Kupon występował jedynie w formie banknotu. 29 listopada 1993 został zastąpiony przez Lej mołdawski. Przyjęto kurs wymiany 1 lej = 1000 kuponów.
Emitowano banknoty o nominałach 50, 200, 1000 i 5000 kuponów. Nie wybijano żadnych monet.

</doc>
<doc id="3681825" url="https://pl.wikipedia.org/wiki?curid=3681825" title="Irena Steckiewicz-Krzeska">
Irena Steckiewicz-Krzeska

Irena Steckiewicz-Krzeska (ur. 1 grudnia 1923 w Warszawie, zm. 15 lipca 2008 tamże) – polska lekarz pediatra, nefrolog.
Życiorys.
W 1941 zdała maturę na konspiracyjnych kompletach w Prywatnej Żeńskiej Szkole im. Cecylii Plater-Zyberkówny. Od 1946 studiowała na Wydziale Lekarskim Uniwersytetu Warszawskiego, w 1951 przedstawiła pracę pt. "Etiologia i patogeneza procesów marskich płuc u niemowląt" i uzyskała tytuł doktora nauk medycznych. W 1965 na podstawie rozprawy "Rola odpływów pęcherzowo-moczowodowych w patogenezie odmiedniczkowych zapaleń nerek u dzieci" uzyskała na warszawskiej Akademii Medycznej tytuł doktora habilitowanego. Na Akademii Medycznej uzyskała tytuł profesora tytularnego, prowadziła badania nad problemami nefrologicznymi u dzieci tj. wady wrodzone i zakażenia układu moczowego oraz kamica. Na podstawie badań prof. Irena Steckiewicz-Krzeska ustaliła wskazania do operacyjnego leczenia odpływów pęcherzowo-moczowodowych, a także zachowaniu się hormonu antydiuretycznego. Pozostawiła ok. 150 prac opublikowanych w specjalistycznej prasie krajowej i zagranicznej, trzy podręczniki i monografie z zakresu nefrologii dziecięcej i pediatrii.
Spoczywa na cmentarzu Powązkowskim (kw.I-3-2).

</doc>
<doc id="3681827" url="https://pl.wikipedia.org/wiki?curid=3681827" title="Janno Reiljan">
Janno Reiljan

Janno Reiljan (ur. 8 października 1951 w gminie Rõuge, zm. 23 stycznia 2018) – estoński polityk, ekonomista i nauczyciel akademicki, parlamentarzysta krajowy, deputowany do Parlamentu Europejskiego V kadencji (2004). Brat Villu Reiljana.
Życiorys.
W 1975 ukończył studia na Uniwersytecie w Tartu, doktoryzował się w 1980 w zakresie filozofii na Moskiewskim Uniwersytecie Państwowym, a w 1991 w zakresie ekonomii na macierzystej uczelni. Od 1975 zawodowo związany z Uniwersytetem w Tartu, od 1991 na stanowisku profesora ekonomii. W latach 1993–1996 był dziekanem, później do 1999 prodziekanem szkoły ekonomii na tym uniwersytecie.
Działał w Estońskim Związku Ludowym. W latach 1993–1996 zasiadał w radzie miejskiej w Tartu. Od 1999 do 2004 był deputowanym do Riigikogu. Od 2003 pełnił funkcję obserwatora w Parlamencie Europejskim, od maja do lipca 2004 sprawował mandat eurodeputowanego V kadencji w ramach delegacji krajowej.

</doc>
<doc id="3681828" url="https://pl.wikipedia.org/wiki?curid=3681828" title="Wojciech Gajda">
Wojciech Gajda

Wojciech Jerzy Gajda (ur. 19 sierpnia 1956) – polski matematyk, profesor nauk matematycznych. Specjalizuje się w geometrii arytmetycznej, algebraicznej K-teorii, algebraicznej teorii liczb oraz topologii algebraicznej. Profesor zwyczajny na Wydziale Matematyki i Informatyki Uniwersytetu im. Adama Mickiewicza w Poznaniu, gdzie kieruje Zakładem Geometrii Algebraicznej i Diofantycznej.
Życiorys.
Studia z matematyki ukończył na poznańskim UAM, gdzie następnie został zatrudniony i zdobywał kolejne awanse akademickie. Stopień doktorski uzyskał na Ohio State University w 1990 roku na podstawie rozprawy pt. "On Epicyclic Spaces". Habilitował się w 2003 na podstawie oceny dorobku naukowego i pracy pt. "Special Elements in Galois Cohomology of Some l-adic Representations and K-groups". Tytuł naukowy profesora nauk matematycznych otrzymał w 2011 roku.
Współautor (wraz z G. Banaszakiem) dwutomowego podręcznika akademickiego pt. "Elementy algebry liniowej" (Wydawnictwa Naukowo-Techniczne 2002, ). Artykuły publikował w takich czasopismach jak m.in. "Journal für die reine und angewandte Mathematik", "Composito Mathematica", "Commentari Mathematici Helvetici", "Fundamenta Mathematicae", "Journal of Number Theory", "Journal of K-theory" oraz "Journal of Pure and Applied Algebra".
Należy do Polskiego Towarzystwa Matematycznego. Jest prezesem Poznańskiej Fundacji Matematycznej.

</doc>
<doc id="3681829" url="https://pl.wikipedia.org/wiki?curid=3681829" title="Meilė Lukšienė">
Meilė Lukšienė

Meilutė Julija Lukšienė–Matjošaitytė (ur. 20 sierpnia 1913 w Wiedniu, zm. 16 października 2009 w Wilnie) – litewska historyczka kultury, literaturoznawca, pedagożka, członkini założycielka partii Sąjūdis, profesor Uniwersytetu Witolda Wielkiego w Kownie.
Życiorys.
Pochodziła z rodziny aktywnej w kulturze litewskiej. Ojciec Stasys Matijošaitis był pedagogiem, dziennikarzem i literatem. Matka Julija Biliūnienė lekarzem i działaczką społeczną i polityczną. Jej mąż Kazimieras Lukša był ekonomistą, bankowcem i wykładowcą. 
Kariera zawodowa.
W latach 1924–1931 ukończyła Gimnazjum im. Witolda Wielkiego w Wilnie. Następnie w latach 1931–1938 studiowała lituanistykę na Uniwersytet Witolda Wielkiego w Kownie. Po studiach początkowo pracowała jako nauczycielka. W 1944 została asystentką na Uniwersytecie w Kownie, 1949–1959 wykładowcą Uniwersytetu Wileńskiego, a od 1951 kierownikiem katedry literatury litewskiej. Z powodu oskarżeń o nacjonalizm i poglądy antyradzieckie została zwolniona w 1958 i pozbawiona możliwości pracy naukowej w dziedzinie literatury. W latach 1959–1997 pracowniczka naukowa Instytutu Pedagogicznego. W 1988 została wybrana członkiem grupy inicjatywnej nowego Litewskiego Ruchu Reform Sąjūdis, który doprowadził do niepodległości Litwy w 1990. Była jednym z twórców koncepcji edukacji w niepodległym państwie. Zwracała uwagę na nowe zasady edukacji młodzieży: humanizm, demokrację i narodową tożsamość.

</doc>
<doc id="3681838" url="https://pl.wikipedia.org/wiki?curid=3681838" title="Wadym Czernysz">
Wadym Czernysz

Wadym Ołehowycz Czernysz, ukr. Вадим Олегович Черниш (ur. 16 października 1971 w Kazance w obwodzie mikołajowskim) – ukraiński prawnik i polityk, od 2016 do 2019 minister.
Życiorys.
Ukończył studia prawnicze na Narodowej Akademii Prawniczej im. Jarosława Mądrego. Pracował jako prawnik, w 1999 podjął praktykę adwokacką w miejscowości Aleksandria. W 2006 został zastępcą przewodniczącego kirowohradzkiej obwodowej administracji państwowej. Od sierpnia 2006 do listopada 2007 kierował tą instytucją. Był też do 2010 radnym rady obwodowej obwodu kirowohradzkiego i przewodniczącym frakcji radnych Naszej Ukrainy.
W czerwcu 2015 objął stanowisko przewodniczącego państwowej agencji do spraw Donbasu. 14 kwietnia 2016 został powołany na urząd ministra ds. terytoriów czasowo okupowanych i migracji wewnętrznej w utworzonym wówczas rządzie Wołodymyra Hrojsmana. Na tę funkcję rekomendował go Blok Petra Poroszenki. Zakończył urzędowanie 29 sierpnia 2019.

</doc>
<doc id="3681839" url="https://pl.wikipedia.org/wiki?curid=3681839" title="Demo 1 (album Alice N 'Chains)">
Demo 1 (album Alice N 'Chains)



</doc>
<doc id="3681842" url="https://pl.wikipedia.org/wiki?curid=3681842" title="Demo 2 (album Alice N 'Chains)">
Demo 2 (album Alice N 'Chains)



</doc>
<doc id="3681845" url="https://pl.wikipedia.org/wiki?curid=3681845" title="Muzea Krakowa">
Muzea Krakowa



</doc>
<doc id="3681846" url="https://pl.wikipedia.org/wiki?curid=3681846" title="Ataste">
Ataste

Ataste – wieś w Estonii, w prowincji Järva, w gminie Kareda.

</doc>
<doc id="3681854" url="https://pl.wikipedia.org/wiki?curid=3681854" title="The Wyatt Family">
The Wyatt Family

The Wyatt Family – nieaktywna stajnia w profesjonalnym wrestlingu występująca w federacji WWE. Do oryginalnego składu grupy należeli Bray Wyatt, Luke Harper oraz Erick Rowan, którzy wspólnie występowali w rozwojowym brandzie NXT. W listopadzie 2012, Harper i Rowan zdobyli NXT Tag Team Championship. Grupa zadebiutowała w głównym rosterze w lipcu 2013, jako antagonistyczna frakcja prześladująca innych wrestlerów, między innymi Kane’a, CM Punka, Daniela Bryana czy też Johna Cenę.
Po raz pierwszy grupa rozpadła się we wrześniu 2014, kiedy to Bray Wyatt ogłosił, że „uwolnił Luke’a Harpera i Ericka Rowana”. W maju 2015 doszło do ponownej współpracy pomiędzy Harperem i Rowanem, zaś dwa miesiące później wraz z Wyattem. W sierpniu 2015 dołączył do nich Braun Strowman, lecz jedenaście miesięcy opuścił grupę wskutek przywróconego podziału WWE na brandy. W listopadzie 2016, tuż po przyłączeniu się Randy’ego Ortona do ugrupowania, Wyatt Family zdobyło WWE SmackDown Tag Team Championship. W styczniu 2017, Orton wygrał Royal Rumble match, zaś miesiąc później Wyatt stał się jednokrotnym posiadaczem WWE Championship.
Gimmick.
Gimmick ugrupowania bazowała na kulcie hipisów; charakter Wyatta był wzorowany na postaci Charlesa Mansona i byłego wrestlera Waylona Mercy'ego, jak również Maxa Cady'ego z filmu "Przylądek strachu". Członkowie Wyatt Family grali role poddanych Braya Wyatta, który manipulował ich umysłami. Członkowie grupy często wygłaszali tajemnicze proma na zapleczu lub w ringu. Najczęściej, Wyatt Family rozpoczynało rywalizacje poprzez atak na innych wrestlerów.
Historia.
Formacja i początki.
Bray Wyatt zadebiutował w "NXT" 11 lipca 2012. Przedstawiony został jako złowrogi lider kultu. Wierzył, że „jest on bardziej potworem, niż człowiekiem”.
W lipcu, Wyatt odniósł kontuzję mięśnia piersiowego, wymagającej operacji i przerwy od występów. Pomimo kontuzji, Wyatt wciąż pojawiał się na "NXT" i, wraz z Lukiem Harperem i Erickiem Rowanem uformował „The Wyatt Family”. Harper i Rowan wzięli udział w turnieju o nowo-wprowadzony pas NXT Tag Team Championship; w finale zostali pokonani przez Adriana Neville’a i Olivera GReya.
W lutym 2013 Wyatt powrócił do akcji w ringu. 2 maja na odcinku "NXT", Harper i Rowan wygrali Triple Threat Elimination Tag Team match, stając się pretendentami do tytułów mistrzowskich. 8 maja, Harper i Rowan pokonali Neville’a i Bo Dallasa (który zastępował kontuzjowanego GReya), zdobywając NXT Tag Team Championship.
The Wyatt Family rozpoczęło rywalizację z Coreyem Gravesem i Kassiusem Ohno. 19 czerwca na "NXT", ugrupowanie pokonało drużynę składającą się z Gravesa, Neville’a i Ohno. Na następnym "NXT", członkowie Wyatt Family zaatakowali Gravesa, Neville’a i Ohno; kiedy William Regal próbował ich uratować, również został pobity. Doprowadziło to do 6-osobowego tag team matchu pomiędzy Wyatt Family a Gravesem, Neville’em i Regalem; starcie wygrało The Wyatt Family. 17 lipca na "NXT", Harper i Rowan stracili NXT Tag Team Championship na rzecz Neville’a i Gravesa.
Debiut w głównym rosterze.
Od 27 maja 2013, WWE zaczęło wypuszczać winiety promujące nadchodzący debiut The Wyatt Family w głównym rosterze. 8 lipca na "Raw", The Wyatt Family zadebiutowało atakując Kane’a. Grupa kontynuowała ataki na innych wrestlerach i próbowała namówić Kane’a do przyłączenia się do Wyatt Family. Ostatecznie, Kane wyzwał Wyatta na Ring of Fire match na gali SummerSlam. Kane przegrał walkę, a po pojedynku został zaatakowany przez Harpera i Rowana. Na gali Battleground, Wyatt kontynuował pasmo zwycięstw; pokonał Kofiego Kingstona.
Pod koniec roku, Wyatt Family rozpoczęło rywalizację z CM Punkiem i Danielem Bryanem. Na gali Survivor Series, Harper i Rowan przegrali tag team match z Bryanem i Punkiem. Miesiąc później na , ugrupowanie pokonało Bryana w 3-on-1 handicap matchu. Na ostatnim "Raw" w 2013, Bryan zawalczył z Wyatt Family w Gauntlet matchu, lecz przegrał z Wyattem. Po walce, sfrustrowany Bryan postanowił dołączyć się do Wyatt Family. Przyjął pseudonim „Daniel Wyatt”. Niedługo później Bray Wyatt zaczął poniżać Bryana. Ten zaś zaatakował resztę Wyatt Family i odszedł z grupy. Na gali Royal Rumble, w której Wyatt pokonał Bryana, tym samym kończąc ich rywalizację. Tej samej nocy, Harper i Rowan wzięli udział w Royal Rumble matchu; żaden z nich nie zdołał wygrać walki.
27 stycznia na odcinku "Raw", The Wyatt Family zaatakowało Johna Cenę, Bryana i Sheamusa podczas ich walki z The Shield. Niedługo później ogłoszono 6-osobowy tag team match pomiędzy Shield a Wyatt Family na Elimination Chamber; walkę na gali wygrała rodzina Wyatta. 3 marca na "Raw", Wyatt Family pokonało The Shield w walce rewanżowej, a 8 kwietnia zakończyło rywalizację z The Shield, ponownie pokonując ugrupowanie.
Na gali Royal Rumble 2014, The Wyatt Family spowodowało przegraną Johna Ceny w walce z Randym Ortonem o WWE World Heavyweight Championship. Na Elimination Chamber, Wyatt Family ponownie zainterweniowało w walce Ceny, przez co ten został wyeliminowany z Elimination Chamber matchu. Po gali PPV, Wyatt w pełni skupił się na rywalizacji z Ceną; chciał udowodnić, że postać Ceny jest kłamstwem i przemienić Cenę w „potwora”. Wyatt odpowiedział na wyzwanie Ceny na walkę na WrestleManii 30, lecz przegrał pojedynek pomimo interwencji Harpera i Rowana. Na gali Extreme Rules, Wyatt pokonał Cenę w Steel Cage matchu dzięki interwencji reszty Wyatt Family i odwróceniu uwagi Ceny przez jednego z młodszych fanów. Rywalizacja pomiędzy Wyattem a Ceną zakończyła się na gali Payback; Cena wyszedł zwycięsko z Last Man Standing matchu.
2 czerwca na odcinku "Raw", Harper i Rowan pokonali WWE Tag Team Championów The Usos, przez co stali się pretendentami do tytułów. Tej samej nocy, Bray Wyatt zakwalifikował się do Money in the Bank ladder matchu o zwakowany WWE World Heavyweight Championship. Na gali Money in the Bank, wszyscy trzej członkowie grupy przegrali walki o tytuły. 30 czerwca na odcinku "Raw", The Wyatt Family zaatakowało powracającego Chrisa Jericho. Na Battleground, The Usos ponownie obronili tytuły w walce z Harperem i Rowanem, zaś Jericho pokonał Braya Wyatta. Na SummerSlam, to Wyatt wyszedł zwycięsko z kolejnego pojedynku z Jericho. 8 września na odcinku "Raw", Wyatt pokonał Jericho raz jeszcze, tym razem w Steel Cage matchu, kończąc ich feud. 19 września na odcinku "SmackDown", The Wyatt Family pokonało Big Showa i Los Matadores; była to ich ostatnia walka jako drużyna.
Singlowe kariery Harpera i Rowana.
29 września 2014 zaczęto emitować winietki przedstawiające „wypuszczonych” Harpera i Rowana. Byli członkowie Wyatt Family powrócili do telewizji w różnych okolicznościach: Wyatt powrócił na gali Hell in a Cell, atakując Deana Ambrose’a. Rowan powrócił 31 października na odcinku "SmackDown", podczas gdy Harper powrócił 10 listopada na odcinku "Raw", rozpoczął współpracę z The Authority i niedługo później zdobył WWE Intercontinental Championship. 17 listopada na odcinku "Raw", Rowan dołączył do drużyny Ceny przed galą Survivor Series, tym samym stając się przeciwnikiem Harpera, który dołączył do drużyny Authority.
Tymczasem Wyatt rywalizował z Ambrosem; twierdził, że może „naprawić” Ambrose’a tak jak „naprawił” Harpera i Rowana. Rywale zmierzyli się na Survivor Series; Ambrose przegrał walkę przez dyskwalifikację. Tymczasem w walce wieczoru którą był Survivor Series match, drużyna Ceny (z Rowanem) pokonała drużynę Authority (z Harperem). Tuż po Survivor Series, Harper został zmuszony do obrony swojego Intercontinental Championship w walce przeciwko Deanowi Ambrose'owi. Obronił tytuł dzięki interwencji Wyatta.
8 grudnia na odcinku "Raw", Harper i Rowan zawalczyli ze sobą; Harper został zdyskwalifikowany. 5 stycznia 2015, The Authority zmusiło Rowana do walki z Harperem. Harper wygrał ten pojedynek, jak również pokonał Rowana w walce kwalifikacyjnej do Royal Rumble matchu. Pomimo przegranej, Rowan wziął udział w Royal Rumble matchu, lecz ostatecznie żadnemu z byłych członków Wyatt Family nie udało się wygrać pojedynku.
7 maja 2015 na odcinku "SmackDown" po tym, jak Harper pokonał Fandango, Rowan wszedł do ringu i zaatakował przeciwnika Harpera, przechodząc heel turn. 18 maja na "Raw", Harper i Rowan pokonali Fandango i Zacka Rydera. Podczas jednej z walk na house showie, Erick Rowan został kontuzjowany, przez co musiał pauzować 4-6 miesięcy. W 2017 roku powrócili jako tag-team oraz zadebiutowali jako The Bludgeon Brothers, pokonali The Hype Bros.
Powrót Wyatt Family.
Na gali Battleground, Harper zainterweniował w walce Wyatta z Romanem Reignsem. Dzień później na "Raw", Wyatt towarzyszył Harperowi przy walce z Reignsem; po pojedynku, Harper i Wyatt wdali się w bójkę z Reignsem i Deanem Ambrosem. Doprowadziło to do tag team matchu pomiędzy Reignsem i Ambrosem a Wyattem i Harperem na gali SummerSlam, z którego ci pierwsi wyszli zwycięsko.
24 sierpnia na odcinku "Raw", podczas rewanżowej walki Wyatt i Harper z Reignsem i Ambrosem; podczas walki zadebiutował Braun Strowman. Debiutant dołączył do ponownie utworzonej Wyatt Family. Na gali Night of Champions Wyatt Family wygrało starcie z Reignsem, Ambrosem i partnerem ich wyboru – Chrisem Jericho. 19 października na edycji "Raw", Erick Rowan powrócił po kontuzji i zjednoczył się z grupą.
Na gali Hell in a Cell, Wyatt został pokonany przez Romana Reignsa w Hell in a Cell matchu. Tej samej nocy, ugrupowanie zaatakowało The Undertakera. Dzień później na "Raw" podobny los spotkał Kane’a. 9 listopada na "Raw", Undertaker i Kane powrócili jako The Brothers of Destruction i zaatakowali Wyatt Family. Na Survivor Series, Harper i Wyatt przegrali walkę z Undertakerem i Kanem.
Następnej nocy na "Raw", Harper i Wyatt pokonali The Dudley Boyz. Tego samego tygodnia na odcinku "SmackDown", Rowan i Strowman przegrali z The Dudley Boyz przez dyskwalifikację; po pojedynku, Harper i Rowan wykonali podwójny "Chokeslam" Bubbą Ray Dudleyem o stół. Na gali , Wyatt Family pokonało Team ECW (Dudley Boyz, Tommy Dreamer, Rhyno) w 8-man tag team elimination tables matchu.
4 stycznia 2016 na odcinku "Raw", The Wyatt Family zaatakowało Big Showa i Rybacka podczas ich walki. Dwa tygodnie później, grupa zaatakowała Reignsa i Brocka Lesnara. Na gali Royal Rumble, wszyscy członkowie grupy wzięli udział w Royal Rumble matchu; wyeliminowali łącznie 7 wrestlerów, lecz żadnemu nie udało się wygrać. Na gali Roadblock, Lesnar pokonał Wyatta i Harpera w 2-on-1 Handicap matchu. 21 marca na odcinku "Raw", Luke Harper odniósł kontuzję kolana, przez co został zmuszony pauzować kilka miesięcy. Na WrestleManii 32, Wyatt Family (Bray, Strowman i Rowan) skonfrontowało się z The Rockiem w ringu. Rock zawalczył z Rowanem i pokonał go w rekordowe 6 sekund. Po walce grupa chciała zaatakować The Rocka, lecz na pomoc mu przyszedł powracający John Cena. 4 kwietnia na odcinku "Raw", The Wyatt Family zaatakowało grupę The League of Nations. W następnym tygodniu na "Raw", Wyatt Family uratowało Romana Reignsa przed atakiem ze strony League of Nations, zaś w walce wieczoru, Wyatt i Reigns pokonali Sheamusa i Alberto Del Rio.
13 kwietnia, na live evencie we Włoszech, Bray Wyatt odniósł kontuzję łydki. Jego nagła kontuzja spowodowała zakończenie rywalizacji i rozwiązanie League of Nations. Po powrocie w czerwcu, The Wyatt Family zaczęło rywalizować z mistrzami tag team WWE – The New Day.
The „New” Wyatt Family.
W lipcu, w wyniku WWE Draftu, ugrupowanie stało się częścią brandu SmackDown z wyjątkiem Strowmana, który jako jedyny został przeniesiony na "Raw", tym samym odłączając go od grupy. 16 sierpnia na tygodniówce "SmackDown", Wyatt opuścił Rowana po jego przegranej z Deanem Ambrosem, pozostawiając maskę Rowana na bujanym krzesełku Wyatta. Pomimo tego, 13 września na tygodniówce "SmackDown", Rowan zaatakował Randy’ego Ortona na rzecz Wyatta, co oznaczało kontynuację ich współpracy. Na październikowej gali No Mercy powrócił Luke Harper, który zasilił brand "SmackDown" i zdecydował o wygranej Wyatta w jego walce z Ortonem. W międzyczasie Rowan przeszedł operację rozdartych mięśni pierścieni rotatorów i zaprzestał występów w ringu na cztery do sześciu miesięcy. 25 października na tygodniówce "SmackDown", Orton zainterweniował w walce Wyatta z Kanem i pomógł wygrać Wyattowi, tym samym oficjalnie dołączając do ich grupy. Na gali Survivor Series, Orton i Wyatt byli częścią męskiej drużyny SmackDown w 5-on-5 Survivor Series Tag Team Elimination matchu przeciwko drużynie Raw, gdzie obaj jako jedyni wyszli z pojedynku zwycięsko. 29 listopada na odcinku "SmackDown", Wyatt i Orton pokonali American Alpha stając się pretendentami do tytułów SmackDown Tag Team Championship. Zdobyli je pokonując Heatha Slatera i Rhyno na gali . W przyszłym tygodniu obronili tytuły w rewanżu z byłymi mistrzami, a także ogłoszono, że Luke Harper również stał się mistrzem za pośrednictwem zasady Freebird Rule. 27 grudnia grupa straciła SmackDown Tag Team Championship w Lista rodzajów walk we wrestlingu na rzecz American Alpha, gdzie Orton i Harper wystąpili reprezentując drużynę. 10 stycznia na odcinku "SmackDown Live", Orton i Harper przegrali w rewanżu z American Alpha, zaś po walce Harper przypadkowo wykonał Wyattowi "superkick". Dwa tygodnie później po walce pomiędzy Harperem i Ortonem, Wyatt wykonał pierwszemu "Sister Abigail", tym samym zdradzając Harpera i wyrzucając go z ugrupowania.
Na gali Royal Rumble podczas tytułowej walki, Harper zaatakował Ortona i Wyatta próbując byłemu liderowi wykonać "Sister Abigail". Pojedynek wygrał Orton, dzięki czemu stał się pretendentem do WWE Championship na WrestleManii 33. Na gali Elimination Chamber z 12 lutego, Orton pokonał Harpera, zaś Wyatt wygrał WWE Championship w Elimination Chamber matchu. Dwa dni później na odcinku "SmackDown Live" po tym, jak Wyatt obronił tytuł w walce z Johnem Ceną i AJ Stylesem, Orton wszedł do ringu i ogłosił rezygnację z walki o tytuł, dopóki jego posiadaczem jest Wyatt. W następnym tygodniu, Wyatt dał Ortonowi „klucze do królestwa”, do którego odnosiła się chatka Wyatta położona na bagnach. 28 lutego podczas "SmackDown Live", Orton odwrócił się od Wyatta poprzez podpalenie chatki, po czym wyzwał go do pojedynku na WrestleManii 33, tym samym oficjalnie rozwiązując Wyatt Family.

</doc>
<doc id="3681855" url="https://pl.wikipedia.org/wiki?curid=3681855" title="Esna (Kareda)">
Esna (Kareda)

Esna – wieś w Estonii, w prowincji Järva, w gminie Kareda.

</doc>
<doc id="3681856" url="https://pl.wikipedia.org/wiki?curid=3681856" title="Kareda">
Kareda

Kareda – wieś w Estonii, w prowincji Järva, w gminie Kareda.

</doc>
<doc id="3681870" url="https://pl.wikipedia.org/wiki?curid=3681870" title="Port lotniczy Dubaj-Al Maktoum">
Port lotniczy Dubaj-Al Maktoum

Port lotniczy Dubaj-Al-Maktum (IATA: DWC, ICAO: OMDW) – międzynarodowy port lotniczy położony 37 km na południowy zachód od Dubaju.
Port został uruchomiony w czerwcu 2010 roku wyłącznie dla lotów cargo. 26 października 2013 lotnisko zostało otwarte dla linii pasażerskich. Pierwszymi pasażerskimi liniami lotniczymi były Wizz Air i Nas Air. Lotnisko jest własnością Departamentu Lotnictwa Cywilnego, oraz zarządzanie przez Dubai Airports Company.
Lotnisko znane również pod nazwą Dubaj World Central (DWC) znajduje się bezpośrednio przy strefie wolnego handlu w Dubaju.

</doc>
<doc id="3681872" url="https://pl.wikipedia.org/wiki?curid=3681872" title="Stanisław Cendrowski">
Stanisław Cendrowski

Stanisław Cendrowski ps. "Sulimczyk" (ur. 24 sierpnia 1905 w Warszawie, zm. 20 kwietnia 1999 tamże) – polski bokser i działacz bokserski, prezes Polskiego Związku Bokserskiego (1971–1972), powstaniec warszawski.
Życiorys.
Był zawodnikiem HKS Varsovia. W 1927 i 1928 zdobywał brązowe medale mistrzostw Polski w wadze półciężkiej. Po likwidacji sekcji bokserskiej w swoim klubie przeszedł w 1930 do Polonii Warszawa. W tym ostatnim klubie kierował także sekcją bokserską. 
Od 1929 był działaczem Warszawskiego Okręgowego Związku Bokserskiego, w latach 1932–1934 prezesem Robotniczego Klubu Sportowego Elektryczność Warszawa. W 1937 został mianowany kapitanem związkowym Polskiego Związku Bokserskiego.
Walczył w wojnie obronnej w 1939, oraz w powstaniu warszawskim, w szeregach Zgrupowania Krybar. Został ranny, dostał się do niewoli, ale uciekł z transportu do Niemiec. W powstaniu walczył także jego brat, Eugeniusz, również bokser i trener, który został ranny w boju, a następnie zamordowany przez żołnierza SS.
W latach 1957–1965 był ponownie kapitanem związkowym PZB, w latach 1966–1971 wiceprezesem, w latach 1971–1972 prezesem, w latach 1972–1974 i 1975–1980 członkiem zarządu PZB. W tym charakterze uczestniczył w sukcesach polskich bokserów trenowanych przez Feliksa Stamma.
W czasach PRL był odznaczony Krzyżem Kawalerskim Orderu Odrodzenia Polski. W 1993 otrzymał Nagrodę im. Aleksandra Rekszy. Pochowany na Starych Powązkach.

</doc>
<doc id="3681874" url="https://pl.wikipedia.org/wiki?curid=3681874" title="Marko Tarabochia">
Marko Tarabochia

Marko Tarabochia (ur. 28 listopada 1988 w Zagrzebiu) – bośniacki piłkarz ręczny pochodzenia chorwackiego, środkowy rozgrywający.
Kariera sportowa.
Do 2011 grał w RK Zagrzeb (w sezonie 2010/2011 zadebiutował w jego barwach w Lidze Mistrzów i rzucił w niej pierwszą bramkę) i Medvescak Konica Minolta. W latach 2011–2013 był zawodnikiem Mariboru Branik. W sezonie 2011/2012 rozegrał w słoweńskiej ekstraklasie 30 meczów i zdobył 92 gole, zaś w sezonie 2012/2013 wystąpił w 32 ligowych spotkaniach, w których rzucił 66 bramek. Będąc graczem Mariboru, występował też w Challenge Cup i Pucharze EHF.
W latach 2013–2015 był zawodnikiem Azotów-Puławy. W sezonie 2013/2014 rozegrał w Superlidze 24 mecze i zdobył 80 goli, a w sezonie 2014/2015 wystąpił w 28 spotkaniach, w których rzucił 120 bramek. Wraz z Azotami-Puławy przez dwa sezony występował także w Challenge Cup, w którym zdobył łącznie 50 goli.
W latach 2015–2019 występował w Wiśle Płock. W ciągu czterech lat rozegrał w Superlidze 113 meczów i zdobył 241 goli. W Lidze Mistrzów wystąpił przez cztery sezony w 51 spotkaniach, w których rzucił 89 bramek. Z Wisłą zdobył cztery srebrne medale mistrzostw Polski i trzy razy dotarł do finału Pucharu Polski.
W 2007 wraz z reprezentacją Chorwacji U-19 zdobył srebrny medal mistrzostw świata U-19 w Bahrajnie. W 2008 wystąpił w mistrzostwach Europy U-20 w Rumunii.
W 2015 został obywatelem Bośni i Hercegowiny. W reprezentacji tego kraju zadebiutował 11 czerwca 2015 w meczu z Białorusią (22:22), w którym zdobył jednego gola. Występował w spotkaniach eliminacyjnych do mistrzostw świata i mistrzostw Europy. W kwalifikacjach do mistrzostw świata we Francji rozegrał osiem spotkań i rzucił 22 bramki. W eliminacjach do mistrzostw Europy w Chorwacji wystąpił w sześciu meczach, w których zdobył 13 goli. W kwalifikacjach do mistrzostw świata w Danii i Niemczech rozegrał dwa spotkania i rzucił sześć bramek.

</doc>
<doc id="3681876" url="https://pl.wikipedia.org/wiki?curid=3681876" title="Las Estrellas">
Las Estrellas

 
Las Estrellas (formalnie znany jako Canal de las Estrellas) – meksykańska stacja telewizyjna, założona 21 marca 1951. Stacja znajduje się w Meksyku. Duża część programów Canal de las Estrellas jest emitowana w Stanach Zjednoczonych przez Univision, UniMás i Galavisión.

</doc>
<doc id="3681878" url="https://pl.wikipedia.org/wiki?curid=3681878" title="Delvin Ndinga">
Delvin Ndinga



</doc>
<doc id="3681882" url="https://pl.wikipedia.org/wiki?curid=3681882" title="Amblyoponini">
Amblyoponini



</doc>
<doc id="3681888" url="https://pl.wikipedia.org/wiki?curid=3681888" title="Võru (stacja kolejowa)">
Võru (stacja kolejowa)

Võru – stacja kolejowa znajdująca się w estońskim mieście Võru. Znajduje się na linii Valga – Pieczory, 59 km od Valgi. Wybudowana została w 1889 roku. Obecnie nieczynna, wraz z całą linią.
Na stacji znajduje się tablica pamiątkowa, upamiętniająca deportacje ludności estońskiej na Syberię w czerwcu 1941 oraz marcu 1949, która odbywała się pociągami odjeżdżającymi m.in. ze stacji Võru.

</doc>
<doc id="3681889" url="https://pl.wikipedia.org/wiki?curid=3681889" title="Mieczysław Litwiński">
Mieczysław Litwiński

Mieczysław Eligiusz Litwiński (ur. 30 lipca 1955 w Będzinie) – polski kompozytor, multiinstrumentalista, wokalista i pedagog muzyczny.
Życiorys.
Litwiński studiował kompozycję w Akademii Muzycznej w Warszawie u Tadeusza Paciorkiewicza i Zbigniewa Rudzińskiego. Podczas swojego pobytu w USA w latach 1986-1991 był pod wpływem twórczości Johna Cage'a, którego poznał osobiście. Później studiował u Karlheinza Stockhausena. Od 1991 roku mieszkał i pracował w Kownie, w 2000 roku powrócił do Warszawy.
Jest współautorem licznych kompozycji i współzałożycielem wielu grup instrumentalnych, w tym: "Cytula Tyfun da Bamba Orkiester" (z Andrzejem Bieżanem, Krzysztofem Knittlem i Tadeuszem Sudnikiem, 1981), "Niezależnego Studia Muzyki Elektroakustycznej" (z Krzysztofem Knittlem, Stanisławem Krupowiczem, Andrzejem Bieżanem i Tadeuszem Sudnikiem, 1982-84), "Light from Poland" (1985-86), "Litwinski ensemble &amp; Choir" (1987-91), duetu "Sol et Luna" (z Sabą Zuzanną Krasoczko, od 2000 roku) i grupy muzyki improwizowanej "Kawalerowie Błotni" (od 2004), gdzie zajmuje się Muzyką Intuicyjną. Jako interpretator muzyki współczesnej i własnych kompozycji odwiedził jako solista i wraz z zespołami wiele krajów Europy, a także USA, Kanadę, Rosję, Estoniię, Łotwę, Litwę i Iran.
Wykładał na Uniwersytecie w Kownie, Uniwersytecie Warszawskim, Uniwersytecie Nowojorskim, w konserwatoriach w Rydze, Tallinie i Kłajpedzie.
Twórczość.
Oprócz pieśni i muzyki kameralnej na twórczość Litwińskiego składa się muzyka baletowa (w tym dla choreografów takich jak: Ohad Naharin, Royston Maldoom, Muna Tseng, Amy Sue Rosen, Pat Cremins, Tamar Rogoff i Marika Blossfeldt), twórczość dramatyczna i filmowa (w tym muzyka do filmów "Raising Arizona" i "Barton Fink" autorstwa braci Coen). W swoich kompozycjach łączy muzykę różnych stylów, epok i pochodzenia geograficznego.

</doc>
<doc id="3681890" url="https://pl.wikipedia.org/wiki?curid=3681890" title="Babymetal (album)">
Babymetal (album)

 
Babymetal – debiutancki album studyjny japońskiego tercetu Babymetal. Wydawnictwo ukazało się 26 lutego 2014 roku nakładem wytwórni muzycznej BMD Fox Records.
Album dotarł do 187. miejsca listy Billboard 200 w Stanach Zjednoczonych. Płyta trafiła także na listy przebojów m.in. w Niemczech, Austrii, Holandii oraz Japonii.
Lista utworów.
Opracowano na podstawie materiału źródłowego.

</doc>
<doc id="3681891" url="https://pl.wikipedia.org/wiki?curid=3681891" title="Metal Resistance">
Metal Resistance

Metal Resistance – drugi album studyjny japońskiego tercetu Babymetal. Wydawnictwo ukazało się 1 kwietnia 2016 roku nakładem wytwórni muzycznych Ear Music, Toy's Factory, Amuse i BMD Fox Records. Gościnnie w nagraniach wzięli udział członkowie zespołu DragonForce - gitarzyści Herman Li oraz Sam Totman.
Album dotarł do 39. miejsca listy Billboard 200 w Stanach Zjednoczonych sprzedając się w nakładzie 12 tys. egzemplarzy w przeciągu tygodnia od dnia premiery. Płyta trafiła także na listy przebojów m.in. w Niemczech, Austrii, Holandii oraz Japonii.
W 2016 roku w Japonii album ten został sprzedany w egzemplarzach.
Lista utworów.
Opracowano na podstawie materiału źródłowego.

</doc>
<doc id="3681893" url="https://pl.wikipedia.org/wiki?curid=3681893" title="Zakład Materiałów Magnetycznych „Polfer”">
Zakład Materiałów Magnetycznych „Polfer”

Zakład Materiałów Magnetycznych (ZMM) „Polfer” – polskie państwowe przedsiębiorstwo produkcyjne z własnym zapleczem badawczo-rozwojowym, istniejące w latach 1956–1999.
ZMM „Polfer” powstał w odpowiedzi na potrzeby polskiego przemysłu elektronicznego i był pierwszym oraz wiodącym producentem ferrytów – tlenkowych materiałów magnetycznych (wytwarzanych na drodze procesów ceramicznych), stosowanych głównie do budowy podzespołów elektronicznych oraz jedną z ważniejszych w kraju jednostek zajmujących się rozwojem ich technologii.
Znaczące etapy.
Okres pionierski.
Pierwsze w Polsce prace rozwojowe nad tlenkowymi materiałami magnetycznymi podjęto w roku 1952 w Zakładach Radiowych im. Marcina Kasprzaka w Warszawie. W skład zespołu pionierskiego kierowanego przez Aleksandra Bragińskiego wchodzili Romualda Krzyszowska, Kazimierz Fronczek, Jacek Kulikowski i Tomasz Postupolski. W roku 1953 uzyskano pierwszy polski patent oraz opublikowano pierwszy artykuł. Trzyletnie prace badawczo-rozwojowe zespołu stworzyły podstawy do uruchomienia produkcji w skali przemysłowej, co nastąpiło na podstawie decyzji rządowej w 1956 roku.
Faza rozwoju technologii i wzrostu produkcji.
Produkcja ferrytów wymagała opracowania chemicznych technologii syntezy materiałów, ceramicznych technologii prasowania i spiekania oraz pomiarów własności fizykochemicznych, zwłaszcza magnetycznych. We wszystkich tych obszarach ZMM „Polfer” prowadził własne prace badawczo-rozwojowe, bez posiłkowania się jakimikolwiek licencjami zagranicznymi, popularnymi w latach siedemdziesiątych.
Opracowane, zoptymalizowane i wdrożone technologie prasowania z proszków tlenków metali, spiekania i obróbki mechanicznej pozwoliły na stworzenie materiałów ferrytowych magnetycznie miękkich, oznaczanych ogólną zastrzeżoną nazwą FERROXYD – seria ferrytów manganowo-cynkowych (Mn-Zn) i ferrytów niklowo-cynkowych (Ni-Zn), różniących się pod względem przenikalności magnetycznej i rezystywności. Odpowiednio do przeznaczenia były one formowane w różne kształty. W ostatniej fazie istnienia przedsiębiorstwa, produkowano rdzenie z ferrytów magnetycznie miękkich, w tym typoszeregi rdzeni pierścieniowych, kubkowych, typu E i walcowych we wszystkich kombinacjach materiałowych. Ponadto produkowano szeroki asortyment rdzeni antenowych, strojących i ekranujących.
Skala produkcji dla ferrytów Mn-Zn była rzędu 4000 ton rocznie, z czego około połowę stanowiły rdzenie zespołu odchylania (RZO). Rdzeni z ferrytów Ni-Zn wytwarzano około 1000 ton rocznie.
Uruchomiono linie produkcyjne do masowego wytwarzania anizotropowych magnesów głośnikowych przy użyciu proszku ferrytu baru oraz magnesów segmentowych z ferrytu strontu do silników elektrycznych dla potrzeb motoryzacji. Produkowano ich łącznie około 2000 ton rocznie.
Opracowano także technologię magnesów spiekanych (w atmosferach ochronnych) z metali ziem rzadkich (Sm – samar, Pr – prazeodym i Nd – neodym) o gęstości energii kilkukrotnie większej od gęstości energii najlepszych magnesów strontowych lub barowych. Uruchomiono ich produkcję na małą skalę.
Produkowano na podstawie własnej technologii tzw. magnesy wiązane, otrzymywane na drodze mieszania w podwyższonych temperaturach proszku ferrytu barowego lub strontowego z tworzywami sztucznymi, w obecności pola magnetycznego (wersja anizotropowe) lub bez pola (wersja izotropowa). W ten sposób wytwarzano magnesy stosowane do korekcji obrazu w kineskopach telewizyjnych i taśmy magnetyczne do różnych zastosowań.
Opracowano ferryty o prostokątnej pętli histerezy (PPH) na rdzenie pamięciowe, z których następnie były szyte płaty pamięci do zastosowania w maszynach cyfrowych. W połowie lat siedemdziesiątych ZMM „Polfer”, jako wiodący w RWPG, produkował ich około jednego miliarda rocznie. Wytwarzano też tzw. ferryty gęste, o gęstości prawie równej gęstości teoretycznej, do zastosowania w taśmowych oraz bębnowych pamięciach masowych używanych w ówczesnych komputerach.
Odrębną grupę wyrobów stanowiły ferryty mikrofalowe o strukturze spinelu i granatu. Wykonane z nich kształtki były stosowane w podzespołach mikrofalowych, takich jak cyrkulatory i izolatory, zarówno falowodowe, jak i współosiowe. Technologia małoseryjnej produkcji tych wyrobów do zastosowań radiolokacyjnych została przejęta przez Przemysłowy Instytut Telekomunikacji (obecnie PIT-RADWAR S.A.) i jest nadal wykorzystywana.
Podzespoły indukcyjne, zwłaszcza dławiki, podzespoły do obwodów rezonansowych i filtrów pośredniej częstotliwości oraz filtry i cewki dla potrzeb teletransmisji były opracowane od podstaw. Wdrożono także pomocnicze technologie przetwórstwa tworzyw sztucznych oraz uzwajania i montażu elementów indukcyjnych. W najlepszym okresie produkcja tych podzespołów sięgała około 40 mln sztuk rocznie.
W szczytowym okresie rozwoju ZMM „Polfer” zatrudniał łącznie (zakład macierzysty wraz z zakładami w Woźnikach i Skierniewicach) 3500 pracowników. Osiągnięto wysoki poziom jakościowy wyrobów, dużą wydajność, a tym samym niskie koszty produkcji. Stworzyło to możliwości eksportowe o wartości około 3,5 miliona USD rocznie.
Wygaszanie działalności, prywatyzacja.
Osłabienie inwestycyjne związane z okresem po roku 1980, późniejsze zmiany w kierunku pełnej gospodarki rynkowej i rozpoczynająca się globalizacja spowodowały pogorszenie się konkurencyjności produkcji w całej branży krajowych producentów sprzętu elektronicznego, przez co ZMM „Polfer” szybko tracił głównych klientów. Zjawiska te oraz wyznawana w okresie transformacji ekonomiczna doktryna odchodzenia od własności państwowej przemysłu stworzyły przesłanki do prywatyzacji przedsiębiorstwa. Równolegle pojawiły się możliwości eksportowe, stało się to jednak zbyt późno i nie zostały one wykorzystane. Lokalizacja zakładu warszawskiego w obrębie gęsto zaludnionej dzielnicy mieszkaniowej nie dawała się pogodzić z dużą uciążliwością produkcji (zapylenie, hałas), co dało pretekst do likwidacji działalności produkcyjnej sprywatyzowanego zakładu w Warszawie.
Ludzie ZMM „Polfer”.
Prace technologiczne, konstrukcyjne i badawcze, dzięki którym ZMM „Polfer” mógł osiągnąć wysoki poziom produktu bez kupowania licencji, były prowadzone w następujących obszarach.
W zakresie zarządzania i organizacji produkcji znaczącą rolę odegrali: Paweł Hutny, Tadeusz Wikło, Edward Papuga, Janina Tobota, Zygmunt Siermiński oraz Janusz Ostrowicz.
Osiągnięcia specjalne.
Już pod koniec lat 50 XX w. utworzono w zakładzie wydzielone Biuro Badawcze. To pociągnięcie organizacyjne, wyjątkowe jeśli chodzi o zakład produkcyjny, okazało się bardzo efektywne w skutkach. W krótkim czasie ZMM „Polfer” stał się zakładem należącym do czołówki europejskiej pod względem rodzaju i jakości wytwarzanych ferrytów. Prężne zaplecze badawczo-rozwojowe i technologiczno-konstrukcyjne podczas całego istnienia zakładu macierzystego pełniło rolę wiodącą i było ściśle związane z produkcją. Powstawały tam opracowania nowych technologii i konstrukcji. Opracowywano także metody pomiarowe oraz prowadzono niektóre badania podstawowe. Efekty tych działań były szeroko doceniane.
Osiągnięcia eksportowe oraz aktywność naukowo-techniczna stworzyły możliwość udanego eksportu „know-how”:
Uzyskano szereg patentów dotyczących technologii wytwarzania ferrytów i konstrukcji podzespołów magnetycznych, m.in.

</doc>
<doc id="3681894" url="https://pl.wikipedia.org/wiki?curid=3681894" title="Friston (East Sussex)">
Friston (East Sussex)

Friston – wieś w Anglii, w East Sussex. Leży 6 km od miasta Eastbourne, 18,1 km od miasta Lewes i 85,9 km od Londynu. W 1961 roku civil parish liczyła 241 mieszkańców.

</doc>
<doc id="3681897" url="https://pl.wikipedia.org/wiki?curid=3681897" title="Willingdon">
Willingdon

Willingdon – osada w Anglii, w East Sussex. Leży 4 km od miasta Eastbourne, 19,1 km od miasta Lewes i 83 km od Londynu. W 1961 roku civil parish liczyła 3857 mieszkańców. Willingdon jest wspomniana w Domesday Book (1086) jako "Wilendone"/"Wille(n)done".

</doc>
<doc id="3681901" url="https://pl.wikipedia.org/wiki?curid=3681901" title="Chidham">
Chidham

Chidham – wieś w Anglii, w West Sussex. Leży 7,4 km od miasta Chichester i 94,2 km od Londynu. W 1961 roku civil parish liczyła 936 mieszkańców.

</doc>
<doc id="3681902" url="https://pl.wikipedia.org/wiki?curid=3681902" title="Bernard Kober">
Bernard Kober

Bernard Kober – polski rzeźbiarz, mistrz kamieniarstwa, specjalizujący się w rzeźbie sepulkralnej.
Życiorys.
Został koncesjonowanym mistrzem kamieniarskim, wykonywał pomniki, grobowce, portale z granitów i labradorów szwedzkich. W okresie II Rzeczypospolitej prowadził Wytwórnię Kamieniarsko-Rzeźbiarską przy ulicy Pilichowskiej 11 we Lwowie. Współpracował z lwowskim architektem, Józefem Awinem.
Wśród jego prac był m.in. nagrobek Maksymiliana Frydeckiego na Cmentarzu Centralnym w Sanoku.

</doc>
<doc id="3681903" url="https://pl.wikipedia.org/wiki?curid=3681903" title="Blatnice">
Blatnice



</doc>
<doc id="3681904" url="https://pl.wikipedia.org/wiki?curid=3681904" title="Muscicapini">
Muscicapini

Muscicapini – plemię ptaków z podrodziny muchołówek (Muscicapinae) w obrębie rodziny muchołówkowatych (Muscicapidae). 
Zasięg występowania.
Plemię obejmuje gatunki występujące w Afryce i Eurazji.
Systematyka.
Do plemienia należą następujące rodzaje:

</doc>
<doc id="3681905" url="https://pl.wikipedia.org/wiki?curid=3681905" title="Emotion &amp; Commotion">
Emotion &amp; Commotion

Emotion &amp; Commotion – album studyjny brytyjskiego gitarzysty Jeffa Becka. Wydawnictwo ukazało się 13 kwietnia 2010 roku nakładem wytwórni muzycznej Atco. Nagrania zostały zarejestrowane Sarm West Studios w Notting Hill, Angel Studios w Londynie oraz Stagg Street Studio w Los Angeles we współpracy z producentami muzyczni Stephenem Lipsonem i Trevorem Hornem. Miksowanie odbyło się w Sarm West Studios. Natomiast mastering w Metropolis Mastering w Londynie.
Lista utworów.
Opracowano na podstawie materiału źródłowego.

</doc>
<doc id="3681907" url="https://pl.wikipedia.org/wiki?curid=3681907" title="Mid Lavant">
Mid Lavant

Mid Lavant – wieś w Anglii, w West Sussex. Leży 3,9 km od miasta Chichester i 86,4 km od Londynu. W 2016 miejscowość liczyła 1449 mieszkańców. W 1851 roku civil parish liczyła 284 mieszkańców.

</doc>
<doc id="3681908" url="https://pl.wikipedia.org/wiki?curid=3681908" title="Pirowęglan dimetylu">
Pirowęglan dimetylu



</doc>
<doc id="3681910" url="https://pl.wikipedia.org/wiki?curid=3681910" title="Marcus Haislip">
Marcus Haislip

Marcus Deshon Haislip (ur. 22 grudnia 1980 w Lewisburgu) – amerykański koszykarz, występujący na pozycji silnego skrzydłowego.
2 maja 2015 ustanowił rekord sezonu ligi tureckiej, trafiając 14 rzutów wolnych w jednym meczu (przeciw Royal Hali Gaziantep.

</doc>
<doc id="3681911" url="https://pl.wikipedia.org/wiki?curid=3681911" title="Błatnica">
Błatnica



</doc>
<doc id="3681912" url="https://pl.wikipedia.org/wiki?curid=3681912" title="Jeff">
Jeff

Jeff – album studyjny brytyjskiego muzyka Jeffa Becka. Wydawnictwo ukazało się 5 sierpnia 2003 roku nakładem wytwórni muzycznej Epic Records. Nagrania zostały zarejestrowane w Cell Labs w Nowym Jorku, FRS, Metropolis Studios w Londynie, Apollo Control oraz BFD Studios. Produkcji podjęli się sam Jeff Beck, a także Andy Wright, Apollo 440, Me One oraz Dean Garcia.
Lista utworów.
Opracowano na podstawie materiału źródłowego.

</doc>
<doc id="3681914" url="https://pl.wikipedia.org/wiki?curid=3681914" title="Fewcott">
Fewcott

Fewcott – osada w Anglii, w Oxfordshire. Leży 22 km od miasta Oksford i 91,6 km od Londynu. W latach 1870–1872 miejscowość liczyła 160 mieszkańców.

</doc>
<doc id="3681916" url="https://pl.wikipedia.org/wiki?curid=3681916" title="Lee Sang-Ho">
Lee Sang-Ho



</doc>
<doc id="3681917" url="https://pl.wikipedia.org/wiki?curid=3681917" title="You Had It Coming">
You Had It Coming

You Had It Coming – album studyjny brytyjskiego gitarzysty Jeffa Becka. Wydawnictwo ukazało się 6 lutego 2001 roku nakładem wytwórni muzycznej Epic Records. Becka w nagraniach wsparli m.in. perkusista Steve Alexander oraz basista Randy Hope-Taylor. Produkcji nagrań podjął się Andy Wright.
Lista utworów.
Opracowano na podstawie materiału źródłowego.

</doc>
<doc id="3681918" url="https://pl.wikipedia.org/wiki?curid=3681918" title="Jan Stochel">
Jan Stochel

Jan Józef Stochel (ur. 22 grudnia 1951) – polski matematyk zajmujący się teorią operatorów na przestrzeniach Hilberta oraz analizą harmoniczną na *-półgrupach; profesor zwyczajny pracujący na Uniwersytecie Jagiellońskim w Krakowie.
Życiorys.
Studiował matematykę teoretyczną na Wydziale Matematyki i Informatyki Uniwersytetu Jagiellońskiego, którą ukończył w 1976. W 1979 doktoryzował się w Instytucie Matematycznym Polskiej Akademii Nauk na podstawie rozprawy pt. "Dylatacje nieskończonych rodzin miar półspektralnych", napisanej pod kierunkiem Włodziemirza Mlaka. W 1992 habilitował się na Uniwersytecie Jagiellońskim, a w 2001 roku uzyskał tytuł profesora. 
Swoje prace publikował w takich czasopismach jak m.in. „Studia Mathematica”, „Journal of Mathematical Analysis and Applications”, „Proceedings of the American Mathematical Society”, „Journal of Functional Analysis", „Memoirs of the American Mathematical Society" oraz „Advances in Mathematics".

</doc>
<doc id="3681920" url="https://pl.wikipedia.org/wiki?curid=3681920" title="Water Eaton (Oxfordshire)">
Water Eaton (Oxfordshire)

Water Eaton – przysiółek w Anglii, w Oxfordshire, w dystrykcie Cherwell, w civil parish Gosford and Water Eaton. Leży 5,9 km od miasta Oksfordu i 86,8 km na północny zachód Londynu. W 1931 roku civil parish liczyła 127 mieszkańców. Water Eaton jest wspomniana w Domesday Book (1086) jako "Etone".

</doc>
<doc id="3681922" url="https://pl.wikipedia.org/wiki?curid=3681922" title="Who Else!">
Who Else!

Who Else! – album studyjny brytyjskiego gitarzysty Jeffa Becka. Wydawnictwo ukazało się 16 marca 1999 roku nakładem wytwórni muzycznej Epic Records. Becka w nagraniach wsparli basista Randy Hope-Taylor, perkusista Steve Alexander, gitarzystka Jennifer Batten oraz klawiszowiec Tony Hymas.
Lista utworów.
Opracowano na podstawie materiału źródłowego.

</doc>
<doc id="3681923" url="https://pl.wikipedia.org/wiki?curid=3681923" title="Water Eaton">
Water Eaton



</doc>
<doc id="3681928" url="https://pl.wikipedia.org/wiki?curid=3681928" title="Jeff Beck's Guitar Shop">
Jeff Beck's Guitar Shop

Jeff Beck's Guitar Shop – album studyjny brytyjskiego gitarzysty Jeffa Becka. Wydawnictwo ukazało się w październiku 1989 roku nakładem wytwórni muzycznej Epic Records. Płyta została nagrana w The Sol Studio w Cookham. Becka w nagraniach wsparli klawiszowiec Tony Hymas oraz perkusista Terry Bozzio.
Lista utworów.
Opracowano na podstawie materiału źródłowego.

</doc>
<doc id="3681930" url="https://pl.wikipedia.org/wiki?curid=3681930" title="Denton (Oxfordshire)">
Denton (Oxfordshire)

Denton – przysiółek w Anglii, w Oxfordshire, w dystrykcie South Oxfordshire, w civil parish Cuddesdon and Denton. Leży 9,2 km od miasta Oksfordu i 76 km od Londynu. W 1961 roku civil parish liczyła 112 mieszkańców.

</doc>
<doc id="3681931" url="https://pl.wikipedia.org/wiki?curid=3681931" title="Sher Ali">
Sher Ali



</doc>
<doc id="3681932" url="https://pl.wikipedia.org/wiki?curid=3681932" title="Crazy Legs">
Crazy Legs

Crazy Legs – album studyjny gitarzysty Jeffa Becka oraz zespołu Big Town Playboys. Wydawnictwo ukazało się 29 czerwca 1993 roku nakładem wytwórni muzycznej Epic Records.
Lista utworów.
Opracowano na podstawie materiału źródłowego.

</doc>
<doc id="3681936" url="https://pl.wikipedia.org/wiki?curid=3681936" title="Wiersze o bitwie pod Grunwaldem">
Wiersze o bitwie pod Grunwaldem

Wiersze o bitwie pod Grunwaldem – polskie średniowieczne pieśni poświęcone zwycięstwu w bitwie pod Grunwaldem.
Zwycięstwo pod Grunwaldem zajęło ważne miejsce w świadomości Polaków nie tylko w latach bezpośrednio po bitwie, ale też w kolejnych wiekach. Już w 1411 król Władysław Jagiełło nakazał obchodzić dzień 15 lipca (rocznica bitwy) jako święto. Zwycięstwo opiewane było w licznych utworach zarówno w języku łacińskim, jak i polskim, z których większość nie dochowała się jednak do czasów współczesnych.
Język polski.
Rocznikarze z XV w. przekazali informację, że w kraju śpiewano wiele utworów o zwycięstwie pod Grunwaldem. Zachowały się jednak tylko incipity pieśni, zanotowane przez kronikarzy renesansowych:
Język łaciński.
Dziewiętnastowieczny historyk Henryk Zeissberg twierdził, że w rękopisach napotkał kilkadziesiąt utworów związanych z bitwą pod Grunwaldem. Współczesne badania pozwoliły jednak zidentyfikować tylko kilka takich utworów.
Pod względem językowym i artystycznym utwory te nie wyróżniały się. Pisane były zwykle leoninami, jednak z licznymi odstępstwami od normy. Zawierały wiele słów charakterystycznych dla łaciny średniowiecznej, nieznanych w starożytności.
Wybrane utwory:

</doc>
<doc id="3681940" url="https://pl.wikipedia.org/wiki?curid=3681940" title="Flash (album)">
Flash (album)

Flash – album studyjny brytyjskiego gitarzysty Jeffa Becka. Wydawnictwo ukazało się w lipcu 1985 roku nakładem wytwórni muzycznej Epic Records. W nagraniach Becka wsparli m.in.: basista Doug Wimbish, perkusiści Barry DeSouza, Carmine Appicei Curly Smith oraz klawiszowcy Duane Hitchings, Tony Hymas i Robert Sabino.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="3681941" url="https://pl.wikipedia.org/wiki?curid=3681941" title="Kościół Niepokalanego Poczęcia Najświętszej Maryi Panny w Boguszowie-Gorcach">
Kościół Niepokalanego Poczęcia Najświętszej Maryi Panny w Boguszowie-Gorcach

Kościół Niepokalanego Poczęcia Najświętszej Maryi Panny – rzymskokatolicki kościół parafialny należący do dekanatu Wałbrzych-Południe diecezji świdnickiej. Znajduje się w dzielnicy Kuźnice Świdnickie.
Jest to budowla wzniesiona w latach 1914-1917 w stylu neogotyckim. Kościół jest murowany, trzynawowy i posiada pseudoprezbiterium. Wieża świątyni - w dolnej części kwadratowa, a w górnej ośmioboczna, jest zwieńczona ostrosłupowym hełmem. elewacje są ozdobione lizenami i dekoracyjnym ceglanym fryzem. Okna i portal wyjściowy kościoła są ozdobione ostrołukami. Wewnątrz budowli znajdują się: kamienna chrzcielnica wykonana w XVII wieku oraz drewniana figura pochodząca z XVII - XVIII wieku. Pozostałe elementy wyposażenia zostały wykonane w 1917 roku i reprezentują styl neogotycki.

</doc>
<doc id="3681942" url="https://pl.wikipedia.org/wiki?curid=3681942" title="Eaton (Oxfordshire)">
Eaton (Oxfordshire)

Eaton – przysiółek w Anglii, w Oxfordshire. Leży 7,2 km od miasta Oksfordu i 90,6 km od Londynu. W latach 1870–1872 miejscowość liczyła 106 mieszkańców. Eaton jest wspomniana w Domesday Book (1086) jako "Ed"/"Eltune".

</doc>
<doc id="3681944" url="https://pl.wikipedia.org/wiki?curid=3681944" title="Aleja Klasyków">
Aleja Klasyków

Aleja Klasyków (mołd. Aleea Clasicilor) – aleja w kiszyniowskim parku Stefana Wielkiego, w której znajduje się 27 rzeźb przedstawiających wybitnych twórców kultury i literatury oraz historyków związanych z Mołdawią lub z kulturą rumuńskojęzyczną w ogólności.
Historia i opis.
Aleja Klasyków znajduje się w centralnej części kiszyniowskiego parku Stefana Wielkiego, w centrum Kiszyniowa. Z inicjatywą urządzenia plenerowej wystawy poświęconej wybitnym twórcom związanym z Mołdawią wystąpił w okresie międzywojennym rzeźbiarz Alexandru Plămădeală. Do organizacji Alei przystąpiono jednak dopiero w 1957, dzięki staraniom Związku Pisarzy. Wzorem dla Alei była Rotunda Pisarzy w bukareszteńskich Ogrodach Cişmigiu. W latach 1957–1958 w parku ustawiono pierwsze dwanaście rzeźb. Były to brązowe popiersia na postumentach z czerwonego granitu, przedstawiające dwanaście postaci urodzonych w historycznej Mołdawii. W kolejnych latach w Alei ustawiane były kolejne wizerunki twórców kultury rumuńskiej. Aleje otwiera natomiast popiersie Aleksandra Puszkina, który w Kiszyniowie przebywał na carskim zesłaniu, wykonane w 1885 przez rosyjskiego rzeźbiarza Opiekuszkina.

</doc>
<doc id="3681952" url="https://pl.wikipedia.org/wiki?curid=3681952" title="There &amp; Back">
There &amp; Back

There &amp; Back – album studyjny brytyjskiego gitarzysty Jeffa Becka. Wydawnictwo ukazało się w czerwcu 1980 roku nakładem wytwórni muzycznej Epic Records. Płyta została zarejestrowana w londyńskich Ramport Studios. Becka w nagraniach wsparli Jan Hammer (perkusja, instrumenty klawiszowe), Simon Phillips (perkusja) oraz Tony Hymas (instrumenty klawiszowe)
Lista utworów.
Opracowano na podstawie materiału źródłowego.

</doc>
<doc id="3681953" url="https://pl.wikipedia.org/wiki?curid=3681953" title="Nabożeństwo trzech godzin Agonii Chrystusa, naszego Zbawiciela w muzyce">
Nabożeństwo trzech godzin Agonii Chrystusa, naszego Zbawiciela w muzyce

Nabożeństwo trzech godzin Agonii Chrystusa, naszego Zbawiciela jest wielkopiątkowym nabożeństwem paraliturgicznym. Jego autor, peruwiański jezuita i teolog, o. Alonso Messia, prowadził je w Limie (Peru) już w czwartej ćwierci XVII w. Zostało opublikowane w broszurze "Nabożeństwo o trzech godzinach konania Chrystusa, Pana naszego, i jego metoda" ("Devoción de las Tres HORAS de la Agonia de Cristo Nuestro Senor"...); Lima, 1737.
W trakcie nabożeństwa przewidziane jest wykonanie pieśni lub utworów instrumentalnych. Stało się ono wdzięcznym tematem dla twórczości muzycznej od czasu jego powstania do dziś, choć podejmowanym głównie przez twórców mało dziś znanych. Powstały liczne kompozycje, które bądź były przewidziane wprost na to nabożeństwo, bądź też wykorzystują jego ideę.
Spis kompozycji.
Spis został opracowany na podstawie źródeł dostępnych w internecie. Utwory zostały uporządkowane chronologicznie. W przypadku, gdy data powstania utworu jest nieznana, decyduje data urodzenia autora. Spis ten nie pretenduje do miana kompletnego.

</doc>
<doc id="3681954" url="https://pl.wikipedia.org/wiki?curid=3681954" title="Cmentarz prawosławny w Mirczu">
Cmentarz prawosławny w Mirczu

Cmentarz prawosławny w Mirczu – nekropolia prawosławna w Mirczu, utworzona po 1875 na potrzeby miejscowej parafii, użytkowana do 1915.
Historia i opis.
Cmentarz został urządzony po 1875, tj. likwidacji unickiej diecezji chełmskiej i odgórnym przemianowaniu cerkwi unickiej w Mirczu na prawosławną. Do 1902 parafia w Mirczu nadal korzystała z cmentarza pounickiego (obecnie cmentarz rzymskokatolicki). Niezależnie od tego na potrzeby prawosławnych wytyczony jeszcze jeden, mniejszy cmentarz przy drodze z Dołhobyczowa do Hrubieszowa. Był on użytkowany do ustania działalności parafii prawosławnej w 1915. W 1919 cerkiew w Mirczu została zrewindykowana na rzecz Kościoła rzymskokatolickiego i ponownie poświęcona jako kościół parafialny.
Na początku lat 90. XX wieku na cmentarzu znajdowało się ok. sześciu zniszczonych nagrobków lub ich fragmentów, najstarszy datowany na r. 1898, zaś najmłodszy z r. 1906. Wszystkie nagrobki miały postać żeliwnych lub kamiennych krzyży.

</doc>
<doc id="3681955" url="https://pl.wikipedia.org/wiki?curid=3681955" title="Blow by Blow">
Blow by Blow

Blow by Blow – album studyjny brytyjskiego gitarzysty Jeffa Becka. Wydawnictwo ukazało się w marcu 1975 roku nakładem wytwórni muzycznej Epic Records. Becka w nagraniach wsparli klawiszowiec Max Middleton, basista Phil Chen oraz perkusista Richard Bailey. 1 listopada 1976 roku płyta uzyskała status złotej w Kanadzie. Natomiast 21 listopada 1986 roku płyta uzyskała status platynowej w Stanach Zjednoczonych. 
Lista utworów.
Opracowano na podstawie materiału źródłowego.

</doc>
<doc id="3681960" url="https://pl.wikipedia.org/wiki?curid=3681960" title="Nabożeństwo trzech godzin Agonii Chrystusa, naszego Zbawiciela">
Nabożeństwo trzech godzin Agonii Chrystusa, naszego Zbawiciela

Nabożeństwo trzech godzin Agonii Chrystusa (hiszp. "Devoción a las tres horas de la agonía de Cristo nuestro Redentor", wł. "Tre Ore Di Agonia Di Nostro Signore Gesù Cristo", ang. "Three Hours’ Agony Devotion"), „Wielkie trzy godziny” lub „Nabożeństwo trzech godzin” – nabożeństwo paraliturgiczne, odprawiane w Wielki Piątek w niektórych kościołach rzymskokatolickich, ale też anglikańskich i luterańskich, na pamiątkę męki i śmierci Jezusa Chrystusa.
Nabożeństwo rozpoczyna się wezwaniem do Ducha Świętego. Na nabożeństwo składa się odczytanie siedmiu Słów Jezusa na krzyżu, po czym do każdego z nich dołączone są odpowiednie rozważania (też w formie kazań), pieśni (które mogą być zastąpiąne przez utwory instrumentalne) i modlitwy. Nabożeństwo często odprawiane jest pomiędzy 12:00 a 15:00, tradycyjnie uznawaną za godzinę śmierci Jezusa (może być też poprzedzone Drogą krzyżową, a po nim może następować Liturgia Męki Pańskiej). Bywa też odprawiane między godziną 18:00 a 21:00.
Historia nabożeństwa.
Nabożeństwo "Trzech godzin Agonii" wywodzi się z Peru, gdzie zainicjowali je jezuici.
W Wielkim Tygodniu roku 1660 peruwiański jezuita, o. Francisco Del Castillo, zapoczątkował w kościele pod wezwaniem Matki Bożej Bezdomnych ("Nuestra Senora de los Desamparados"), leżącym na lewym brzegu rzeki Rímac w Brena, dzielnicy miasta Lima (dziś Brena ma rangę dystryktu w prowincji Lima), w którym znajdował się krucyfiks z figurą konającego Jezusa ("Crucifijo de la Agonía"), nabożeństwa do Jezusa w agonii z modlitwami i kazaniami, trwające przez 3 godziny. O. Francisco Del Castillo uważany jest za prekursora Kazań o Siedmiu słowach Jezusa na krzyżu, które później jezuici przenieśli też do Europy (ich tradycja jest do dziś szczególnie żywa w Valladolid, gdzie stały się częścią tamtejszych niezwykle uroczystych obchodów Wielkiego Tygodnia).
Po śmierci o. Del Castillo w 1673 roku, peruwiański jezuita i teolog, o. Alonso Messia, znany też jako Alphonsus Messia lub Mesia (ur. 1655, Pacaraos, Peru, zm. 1732, Lima), „usystematyzował i rozpowszechnił Kazania o Siedmiu Słowach w broszurze "Nabożeństwo o trzech godzinach konania Chrystusa, Pana naszego, i jego metoda" ("Devoción de las Tres HORAS de la Agonia de Cristo Nuestro Senor"...; Lima, 1737), które było praktykowane w "Collegium Maximum" św. Pawła Towarzystwa Jezusowego w Limie i w całej Prowincja Peru”. Książeczka ta jest najważniejszym dziełem o. Alonso Messia. W ten sposób nabożeństwo do umierającego Jezusa uzyskało znaną do dzisiaj formę trzygodzinnego nabożeństwa na Wielki Piątek, poświęconego rozważaniu trzech godzin agonii Jezusa Chrystusa.
Nabożeństwo szybko zyskało ogromną popularność. Rozpowszechniło się w całej Hiszpanii, a następnie w Europie. W Rzymie zostało wprowadzone około roku 1788 i nazwano je "Tre ore di agonia" lub krótko "Tre ora". Papież Pius VI w r. 1789 zezwolił na jego odprawianie i udzielił odpustu zupełnego wszystkim, którzy odprawią je w Wielki Piątek, co sprawiło, że stało się jeszcze bardziej popularne.
Nabożeństwo zostało przetłumaczone na język włoski, francuski, angielski, niemiecki, polski i baskijski. Było niezwykle rozpowszechnione zwłaszcza w XIX w. W XIX i pierwszej połowie XX wieku było też bardzo popularne w różnych wyznaniach protestanckich w krajach anglojęzycznych.
W tym czasie powstawały też pobożne stowarzyszenia ("pia societa"), których celem było organizowanie tych nabożeństw, jak np. stowarzyszenie ustanowione kanonicznie w r. 1868 we Florencji.
Po reformach liturgicznych Piusa XII oraz Soboru Watykańskiego II w Kościele katolickim jego popularność znacznie spadła, choć nadal jest praktykowane.
W postaci szczątkowej przetrwało też w tradycji anglikańskiej i luterańskiej.
Struktura nabożeństwa.
Książeczka "Devoción a las tres horas de la agonía de Cristo nuestro Redentor..." prezentuje następujący porządek nabożeństwa:
Rozważania o siedmiu Słowach.
Ten schemat powtarza się sześć razy po odczytaniu kolejnych Słów. Przy siódmym Słowie następuje zmiana:
Dodatki.
Zgodnie z założeniem, całe nabożeństwo powinno trwać trzy godziny. Gdyby jednak skończyło się wcześniej, niż o godzinie trzeciej, przewidziane są dodatkowe modlitwy (w przeciwnym razie można je pominąć). Jest to adoracja pięciu ran Pana Jezusa, która ma następujący porządek:
Na końcu książeczki zamieszczone są strofy Lamentacji, przewidziane do śpiewania w czasie nabożeństwa (niestety bez nut), a także końcowa modlitwa do Maryi.
Opracowania muzyczne nabożeństwa.
Ponieważ "Nabożeństwo trzech godzin" jest nabożeństwem paraliturgicznym, w jego ramach już sam autor dopuścił użycie instrumentów muzycznych, których zastosowanie w liturgicznym nabożeństwie Wielkiego Piątku jest wykluczone. Stąd też powstawały kompozycje, które bądź były przewidziane wprost na to nabożeństwo, bądź też wykorzystują jego ideę. Wśród nich można wymienić np. utwory następujących twórców:
Istnieją też wzmianki o kompozycjach, które zaginęły, np.:
Pokrewne tematycznie tym kompozycjom są utwory oparte na Słowach Jezusa na krzyżu, choć podejście do ich opracowania muzycznego jest inne: nie stanowią one części nabożeństwa trzech godzin, lecz stanowią samodzielne kompozycje, które mogą też mieć różne zastosowania liturgiczne.

</doc>
<doc id="3681961" url="https://pl.wikipedia.org/wiki?curid=3681961" title="Bogdan Szydło">
Bogdan Szydło

Bogdan Szydło – polski matematyk, doktor habilitowany nauk matematycznych. Specjalizuje się w teorii liczb. Adiunkt na Wydziale Matematyki i Informatyki Uniwersytetu im. Adama Mickiewicza w Poznaniu, gdzie pracuje w Zakładzie Arytmetycznej Geometrii Algebraicznej. Habilitował się w 2009 na podstawie oceny dorobku naukowego i pracy pt. "Metody spektralne w addytywnym problemie dzielników i teorii L-funkcji Heckego". Artykuły publikował w takich czasopismach jak m.in. "Acta Arithmetica" oraz "Mathematische Annalen".
Należy do Polskiego Towarzystwa Matematycznego.

</doc>
<doc id="3681968" url="https://pl.wikipedia.org/wiki?curid=3681968" title="Bożena Kiziewicz">
Bożena Kiziewicz

Bożena Kiziewicz – (ur. 2 kwietnia 1956 w Torulach, zm. 6 kwietnia 2016) – polska biolog, specjalistka w zakresie hydrobiologii, mykologii, mikrobiologii oraz toksykologii; doktor habilitowana nauk biologicznych.
Życiorys.
W 1981 roku ukończyła biologiczną ochronę wód na Akademii Rolniczo-Technicznej w Olsztynie uzyskując tytuł magistra inżyniera. Następnie została zatrudniona na Akademii Medycznej w Białymstoku, gdzie zdobywała kolejne awanse akademickie. Stopień doktorski w zakresie biologii medycznej uzyskała w 1991 na podstawie pracy pt. "Kumulowanie się chlorowanych węglowodorów w tkankach ryb", przygotowanej pod kierunkiem prof. Bazylego Czeczugi. Habilitowała się w 2008 na Wydziale Biologii Uniwersytetu Warmińsko-Mazurskiego na podstawie oceny dorobku naukowego i rozprawy pt. "Wykorzystanie grzybów do oceny stanu czystości wód powierzchniowych i podziemnych dorzecza Supraśli".
Artykuły publikowała w takich czasopismach jak m.in. „Acta Mycologica”, „Polish Journal of Environmental Studies” oraz „Mycologia Balcanica”. Należała do Polskiego Towarzystwa Botanicznego oraz Polskiego Towarzystwa Parazytologicznego. Zmarła 6 kwietnia 2016 roku.

</doc>
<doc id="3681970" url="https://pl.wikipedia.org/wiki?curid=3681970" title="Tetiana Jurjewa">
Tetiana Jurjewa

Tetiana Anatolijiwna Jurjewa, Тетяна Анатоліївна Юрьєва (ur. 21 stycznia 1995) – ukraińska lekkoatletka, dyskobolka.
Brązowa medalistka mistrzostw Europy juniorów (2013).
Dwukrotna uczestniczka mistrzostw świata juniorów: 9. lokata w 2012 oraz 6. lokata w 2014.
Medalistka mistrzostw Ukrainy w różnych kategoriach wiekowych (także w pchnięciu kulą).

</doc>
<doc id="3681971" url="https://pl.wikipedia.org/wiki?curid=3681971" title="Tetyana Yuryeva">
Tetyana Yuryeva



</doc>
<doc id="3681973" url="https://pl.wikipedia.org/wiki?curid=3681973" title="Strømmen IF">
Strømmen IF

Strømmen Idrettsforening – norweski klub sportowy w mieście Strømmen. Klub posiada sekcję piłki nożnej, lekkoatletyki, a wcześniej prowadził również drużynę łyżwiarską.
Historia.
Klub został założony w dniu 25 września 1911 jako "Strommen FK". Nazwa została zmieniona na "FK Norrona" w 1914. W 1923 klub połączył się z "Strommen IL" i przyjął imię "IL Norrona". W 1935 roku włączono go do klubu "Strømmen BK", a swoją nazwę porzywrócił do początkowego "Strommen FK". W dniu 27 czerwca 1945 roku klub połączył się z klubem "Strommen AIL" i otrzymał swoją obecną nazwę.
Piłka nożna.
Klub w 1957 roku awansował do półfinału Pucharu Norwegii i grał w norweskiej Premier League od 1949 do 1955 oraz od 1956 do 1961 roku, jak również w 1986 i 1988 roku. Klub jest krajowym rekordzistą pod względem najniższej frekwencji w najwyższej lidze, 202.
W 2006 roku klub wygrał swoją grupę w krajowej trzeciej lidze. W kwalifikacji spotkali się z klubem Ullern IF zwyciężając pierwsze spotkanie 6-2 oraz przegrywając rewanż 4-2. Awansował dzięki lepszemu rezultatowi w dwumeczu i otrzymał promocję do drugiej ligi. Klub został zdegradowany w 2007 roku, ale zachował swoje miejsce, ponieważ spadły rezerwy Odds BK, z przyczyny spadku pierwszej drużyny do 2 ligi. Thomas Berntsen został zatrudniony przez Strømmen IF w dniu 3 sierpnia 2008 roku, który pomógł szaro-czerwonym uniknąć degradacji do trzeciej ligi. Przed sezonem 2009, Petter Myhre został drugim trenerem klubu obok Berntsena. Z Berntsentem i Myhrezem Strømmen wygrali swoją grupę w drugiej lidze Norweskiej w 2009 roku i awansowali do Adeccoligaen. W 2010 klub zakończył promocję play-off z trzema punktami. W decydującym meczu 2011 roku drużyna wygrała 6-1 z Nybergsund IL unikając degradacji. Po sezonie 2011, Berntsen został zastąpiony przez Erlanda Johnsena.
Skład.
Skład na 25 kwietnia 2016 roku.
Lekkoatletyka.
Sidsel Kjellås był wychowankiem lekkoatletycznego klubu w Strømmen. Był on krajowym wicemistrzem biegu przez płotki na osiemdziesiąt metrów w 1964 roku, pięcioboju w 1965 roku, tetrathlonu w 1966 roku oraz brązowym medalistą za skok w dal z miejsca w 1965 roku. Birgit Tofthagen zdobył narodowy srebrny medal w skoku wzwyż w 1964, a Unni Lundby zdobył brązowy medal w biegu na 200 metrów w 1969. Żeńska sztafeta w biegu 4 x 100 metrów zdobyła srebrny i brązowy medal kolejno w 1965 oraz 19700.
W 1992 roku klub gościł mistrzostwa biegowe.

</doc>
<doc id="3681975" url="https://pl.wikipedia.org/wiki?curid=3681975" title="Yoichi Uetake">
Yoichi Uetake

Yoichi Uetake – japoński matematyk, doktor habilitowany nauk matematycznych. 
Życiorys.
Specjalizuje się w teorii liczb, geometrii arytmetycznej, teorii rozpraszania oraz teorii operatorów. Adiunkt na Wydziale Matematyki i Informatyki Uniwersytetu im. Adama Mickiewicza w Poznaniu, gdzie pracuje w Zakładzie Arytmetycznej Geometrii Algebraicznej. Habilitował się w 2011 na podstawie oceny dorobku naukowego i pracy pt. "Spektralna teoria rozpraszania dla funkcji automorficznych". Artykuły publikował w takich czasopismach jak m.in. "Integral Equations and Operator Theory", "International Journal of Control" oraz "IEEE Transactions on Automatic Control".

</doc>
<doc id="3681977" url="https://pl.wikipedia.org/wiki?curid=3681977" title="Muzeum Kapliczek w Surażu">
Muzeum Kapliczek w Surażu

Suraskie Muzeum Kapliczek w Surażu – prywatne muzeum z siedzibą w Surażu (powiat białostocki), będące prywatnym przedsięwzięciem Ryszarda Niedzielskiego.
Muzeum zostało otwarte w 2008 roku. W jego zbiorach znajduje się ok. 100 kapliczek, będących dziełami miejscowych twórców ludowych, przedstawiających Jezusa Chrystusa, Matkę Boską oraz świętych kościoła katolickiego (m.in. św. Florian, św. Jan Nepomucen, św. Roch, św. Ambroży, św. Wawrzyniec). Większość zbiorów mieści się w zaadaptowanej werandzie, natomiast kilka figur stanowi ekspozycję plenerową.&lt;br&gt;
Dom, do którego przylega weranda będąca miejscem ekspozycji, dzięki staraniom właściciela w 2008 roku uzyskał wyróżnienie w konkursie na najlepiej zachowane zabytki wiejskiego budownictwa drewnianego w województwie podlaskim.

</doc>
<doc id="3681982" url="https://pl.wikipedia.org/wiki?curid=3681982" title="Wired (album)">
Wired (album)

Wired – album studyjny brytyjskiego gitarzysty Jeffa Becka. Wydawnictwo ukazało się w maju 1976 roku nakładem wytwórni muzycznej Epic Records. Becka w nagraniach wsparli Wilbur Bascomb (gitara basowa), Narada Michael Walden, (perkusja, instrumenty klawiszowe), Max Middleton (instrumenty klawiszowe), Jan Hammer (instrumenty klawiszowe), Ed Green (perkusja) oraz Richard Bailey (perkusja). 1 października 1976 roku płyta uzyskała status złotej w Kanadzie. Natomiast 21 listopada 1986 roku płyta uzyskała status platynowej w Stanach Zjednoczonych. 
Lista utworów.
Opracowano na podstawie materiału źródłowego.

</doc>
<doc id="3681987" url="https://pl.wikipedia.org/wiki?curid=3681987" title="Listkogonka zielona">
Listkogonka zielona

Listkogonka zielona ("Prioniturus luconensis") – gatunek średniej wielkości ptaka z rodziny papug wschodnich (Psittaculidae). Endemit Filipin – występuje wyłącznie na wyspach Luzon i Marinduque. Nie wyróżnia się podgatunków. Zagrożony wyginięciem.
Opis.
Samce są żółto-zielone, z jaśniejszymi kolorami dolnej części ciała i głowy. Dwa wydłużone pióra ogona z nagimi stosinami zakończone są przypominającymi listki chorągiewkami w kolorze czarno-niebieskim. Samice są zazwyczaj ciemniejsze i mniej żółtawe, a nagie pióra ogona mają krótsze. Długość całkowita wynosi około 29 cm.
Środowisko.
Listkogonka zielona występuje głównie w pierwotnych lasach tropikalnych. Spotykana jest też w lasach wtórnych i silnie zdegradowanych, a także na drzewach owocowych rosnących na terenach otwartych. Na wyspie Luzon występuje w przedziale wysokości 300–700 m n.p.m., a na Marinduque stwierdzano ją powyżej 1000 m n.p.m.
Pożywienie.
W skład jej diety wschodzą: owoce, kukurydza, ryż, nasiona i kwiaty.
Status.
Ten gatunek był kiedyś pospolity, ale jego populacja gwałtownie spada. Obecnie jest klasyfikowany przez IUCN jako zagrożony (EN – "endangered") ze względu na wycinanie lasów i łapanie dla handlu. Liczebność populacji, według szacunków, mieści się w przedziale 1000–2499 dorosłych osobników. Brak stwierdzeń z wyspy Marinduque w ostatnich latach świadczy o tym, że gatunek ten mógł tam już wymrzeć.

</doc>
<doc id="3681988" url="https://pl.wikipedia.org/wiki?curid=3681988" title="Drejt Fundit">
Drejt Fundit

Drejt Fundit – albański film fabularny z roku 2015 w reżyserii Drilona Hoxhy.
Opis fabuły.
Porachunki mafijne w scenerii współczesnej Tirany. Zdjęcia do filmu realizowano w Albanii, Kosowie i w Turcji.

</doc>
<doc id="3681991" url="https://pl.wikipedia.org/wiki?curid=3681991" title="José Antonio Madueña">
José Antonio Madueña



</doc>
<doc id="3681993" url="https://pl.wikipedia.org/wiki?curid=3681993" title="Prioniturus luconensis">
Prioniturus luconensis



</doc>
<doc id="3681998" url="https://pl.wikipedia.org/wiki?curid=3681998" title="Banca Giuratale w Victorii">
Banca Giuratale w Victorii

Banca Giuratale (malt. "Banka Ġuratali") – budynek ratusza w Victorii, Gozo, na Malcie. Został zbudowany w XVIII wieku jako miejsce posiedzeń "Università" – lokalnej rady mieszkańców. W ciągu lat lokowane w nim były różne rządowe instytucje, był też siedzibą policji oraz urzędu pocztowego. Aktualnie budynek jest siedzibą lokalnej Rady oraz "Gozo Regional Committee". Mieści się tam też Wydział Informacji i Kultury Ministerstwa ds. wyspy Gozo.
Historia.
Banca Giuratale został zbudowany w 1733 roku, jako miejsce posiedzeń "Università" – rady administracyjnej, która miała jurysdykcję nad wyspami Gozo i Comino. Budynek został zaprojektowany przez francuskiego architekta Charlesa François de Mondion, a został otwarty przez Gubernatora Gozo, Pablo Antonio de Viguier.
W roku 1798 Banca Giuratale był główną kwaterą powstańców na Gozo przeciwko okupantom francuskim. Powstańcy finalnie ustanowili niepodległe państwo, znane jako "La Nazione Gozitana", które przetrwało do 1801 roku.
System "Università" (rady mieszkańców) został zlikwidowany przez gubernatora Thomasa Maitlanda w 1819 roku, a budynek był następnie używany jako posterunek policji, urząd pocztowy, archiwum oraz Wydział Rolnictwa. Budynek został powiększony do obecnych rozmiarów w 1868 lub 1875 roku, według projektu Giovanniego Bonello.
W latach 1961 – 1973 Banca Giuratale był siedzibą "Gozo Civil Council". Od 1994 roku budynek powrócił do swej pierwotnej roli ratusza, mieszcząc lokalną Radę miasta Victoria. Banca Giuratale mieści również Wydział Informacji i Kultury Ministerstwa ds. Gozo. W 2009 roku znalazł tu też miejsce Komitet Regionalny Gozo. W budynku regularnie organizowane są wystawy.
Banca Giuratale na Gozo, wraz z Banca Giuratale w Mdinie, zostały przedstawione na banknocie o nominale 2 Lm, będącym w obiegu w latach 1989-2007.
Fasada Banca Giuratale została odnowiona w 2014 roku.
Architektura.
Banca Giuratale został zbudowany w stylu barokowym, i jest uważany za jeden z najlepszych barokowych budynków na Gozo. Pierwotnie miał kształt prostokątny, ale w XIX wieku dodana mu została ozdobna półokrągła fasada. Oryginalna fasada jest wciąż widoczna we wnętrzu budynku.

</doc>
<doc id="3681999" url="https://pl.wikipedia.org/wiki?curid=3681999" title="Willa Arpada Chowańczaka przy ul. Morskie Oko 5 w Warszawie">
Willa Arpada Chowańczaka przy ul. Morskie Oko 5 w Warszawie



</doc>
<doc id="3682001" url="https://pl.wikipedia.org/wiki?curid=3682001" title="Švyturys">
Švyturys

Švyturys (tłum. latarnia morska) – litewski browar z siedzibą w Kłajpedzie. Jest częścią zlokalizowanego w Ucianie przedsiębiorstwa Švyturys-Utenos alus i obecnie należy do grupy Carlsberg. 
Historia.
Browar został założony w 1784 r. przez Niemca Johanna Wilhelma Reincke. Od początku herbem przedsiębiorstwa był morski orzeł, który widniał także na herbie rodowym rodziny Reincke. W XIX w. doszło do połączenia z browarem posiadacza ziemskiego Theodora Preussa. Spółka stała się głównym producentem piwa w okolicy. Warzono tutaj tradycyjny gatunek piwa koźlak oraz piwa bawarskie i portery. Ten ostatni otrzymał nawet nagrodę w 1883 roku. Browar był jednym z najbardziej cenionych producentów piw w okresie międzywojennym. Nazwa Švyturys została nadana po przebudowie w 1946 r., po zakończeniu wojny. 
W 1970 r. powstał browar w Ucianie, który był najnowocześniejszym tego typu przedsiębiorstwem w regionie.
Tradycyjna receptura piw z gatunku Baltijos powstała w latach 60. ubiegłego wieku i jest stosowana do dziś. 
W 1999 r. większość kapitału spółki wykupiło duńskie przedsiębiorstwo Carlsberg, które następnie zainwestowało w modernizację produkcji. W 2001 r. doszło do połączenia browarów Švyturys i Utenos Alus, w wyniku czego powstała spółka Švyturys-Utenos Alus AB. Natomiast dwa lata później została ona przekształcona w prywatną spółkę Švyturys-Utenos Alus UAB.
W browarze nadal stosowana jest stara niemiecka technika piwowarska – piwo warzy się w pionowych i poziomych zbiornikach, które kształtują unikalny smak i aromat produktów. Švyturys jest jedynym browarem na Litwie, który stosuje takie zbiorniki.
W 2012 r. piwo Švyturys Extra Lager zdobyło złotą nagrodę w piwnym konkursie World Beer Cup.
Sprzedaż.
Piwa z browaru Švyturys są eksportowane do ponad 20 krajów na całym świecie, w tym Australii, Białorusi, Kanady, Cypru, Danii, Estonii, Finlandii, Francji, Gruzji, Islandii, Irlandii, Izraela, Włoch, Łotwy, Holandii, Norwegii, Polski, Rosji, Hiszpanii, Szwecji, Wielkiej Brytanii, Ukrainy i USA.
Muzeum Browarnictwa.
We współpracy z Centrum Turystyki i Kultury w Kłajpedzie powstały wystawy związane z browarnictwem. Znajdują się one pod adresem Kulių vartų str. 7, Kłajpeda.

</doc>
<doc id="3682006" url="https://pl.wikipedia.org/wiki?curid=3682006" title="Psychospołeczna genomika">
Psychospołeczna genomika

Psychospołeczna Genomika (PG) – dziedzina badań zapoczątkowana przez Ernesta L. Rossiego w 2002 roku. PG skupia się na badaniu zmian w ekspresji genów w reakcji na oddziaływania psychologiczne, społeczne i kulturowe. Niezależne badania wskazują, że doświadczenie nowości, wzbogacanie środowiska i ćwiczenia fizyczne wzbudzają zależną od aktywności i doświadczenia ekspresję genów oraz plastyczność mózgu, jak również procesy zdrowienia wykorzystujące komórki macierzyste.
Ernest L. Rossi opisuje tę nową dziedzinę psychospołecznej genomiki w następujący sposób:
"Tę nową perspektywę na rolę genów jako aktywnych graczy w procesie psychologicznego doświadczenia nazywam psychospołeczną genomiką. Psychospołeczna genomika skupia się na tym, w jaki sposób wysoce osobiste
i subiektywne stany ludzkiej świadomości modulują ekspresję genów w ciele i w mózgu podczas procesów zdrowienia i choroby".
Takie podejście - od umysłu do ciała – modulujące rolę ekspresji genowej i plastyczności mózgu w procesach rozwoju ludzkiej świadomości nazywamy odgórnym. Może być ono postrzegane
jako dopełnienie podejścia oddolnego badającego bezpośrednie reakcje sensoryczne i biologiczne, proponowanego przez konsorcjum ENCODE.
W ramach badań dotyczących psychospołecznej genomiki wykorzystuje się wiele metod i paradygmatów czerpiących z genomiki, neuronauki oraz kulturonomiki, włączając w to: Mikromacierze DNA oraz analizy komputacyjne z wykorzystaniem bazy danych GSEA..

</doc>
<doc id="3682008" url="https://pl.wikipedia.org/wiki?curid=3682008" title="Jacek Ponikowski">
Jacek Ponikowski

Jacek Ponikowski (ur. 21 sierpnia 1955 w Węgrowie) – polski ksiądz katolicki, działacz społeczny.
Życiorys.
Święcenia kapłańskie przyjął 8 czerwca 1985, od 1987 mieszkał w Laskach, pracował jako katecheta w Zakładzie dla Dzieci Niewidomych, w latach 1987-1995 był Krajowym Duszpasterzem Niewidomych. W 1995 założył Dom dla Niewidomych Mężczyzn im. Matki Elżbiety Czackiej w Niepołomicach, którego jest dyrektorem. Za swoją działalność otrzymał w 2014 Nagrodę im. księdza Józefa Tischnera.

</doc>
<doc id="3682009" url="https://pl.wikipedia.org/wiki?curid=3682009" title="Tatiana Jurjewa">
Tatiana Jurjewa



</doc>
<doc id="3682011" url="https://pl.wikipedia.org/wiki?curid=3682011" title="Browar Švyturys">
Browar Švyturys



</doc>
<doc id="3682014" url="https://pl.wikipedia.org/wiki?curid=3682014" title="José Guilherme de Toledo">
José Guilherme de Toledo

José Guilherme de Toledo (ur. 11 stycznia 1994 w São Paulo) – brazylijski piłkarz ręczny, prawy rozgrywający, od 2019 zawodnik Vardara Skopje.
Reprezentant Brazylii, mistrz (2016) i wicemistrz (2018) Ameryki, uczestnik mistrzostw świata. Król strzelców mistrzostw świata U-19 na Węgrzech (2013; 64 bramki).
Kariera klubowa.
Początkowo grał w brazylijskim Handebol Itapema. W 2014 podpisał trzyletni kontrakt z hiszpańskim BM Granollers. W sezonach 2014/2015 i 2015/2016 rozegrał w lidze ASOBAL 30 meczów, w których zdobył 104 bramki. W sezonie 2014/2015 wystąpił ponadto w pięciu meczach Pucharu EHF, w których rzucił 16 goli.
W listopadzie 2015 został zawodnikiem Wisły Płock, z którą podpisał dwuipółletnia umowę (zgodnie z pierwotnymi ustaleniami miał trafić do płockiej drużyny w lipcu 2016). Według hiszpańskich mediów kwota transferu wyniosła 40 tys. euro. W płockim zespole zadebiutował 11 listopada 2015 w wygranym spotkaniu ze Śląskiem Wrocław (35:26), a po raz pierwszy w Lidze Mistrzów wystąpił trzy dni później w meczu z tureckim Beşiktaşem (32:26). W sezonie 2015/2016 rozegrał w Superlidze 16 spotkań i zdobył 46 goli, a w LM zanotował osiem meczów i rzucił 30 bramek.
W sezonie 2016/2017 rozegrał w Superlidze 25 meczów i rzucił 47 bramek, a w Lidze Mistrzów wystąpił w dziewięciu spotkaniach, w których zdobył 17 goli. W rozegranym 24 maja 2017 pierwszym spotkaniu finałowym polskiej ligi z Vive Kielce (24:25), sfaulował w 12. minucie Krzysztofa Lijewskiego, rozcinając mu brodę i powodując krwiaka na krtani oraz wykluczając go z gry w spotkaniu rewanżowym. W trakcie meczu sędziowie ukarali go za ten faul karą dwóch minut. 26 maja 2017 Komisarz Ligi Piotr Łebek nałożył na Wisłę Płock i de Toledo karę pieniężną w wysokości 10 tys. zł. Zobowiązał też zawodnika do publicznych i osobistych przeprosin Krzysztofa Lijewskiego. Komisja Odwoławcza przy Związku Piłki Ręcznej w Polsce na odbytym 18 lipca 2017 posiedzeniu uchyliła w całości karę.
W sezonie 2017/2018 rozegrał w Superlidze 34 mecze i zdobył 101 goli, a w Lidze Mistrzów wystąpił 14 razy i rzucił 41 bramek. W sezonie 2018/2019 rozegrał w Superlidze 30 meczów i zdobył 87 goli oraz otrzymał nominację do nagrody dla najlepszego bocznego rozgrywającego ligi. W Lidze Mistrzów wystąpił z kolei w 13 spotkaniach, w których rzucił 41 bramek. Po raz ostatni w barwach Wisły zagrał 22 maja 2019 przeciwko Vive Kielce (26:26).
W 2019 przeszedł na zasadzie transferu definitywnego do macedońskiego Vardara Skopje.
Kariera reprezentacyjna.
W 2013 zagrał w mistrzostwach świata U-19 na Węgrzech – w turnieju tym zdobył 64 gole, zostając wraz z Rumunem Nicusorem Negru królem strzelców turnieju. Podczas mistrzostw świata U-21 w Brazylii (2015) wystąpił w siedmiu meczach, w których rzucił 14 bramek.
W 2015 wziął udział w mistrzostwach świata seniorów w Katarze – w sześciu meczach zdobył 11 bramek. W 2016 wraz z reprezentacją Brazylii wywalczył mistrzostwo Ameryki – w rozegranym 19 czerwca 2016 finale z Chile (28:24) zdobył trzy bramki. W sierpniu 2016 uczestniczył w igrzyskach olimpijskich w Rio de Janeiro (7. miejsce) – zagrał w sześciu spotkaniach, rzucając 21 goli. W 2017 wziął udział w mistrzostwach świata we Francji, podczas których rzucił 29 bramek i miał 21 asyst. W 2018 wywalczył wicemistrzostwo Ameryki – w rozegranym 24 czerwca 2018 meczu finałowym z Argentyną (24:29) zdobył cztery gole. W 2019 uczestniczył w mistrzostwach świata w Danii i Niemczech, w których rozegrał osiem spotkań i rzucił 37 bramek.

</doc>
<doc id="3682016" url="https://pl.wikipedia.org/wiki?curid=3682016" title="José Toledo">
José Toledo



</doc>
<doc id="3682018" url="https://pl.wikipedia.org/wiki?curid=3682018" title="Stanisław Marszałkiewicz">
Stanisław Marszałkiewicz

Stanisław Marszałkiewicz (ur. 1789 w Warszawie, zm. 22 kwietnia 1872 tamże) – polski malarz miniaturzysta i litograf.
Był uczniem Marcella Bacciarellego i jego żony Fryderyki, a następnie Antoniego Brodowskiego. Odbywał podróże do Drezna (1830) i Wiednia (1839). Należał do najbardziej poszukiwanych warszawskich miniaturzystów XIX wieku. W końcowym okresie życia kłopoty ze wzrokiem uniemożliwiły mu pracę artystyczną; prowadził również działalność pedagogiczną. W okresie 1819-1845 prace swe systematycznie prezentował na warszawskiej Wystawie Sztuk Pięknych.
Zajmował się głównie malarstwem portretowym, najczęściej w akwareli i gwaszu, rzadziej w technice olejnej, a także malarstwem miniaturowym. Tworzył także miniaturowe kopie dzieł Tycjana, van Dycka i Rubensa. Od roku 1819 uczestniczył regularnie w warszawskich wystawach zbiorowych. Zmarł 22 kwietnia 1872 w Warszawie. Spoczywa na cmentarzu Powązkowskim w Warszawie (kw. 29-2-9).

</doc>
<doc id="3682031" url="https://pl.wikipedia.org/wiki?curid=3682031" title="Miguel Fraga">
Miguel Fraga

Miguel Ángel Fraga Licona (ur. 3 września 1987 w Morelii) – meksykański piłkarz występujący na pozycji bramkarza, obecnie zawodnik Atlasu.
Kariera klubowa.
Fraga pochodzi z miasta Morelia i jest wychowankiem tamtejszego klubu Monarcas Morelia. Do seniorskiej drużyny został włączony w wieku siedemnastu lat przez szkoleniowca Ricardo Ferrettiego jako czwarty bramkarz. Kilka miesięcy później awansował jednak w hierarchii na rezerwowego golkipera i w meksykańskiej Primera División zadebiutował 14 sierpnia 2005 w wygranym 3:1 spotkaniu z Pachucą. Przez kolejne pięć lat był jednak w najlepszym wypadku drugim bramkarzem dla Moisésa Muñoza, regularnie występując natomiast w drugoligowej filii Morelii – ekipie Mérida FC. W lipcu 2010 został wypożyczony na rok do drugoligowego Club Tijuana, gdzie zanotował dwa występy, nie potrafiąc wygrać rywalizacji z Adriánem Zermeño. W jesiennym sezonie Apertura 2010 triumfował jednak z Tijuaną w rozgrywkach Liga de Ascenso, a pół roku później, w wiosennym sezonie Clausura 2011, dotarł do ich finału. Na koniec rocznych rozgrywek 2010/2011 wywalczył natomiast ze swoim klubem historyczny awans do najwyższej klasy rozgrywkowej.
Latem 2011 Fraga udał się na wypożyczenie do drugoligowych rezerw Morelii – Neza FC z siedzibą w Nezahualcóyotl. Przez pierwszy rok był jedynie rezerwowym dla Jesúsa Urbiny, lecz następnie wywalczył sobie niepodważalne miejsce między słupkami i w sezonie Clausura 2013 triumfował z Nezą w rozgrywkach drugiej ligi. Nie zaowocowało to jednak promocją do pierwszej ligi, zaś bezpośrednio po przegranych barażach o awans klub został rozwiązany, sprzedając swoją licencję zespołowi Delfines del Carmen z miasta Ciudad del Carmen. W konsekwencji zawodnik przeniósł się do Delfines, gdzie jako podstawowy bramkarz grał przez sześć miesięcy, po czym powrócił do pierwszej ligi, na zasadzie wypożyczenia zasilając Querétaro FC. Jego barwy również reprezentował przez pół roku, lecz był tylko alternatywą dla Edgara Hernándeza.
W lipcu 2014 Fraga przeniósł się do zespołu Club Atlas z siedzibą w Guadalajarze, w ramach współpracy pomiędzy obydwoma klubami (Morelia i Atlas posiadały wspólnego właściciela – Grupo Salinas). Przez pierwszy rok pełnił tam rolę rezerwowego dla Federico Vilara, po jego odejściu na pół roku wywalczył sobie pozycję w pierwszym składzie, by następnie zostać ponownie relegowanym na ławkę na rzecz Óscara Ustariego.
Kariera reprezentacyjna.
W 2006 roku Fraga został powołany przez szkoleniowca Pablo Lunę do olimpijskiej reprezentacji Meksyku U-23 na prestiżowy towarzyski Turniej w Tulonie. Na francuskich boiskach rozegrał dwa z trzech możliwych spotkań (przepuszczając w nich dwa gole), zaś jego kadra z bilansem dwóch remisów i porażki zajęła trzecie miejsce w grupie, nie kwalifikując się do fazy pucharowej.

</doc>
<doc id="3682033" url="https://pl.wikipedia.org/wiki?curid=3682033" title="Wyspa Rusnė">
Wyspa Rusnė



</doc>
<doc id="3682036" url="https://pl.wikipedia.org/wiki?curid=3682036" title="Józef Krawiec">
Józef Krawiec

Józef Krawiec (ur. 17 marca 1965 w Strzelcach Opolskich) – polski ksiądz katolicki, kapłan diecezji opolskiej, działacz społeczny.
Życiorys.
Święcenia kapłańskie przyjął w 1990. W 1998 założył z pomocą władz samorządowych dom dla bezdomnych mężczyzn, położony na terenie byłego folwarku Stadniny Koni w Strzelcach Opolskich i zamieszkał ze swoimi podopiecznymi. W 2002 należał do założycieli Stowarzyszenie Pomocy Wzajemnej "Barka" w Strzelcach Opolskich, które zajmuje się pomocą osobom bezdomnym. Jest również kapelanem zakładów karnych w Strzelcach Opolskich.
Za swoją działalność otrzymał m.in. Złotą Spinkę (2008) - wyróżnienie "Nowej Trybuny Opolskiej", wyróżnienie w konkursie Społecznik Roku 2010 tygodnika "Newsweek Polska" oraz Nagrodę im. księdza Józefa Tischnera (2016).

</doc>
<doc id="3682037" url="https://pl.wikipedia.org/wiki?curid=3682037" title="88 Precepts">
88 Precepts



</doc>
<doc id="3682039" url="https://pl.wikipedia.org/wiki?curid=3682039" title="Mogiła powstańców styczniowych w Myszakowie">
Mogiła powstańców styczniowych w Myszakowie

Mogiła powstańców styczniowych – mogiła zlokalizowana we wsi Myszaków (gmina Zagórów), przy północnej stronie drogi Pyzdry – Łukom.
Historia.
W mogile spoczywają powstańcy styczniowy, polegli w potyczce z wojskami rosyjskimi w dniu 27 lutego 1863. Poprzedniego dnia oddział powstańczy, dowodzony przez porucznika Pankracego Wodzińskiego, został zaatakowany przez Moskali, ale atak ten odparto. 27 lutego Rosjanie okrążyli powstańców, którzy walczyli do ostatniego naboju, a potem wręcz. Walkę przegrali, oddział całkowicie rozbito, a poległych pochowano we wspólnej mogile.
Obiekt ma formę niskiego kopca z krzyżem na szczycie. Na krzyżu umieszczona jest figurka piety. Poniżej tablica z napisem: "1863 POLEGŁYM ZA WOLNOŚĆ OJCZYZNY".

</doc>
<doc id="3682045" url="https://pl.wikipedia.org/wiki?curid=3682045" title="Kompania graniczna KOP „Korolówka”">
Kompania graniczna KOP „Korolówka”

Kompania graniczna KOP „Korolówka” – pododdział graniczny Korpusu Ochrony Pogranicza pełniący służbę ochronną na granicy polsko-rumuńskiej.
Formowanie i zmiany organizacyjne.
Sformowana w 1925 roku w strukturze 14 batalionu ochrony pogranicza jako 4 kompania graniczna „Korolówka”.
W listopadzie 1936 roku kompania liczyła 2 oficerów, 13 podoficerów, 8 nadterminowych i 165 żołnierzy służby zasadniczej.
W wyniku realizacji drugiej fazy reorganizacji KOP, w czerwcu 1937 w batalionie KOP „Borszczów” została zlikwidowana 1 kompania graniczna „Boryszkowca” i 4 kompania graniczna „Korolówka”, a utworzona 1 kompania graniczna „Mielnica”. Kompania Mielnica przejęła odcinek dotychczasowej 1 kompanii „Boryszkowice” i resztę odcinka zlikwidowanej kompanii „Korolówka”. Dla 1 kompanii „Mielnica” wynajęto pomieszczenia koszarowe. W jej skład weszły strażnice: „Ujscie Biskupie”, „Mielnica”, „Wojkowce”, „Bielowce”, „Okopy Św Trójcy” i „Boryszkowce”. Kompania objęła odcinek począwszy od punktu styku z odcinkiem SG - słup graniczny 57/3.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Miejscowość, w którym stacjonowała kompania graniczna, posiadała status garnizonu Korpusu Ochrony Pogranicza.
Kompanie sąsiednie:
Struktura organizacyjna.
Strażnice kompanii w latach 1928 – 1929
Strażnice kompanii w latach 1931 – 1934 

</doc>
<doc id="3682060" url="https://pl.wikipedia.org/wiki?curid=3682060" title="Tubney">
Tubney

Tubney – wieś w Anglii, w Oxfordshire, w dystrykcie Vale of White Horse, w civil parish Fyfield and Tubney. Leży 9,8 km od miasta Oksfordu i 90,5 km od Londynu. W 1951 roku civil parish liczyła 215 mieszkańców. Tubney jest wspomniana w Domesday Book (1086) jako "Tobenie".

</doc>
<doc id="3682082" url="https://pl.wikipedia.org/wiki?curid=3682082" title="Jan Młynarczyk">
Jan Młynarczyk

Jan Maciej Młynarczyk (ur. 22 stycznia 1957) – polski działacz społeczny.
Życiorys.
Z wykształcenia jest fizykiem, pracuje jako przedsiębiorca. Jest prezesem zarządu Fundacji na rzecz Osób Niepełnosprawnych "Arkadia". Za swoją działalność społeczną otrzymał w 2014 Nagrodę im. księdza Józefa Tischnera.

</doc>
<doc id="3682083" url="https://pl.wikipedia.org/wiki?curid=3682083" title="Grafton (Oxfordshire)">
Grafton (Oxfordshire)

Grafton – przysiółek w Anglii, w Oxfordshire. Leży 25 km od miasta Oksfordu i 107,7 km od Londynu. W 1931 roku civil parish liczyła 54 mieszkańców. Grafton jest wspomniana w Domesday Book (1086) jako "Graptone".

</doc>
<doc id="3682084" url="https://pl.wikipedia.org/wiki?curid=3682084" title="Kompania graniczna KOP „Boryszkowce”">
Kompania graniczna KOP „Boryszkowce”

Kompania graniczna KOP „Boryszkowce” – pododdział graniczny Korpusu Ochrony Pogranicza pełniący służbę ochronną na granicy polsko-radzieckiej.
Formowanie i zmiany organizacyjne.
Sformowana w 1925 roku w strukturze 14 batalionu ochrony pogranicza jako 1 kompania graniczna „Boryszkowce”..
W listopadzie 1936 roku kompania liczyła 2 oficerów, 9 podoficerów, 5 nadterminowych i 96 żołnierzy służby zasadniczej.
W wyniku realizacji drugiej fazy reorganizacji KOP, w czerwcu 1937 w batalionie KOP „Borszczów” została zlikwidowana 1 kompania graniczna „Boryszkowce” i 4 kompania graniczna „Korolówka”, a utworzona 1 kompania graniczna „Mielnica”. Kompania Mielnica przejęła odcinek dotychczasowej 1 kompanii „Boryszkowice” i resztę odcinka zlikwidowanej kompanii „Korolówka”. Dla 1 kompanii „Mielnica” wynajęto pomieszczenia koszarowe. W jej skład weszły strażnice: „Ujscie Biskupie”, „Mielnica”, „Wojkowce”, „Bielowce”, „Okopy Św Trójcy” i „Boryszkowce”. Kompania objęła odcinek począwszy od punktu styku z odcinkiem SG - słup graniczny 57/3.
Służba graniczna.
Podstawową jednostką taktyczną Korpusu Ochrony Pogranicza przeznaczoną do pełnienia służby ochronnej był batalion graniczny. Odcinek batalionu dzielił się na pododcinki kompanii, a te z kolei na pododcinki strażnic, które były „zasadniczymi jednostkami pełniącymi służbę ochronną”, w sile półplutonu. Służba ochronna pełniona była systemem zmiennym, polegającym na stałym patrolowaniu strefy nadgranicznej i tyłowej, wystawianiu posterunków alarmowych, obserwacyjnych i kontrolnych stałych, patrolowaniu i organizowaniu zasadzek w miejscach rozpoznanych jako niebezpieczne, kontrolowaniu dokumentów i zatrzymywaniu osób podejrzanych, a także utrzymywaniu ścisłej łączności między oddziałami i władzami administracyjnymi. Miejscowość, w którym stacjonowała kompania graniczna, posiadała status garnizonu Korpusu Ochrony Pogranicza. Po stronie sowieckiej granicę ochraniały "zastawy" „Wojtkowce”, „Laszkowce” i „Isakowce” z "komendantury" „Żwaniec”. 
Kompanie sąsiednie:
Struktura organizacyjna.
Strażnice kompanii w latach 1928 – 1934 

</doc>
<doc id="3682085" url="https://pl.wikipedia.org/wiki?curid=3682085" title="The Authority (wrestling)">
The Authority (wrestling)

The Authority – stajnia w profesjonalnym wrestlingu, występująca w federacji WWE. Ugrupowanie zadebiutowało na gali pay-per-view SummerSlam 2013, kiedy to Triple H pomógł Randy’emu Ortonowi zdobyć WWE Championship w walce z Danielem Bryanem.
Zespół jest prowadzony przez kierowników korporacji – Triple H’a oraz Stephanie McMahon. Jej członkami byli m.in. Seth Rollins, Kane (pełniący storyline'ową funkcję „Dyrektora operacyjnego”) czy Randy Orton. Grupa The Shield działała jako ochrona dla Authority od początku jej istnienia do marca 2014.
Nazwa „The Authority” została wprowadzona w październiku 2013. Authority dzieli podobieństwa z byłymi frakcjami The Corporation i The McMahon-Helmsley Faction, a także miała powiązania z poprzednimi stajniami Triple H’a – D-Generation X i Evolution.
Ugrupowanie zostało rozwiązane po tym, jak Triple H utracił WWE World Heavyweight Championship na WrestleManii 32, a Shane McMahon otrzymał pozwolenie na rządzenie "Raw".
Historia.
2013.
Od czerwca 2013, członkowie rodziny McMahon dyskutowali na temat wielu elementów, mających większy wpływ na jakość programów WWE, na przykład o rosnącej popularności Daniela Bryana czy też rządów Generalnych Menedżerów tygodniówek "Raw" i "SmackDown" Brada Maddoxa i Vickie Guerrero. 15 lipca na odcinku "Raw", John Cena wybrał Bryana jako swojego przeciwnika w walce o WWE Championship na gali SummerSlam. W następnych tygodniach, Mr. McMahon oferował Bryanowi zmianę stylu na bardziej korporacyjny, na co Bryan definitywnie się nie zgodził. W międzyczasie, Triple H ogłosił się sędzią specjalnym pojedynku na pay-per-view.
Na SummerSlam, Bryan pokonał Cenę, zdobywając WWE Championship. Po walce, Triple H wykonał Bryanowi "Pedigree", co pozwoliło Randy’emu Ortonowi na wykorzystanie kontraktu Money in the Bank, przez co obaj stali się heelami, a Orton zdobył tytuł mistrzowski. Następnej nocy na "Raw" potwierdzono formację grupy, jak również dołączono do niej The Shield. Członkowie Shield stali się ochroniarzami reszty Authority, zaś niedługo później do ugrupowania dołączył Kane. Objął on funkcję „Dyrektora operacyjnego”.
W międzyczasie, The Authority rywalizowało z Big Showem oraz z Danielem Bryanem, którzy sprzeciwiali się rządom Triple H’a. W ramach kary, Show zawalczył z The Shield w 3-on-1 tornado handicap matchu. Show przegrał, a po walce został zmuszony do znokautowania Bryana i The Miza; Authority groziło mu zwolnieniem. Na gali Battleground, Show zainterweniował w walce o WWE Championship pomiędzy Bryanem i Ortonem i znokautował ich obu, kończąc walkę bez rezultatu. Następnej nocy na odcinku "Raw", Show został „zwolniony” przez The Authority. Przez następne tygodnie olbrzym atakował różnych wrestlerów i zagroził Authority pozwem. Authority zostało zmuszone do wypełnienia życzeń Showa, który chciał wrócić do pracy i zawalczyć z Ortonem o WWE Championship na gali Survivor Series. Na gali, Orton obronił tytuł.
The Authority prowadziło również krótką rywalizację z Codym Rhodesem. Rhodes również sprzeciwił się Triple H’owi, przez co został zmuszony do postawienia swojej kariery na szali w walce z Ortonem. Rhodes przegrał walkę i został „zwolniony”. Przez następne tygodnie jego brat Goldust i ojciec Dusty Rhodes próbowali przywrócić go do pracy. Authority ogłosiło tag team match pomiędzy Codym Rhodesem i Goldustem a Sethem Rollinsem i Romanem Reignsem. Na szali stała możliwość przywrócenia Rhodesa do pracy; rodzina Rhodesów wygrała starcie. 14 października na odcinku "Raw", The Rhodes Brothers (Goldust i Cody Rhodes) pokonali Rollinsa i Reignsa w No Disqualification matchu o WWE Tag Team Championship, stając się nowymi mistrzami tag-teamów.
Orton kontynuował rywalizację o WWE Championship z Danielem Bryanem; na gali Night of Champions, Bryan pokonał Ortona w walce o tytuł. Jednakże, noc później na "Raw", Triple H odebrał tytuł Bryanowi z powodu zbyt szybkiego odliczenia do trzech przez sędziego Scotta Armstronga. Orton i Bryan wzięli udział w Hell in a Cell matchu o zwakowany WWE Championship na gali Hell in a Cell. Orton odzyskał tytuł, gdy sędzia specjalny pojedynku Shawn Michaels wykonał "Superkick" na Bryanie.
25 listopada na odcinku "Raw", wieloletni rywal Ortona i ówczesny World Heavyweight Champion John Cena stwierdził, że w WWE musi być „jeden mistrz”. Triple H ogłosił walkę unifikującą WWE Championship i World Heavyweight Championship na gali . Orton pokonał Cenę w Tables, Ladders and Chairs matchu, stając się posiadaczem WWE World Heavyweight Championship (nowa nazwa WWE Championship).
2014.
W styczniu do frakcji dołączyli New Age Outlaws (Billy Gunn i Road Dogg). Orton pokonał Cenę w walce rewanżowej na gali Royal Rumble dzięki interwencji ze strony The Wyatt Family. Na gali Elimination Chamber, Orton obronił tytuł w Elimination Chamber matchu.
Członkowie Authority zaczęli interweniować w walki Bryana coraz częściej. Bryan wyzwał Triple H’a do walki na WrestleManii XXX. Triple H zgodził się, a następnie zarządził, że zwycięzca ich pojedynku zostanie trzecim członkiem walki wieczoru o WWE World Heavyweight Championship pomiędzy Randym Ortonem i Batistą. Na WrestleManii XXX, Bryan pokonał Triple H’a, a w walce wieczoru zdobył tytuł. Tej samej nocy, New Age Outlaws oraz Kane przegrali walkę z The Shield. Po tym wydarzeniu, Billy Gunn i Road Dogg opuścili Authority.
Następnej nocy na "Raw", Triple H wyzwał Bryana do walki o WWE World Heavyweight Championship. Przed walką, Bryan został zaatakowany przez członków Authority. Tej samej nocy, The Shield odwróciło się od Authority i zaatakowało ich członków. Tydzień później na "Raw", The Shield zawalczyło w 11-on-3 handicap matchu, a po walce Orton, Batista i Triple H zaatakowali Shield, reaktywując grupę Evolution. Tymczasem, Stephanie McMahon i Kane kontynuowali rywalizację z Bryanem. Na gali Extreme Rules, The Shield pokonało Evolution, zaś Bryan pokonał Kane’a. Na "Raw" po gali pay-per-view, Triple H zmusił Deana Ambrose’a do obrony swojego United States Championship w 20-osobowym battle royalu; Ambrose stracił tytuł na rzecz Sheamusa. The Authority próbowało zmusić Bryana do zrzeknięcia się WWE World Heavyweight Championship po tym jak odniósł prawdziwą kontuzję karku; ten jednak odmówił. W ramach protestu, żona Bryana Brie Bella „odeszła” z federacji i uderzyła w twarz Stephanie. Tej samej nocy, Evolution ponownie przegrało z The Shield w No Holds Barred Six-Man Elimination tag team matchu.
Następnej nocy na "Raw", sfrustrowany Batista odszedł z WWE. Tej samej nocy Seth Rollins zdradził The Shield i dołączył do The Authority. 9 czerwca na "Raw", Authority odebrało mistrzostwo Bryanowi i ogłosiło sześcioosobowy ladder match o zwakowany tytuł na gali Money in the Bank. Rollins rozpoczął rywalizację z Deanem Ambrosem. Na gali pay-per-view, Rollins zdobył walizkę Money in the Bank. Orton i Kane wzięli udział w ladder matchu o WWE World Heavyweight Championship, jednak zwycięzcą starcia okazał się John Cena. Na gali Battleground, Rollins wygrał walkę z Ambrosem przez walkower, po tym, jak Triple H wyrzucił Ambrose’a z areny. Orton i Kane nie zdołali zdobyć WWE World Heavyweight Championship w Fatal 4-Way matchu. Stephanie McMahon rozpoczęła rywalizację z The Bella Twins, a Triple H wybrał Brocka Lesnara jako rywala dla Ceny o tytuł mistrzowski na gali SummerSlam. Na gali, Orton został pokonany przez Romana Reignsa, Rollins pokonał Ambrose’a w lumberjack matchu, Stephanie pokonała Brie, a Lesnar pokonał Cenę.
Na następnym "Raw", Rollins zaatakował i „kontuzjował” Ambrose’a. Doprowadziło to do rywalizacji Rollinsa z Reignsem. Prawdziwa kontuzja Reignsa uniemożliwiła mu walkę z Sethem na gali Night of Champions. Rollins zadeklarował się zwycięzcą, co spowodowało powrót Ambrose’a i jego atak na Rollinsie. Tej samej nocy, Rollins próbował wykorzystać kontrakt Money in the Bank; przeszkodził mu John Cena. We wrześniu do Authority dołączyło „J&amp;J Security” (Joey Mercury i Jamie Noble); nowi członkowie stali się ochroniarzami Rollinsa i Triple H’a. Rollins zaatakował Ortona po jednej z jego walk, co doprowadziło do pogorszenia stosunków między nimi. Na gali Hell in a Cell, Orton został pokonany przez Cenę w Hell in a Cell matchu, zaś Rollins pokonał Ambrose’a w Hell in a Cell matchu po interwencji Braya Wyatta.
Po gali pay-per-view, Orton zaatakował Rollinsa, odchodząc tym samym z Authority. Tej samej nocy Triple H zaoferował Johnowi Cenie dołączenie do Authority. Cena odmówił, a w odpowiedzi Triple H wyznaczył Traditional Survivor Series Tag Team Elimination match pomiędzy drużyną reprezentującą Authority a drużyną prowadzoną przez Cenę. W następnych tygodniach ogłoszono, że jeśli Team Authority przegra, to samo Authority zostanie rozwiązane, zaś jeżeli Team Cena przegra, to wszyscy członkowie tej drużyny, oprócz samego Ceny, zostaną zwolnieni. Na Survivor Series Big Show zdradził swoją drużynę i dołączył do Authority. Podczas walki zadebiutował Sting; zaatakował on sędziego Scotta Armstronga i oraz Triple H’a. Pozwoliło to na przypięcie Rollinsa przez Dolpha Zigglera i wygranie walki przez drużynę Johna Ceny.
Po Survivor Series, byli członkowie Authority (prócz Triple H’a i Stephanie) walczyli o powrót do władzy. Na gali , Big Show pokonał Ericka Rowana w pierwszym w historii Steel Stairs matchu, Kane został pokonany przez Rybacka w Chairs matchu, a Rollins przegrał z Ceną w Tables matchu o miano pretendenckie do WWE World Heavyweight Championship.
29 grudnia na "Raw", Rollins zmusił Cenę do przywrócenia The Authority; Rollins groził atakiem na gościu specjalnym "Raw" – Edge'u. Po podjęciu decyzji, Cena został zaatakowany przez Rollinsa, Showa i J&amp;J Security, a galę zakończyła celebracja powracającej frakcji.
2015.
5 stycznia na odcinku "Raw", The Authority ukarało każdego z członków drużyny Ceny; Ziggler zawalczył i przegrał z Bad News Barrettem w 2-out-of-3 Falls matchu o Intercontinental Championship; Erick Rowan przegrał z Lukiem Harperem, zaś Ryback przegrał z Rollinsem i Kanem w handicap matchu. Tej samej nocy, The Authority „zwolniło” Zigglera, Rowana i Rybacka. Cena próbował przywrócić ich do pracy, lecz przegrał z Rollinsem w lumberjack matchu. 19 stycznia na odcinku "Raw", Cena pokonał Rollinsa, Kane’a i Showa w 3-on-1 handicap matchu przy pomocy Stinga. Dzięki zwycięstwie Ceny, zwolnieni wrestlerzy odzyskali pracę.
Na gali Royal Rumble, Rollins nie zdołał zdobyć WWE World Heavyweight Championship. Big Show i Kane zostali wyeliminowani przez zwycięskiego Romana Reignsa z Royal Rumble matchu jako ostatni.Na gali Fastlane, Rollins, Kane i Show pokonali Zigglera, Rowana i Rybacka w sześcioosobowym tag team matchu. Po walce, Randy Orton powrócił i zaatakował J&amp;J Security oraz Kane’a. Tej samej nocy, Triple H skonfrontował się ze Stingiem; obaj wrestlerzy wyrazili chęć zawalczenia ze sobą na WrestleManii 31. Na pierwszym "Raw" po Fastlane, The Authority próbowało przekonać Ortona do powrotu do grupy; Orton przyjął propozycję, lecz podczas walki wieczoru zaatakował swojego tag-team partnera, Setha Rollinsa.
Na WrestleManii 31, The Authority odniosło wiele zwycięstw; Triple H pokonał Stinga, a Big Show wygrał 30-osobowy "André the Giant" "Memorial Battle Royal". Po przegranej w walce z Ortonem, Rollins wykorzystał swój kontrakt Money in the Bank podczas walki wieczoru pomiędzy Brockiem Lesnarem i Romanem Reignsem o WWE World Heavyweight Championship, przemieniając walkę w Triple Threat match. Rollins wygrał walkę i mistrzostwo.
Na gali Extreme Rules, Rollins pokonał Ortona w Steel Cage matchu, zaś Big Show przegrał z Romanem Reignsem w Last Man Standing matchu. Po przegranej, Show odszedł z grupy. 27 kwietnia na odcinku "Raw" zostało ogłoszono, że Rollins będzie bronił mistrzostwa przeciwko Ortonowi i Reignsowi w triple threat matchu na gali Payback. Później do walki został dodany również Dean Ambrose. W międzyczasie zaczęły się pojawiać nieporozumienia pomiędzy Rollinsem i Kanem, przez co Triple H ogłosił, że jeśli Rollins straci tytuł, Kane pożegna się z posadą dyrektora operacyjnego. Na Payback, Kane pomógł Rollinsowi obronić tytuł. 18 maja na odcinku "Raw", Ambrose wyzwał Rollinsa do walki o jego mistrzostwo na gali Elimination Chamber, lecz Rollins odmówił. Mimo to, Authority podarowało Ambrose'owi szansę na walkę. Ambrose wygrał starcie z Rollinsem poprzez dyskwalifikację, przez co tytuł nie zmienił właściciela. Po walce, Ambrose ukradł Rollinsowi pas mistrzowski. Miesiąc później, na gali Money in the Bank, Rollins pokonał Ambrose’a w ladder matchu, ponownie broniąc tytuł. 15 czerwca na "Raw", The Authority przywróciło Brocka Lesnara. Lesnar zażądał rewanżu o tytuł, na co Authority przystało i ustanowiło walkę pomiędzy nim a Rollinsem na gali Battleground. Na gali, Rollins obronił mistrzostwo drogą dyskwalifikacji, po tym, jak The Undertaker zainterweniował w walce i zaatakował Lesnara. Na SummerSlam, Rollins pokonał Johna Cenę w „Winner Takes All” matchu (w którym tytuł Rollinsa i United States ChampionshipCeny były na szali) i stał się podwójnym mistrzem.
4 listopada, podczas walki z Kanem na house showie, Rollins rozerwał więzadło krzyżowe przednie i poboczne piszczelowe, przez co musiał przebyć operację i pauzować 6-9 miesięcy. WWE World Heavyweight Championship Rollinsa zostało zwakowane, a Triple H ogłosił turniej o tytuł mistrzowski, którego finały miały mieć miejsce na gali Survivor Series. Triple H zaoferował Romanowi Reignsowi ominięcie wszystkich szczebli turnieju prócz finału, jeśli tylko ten dołączy do Authority. Reigns odmówił, a na Survivor Series, pokonał Deana Ambrose’a w finale turnieju, stając się nowym WWE World Heavyweight Championem. Po walce, Triple H wkroczył do ringu by pogratulować Reignsowi, lecz ten zaatakował go "Spearem". Tuż po tym, Sheamus wykorzystał kontrakt Money in the Bank, zdobył mistrzostwo i dołączył do The Authority. 30 listopada na odcinku "Raw", Sheamus ogłosił powstanie nowej grupy nazwanej The League of Nations w skład której byli King Barrett (reprezentujący Anglię), Alberto Del Rio (Meksyk) i Rusev (Bułgaria).
Na gali , Sheamus obronił WWE World Heavyweight Championship w Tables, Ladders and Chairs matchu z Romanem Reingsem. Po walce, zezłoszczony Reigns zaatakował League of Nations i „skontuzjował” Triple H’a. 14 grudnia na "Raw", Vince McMahon przejął stery Authority, po czym przyznał Reignsowi walkę z Sheamusem. Na szali pojedynku stał nie tylko pas mistrzowski, lecz również posada Reignsa w WWE. Pomimo interwencji ze strony League of Nations i McMahona, Reigns przypiął Sheamusa i odzyskał WWE World Heavyweight Championship.
2016.
4 stycznia 2016 na odcinku "Raw", Authority zmusiło Reignsa do obrony WWE World Heavyweight Championship w walce z Sheamusem. Mr. McMahon ogłosił się sędzią specjalnym pojedynku. Pomimo stronniczości McMahona, mistrz obronił tytuł. Po walce, McMahon ogłosił, że Reigns będzie bronił mistrzostwa w 30-osobowym Royal Rumble matchu na gali Royal Rumble. Na gali, Triple H powrócił i dołączył do Royal Rumble matchu z numerem 30.; wyeliminował Reingsa oraz Deana Ambrose’a, wygrywając walkę i stając się posiadaczem WWE World Heavyweight Championship. 22 lutego na "Raw", Vince McMahon wręczył nagrodę „Vincent J. McMahon Legacy of Excellence” swojej córce, Stephanie McMahon. Kiedy Stephanie chciała wypowiedzieć się odnośnie do wygranej, przerwał jej powracający do WWE Shane McMahon. Shane skonfrontował się z ojcem i siostrą, wytykając im błędy. Zażądał pełnej kontroli nad "Raw", jednocześnie grożąc ojcu, że jeżeli nie otrzyma od niego kontroli nad tygodniówką, wyjawi jeden z jego sekretów. Vince zgodził się pod warunkiem, że Shane wygra Hell in a Cell match na WrestleManii z The Undertakerem. Tej samej nocy, Triple H brutalnie zaatakował i „kontuzjował” Reingsa. 12 marca na gali Roadblock, Triple H obronił tytuł w walce z Deanem Ambrosem, lecz utracił mistrzostwo na rzecz Reignsa w walce wieczoru WrestleManii 32.
Pomimo iż The Undertaker wygrał walkę na WrestleManii, Shane otrzymał szansę prowadzenia "Raw" aż do gali Payback. Na tejże gali, Vince McMahon podjął ostateczną decyzję w sprawie kontroli nad tygodniówką: "Raw" mają wspólnie prowadzić Shane i Stephanie. The Authority zostało rozwiązane.

</doc>
<doc id="3682086" url="https://pl.wikipedia.org/wiki?curid=3682086" title="Kompania graniczna KOP Boryszkowce">
Kompania graniczna KOP Boryszkowce



</doc>
<doc id="3682087" url="https://pl.wikipedia.org/wiki?curid=3682087" title="Trzy godziny Agonii Naszego Pana">
Trzy godziny Agonii Naszego Pana



</doc>
<doc id="3682088" url="https://pl.wikipedia.org/wiki?curid=3682088" title="Kompania graniczna KOP Kudryńce">
Kompania graniczna KOP Kudryńce



</doc>
<doc id="3682089" url="https://pl.wikipedia.org/wiki?curid=3682089" title="Kompania graniczna KOP Korolówka">
Kompania graniczna KOP Korolówka



</doc>
<doc id="3682090" url="https://pl.wikipedia.org/wiki?curid=3682090" title="Kompania graniczna KOP Tulczyce">
Kompania graniczna KOP Tulczyce



</doc>
<doc id="3682092" url="https://pl.wikipedia.org/wiki?curid=3682092" title="Platythyrea">
Platythyrea

Platythyrea – rodzaj mrówek z podrodziny Ponerinae.
Po rewizji podrodziny przeprowadzonej przez Schmidta i Shattucka z 2014 roku rodzaj ten jest jedynym z monotypowego plemienia Platythyreini. Mrówki te wyróżniają się m.in. trójkątnymi żuwaczkami i dwuczłonowymi stopami wszystkich odnóży.
Należą tu gatunki:

</doc>
<doc id="3682096" url="https://pl.wikipedia.org/wiki?curid=3682096" title="Scratby">
Scratby

Scratby – osada w Anglii, w Norfolk. Leży 8,2 km od miasta Great Yarmouth, 27,9 km od miasta Norwich i 178,1 km od Londynu. W 1861 miejscowość liczyła 309 mieszkańców. Scratby jest wspomniana w Domesday Book (1086) jako "Scroteby"/"Scroutebei"/"Scroutebey".

</doc>
<doc id="3682097" url="https://pl.wikipedia.org/wiki?curid=3682097" title="Ormesby St Margaret">
Ormesby St Margaret

Ormesby St Margaret lub Great Ormsby – wieś w Anglii, w Norfolk. Leży 8,5 km od miasta Great Yarmouth, 26,9 km od miasta Norwich i 177,4 km od Londynu. W 2016 miejscowość liczyła 2736 mieszkańców. W latach 1870–1872 miejscowość liczyła 777 mieszkańców.

</doc>
<doc id="3682098" url="https://pl.wikipedia.org/wiki?curid=3682098" title="Ormesby St. Margaret">
Ormesby St. Margaret



</doc>
<doc id="3682099" url="https://pl.wikipedia.org/wiki?curid=3682099" title="Great Ormsby">
Great Ormsby



</doc>
<doc id="3682100" url="https://pl.wikipedia.org/wiki?curid=3682100" title="Radcot">
Radcot

Radcot – przysiółek w Anglii, w Oxfordshire. Leży 23,6 km od miasta Oksfordu i 105,8 km od Londynu. W 1931 roku civil parish liczyła 23 mieszkańców.

</doc>
<doc id="3682101" url="https://pl.wikipedia.org/wiki?curid=3682101" title="Aknajärv">
Aknajärv

Aknajärv () – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 8,6 hektara, linię brzegową o długości 1148 m, długość 430 m i szerokość 260 m. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Virtsiku järv, Nootjärv, Jaala järv, Kuradijärv, Valgejärv.

</doc>
<doc id="3682103" url="https://pl.wikipedia.org/wiki?curid=3682103" title="Northrop N-102 Fang">
Northrop N-102 Fang

Northrop N-102 Fang – niezrealizowany, amerykański projekt samolotu firmy Northrop Corporation, mający być tanią w eksploatacji alternatywą dla istniejących i projektowanych samolotów myśliwskich, w tym też maszyn tzw. serii wieku.
Historia.
Lata 50. XX wieku to okres, w którym konstruktorom samolotów myśliwskich w Stanach Zjednoczonych przyświecała idea „szybciej i wyżej”. Konsekwencją owej idei było powstanie konstrukcji o znacznym stopniu skomplikowania, a tym samym będących drogimi i trudnymi w eksploatacji. W 1952 roku odpowiedzialny za prace projektowe wiceprezes firmy Northrop, Edgar Schmued, zapoczątkował prace nad projektem nowego samolotu myśliwskiego. Konstrukcja miała się przede wszystkim charakteryzować prostotą i niskimi kosztami eksploatacji. Duża manewrowość i szybkość maksymalna rzędu Ma=1,5 miała umożliwić maszynie nawiązanie równorzędnej walki z istniejącymi już, bardziej zaawansowanymi technicznie konstrukcjami. Dzięki niskim kosztom użytkowania, samolot mógłby zostać wykorzystany do przeszkalania pilotów przed ich przejściem na bardziej zaawansowane maszyny. 
Prace projektowe ruszyły w 1952 roku, a zespołowi inżynierów odpowiedzialnych za projekt przewodził Welko Gasich. Zaprojektowano samolot w układzie grzbietopłata, ze skrzydłami typu delta o ujemnym wzniosie, pracującym poszyciu i płytowym usterzeniu poziomym. Wlot powietrza do silnika zaprojektowano w formie tunelu umieszczonego pod kadłubem maszyny, podobnie jak to ma miejsce w samolocie General Dynamics F-16 Fighting Falcon. Podwozie miało być chowane, trójzespołowe z przednim podparciem. Problemem mogła być długość goleni podwozia, z uwagi na umieszczenie pod kadłubem wlotu powietrza do silnika, jednak pozostano przy takim rozwiązaniu decydując się na zapewnienie w ten sposób większej bazy podwozia, a tym samym większej stabilności całej konstrukcji na ziemi. W celu ułatwienia i uproszczenia eksploatacji samolotu zaprojektowano jeden, centralny wlew paliwa. Wszystkie systemy i układy samolotu wymagające częstego serwisowania i obsługi miały być łatwo dostępne dla personelu obsługi technicznej. Do napędu maszyny został wstępnie wybrany Silnik turboodrzutowy General Electric J79 z dopalaczem. Jako alternatywę dla J79 mógł być zastosowany Pratt &amp; Whitney J57 lub Wright J65. Niewielka masa N-102 plus silnik o dużych osiągach miał umożliwić maszynie osiągnięcie prędkości maksymalnej rzędu Ma=2 i pułapu około 18 000 metrów. Projektowano również wersję dwumiejscową z kabiną w układzie tandem i wydłużonym kadłubie.
Uzbrojenie strzeleckie samolotu miało stanowić działko M61 Vulcan kalibru 20 mm umieszczone w dolnej części kadłuba pod kabiną pilota lub dwa jednolufowe działka kalibru 20 - 30 mm lub cztery karabiny maszynowe kalibru 12,7 mm. Uzbrojenie podwieszane miało być zabierane na sześciu podskrzydłowych węzłach, mogących przenosić kierowane pociski rakietowe powietrze - powietrze, niekierowane pociski rakietowe czy swobodnie spadające bomby. Maszyna miała mieć również możliwość podwieszania co najmniej dwóch zbiorników z paliwem. W dziobie samolotu miała znajdować się antena radaru.
W 1953 roku powstała pełnowymiarowa makieta samolotu N-102, ale dalsze prace zostały zakończone. Problemem był brak odpowiedniej jednostki napędowej. Brane pod uwagę silniki J79, J57 czy J65 miały pożądany przez konstruktorów ciąg, jednak charakteryzowały się zbyt dużą masą i zużyciem paliwa. Zastosowanie ich w N-102 zwiększyłoby masę i rozmiary samolotu oraz podniosłoby koszty jego eksploatacji, zaprzeczając tym samym idei, jaka przyświecała budowie samolotu – maszyny łatwej w obsłudze i taniej w eksploatacji. Sama koncepcja i praca, jaką inżynierowie Northropa włożyli w projekt nie została zaprzepaszczona, a zmaterializowała się w późniejszym samolocie Northrop F-5 Freedom Fighter.
Linki zewnętrzne.
Zdjęcia i opis projektu w języku angielskim

</doc>
<doc id="3682104" url="https://pl.wikipedia.org/wiki?curid=3682104" title="Katakumby świętego Sebastiana">
Katakumby świętego Sebastiana

Katakumby świętego Sebastiana – podziemny kompleks cmentarny w Rzymie w dzielnicy Ardeatino, rozciągający się wzdłuż antycznej Via Appia.
Są jedynymi katakumbami rzymskimi, do których dostęp w ciągu wieków pozostawał stale otwarty. Posiadały cztery podziemne piętra, z których pierwsze prawie całkowicie uległo zniszczeniu. Wejście do katakumb, otwartych dla publiczności, znajduje się na terenie klasztoru franciszkanów przy Via Appia Antica 136.
Toponim.
W czasach starożytnych lokalizacja określana były jako "in catacumbas". Było to tłumaczenie z greki zwrotu "obok grobów". Wcześniej wydobywano w tym miejscu pucolanę. Pozostałości wyrobiska znajdują się pod obecną bazyliką św. Sebastiana za Murami. Wyrobiska używane były jako miejsca pochówku w czasach pogańskich. Zwyczaj chowania w tym miejscu przejęli później chrześcijanie. Nazwę, używaną pierwotnie dla określenia podziemnego cmentarza w tym miejscu, zaczęto następnie stosować dla określenia wszystkich zespołów hypogeów o podobnej strukturze (katakumba, katakumby).
Katakumby, nazywane "Katakumbami świętego Sebastiana" dopiero od okresu późnego średniowiecza, określano już w III wieku mianem "in memoria apostolorum". Toponim związany z tradycją, według której znajdowały się w nich relikwie świętych Apostołów Piotra i Pawła. Dokument "Depositio martyrum" z połowy III wieku, pod datą 29 czerwca wymienia obchód wspomnienia męczeństwa Piotra "in catacumbas", zaś Pawła przy Via Ostiense (Opactwo Tre Fontane). "Martyrologium Hieronymianum" z V wieku pod tą samą datą wymienia wspomnienie Piotra na Watykanie, Pawła na Via Ostiense oraz wspólne w katakumbach – "utrumque in catacumbas Tusco et Basso consulibus" (za czasów konsulów Tusco i Basso, tzn. w 258 roku).
Męczennicy.
Najwcześniejsze źródła wiążą z katakumbami przy Via Appia postacie trzech męczenników: Sebastiana, Kwiryna i Eutychiusza. Tych świętych wymienia katalog "Notula oleorum" z VII wieku. Opisy pątników z późnego średniowiecza nie wymieniają Eutychiusza, ponieważ do jego katakumby nie można już było dotrzeć.
W "Depositio martyrum" odnotowano datę pochówku św. Sebastiana "in catacumbas" dnia 20 stycznia. Posiadamy mało informacji o tym męczenniku. Św. Ambroży pod koniec IV wieku podawał, iż Sebastian pochodził z Mediolanu i poniósł śmierć męczeńską w Rzymie podczas prześladowania za czasów cesarza Dioklecjana. Dokument z V wieku opisujący śmierć męczennika, tzw. "passio", opisuje go jako wojskowego, pochodzącego z Narbony w Galii, z rodziny mediolańskiej. Miał zginąć w Rzymie za czasów Dioklecjana. Relikwie świętego męczennika miały pozostawać w katakumbach do IX wieku. Przeniesiono je następnie w obręb murów miejskich. Obecnie znajdują się w kaplicy dedykowanej świętemu przy Via Appia, w bazylice wzniesionej nad katakumbami.
Kwiryn z Szombathely był biskupem w Panonii. Zginął za czasów Dioklecjana. Jego relikwie przywieźli do Rzymu pątnicy w IV–V wieku. O Eutychiuszu nic nie wiadomo. Jego grób odnaleziono podczas wykopalisk archeologicznych w XX wieku na terenie zawalonych katakumb.
Historia.
Dzięki wykopaliskom prowadzonym przy Via Appia w XIX i XX wieku, odtworzono historię topograficzną i archeologiczną terenu, na którym znajdują się Katakumby św. Sebastiana.
Pierwotnie na tym terenie znajdowało się miejsce, w którym do końca II wieku wydobywano pucolanę. Następnie Rzymianie zaczęli chować tam zmarłych. Odnotowuje się katakumby niewolników i wolnych. Nie brak też grobów monumentalnych, szczególnie w ścianach dawnego wyrobiska. W mauzoleach tych znajdują się symbole kotwicy i ryby, co może świadczyć o późniejszym ponownym ich użyciu przez chrześcijan. W tym początkowym okresie zaczęto już żłobić ciągi galerii grzebalnych.
W połowie III wieku dawne wyrobisko zostało zasypane. Na wyższym poziomie archeolodzy odnaleźli:
Przeniesienie relikwii Piotra i Pawła do katakumb w połowie III wieku i ich odniesienie do miejsc pierwotnego spoczynku na początku IV wieku pozostaje wciąż kwestią sporną dla historyków i archeologów.
W pierwszej połowie IV wieku powyższe pomieszczenia zostały zasypane. Na tym terenie wzniesiono bazylikę konstantyńską.
Opis.
W części katakumb z II wieku znajdują się trzy mauzolea. Należały do osób dobrze usytuowanych. W okazałych murowanych fasadach znajduje się wejście, nad którym umieszczono inskrypcje określającą właściciela. Pierwsze mauzoleum należało do Marka Klodiusza Hermesa, drugie prawdopodobnie do jakiegoś stowarzyszenia zwanego "innocentiores". Trzecie mauzoleum, określane w źródłach archeologicznych jako "Mauzolemum topora", ze względu na rysunek znajdujący się na jego fasadzie, również należało do jakiegoś stowarzyszenia czy korporacji. Mazuolea te zostały odkryte w 1922.
W muzeum we wnętrzu prawej nawy bazyliki konstantyńskiej prezentowane są fragmenty sarkofagów paleochrześcijańskich z przełomu III i IV wieku.

</doc>
<doc id="3682105" url="https://pl.wikipedia.org/wiki?curid=3682105" title="Puchar Grecji w koszykówce mężczyzn">
Puchar Grecji w koszykówce mężczyzn

Puchar Grecji w koszykówce mężczyzn (gre. Κύπελλο Ελλάδας καλαθοσφαίρισης ανδρών) – cykliczne krajowe rozgrywki sportowe, prowadzone systemem pucharowym, organizowane corocznie (co sezon) przez Grecką Federację Koszykówki dla greckich męskich klubów koszykarskich. Drugie – po mistrzostwach Grecji – rozgrywki w hierarchii ważności, w greckiej koszykówce.
Zwycięzcy.
Na podstawie
Finały.
Na podstawie
Tytuły według miast.
6 klubów wywalczyło Puchar Grecji. Mają one swoje siedziby w jednostkach regionalnych Salonik oraz Aten.
Final Four (1994–2004 oraz 2021–22).
System Final Four został wprowadzony podczas rozgrywek 1994/95 i był wykorzystywany do sezonu 2003/04. Został ponownie użyty w sezonie 2021/22, bez meczu o 3 miejsce. 
Liderzy strzelców oraz MVP finałów Pucharu Grecji.
Od 1976 do 1994, czołowy strzelec finałów Pucharu Grecji był wybierany bez względu na zwycięstwo, czy przegraną swojego zespołu. Od 1995 zaczęto przyznawać oficjalnie tytuł MVP finałów.
Na podstawie
Statystyczni liderzy wszech czasów pucharu.
Punkty.
Na podstawie za zakończenie rozgrywek 2021/22.
Występy w finałach.
Na podstawie na zakończenie rozgrywek 2021/22.

</doc>
<doc id="3682107" url="https://pl.wikipedia.org/wiki?curid=3682107" title="Greek Basketball Cup">
Greek Basketball Cup



</doc>
<doc id="3682108" url="https://pl.wikipedia.org/wiki?curid=3682108" title="Little Rollright">
Little Rollright

Little Rollright – wieś w Anglii, w Oxfordshire, w dystrykcie West Oxfordshire, w civil parish Rollright. Leży 32,6 km od miasta Oksfordu i 114,5 km od Londynu. W 1931 roku civil parish liczyła 10 mieszkańców. Little Rollright jest wspomniana w Domesday Book (1086) jako "Parva Rollandri".

</doc>
<doc id="3682111" url="https://pl.wikipedia.org/wiki?curid=3682111" title="Gabriel Cisneros">
Gabriel Cisneros

Gabriel Cisneros Laborda (ur. 14 sierpnia 1940 w Tarazonie, zm. 27 lipca 2007 w Murcji) – hiszpański polityk i prawnik, długoletni deputowany, jeden z twórców hiszpańskiej konstytucji uchwalonej w okresie demokratyzacji w 1978.
Życiorys.
Z wykształcenia prawnik, studiował na uniwersytetach w Oviedo i Madrycie. Kształcił się również w zakresie nauk politycznych i dziennikarstwa. Pracował jako urzędnik służby cywilnej w ramach korpusu Cuerpo Superior de Administradores Civiles del Estado. M.in. w latach 1976–1977 był dyrektorem generalnym do spraw społecznych w ministerstwie spraw wewnętrznych. W 1977 uzyskał mandat posła do konstytuanty. Znalazł się w siedmioosobowym zespole, który opracował przyjętą w 1978 nową demokratyczną konstytucję. W 1979 terroryści z ETA usiłowali go porwać, Gabriel Cisneros zdołał uciec, został jednak w trakcie tego zdarzenia postrzelony.
W 1979 i 1982 z ramienia Unii Demokratycznego Centrum wybierany do Kongresu Deputowanych I i II kadencji, w którym zasiadał do 1986. Na początku lat 80. w hiszpańskim rządzie pełnił funkcję sekretarza stanu ds. kontaktów z Kortezami Generalnymi. Pod koniec tej dekady dołączył do Partii Liberalnej, a następnie wraz z nią do Partii Ludowej. Z jej ramienia w 1989, 1993, 1996, 2000 i 2004 ponownie wybierany do niższej izby hiszpańskiego parlamentu. Był członkiem Konwentu Europejskiego, a także jednym z wiceprzewodniczących Kongresu Deputowanych VIII kadencji, w trakcie której zmarł.

</doc>
<doc id="3682112" url="https://pl.wikipedia.org/wiki?curid=3682112" title="Virtsiku järv">
Virtsiku järv

Virtsiku (est. "Virtsiku järv") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 2,1 hektara, linię brzegową o długości 555 m, długość 210 m i szerokość 150 m. Jest otoczone lasem, ma brzegi bagienne. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Nootjärv, Aknajärv, Allikjärv, Kihljärv.

</doc>
<doc id="3682113" url="https://pl.wikipedia.org/wiki?curid=3682113" title="Worton (Cassington)">
Worton (Cassington)

Worton – przysiółek w Anglii, w Oxfordshire. Leży 7,2 km od miasta Oksfordu i 91,6 km od Londynu. W latach 1870–1872 miejscowość liczyła 43 mieszkańców. Worton jest wspomniana w Domesday Book (1086) jako "Wrtone".

</doc>
<doc id="3682114" url="https://pl.wikipedia.org/wiki?curid=3682114" title="Stepan Pasicznyk">
Stepan Pasicznyk

Stepan Bohdanowycz Pasicznyk (, ur. 9 stycznia 1998) – ukraiński skoczek narciarski. Uczestnik mistrzostw świata seniorów (2015) i juniorów (2015, 2016), a także Zimowych Igrzysk Olimpijskich Młodzieży 2016 i Zimowego Olimpijskiego Festiwalu Młodzieży Europy 2015. Wielokrotny medalista mistrzostw Ukrainy w skokach narciarskich.
W zawodach międzynarodowych zdobywał punkty do klasyfikacji generalnej jedynie w cyklach FIS Cupu (w pojedynczym konkursie najwyżej uplasował się na 11. miejscu) i Pucharu Karpat (w pojedynczym konkursie najwyżej na 6. pozycji). W konkursach Pucharu Kontynentalnego najwyżej zajął 38. miejsce (w ramach letniej odmiany tego cyklu, zimą w najlepszym starcie uplasował się na 44. pozycji), ani razu nie zdobywając punktów potrzebnych do uzyskania prawa startu w Pucharze Świata.
Przebieg kariery.
Początki.
Pasicznyk zaczął trenować skoki narciarskie w 2008 roku. Początkowo uprawiał również kombinację norweską, startując w tej dyscyplinie w lokalnych zawodach.
W lutym 2012 roku wziął udział w Mistrzostwach Krajów Bałkańskich w Skokach Narciarskich 2012, zajmując w nich 6. i 8. miejsce.
W marcu 2013 roku, wraz z drużyną Tarnopol II (startującą w składzie Ołeh Wiliwczuk, Stepan Pasicznyk, Rusłan Bałanda i Wasyl Żurakiwśkyj), zdobył brązowy medal mistrzostw Ukrainy w konkursie drużynowym na skoczni normalnej.
Sezon 2013/2014.
Sezon letni.
W oficjalnych zawodach międzynarodowych rozgrywanych pod egidą Międzynarodowej Federacji Narciarskiej (FIS) zadebiutował 27 lipca 2013 roku, zajmując 77. pozycję w FIS Cupie. Dzień później był z kolei 87. Odległe pozycje zajmował także kilkanaście dni później podczas zawodów tej samej rangi w Zakopanem, gdzie w obu startach uplasował się na 64. miejscu.
21 września 2013 roku zadebiutował w Pucharze Karpat, dwukrotnie zajmując 11. miejsce w konkursach rozegranych w kompleksie Skalite. Dzięki zdobytym wówczas punktom (łącznie 48) uplasował się na 20. w klasyfikacji generalnej sezonu 2013/2014 tego cyklu.
Tydzień później, w rumuńskim Râșnovie, Pasicznyk zdobył także pierwsze w karierze punkty FIS Cupu, plasując się najpierw na 26., a następnie na 29. miejscu. W sumie zgromadził ich 7, co sklasyfikowało go na 244. pozycji sezonu 2013/2014 tego cyklu. Były to jednocześnie jego ostatnie starty w zawodach organizowanych pod egidą FIS w sezonie letnim 2013.
Sezon zimowy.
W sezonie zimowym 2013/2014 startował głównie w Pucharze Kontynentalnym, gdzie plasował się w ósmej i dziewiątej dziesiątce. W zawodach tej rangi zadebiutował w grudniu 2013 roku w Renie, gdzie zajął 86. i 87. miejsce. W kolejnych startach w zawodach tej rangi plasował się na 75. i 78. miejscu (w Courchevel) oraz na 74. i 76. pozycji (w Seefeld in Tirol). Udział w rywalizacji międzynarodowej w sezonie 2013/2014 zakończył w lutym 2014 roku, startami w FIS Cupie w Zakopanem, gdzie zajmował 68. i 81. miejsce.
W marcu 2014 roku, wraz z zespołem Tarnopol I (oprócz Stepana Pasicznyka skakali w nim Rusłan Bałanda, Andrij Kłymczuk i Wiktor Pasicznyk), zdobył złoty medal mistrzostw Ukrainy.
Sezon 2014/2015.
Sezon letni.
Starty na arenie międzynarodowej w sezonie letnim 2014 rozpoczął w Letnim Pucharze Kontynentalnym, zajmując w swoich trzech pierwszych konkursach 50. pozycję (dwukrotnie w Wiśle i raz w miejscowości Frenštát pod Radhoštěm), a w czwartym 51. miejsce (Frenštát pod Radhoštěm).
We wrześniu 2014 roku wziął udział w 2 konkursach Pucharu Karpat i 4 zawodach FIS Cupu rozegranych w Szczyrku i Râșnovie. W rywalizacji w Pucharze Karpat zajmował 8. (Szczyrk) i 6. (Râșnov) pozycje, łącznie gromadząc 72 punkty, które pozwoliły mu uplasować się na 14. miejscu w klasyfikacji generalnej tego cyklu w sezonie 2014/2015. Z kolei w konkursach FIS Cupu plasował się na 29. i 36. (Szczyrk) oraz 28. i 29. (Râșnov) miejscu, zdobywając w sumie 7 punktów, dzięki którym (w zimowej części sezonu 2014/2015, podobnie jak w poprzednim, nie powiększył już bowiem swojego dorobku punktowego) został sklasyfikowany na 195. pozycji w sezonu 2014/2015 cyklu FIS Cup.
W październiku 2014 roku zdobył złoty medal w konkursie drużynowym letnich mistrzostw Ukrainy w konkursie drużynowym na skoczni normalnej (wraz z nim w zespole skakali Rusłan Bałanda, Wiktor Pasicznyk i Andrij Kłymczuk).
Sezon zimowy.
Starty międzynarodowe w sezonie zimowym 2014/2015 zaczął w grudniu 2014 roku, gdy najpierw zajął 57. miejsce w FIS Cupie w Szczyrbskim Jeziorze, a następnie w Engelbergu plasował się w siódmej dziesiątce Pucharu Kontynentalnego (67. i 68. miejsce). W styczniu 2015 roku powrócił do FIS Cupu, gdzie zajmował miejsca w czwartej i piątej dziesiątce (52. i 49. w Zakopanem oraz 47. i 34. w Kranju).
Na przełomie stycznia i lutego 2015 roku Pasicznyk wystartował w dwóch imprezach juniorskich rangi mistrzowskiej. 27 stycznia zajął 15. pozycję w konkursie indywidualnym skoczków na Zimowym Olimpijskim Festiwalu Młodzieży Europy 2015 po tym, jak w drugiej serii oddał słabszy skok (po pierwszej serii plasował się na 7. miejscu). Z kolei 5 lutego uplasował się na 47. miejscu konkursu indywidualnego w ramach mistrzostw świata juniorów.
W lutym 2015 roku wystartował jeszcze w Pucharze Kontynentalnym w Lahti, gdzie plasował się na 44. i 47. pozycji. Starty na arenie międzynarodowej w sezonie 2014/2015 zakończył debiutem na seniorskich mistrzostwach świata – w Falun dwukrotnie odpadał w kwalifikacjach, zajmując w tej części rywalizacji 58. miejsce na skoczni normalnej i 51. na skoczni dużej. W kwalifikacjach na skoczni dużej był najmłodszym ze startujących skoczków.
W marcu 2015 roku ponownie wziął udział w mistrzostwach Ukrainy, zdobywając indywidualnie srebrny medal na skoczni średniej i brązowy medal na skoczni normalnej, a drużynowo dwukrotnie (zarówno na skoczni średniej, jak i normalnej) złoty medal (w obu przypadkach w drużynie Tarnopol I skakali z nim Rusłan Bałanda, Andrij Kłymczuk i Wiktor Pasicznyk).
Sezon 2015/2016.
Sezon letni.
Sezon letni 2015 rozpoczął w sierpniu 2015 roku. W miesiącu tym wziął udział w 6 konkursach Letniego Pucharu Kontynentalnego i 3 zawodach FIS Cupu, ani razu nie zdobywając punktów do klasyfikacji generalnej któregoś z tych cykli. W startach w LPK, po dyskwalifikacji w pierwszym konkursie w Wiśle, plasował się kolejno na: 52. (Wisła), 52. i 48. (Kuopio) oraz 38. i 41. pozycji (Frenštát pod Radhoštěm). Z kolei w FIS Cupie zajmował kolejno: 51. i 57. (Kuopio) oraz 41. (Szczyrk) miejsce.
We wrześniu 2015 roku w Râșnovie ponownie zajął miejsca w najlepszej trzydziestce FIS Cupu, zajmując w rozegranych tam konkursach 15. i 13. miejsce. Łącznie zgromadził 36 punktów, dzięki którym (w zimowej części sezonu bowiem ponownie nie punktował w zawodach tej rangi) uplasował się na 114. miejscu w klasyfikacji generalnej sezonu 2015/2016 tego cyklu. W październiku 2015 roku wziął jeszcze udział w zawodach Letniego Pucharu Kontynentalnego w Klingenthal, gdzie zajmował miejsca w siódmej (61.) i szóstej (52.) dziesiątce.
Sezon zimowy.
Sezon zimowy 2015/2016 Pasicznyk rozpoczął w grudniu 2015 roku, od startów w Pucharze Kontynentalnym w Renie, gdzie plasował się na 69., 65. i 60. miejscu. W styczniu wziął udział w 2 konkursach FIS Cupu w Zakopanem (31. i 54. miejsce) oraz 2 zawodach Pucharu Kontynentalnego w Bischofshofen (51. i 50. pozycja).
W lutym 2016 roku wziął udział w dwóch imprezach juniorskich rangi mistrzowskiej – zimowych igrzyskach olimpijskich młodzieży oraz mistrzostwach świata juniorów. W konkursie indywidualnym skoczków na pierwszych z tych zawodów uplasował się na 13. pozycji, a w rywalizacji indywidualnej na mistrzostwach świata juniorów zajął 53. pozycję.
Starty międzynarodowe w sezonie zimowym 2015/2016 Pasicznyk zakończył w marcu 2016 roku, zajmując w norweskim Vikersund 55. i 54. miejsce.
Sezon 2016/2017.
Sezon letni.
Latem 2016 wystartował w 5 konkursach FIS Cupu – w Szczyrku (91. i 77.) oraz Kuopio (82.) nie awansował do drugiej serii, udało mu się to z kolei w Râșnovie, gdzie był 11. i 25. W pierwszym z rozegranych w Rumunii konkursów poprawił swój najlepszy w karierze wynik w zawodach tej rangi, a za sprawą zdobytych tam 30 punktów (zimą bowiem już w FIS Cupie nie punktował) sezon 2016/2017 w klasyfikacji generalnej tego cyklu ukończył na 109. lokacie.
Wziął też udział w 8 zawodach Letniego Pucharu Kontynentalnego, ani razu nie punktując – w Kuopio był 60. i 59., we Frenštácie został zdyskwalifikowany w pierwszym konkursie, a w drugim zajął 38. lokatę, w Stams uplasował się na 55. i 60. pozycji, a w Wiśle był 55. i 59.
Sezon zimowy.
Zimą w sezonie 2016/2017 w międzynarodowych zawodach pucharowych startował tylko na przełomie grudnia i stycznia. W Pucharze Kontynentalnym w Engelbergu był dwukrotnie 57., a w Garmisch-Partenkirchen 56. i 48. Z kolei w FIS Cupie wziął udział tylko w zmaganiach w Zakopanem, gdzie zajął 52. i 49. pozycję.
W lutym 2017 w Park City po raz trzeci i ostatni w karierze wystartował w mistrzostwach świata juniorów, plasując się na 49. miejscu w zawodach indywidualnych. W tym samym miesiącu po raz drugi wziął też udział w seniorskich mistrzostwach świata – w Lahti odpadł w kwalifikacjach do konkursu indywidualnego na skoczni normalnej, zajmując w tej części rywalizacji 50. miejsce.
W marcu 2017 ponownie stanął na podium mistrzostw Ukrainy, zdobywając medale w obu konkursach indywidualnych – na skoczni średniej brązowy, a na normalnej srebrny (ex aequo z Wiktorem Pasicznykiem).
Sezon 2017/2018.
Sezon letni.
Latem 2017 startował głównie w Letnim Pucharze Kontynentalnym, biorąc udział w 11 z 13 rozegranych wówczas zawodów tej rangi (opuścił tylko konkursy w Trondheim). Ani razu nie punktował – w pierwszym konkursie w Kranju został zdyskwalifikowany, a w drugim był 66., a w kolejnych zawodach zajmował miejsca: 67. (Szczyrk i Wisła), 64. (Frenštát), 61. (oba konkursy w Stams), 62. i 58. (Râșnov) oraz 78. i 75. (Klingenthal). Wziął również udział w zawodach FIS Cupu w Villach (32. i 70.) i Râșnovie (50. i 61.).
W letnich mistrzostwach Ukrainy po raz kolejny stawał na podium – w konkursie indywidualnym na skoczni średniej zdobył srebrny medal, a w zawodach drużynowych sięgnął po medal złoty (skocznia średnia) i srebrny (obiekt normalny).
Pod koniec sezonu letniego 2017 doznał poważnego upadku, w wyniku którego opuścił cały sezon zimowy 2017/2018.

</doc>
<doc id="3682115" url="https://pl.wikipedia.org/wiki?curid=3682115" title="Worton (Oxfordshire)">
Worton (Oxfordshire)



</doc>
<doc id="3682116" url="https://pl.wikipedia.org/wiki?curid=3682116" title="Stepan Pasichnyk">
Stepan Pasichnyk



</doc>
<doc id="3682117" url="https://pl.wikipedia.org/wiki?curid=3682117" title="Puchar Interkontynentalny FIBA">
Puchar Interkontynentalny FIBA



</doc>
<doc id="3682119" url="https://pl.wikipedia.org/wiki?curid=3682119" title="Mistrzostwa Polski w biegach narciarskich">
Mistrzostwa Polski w biegach narciarskich

Mistrzostwa Polski w biegach narciarskich – coroczne zawody sportowe, w trakcie których wyłaniani są mistrzowie Polski w biegach narciarskich, organizowane przez Polski Związek Narciarski. Współcześnie mistrzostwa rozgrywane są na Polanie Jakuszyckiej w Szklarskiej Porębie lub na przełęczy Kubalonka w Wiśle.
Pierwsze mistrzostwa Polski w biegach narciarskich rozegrano w ramach Mistrzostw Polski w Narciarstwie 1920 w Zakopanem. Pierwszą rozegraną konkurencją biegową był bieg na 18 km.
W niektórych latach (np. w 2013 i 2015) medale mistrzostw Polski były przyznawane również podczas Biegu Piastów. W trakcie głównego biegu tworzono wtedy osobną klasyfikację uwzględniającą tylko zawodników walczących o medale mistrzostw kraju. 

</doc>
<doc id="3682120" url="https://pl.wikipedia.org/wiki?curid=3682120" title="Dolores Cristina">
Dolores Cristina

Dolores Cristina (ur. 10 stycznia 1949 w m. Senglea) – maltańska nauczycielka i polityk, parlamentarzystka, w latach 2004–2013 minister w różnych resortach.
Życiorys.
W 1971 ukończyła studia na Royal University of Malta. Pracowała jako nauczycielka historii i języka angielskiego w szkołach średnich i policealnych. Zaangażowała się w działalność polityczną w ramach centroprawicowej Partii Narodowej. W 1996 bez powodzenia kandydowała w wyborach parlamentarnych. W 1998 objęła urząd burmistrza Swieqi. W 1998, 2003 i 2008 wybierana do Izby Reprezentantów, w której zasiadała do 2013. Reprezentowała maltański parlament (jako zastępca członka) w Konwencie Europejskim.
W 2004 weszła w skład rząd premiera Lawrence'a Gonziego jako minister ds. rodziny i solidarności społecznej. Od 2008 do 2013 w jego kolejnym gabinecie odpowiadała głównie za edukację.

</doc>
<doc id="3682121" url="https://pl.wikipedia.org/wiki?curid=3682121" title="Stjepan Pasicznyk">
Stjepan Pasicznyk



</doc>
<doc id="3682122" url="https://pl.wikipedia.org/wiki?curid=3682122" title="Tyna (rzeka)">
Tyna (rzeka)



</doc>
<doc id="3682123" url="https://pl.wikipedia.org/wiki?curid=3682123" title="Dymitr Kantemir">
Dymitr Kantemir



</doc>
<doc id="3682125" url="https://pl.wikipedia.org/wiki?curid=3682125" title="Nootjärv">
Nootjärv

Nootjärv (est. "Nootjärv") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 2,1 hektara, linię brzegową o długości 879 m, długość 320 m i szerokość 220 m. Jest otoczone lasem. Jest jednym z 42 jezior wchodzących w skład pojezierza Kurtna (est. "Kurtna järvestik"). Znajduje się około 3 km od miejscowości Kurtna. Sąsiaduje z jeziorami Virtsiku järv, Allikjärv, Kihljärv, Mätasjärv, Konnajärv, Kurtna Mustjärv.

</doc>
<doc id="3682127" url="https://pl.wikipedia.org/wiki?curid=3682127" title="Rośliny samopylne">
Rośliny samopylne



</doc>
<doc id="3682128" url="https://pl.wikipedia.org/wiki?curid=3682128" title="Hannibal (album)">
Hannibal (album)

Hannibal – drugi album polskiego rapera Abla. Wydawnictwo ukazało się 18 marca 2016 roku nakładem wytwórni muzycznej Wielkie Joł. Album został wyprodukowany w całości przez Brata Jordah. Materiał został udostępniony przedpremierowo w formie digital stream na kanale YouTube – Tedewizja. Gościnnie w nagraniach wzięli udział: Tede, Diox, Król Świata (Flaszki i Szlugi), Seta, Rosalie., R.A.U i Holak. 
Album zadebiutował na 7. miejscu polskiej listy przebojów – OLiS. Nagrania promowały teledyski do utworów "Agresja", "Kasa" i "Hey". Raper odbył ponadto ogólnopolską trasę koncertową Uliczny Stosunek Tour wraz z zespołem Małe Miasta. 
Lista utworów.
Opracowano na podstawie materiału źródłowego.

</doc>
<doc id="3682129" url="https://pl.wikipedia.org/wiki?curid=3682129" title="Kimmo Kiljunen">
Kimmo Kiljunen

Kimmo Kiljunen (ur. 13 czerwca 1951 w Ruokolahti) – fiński polityk, politolog i nauczyciel akademicki, deputowany do Eduskunty.
Życiorys.
Absolwent politologii na Uniwersytecie Helsińskim (1973). W 1979 uzyskał magisterium, a w 1985 doktorat na University of Sussex. Pracował m.in. w Akademii Finlandii, później zatrudniony na Uniwersytecie Helsińskim, gdzie w latach 1986–1995 kierował instytutem zajmującym się krajami rozwijającymi się. Pracował również jako konsultant przy prowadzonych przez ONZ programach w ramach UNDP i UNICEF-u.
Zaangażował się w działalność polityczną w ramach Socjaldemokratycznej Partii Finlandii. Od 1985 wybierany do rady miejskiej w Vantaa, w 2005 objął funkcję jej przewodniczącego. Od 1995 do 2011 z ramienia socjaldemokratów przez cztery kadencje był posłem do Eduskunty. Reprezentował krajowy parlament w Konwencie Europejskim oraz w Zgromadzeniu Parlamentarnym OBWE. W 2019 ponownie został wybrany do fińskiego parlamentu.

</doc>
<doc id="3682130" url="https://pl.wikipedia.org/wiki?curid=3682130" title="Jakow Diejcz">
Jakow Diejcz



</doc>
<doc id="3682132" url="https://pl.wikipedia.org/wiki?curid=3682132" title="Apomys gracilirostris">
Apomys gracilirostris



</doc>
<doc id="3682135" url="https://pl.wikipedia.org/wiki?curid=3682135" title="Wybory parlamentarne w Republice Zielonego Przylądka w 2016 roku">
Wybory parlamentarne w Republice Zielonego Przylądka w 2016 roku

Wybory parlamentarne w Republice Zielonego Przylądka w 2016 roku – odbyły się w Republice Zielonego Przylądka 20 marca 2016 roku. Rządząca Afrykańska Partia na rzecz Niepodległości Zielonego Przylądka straciła większość parlamentarną na rzecz Ruchu dla Demokracji.
System wyborczy.
Wybrano 72 członków Zgromadzenia Narodowego w 16 wielomandatowych okręgach wyborczych i zgodnie z ordynacją proporcjonalną. W okręgach wybierano od 2 do 15 parlamentarzystów. Głosy przekładały się na miejsca zgodnie z metodą D’Hondta.

</doc>
<doc id="3682136" url="https://pl.wikipedia.org/wiki?curid=3682136" title="Apomys datae">
Apomys datae



</doc>
<doc id="3682138" url="https://pl.wikipedia.org/wiki?curid=3682138" title="Allikjärv">
Allikjärv

Allikjärv – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 0,1 hektara, linię brzegową o długości 100 m. Jest otoczone lasem, wypływa z niego źródło. Jest jednym z 42 jezior wchodzących w skład pojezierza Kurtna (est. "Kurtna järvestik"). Znajduje się około 3 km od miejscowości Kurtna. Sąsiaduje z jeziorami Virtsiku järv, Kihljärv, Mätasjärv, Nootjärv, Kurtna Mustjärv.

</doc>
<doc id="3682141" url="https://pl.wikipedia.org/wiki?curid=3682141" title="Apomys musculus">
Apomys musculus



</doc>
<doc id="3682143" url="https://pl.wikipedia.org/wiki?curid=3682143" title="Apomys microdon">
Apomys microdon



</doc>
<doc id="3682145" url="https://pl.wikipedia.org/wiki?curid=3682145" title="Zaginiony ląd (serial telewizyjny 1991)">
Zaginiony ląd (serial telewizyjny 1991)

Zaginiony ląd, Dolina Jurajska, Zaginiony świat, Zaginiony ląd – Dolina Jurajska (ang. "Land of the Lost") – amerykański serial przygodowy. Remake popularnego serialu z 1974 roku o tej samej nazwie.
W Polsce emitowany był w latach 90. Został wydany na VHS pod nazwą Zaginiony ląd – Dolina Jurajska.
Fabuła.
Rodzina Porterów postanawia wyjechać na wakacje. W trakcie podróży trafiają na tajemnicze miejsce, z którego zostają przeniesieni w czasie do alternatywnej prehistorii.
Opis odcinków.
Annie i Kevin znajdują w lesie jajo dinozaura. Zabierają je do domu. Z jaja wykluwa się mały dinozaur, którego Annie nazywa Tasha.
Podczas poszukiwania tajemniczej kobiety, którą zarejestrowała kamera Kevina, Tom zostaje ugryziony przez jadowitą jaszczurkę. Tajemnicza kobieta o imieniu Christa, wyrusza z Kevinem po antidotum.
Tasha zostaje porwana przez ludzi jaszczurki zwanych Slistakami (ang. Sleestaks), którzy chcą ją zjeść. Porterowie śpieszą jej na ratunek.
Dinozaury zaczynają się dziwnie zachowywać w wyniku zaćmienia Księżyca. Porterowie i Christa chcą wyjaśnić ich zachowanie.
Wersja VHS.
Wersja wydana na kasetach VHS z angielskim dubbingiem i polskim lektorem. Każda z kaset zawiera cztery odcinki.
Zaginiony Ląd – Dolina Jurajska część 1 (Land of The Lost part 1) (1991)
Zaginiony Ląd – Dolina Jurajska część 2
Zaginiony Ląd – Dolina Jurajska część 3

</doc>
<doc id="3682148" url="https://pl.wikipedia.org/wiki?curid=3682148" title="Mätasjärv">
Mätasjärv

Mätasjärv (est. "Kurtna Mätasjärv ") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 0,5 hektara, linię brzegową o długości 100 m, długość 320 m i szerokość 220 m. Jest otoczone lasem. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Allikjärv, Kihljärv, Pannjärv, Nootjärv, Konnajärv, Ratasjärv.

</doc>
<doc id="3682150" url="https://pl.wikipedia.org/wiki?curid=3682150" title="Sooronbaj Dżeenbekow">
Sooronbaj Dżeenbekow

Sooronbaj Szaripowicz Dżeenbekow, ; (ur. 16 listopada 1958 w Karakułdży w obwodzie oszyńskim) – kirgiski polityk, premier Kirgistanu od 13 kwietnia 2016 do 22 sierpnia 2017, prezydent Kirgistanu od 24 listopada 2017 do 15 października 2020.
Życiorys.
Z wykształcenia zootechnik, sprawował urząd ministra rolnictwa, zasobów wodnych i przemysłu przetwórczego w rządzie Ałmazbeka Atambajewa od kwietnia do listopada 2007, gubernatora obwodu oszyńskiego w latach 2010–2012 oraz przedstawiciela rządowego w obwodzie oszyńskim w latach 2012–2015.
17 maja 2017 został nominowany przez rządzącą Socjaldemokratyczną Partię Kirgistanu do startu z jej ramienia w zaplanowanych na jesień wyborach prezydenckich. Na XVI zjeździe partii został oficjalnie wybrany kandydatem, a 15 lipca 2017 roku jego kandydatura została zarejestrowana przez Centralną Komisję Wyborczą. Ostatecznie zdobył w nich 925 361 głosów co dało mu zwycięstwo już w pierwszej turze.
8 sierpnia został oskarżony przez pełnomocników wyborczych Temira Sarijewa oraz Rity Karasartowej o prowadzenie agitacji wyborczej mimo tego, że kampania wyborcza jeszcze nie rozpoczęła się – zabrania tego kirgiski Kodeks Wyborczy. Miał on wzywać ministrów ze swojego rządu, gubernatorów, merów miast oraz innych urzędników do sztabu wyborczego SDPK i namawiać ich do popierania jego startu oraz zbierania podpisów poparcia pod jego kandydaturą. 13 sierpnia CKW uznała te oskarżenia za bezpodstawne.
Zgodnie z kirgiskim prawem zabronione jest zajmowanie stanowiska premiera oraz startowanie w wyborach prezydenckich. W związku z tym 21 sierpnia złożył na ręce prezydenta swoją dymisję, który tego samego dnia ją przyjął. Na ten sam dzień zwołane zostało nadzwyczajne posiedzenie Rady Najwyższej, na którym Sooronbaj podsumował 1,5 roku swoich rządów. W następnym dniu prezydent podpisał dokument rozwiązujący obecny rząd oraz polecił liderom koalicji rządzącej jak najszybszy wybór następcy. Wystosował również pismo do toragi Żogorku Kenesz o zwołanie nadzwyczajnej sesji parlamentu na 25 sierpnia. 24 sierpnia Socjaldemokratyczna Partia Kirgistanu obradowała nad składem nowego rządu oraz zapoznała się z programem Sapara Isakowa – kandydata na stanowisko premiera, który kolejnego dnia 97 głosami został wybrany premierem.
W następstwie wygranych wyborów prezydenckich, 24 listopada 2017 w Biszkeku odbyła się uroczysta inauguracja, podczas której Sooronbaj Dżeenbekow objął urząd prezydenta Kirgistanu. Na fali protestów społecznych po wyborach w 2020 roku 15 października zrezygnował z urzędu.

</doc>
<doc id="3682151" url="https://pl.wikipedia.org/wiki?curid=3682151" title="Neurotoksyczność">
Neurotoksyczność



</doc>
<doc id="3682152" url="https://pl.wikipedia.org/wiki?curid=3682152" title="DJ Zel">
DJ Zel

DJ Zel, właściwie Krzysztof Szewczuk (ur. 9 września 1978) – polski DJ i producent muzyczny pochodzący z Elbląga.
Edukację muzyczną rozpoczął w wieku 7 lat. Początkowo grał na gitarze akustycznej. 5 lat później zaczął uczęszczać na prywatne zajęcia do szkoły muzycznej w Elblągu, gdzie uczył się gry na pianinie. W 2007 r. student uniwersytetu BTEC National Diploma in Music Technology Confetti De Montfort University w Leicester.
Utwór produkcji Szewczuka pt. „Skarby” wokalisty Libera zdobył nagrodę Eska Music Award w kategorii Hit roku – Polska za rok 2005.
22 kwietnia 2016 r. nakładem wytwórni muzycznej Fonografika ukazał się album rapera Pei oraz DJ-a Zela pt. "DDA".
DJ Zel współpracował ponadto takimi wykonawcami jak: Slums Attack, Ascetoholix, Gieras, Kris, Tadek oraz Bosski Roman.

</doc>
<doc id="3682154" url="https://pl.wikipedia.org/wiki?curid=3682154" title="Litwiński">
Litwiński

Osoby o tym nazwisku:

</doc>
<doc id="3682155" url="https://pl.wikipedia.org/wiki?curid=3682155" title="Reiljan">
Reiljan

Osoby o tym nazwisku:

</doc>
<doc id="3682156" url="https://pl.wikipedia.org/wiki?curid=3682156" title="Czernysz">
Czernysz

Osoby o tym nazwisku:

</doc>
<doc id="3682157" url="https://pl.wikipedia.org/wiki?curid=3682157" title="Zaginiony ląd">
Zaginiony ląd



</doc>
<doc id="3682159" url="https://pl.wikipedia.org/wiki?curid=3682159" title="Ponikowski">
Ponikowski

Osoby o tym nazwisku:

</doc>
<doc id="3682161" url="https://pl.wikipedia.org/wiki?curid=3682161" title="Pasicznyk">
Pasicznyk

Osoby o tym nazwisku:

</doc>
<doc id="3682165" url="https://pl.wikipedia.org/wiki?curid=3682165" title="Bogdana Pilichowska-Ragno">
Bogdana Pilichowska-Ragno

Bogdana Kazimiera Pilichowska-Ragno (ur. 30 czerwca 1944) – polska etnolożka i działaczka społeczna.
Życiorys.
Z wykształcenia jest etnologiem, zajmowała się m.in. tematyką obrzędów i zwyczajów krakowskich. W latach 80. zaangażowała się w rozdział pomocy humanitarnej przesyłanej z Europy Zachodniej do Krakowa. W 1989 uczestniczyła w pracach osiedlowego Komitetu Obywatelskiego „Solidarności”, w tym samym roku została jedną z założycielek Fundacji EquiLibre. Od 1990 zaangażowała się w prowadzenie tzw. apteki darów, działającej na krakowskim osiedlu Widok, w ramach której lekarstwa otrzymywane od darczyńców rozdzielane są potrzebującym osobom ubogim. Była jedną z założycielek oraz prezesem Stowarzyszenia Pomocy Obywatelskiej im. Anny Fiszerowej, które formalnie prowadzi tę aptekę. Za swoją działalność społeczną otrzymała w 2002 Nagrodę im. księdza Józefa Tischnera. Była także związana z Fundacją Kyoto-Kraków, gdzie prowadziła Archiwum Andrzeja Wajdy.
W 2011 została odznaczona Krzyżem Kawalerskim Orderu Odrodzenia Polski.
Jej mężem był etnograf Jan Bujak, z którym wspólnie publikowała prace poświęcone folklorowi krakowskiemu.

</doc>
<doc id="3682166" url="https://pl.wikipedia.org/wiki?curid=3682166" title="Świergotka rajska">
Świergotka rajska

Świergotka rajska ("Psephotellus pulcherrimus") – wymarły gatunek ptaka z rodziny papug wschodnich (Psittaculidae), zamieszkujący niegdyś wschodnią Australię – Queensland oraz Nową Południową Walię.
Występowanie.
Papuga ta miała dość wąski zasięg występowania, jednak była na nim dość powszechna. Występowała w Australii na terenie środkowego i południowego stanu Queensland, od miasta Brisbane przez miasto Duaringa, Comet i następnie rzekę Nogoa, aż po miasto St George. Niepotwierdzone obserwacje świergotek rajskich odnotowano także w północno-wschodniej Nowej Południowej Walii i północnej części stanu Queensland. Naturalnymi siedliskami ptaków były doliny rzeczne, trawiaste lasy eukaliptusowe, często położone w pobliżu gniazd termitów.
Charakterystyka.
Świergotki rajskie żyły w parach lub małych grupach (prawdopodobnie rodzinnych) liczących do 7–8 osobników, a swoje gniazda zakładały w wydrążonych kopcach termitów i tym podobnych miejscach, często na poziomie lub blisko poziomu gruntu. Na temat ich diety nie wiadomo za wiele. Świergotki najprawdopodobniej żywiły się prawie wyłącznie nasionami traw. Upierzenie tych ptaków było niezwykle barwne, nawet jak na papugi, o mieszance turkusu, cyjanu, szkarłatu, czerni i brązu. Samice były mniej barwne niż samce. Młode osobniki były podobne do samic. Ogon świergotki miał prawie taką samą długość jak jej ciało, co wydaje się trudne do zrozumienia w przypadku ptaka, który prawie prowadził ściśle naziemny tryb życia. Długości ciała świergotki rajskiej wynosiła do 27–30 centymetrów. Ważyły prawdopodobnie 50–70 g.
Wymarcie.
Przyczyny nagłego spadku populacji tej papugi pozostają kwestią dyskusyjną. Możliwą przyczyną mógł być nadmierny wypas zwierząt hodowlanych (co z pewnością przyczyniało się do spadku pożywienia ptaków), ogołacanie pól, polowania organizowane przez kolekcjonerów ptaków i introdukowanie w Australii drapieżnych ssaków, takich jak koty i psy. Świergotka stała się rzadka pod koniec XIX wieku i początkowo była uważana za gatunek wymarły już w 1915 roku. Seria poszukiwań w ciągu następnej dekady potwierdziła istnienie pojedynczych osobników. Ostatni raz świergotkę rajską zaobserwowano 14 września 1927 roku. Od tamtego czasu, pomimo intensywnych poszukiwań, nikt nie przedstawił wiarygodnych dowodów na istnienie gatunku.

</doc>
<doc id="3682170" url="https://pl.wikipedia.org/wiki?curid=3682170" title="Kihljärv">
Kihljärv

Kihljärv (est. "Kurtna Kihljärv ") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 2 hektarów, linię brzegową o długości 643 m, długość 230 m i szerokość 140 m. Jest otoczone lasem. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Nootjärv, Konnajärv, Ratasjärv, Mätasjärv, Mustjärv, Lusikajärv.

</doc>
<doc id="3682171" url="https://pl.wikipedia.org/wiki?curid=3682171" title="Ekstraliga słowacka w unihokeju mężczyzn">
Ekstraliga słowacka w unihokeju mężczyzn

Ekstraliga słowacka w unihokeju mężczyzn – najwyższa klasa ligowych rozgrywek unihokeja mężczyzn na słowacji. Triumfator ligi zostaje Mistrzem Słowacji, zaś najsłabsza drużyna relegowana jest do I ligi. Rozgrywki organizowane są od sezonu 2001 r. przez Slovenský zväz florbalu. Najbardziej utytułowanym klubem jest HKL-MJM Petržalka, który posiada 5 tytułów Mistrza Słowacji. Od sezonu 2013/14 rozgrywki odbywają się pod nazwą Salming Ekstraliga.

</doc>
<doc id="3682172" url="https://pl.wikipedia.org/wiki?curid=3682172" title="Andrij Rewa">
Andrij Rewa

Andrij Ołeksijowycz Rewa, ukr. Андрій Олексійович Рева (ur. 7 lipca 1966 w Bohoduchiwie) – ukraiński polityk i samorządowiec, zastępca mera Winnicy, od 2016 do 2019 minister polityki społecznej.
Życiorys.
Absolwent wyższej szkoły wojskowo-politycznej w Leningradzie, został także absolwentem prawa. Do 1989 był zawodowym wojskowym, następnie do 1995 pracował jako nauczyciel historii w szkole średniej w Winnicy.
Od połowy lat 90. zatrudniony w winnickiej administracji miejskiej, od 1998 do 2000 był zastępcą mera tego miasta, następnie naczelnikiem jednego z wydziałów. W 2005 ponownie objął stanowisko zastępcy mera Winnicy, które zajmował do 2016 (głównie w okresie pełnienia funkcji mera przez Wołodymyra Hrojsmana). Gdy Wołodymyr Hrojsman został premierem, Andrij Rewa 14 kwietnia 2016 w jego rządzie otrzymał nominację na ministra polityki społecznej. Zakończył urzędowanie 29 sierpnia 2019.

</doc>
<doc id="3682173" url="https://pl.wikipedia.org/wiki?curid=3682173" title="Katarzyna Kałamajska-Liszcz">
Katarzyna Kałamajska-Liszcz

Katarzyna Kałamajska-Liszcz (ur. 17 marca 1954) – polska działaczka społeczna, działaczka opozycji w czasach PRL.
Życiorys.
Z wykształcenia jest historykiem sztuki. W czasie studiów na Uniwersytecie Mikołaja Kopernika w Toruniu angażowała się w działalność opozycyjną. Od 1981 prowadziła tzw. Bibliotekę Społeczną z wydawnictwami II obiegu. W latach 80. była członkiem redakcji podziemnego wydawnictwa „Kwadrat”. W 1987 razem z mężem Krzysztofem Liszczem adoptowała dwoje dzieci z zespołem FAS, w 1995 założyła razem z nim Instytut Terapeutyczny, w którym zajmuje się pomocą dzieciom z takim schorzeniem i ich rodzinom, w tym rodzinom zastępczym i adopcyjnym. W 2002 adoptowała dwoje kolejnych dzieci.
Razem z mężem otrzymała w 2009 Nagrodę im. księdza Józefa Tischnera, a samodzielnie w 2016 Krzyż Wolności i Solidarności (M.P. z 2016, poz. 308).
Siostra Marii Kałamajskiej.

</doc>
<doc id="3682185" url="https://pl.wikipedia.org/wiki?curid=3682185" title="Państwowe Archiwum Malty">
Państwowe Archiwum Malty

Państwowe Archiwum Malty (ang. "National Archives of Malta") – główne archiwum państwowe na Malcie. Archiwum, przez większość swojego istnienia, mieściło się w Pałacu Wielkiego Mistrza w Valletcie, przenosząc się do osobnego miejsca w późnych latach 1980. W 1988 roku, po przeniesieniu początkiem roku poprzedniego akt sądowych oraz akt przesłuchań i decyzji trybunału do placówki w Mdinie, został tam utworzony Wydział Dokumentacji Prawnej Archiwum. Placówka na Gozo została otwarta wkrótce potem, a w roku 1994, ówczesny prezydent Malty Ugo Mifsud Bonnici, oficjalnie otworzył nowe Główne Biuro i główną siedzibę Archiwum w Rabacie. W każdej siedzibie Archiwum znajduje się czytelnia dla badaczy, dostępna dla osób powyżej 16 roku życia, które mogą przedstawić aktualny dokument identyfikacyjny.
W ostatnich latach wzrosła obecność Państwowego Archiwum Malty w Internecie, na równi z jego wieloma państwowymi odpowiednikami na świecie. Wysiłek ten został uwieńczony możliwością przeszukiwania rejestrów archiwum on-line, a także wyświetlania krótkiego opisu tego, co jest zawarte w znalezionych zapisach. Inne działania obejmują digitalizację zasobów Archiwum, oferowanie wielu publikacji Archiwum na stronie internetowej, sprzedaż kopii dokumentów archiwalnych poprzez "e-shop", oraz propagowanie on-line maltańskiego "Narodowego Projektu Pamięci", poświęconego przybliżaniu społeczeństwu tych, którzy zapisali się w historii Malty.
Historia.
Pierwsze działania w celu powołania archiwum państwowego rozpoczęły się w roku 1971, kiedy "Committee on the Preservation of Public Records" ("Komitet do Zabezpieczenia Akt Publicznych") został utworzony przez Guze’ Cassara Pullicino. Rok później, w 1972, część maltańskich rejestrów publicznych, umiejscowiona w Casa Leoni, została otwarta dla społeczeństwa i urządzenia do prac badawczych zostały udostępnione ogółowi. Następnie, pod nadzorem maltańskiego Ministerstwa Sprawiedliwości i Spraw Parlamentarnych, w ciągu kilku miesięcy Archiwum zostało przeniesione do Pałacu Wielkiego Mistrza w Valletcie, siedziby Parlamentu Malty. W tym czasie, rządowym opiekunem Archiwum był Michael Ellul.
W styczniu 1986 została powołana rządowa komisja, która miała przedyskutować opcje zarządzania maltańskimi dokumentami publicznymi. Zdecydowano, że należy powołać samodzielne Państwowe Archiwum Malty, z siedzibą główną w Rabacie. Oprócz tego uznano, że odpowiednim miejscem do przechowywania maltańskich dokumentów sądowych, od czasu zajęcia Malty przez Rycerzy Szpitalników do wczesnych lat okupacji brytyjskiej, będzie Banca Giuratale w Mdinie. We wrześniu 1987 rozpoczęło się przenoszenie dokumentów sądowych do budynku w Mdinie, zakończone w październiku 1988 roku. Przenoszenie pozostałych dokumentów do biura w Rabacie zakończyło się 28 lipca 1989 roku, a oficjalne otwarcie nowej siedziby Archiwum, dokonane przez piątego prezydenta Malty Ugo Mifsuda Bonniciego, miało miejsce 28 maja 1994 roku. Osobą zarządzającą Archiwum był w tym czasie Joe Caruana.
Pierwszym aktem rządowym, regulującym pracę Państwowego Archiwum Malty, był "Act IV" (Czwarta Ustawa), zatwierdzona w 1990. Opublikowano katalogi na CD-ROM, zainicjowano coroczne publiczne odczyty i otwarto centrum wystawowe. W roku 2005, "Act V" (Piąta Ustawa) nabrała mocy, kreując stanowisko National Archivist (Dyrektora Archiwum), którym został, i aktualnie (2016) jest Charles J. Farrugia, i nadając Archiwum osobowość prawną pod patronatem Rządu Malty. Od czasu otwarcia, Archiwum przybyły trzy nowe obiekty.
Obiekty i usługi.
Państwowe Archiwum Malty zarządza trzema obiektami. Pierwszym otwartym obiektem był Wydział Dokumentacji Prawnej, znajdujący się w Mdinie, otwarty w 1988. Mieści się on w Banca Giuratale, byłej siedzibie rady miejskiej i sądu. Zawiera dokumenty sądowe od czasów osiedlenia się Zakonu św. Jana na Malcie. Drugim obiektem jest oddział Archiwum na Gozo, w którym zgromadzono ponad 9000 dokumentów. Ostatnim oddanym do użytku obiektem jest Główne Biuro Archiwum w Rabacie, otwarte w 1994 roku. Znajduje się w nim większość maltańskich archiwaliów.
Państwowe Archiwum Malty oferuje szereg usług dla mieszkańców Malty, jakkolwiek wiele z nich dostępnych jest na miejscu jedynie dla osób powyżej 16. roku życia. W siedzibach Archiwum znajdują się czytelnie. Interesanci obowiązani są przedstawić przy wejściu dokument identyfikacyjny. Czytelnie Archiwum posiadają bibliotekę, drukowane katalogi, kserokopiarkę, punkt informacyjny, wyposażony w szereg publikacji i broszur, oraz inne przydatne urządzenia. Dokumenty przechowywane w Archiwum są dostępne dla zainteresowanych po wypełnieniu formularza. Następnie przynoszone są one do stolika zamawiającego. Poza tym Archiwum Państwowe gromadzi mapy, plany i rysunki różnych miejsc publicznych na Malcie, jak również fotografie z różnych ceremonii i obchodów królewskich oraz prac rekonstrukcyjnych.
Dodatkowo, Państwowe Archiwum Malty oferuje program grupowego zwiedzania dla osób dorosłych oraz dla szkół, aby podnieść społeczną świadomość odnośnie do przechowywanych tam zasobów. Grupy do 25 osób mogą być oprowadzone po Archiwum, aby zobaczyć co ono oferuje, wizyty grup szkolnych mogą być zorganizowane tak w Rabacie, jak i w Mdinie. Uczniowie są zapoznawani z zasobami Archiwum oraz ze sposobem, w jaki dokumenty są traktowane. Ponadto studenci mają szansę doświadczyć prac przy katalogowaniu i reorganizacji dokumentów.
Usługi internetowe.
Państwowe Archiwum Malty, tak jak i jego odpowiedniki w innych państwach, robi wszystko, aby zwiększyć dostęp do swoich zasobów przez Internet. Wiele dokumentów z zasobów Archiwum już zostało zdigitalizowanych, lub jest w trakcie procesu digitalizacji, także na stronie internetowej Archiwum jest dostępna wyszukiwarka katalogowa wraz z krótkim opisem każdego dokumentu. Na tejże stronie Archiwum umieszcza również wiele publikacji, w tym biuletyny okresowe, roczny raport, a także, poprzez sklep internetowy, sprzedaje osobom zainteresowanym kopie niektórych dokumentów i ilustracji. Jest również możliwe przeszukiwanie zasobów maltańskiego "National Memory Project", upamiętniającego osoby, które w jakikolwiek sposób wpisały się w historię Malty.

</doc>
<doc id="3682186" url="https://pl.wikipedia.org/wiki?curid=3682186" title="Krížska dolina">
Krížska dolina

Krížska dolina – dolina w Niżnych Tatrach na Słowacji. Znajduje się w zachodniej (tzw. dziumbierskiej) ich części, na północnej stronie ich głównego grzbietu. Ma wylot na Kotlinie Liptowskiej, na granicy miejscowości Dúbrava i Lazisko w powiecie Liptowski Mikułasz.
Jest to dolina walna, podchodząca pod główny grzbiet Niżnych Tatr na odcinku od Chabeneca na zachodzie po szczyt Poľana na wschodzie. Zachodnie obramowanie doliny tworzy północny grzbiet Chabeneca z wzniesieniami Dechtárska hora i Hláčovo, wschodnie północny grzbiet Poľany z wzniesieniami Zákľuky, Bôr, Jaloviarka i Uhlisko. Opadający z głównego grzbietu Niżnych Tatr grzbiet Ostredok dzieli górną część Krížskiej doliny na dwie gałęzie: zachodnią zwaną Chabenec i wschodnią, podchodzącą pod Krížske sedlo. Ta druga jest głównym ciągiem Krížskiej doliny.
Dnem Krížskiej doliny spływa potok Palúdžanka, wzdłuż niego prowadzi droga asfaltowa i linia elektryczna. Krížska dolina jest bowiem zagospodarowana. Dawniej wydobywano w niej antymonit. Obecnie kopalnie antymonitu są już nieczynne. Prowadzona jest w dolinie gospodarka leśna i są w niej dwie leśniczówki: w wylocie doliny leśniczówka Pod Dobákom, i wyżej leśniczówka Kováčová. Tylko najwyższa część doliny (powyżej podnóży Ostredoka) znajduje się w obrębie Parku Narodowego Niżne Tatry.
Przez Dolinę Krzyską nie prowadzi żaden szlak turystyczny, jest ona natomiast dobrze widoczna z czerwonego szlaku wiodącego głównym grzbietem Niżnych Tatr (Cesta hrdinov SNP).

</doc>
<doc id="3682189" url="https://pl.wikipedia.org/wiki?curid=3682189" title="Aleksandr Ivankov">
Aleksandr Ivankov

Aleksandr Ivankov, uzb. cyr. Александр Иванков, ros. Александр Дмитриевич Иванков, "Aleksandr Dmitrijewicz Iwankow" (ur. 17 października 1949 w Chirchiqu, zm. 6 czerwca 2004 w Taszkencie) – uzbecki piłkarz, grający na pozycji obrońcy, trener piłkarski.
Kariera piłkarska.
Wychowanek Szkoły Sportowej w Chirchiqu. Pierwszy trener Vadim Tereshchenko. Służył w wojsku w Budapeszcie, gdzie jego zauważył trener Wsiewołod Bobrow i polecił młodego piłkarza skautom Paxtakoru Taszkent. W 1970 rozpoczął karierę piłkarską w Paxtakorze Taszkent, w którym występował przez 8 lat. Latem 1977 odszedł do drużyny Shahrixonets Shahrixon. W następnym roku zasilił skład Xorazmu Xonqa, w którym zakończył karierę piłkarza. Jednak jeszcze po roku przerwy już jako trener również wychodził na boisko w barwach zespołu Narimanovets Bogʻot.
Kariera trenerska.
Po zakończeniu kariery piłkarza rozpoczął pracę szkoleniowca. Od 1979 do 1980 trenował Narimanovets Bogʻot. Potem prowadził FK Yangiyer. W 1986 był trenerem reprezentacji Uzbeckiej SRR na Spartakiadzie Narodów ZSRR. W latach 1987–1988 kierował Dinamem Samarkanda. Po rozpadzie ZSRR od 1992 do 1995 stał na czele Nurawszonu Buchara, oraz w 1995 również pracował z MHSK Taszkent. W lipcu 1995 został zaproszony na stanowisko selekcjonera narodowej reprezentacji Uzbekistanu, którą kierował do listopada 1995. W czerwcu 1996 został mianowany na stanowisko głównego trenera Paxtakoru Taszkent. W 1997 opuścił Paxtakor. W 1999 trenował Kimyogar Chirchiq. 8 lutego 2000 powrócił do kierowania Paxtakorem, ale pracował jedynie przez pół roku.
6 czerwca 2004 zmarł w Taszkencie w wieku 54 lat.

</doc>
<doc id="3682190" url="https://pl.wikipedia.org/wiki?curid=3682190" title="Klewidypina">
Klewidypina

Klewidypina () – wielofunkcyjny organiczny związek chemiczny z grupy pirydyn, lek stosowany w leczeniu nadciśnienia tętniczego, o działaniu blokującym kanały wapniowe typu L. Jest związkiem chiralnym, produkt farmaceutyczny jest mieszaniną racemiczną obu enancjomerów.
Mechanizm działania.
Klewidypina jest antagonistą kanału wapniowego działającym na kanały wapniowe typu L (CACNA1C) zlokalizowane w tkance mięśniowej poprzecznie prążkowanej typu sercowego oraz miocytach mięśni gładkich naczyń krwionośnych. Klewidypina inaktywuje kanały wapniowe typu L zależnie od napięcia i przejawia wysoką specyficzność do naczyń krwionośnych. Obniżenie ciśnienia krwi powodowane jest obniżeniem całkowitego oporu obwodowego bez wpływu na przepływ objętościowy w żyłach oraz obciążenie wstępne w sercu. Klewidypina w porównaniu z nitroprusydkiem sodu wpływa w większym stopniu na tętnice niż na naczynia żylne. Początek działania klewidypiny następuje po 5–15 minutach od rozpoczęcia podawania, a jej wpływ na spadek ciśnienia tętniczego jest wprost zależny od podawanej dawki leku.
Zastosowanie.
W 2016 roku klewidypina nie była dopuszczona do obrotu w Polsce.
Działania niepożądane.
Klewidypina może powodować następujące działania niepożądane:

</doc>
<doc id="3682193" url="https://pl.wikipedia.org/wiki?curid=3682193" title="Cleviprex">
Cleviprex



</doc>
<doc id="3682195" url="https://pl.wikipedia.org/wiki?curid=3682195" title="Filipinomysz niezwykła">
Filipinomysz niezwykła

Filipinomysz niezwykła ("Apomys insignis") – gatunek ssaka z podrodziny myszy (Murinae) w obrębie rodziny myszowatych (Muridae), występujący na Filipinach. 
Zasięg występowania.
Filipinomysz niezwykła występuje endemicznie na Filipinach, z zasięgiem ograniczonym do dwóch wysp – Mindanao i Dinagat. Gryzoń ten nie występuje na wyspach Bohol, Leyte, Samar i Biliran, doniesienia o występowaniu tam dotyczą innego gatunku filipinomyszy.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1905 roku amerykański ornitolog i przyrodnik polowy Edgar Alexander Mearns nadając mu nazwę "Apomys insignis". Holotyp pochodził z góry Apo, na wysokości , w południowej części Mindanao, w Filipinach. 
"Apomys insignis" należy do podrodzaju "Apomys". Dowody molekularne sugerują, że "A. insignis" wykazuje szczególne pokrewieństwo z "A. hylocoetes" z Mindanao, "A. camiguinensis" z Camiguin oraz nieopisanymi gatunkami z Bohol, Leyte, Samar i Biliran. Sekwencje mitochondrialne nie odróżniają "A. insignis" od gatunku sympatrycznego "A. hylocoetes" w górach Kitanglad, być może z powodu introgresji lub wychwytywania mitochondriów, ponieważ oba gatunki różnią się znacznie kariotypem (2n = 36 i FN = 36 dla "insignis" oraz 2n = 48 i FN = 56 dla "hylocoetes"); sympatryczność między oba gatunkami występuje również na górze Apo. Taksonomia "A. insignis" wymaga dokładniejszych badań. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 71–123 mm, długość ogona 134–176 mm, długość ucha 18–21 mm, długość tylnej stopy 31–35 mm; masa ciała 33–52 g. 
Ekologia.
Jest spotykana niemal od poziomu morza do 2800 m n.p.m.. 
Gatunek ten osiąga największą liczebność w górskich lasach pierwotnych, ale jest spotykany także w środowisku zaburzonym (np. przez osuwiska i ograniczony wyrąb). Prawdopodobnie nie występuje na obszarach intensywnej ludzkiej aktywności, takich jak tereny rolnicze i trawiaste.
Populacja.
Zwierzę to lokalnie jest dosyć liczne, filipinomysz niezwykła jest uznawana za gatunek najmniejszej troski. Intensywne wylesianie w latach 70. i 90. XX wieku doprowadziło do znacznego spadku liczebności na nizinach, ale większość populacji zamieszkuje góry i utrata środowiska dotknęła ją tylko w niewielkim stopniu. Gryzoń występuje w obszarach chronionych.

</doc>
<doc id="3682196" url="https://pl.wikipedia.org/wiki?curid=3682196" title="Apomys insignis">
Apomys insignis



</doc>
<doc id="3682202" url="https://pl.wikipedia.org/wiki?curid=3682202" title="Pomnik bł. ks. Jerzego Popiełuszki w Toruniu">
Pomnik bł. ks. Jerzego Popiełuszki w Toruniu

Pomnik bł. ks. Jerzego Popiełuszki w Toruniu – monument przedstawiający Jerzego Popiełuszkę, polskiego duchownego rzymskokatolickiego, kapelana warszawskiej „Solidarności”, zamordowanego przez funkcjonariuszy Służby Bezpieczeństwa. Pomnik odsłonięto 19 października 2011 roku, w 27. rocznicę śmierci ks. Jerzego Popiełuszki.
Pomnik znajduje się przy al. Jana Pawła II, niedaleko mostu drogowego im. Józefa Piłsudskiego.
Pomnik odsłonięto 19 października 2011 roku podczas obchodów 27. rocznicy śmierci kapłana. Autorem projektu jest Kazimierz Gustaw Zemła, prace rzeźbiarskie wykonał Paweł Pietrusiński, a prace odlewnicze Marek Żebrowski. Budowę sfinansowano m.in. z funduszy Urzędu Miasta Torunia i Urzędu Marszałkowskiego.
Wysokość figury pomnikowej wraz z podstawą liczy ok. 5 metrów. Pomnik przedstawia stojącego ks. Popiełuszkę z rozwartymi ramionami. U stóp figury umieszczono dewizę: "Zło dobrej zwyciężaj". Na cokole znajdują się dwa napisy:

</doc>
<doc id="3682203" url="https://pl.wikipedia.org/wiki?curid=3682203" title="Ogólnopolskie Zawody w Akrobacji Spadochronowej Gliwice 1971">
Ogólnopolskie Zawody w Akrobacji Spadochronowej Gliwice 1971

Ogólnopolskie Zawody w Akrobacji Spadochronowej Gliwice 1971 – odbyły się 20–24 czerwca 1971 roku. Gospodarzem Mistrzostw był Aeroklub Gliwicki, a organizatorem Sekcja Spadochronowa Aeroklubu Gliwickiegoo. Patronat nad Mistrzostwami sprawowało "Towarzystwo Miłośników Ziemi Gliwickiej" i Redakcja "Nowin Gliwickich". Do dyspozycji skoczków był samolot An-2.
Rozegrane kategorie.
Zawody rozegrano w trzech kategoriach spadochronowych:
Przebieg zawodów.
W zawodach uczestniczyli z Aeroklubu Gliwickiego: Jan Strzałkowski, Andrzej Martyniak, Edward Miler, Krystyna Pączkowska i Jan Bober.
20 czerwca na gliwickim lotnisku rozegrano III konkurencję – skoki grupowe na celność lądowania indywidualnie, 21–22 czerwca I konkurencję – skoki na celność lądowania. 23 czerwca był dniem odpoczynku dla zawodników. 24 czerwca rozegrano II konkurencję – skoki na celność lądowania.
Klasyfikacja indywidualna: I miejsce – Jan Bober.

</doc>
<doc id="3682204" url="https://pl.wikipedia.org/wiki?curid=3682204" title="Amstel Gold Race 2016">
Amstel Gold Race 2016

51. edycja wyścigu kolarskiego Amstel Gold Race odbyła się 17 kwietnia 2016 na trasie o długości 248,7 km. Start wyścigu miał miejsce w Maastricht, a meta w Valkenburgu. Wyścig zaliczany był do światowego cyklu UCI World Tour 2016.
Uczestnicy.
Na starcie tego klasycznego wyścigu stanęło 25 zawodowych ekip, 18 drużyn UCI World Tour i 7 profesjonalnych zespołów zaproszonych przez organizatorów z tzw. "dziką kartą" (w tym m.in. CCC Sprandi Polkowice).

</doc>
<doc id="3682205" url="https://pl.wikipedia.org/wiki?curid=3682205" title="Konnajärv">
Konnajärv

Konnajärv (est. "Konnajärv (Kurtna Konnajärv)") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 2,2 hektarów, linię brzegową o długości 656 m, długość 250 m i szerokość 140 m. Jest otoczone lasem. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Kulpjärv, Nootjärv, Ratasjärv, Mätasjärv, Kurtna Mustjärv, Lusikajärv, Liivjärv, Rääkjärv.

</doc>
<doc id="3682207" url="https://pl.wikipedia.org/wiki?curid=3682207" title="Filipinomysz nadbrzeżna">
Filipinomysz nadbrzeżna

Filipinomysz nadbrzeżna ("Apomys littoralis") – gatunek ssaka z podrodziny myszy (Murinae) w obrębie rodziny myszowatych (Muridae), występujący endemicznie na Filipinach. 
Zasięg występowania.
Filipinomysz nadbrzeżna występuje z pewnością tylko na wyspie Mindanao (prowincje Lanao del Sur i Maguindanao), na Filipiny; populacje z Leyte, Biliran i Bohol są wstępnie przypisane do tego gatunku, a pokrewna populacja na Negros uważana jest za takson nieopisany.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1952 roku amerykański teriolog Colin Campbell Sanborn nadając mu nazwę "Rattus" ("Apomys") "littoralis". Holotyp pochodził z Bugasan, na wysokości , w prowincji Cotabato, na Mindanao, w Filipinach.
"Apomys littoralis" należy do podrodzaju "Apomys". Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 100–103 mm, długość ogona 122–126 mm, długość ucha 16–17 mm, długość tylnej stopy 36–27 mm; brak szczegółowych danych dotyczących masy ciała. 
Ekologia.
Filipinomysz nadbrzeżna występuje na wysokości od 15 m n.p.m. do 1400 m n.p.m..
Populacja.
Ze względu na niepewność systematyczną, gatunkowi temu nie przypisano kategorii zagrożenia. Potrzebne są dalsze badania.

</doc>
<doc id="3682208" url="https://pl.wikipedia.org/wiki?curid=3682208" title="Apomys littoralis">
Apomys littoralis



</doc>
<doc id="3682209" url="https://pl.wikipedia.org/wiki?curid=3682209" title="Juliusz Ziemba">
Juliusz Ziemba

Juliusz August Ziemba (ur. 12 sierpnia 1892 w Krośnie, zm. 31 grudnia 1944 w Wielkiej Brytanii) – major kawalerii Wojska Polskiego.
Życiorys.
Urodził się 12 sierpnia 1892 w Krośnie, ówczesnym mieście powiatowym Królestwa Galicji i Lodomerii, w rodzinie Józefa i Eweliny. Przed 1914 podjął studia.
Po wybuchu I wojny światowej wstąpił do Legionów Polskich. Służył w 3 pułku piechoty w składzie II Brygady oraz w 2 pułku ułanów. Od marca do listopada 1918 kontynuował studia prawa na Wydziale Prawa Uniwersytetu Warszawskiego. 
Od września 1918 służył w 2 Pułku Szwoleżerów. 18 marca 1919 jako podoficer byłych Legionów Polskich został mianowany z dniem 1 marca 1919 podporucznikiem kawalerii. Został awansowany do stopnia rotmistrza kawalerii ze starszeństwem z dniem 1 czerwca 1919. W 1923, 1924 był oficerem 24 pułku ułanów w Kraśniku. Następnie służył w 20 pułku ułanów. Z dniem 26 września 1927 został przeniesiony służbowo na X normalny trzymiesięczny kurs w Centralnej Szkole Strzelniczej w Toruniu. W czasie trwania kursu (15 października) został przeniesiony do 3 pułku ułanów w Tarnowskich Górach. 18 lutego 1928 został mianowany majorem ze starszeństwem z 1 stycznia 1928 i 9. lokatą w korpusie oficerów kawalerii. W kwietniu tego roku został przesunięty ze stanowiska dowódcy szwadronu na stanowisko dowódcy szwadronu zapasowego. W lipcu 1929 został przesunięty na stanowisko kwatermistrza. Z dniem 1 stycznia 1935 został skierowany na sześciomiesięczną praktykę w Ministerstwie Komunikacji. Z dniem 30 czerwca 1935 został przeniesiony do rezerwy z równoczesnym przydziałem w rezerwie do Oficerskiej Kadry Okręgowej Nr V. 
Pod koniec lat 30. pełnił funkcję II wiceprezesa zarządu okręgu lwowskiego Związku Legionistów Polskich. Należał także do Aeroklubu Śląskiego, w którym był m.in. członkiem Sądu Klubowego. 
Zmarł 31 grudnia 1944 i został pochowany na cmentarzu Corstorphine Hill w Edynburgu.

</doc>
<doc id="3682211" url="https://pl.wikipedia.org/wiki?curid=3682211" title="Marco Di Meco">
Marco Di Meco

Marco Di Meco (ur. 5 lutego 1982 w Chieti) – włoski flecista, kompozytor jazzowy i poeta.
Znany na całym świecie ze swoich kompozycji muzycznych. Zaczął grać w bardzo młodym wieku. Pojawił się na europejskiej scenie w 1996 roku, znany również jako poeta.

</doc>
<doc id="3682218" url="https://pl.wikipedia.org/wiki?curid=3682218" title="Tudor Casapu">
Tudor Casapu

Tudor Casapu lub Fiodor Kasapu (ros. Фëдор Михайлович Касапу, "Fiodor Michajłowicz Kasapu"; ur. 18 września 1963 w Mingirze) – radziecki i mołdawski sztangista, mistrz olimpijski i dwukrotny medalista mistrzostw świata.
Kariera.
Wielokrotny medalista mistrzostw ZSRR, w 1986 został wicemistrzem kraju w wadze do 67,5 kg z wynikiem 330 kg w dwuboju (te same zawody były rozgrywane w ramach spartakiady narodów). Rok później zwyciężył w Pucharze ZSRR, tym razem już w cięższej kategorii wagowej. Następnie w latach 1988-1990 zostawał trzykrotnie mistrzem ZSRR i reprezentantem tego kraju na mistrzostwach świata w Budapeszcie, w których zwyciężył z wynikiem 360 kg w dwuboju.
W 1991 roku zajmował głównie trzecie miejsca, był bowiem trzeci na mistrzostwach ZSRR i spartakiadzie narodów, trzeci na mistrzostwach Europy we Władysławowie i na mistrzostwach świata w Donaueschingen.
W 1992 roku jego jedynym większym turniejem były igrzyska olimpijskie w Barcelonie. Uzyskał 155 kg w rwaniu i 202,5 kg w podrzucie, łącznie uzyskując 357,5 kg. Miał taki sam wynik jak Kubańczyk Pablo Lara, jednak wygrał dzięki mniejszej masie ciała.
Kolejne lata były już dla niego nieudane, nie ukończył dwuboju na mistrzostwach świata w Melbourne w 1993 roku, niesklasyfikowany został także na mistrzostwach świata w Atenach sześć lat później. W 1995 roku brał udział w mistrzostwach Europy w Warszawie, w których został zdyskwalifikowany za doping.
Po zakończeniu kariery został przewodniczącym Mołdawskiej Federacji Podnoszenia Ciężarów.

</doc>
<doc id="3682219" url="https://pl.wikipedia.org/wiki?curid=3682219" title="Julian Brandt">
Julian Brandt

Julian Brandt (ur. 2 maja 1996 w Bremie) – niemiecki piłkarz, występujący na pozycji pomocnika w niemieckim klubie Borussia Dortmund oraz w reprezentacji Niemiec. 
Złoty medalista Mistrzostw Europy U-19 2014, srebrny medalista Igrzysk Olimpijskich 2016, zdobywca Pucharu Konfederacji 2017, uczestnik Mistrzostw Świata U-20 2015 i Mistrzostw Świata 2018.
Kariera reprezentacyjna.
29 maja 2016 zadebiutował w reprezentacji Niemiec, w przegranym 1:3 meczu towarzyskim ze Słowacją. Swojego pierwszego gola dla reprezentacji strzelił 10 czerwca 2017 w meczu eliminacyjnym do Mistrzostw Świata 2018 z San Marino, ustalając w 72. minucie wynik na 7:0.
Sukcesy.
Niemcy U-19.
Mistrzostwa Europy U-19
Niemcy.
Igrzyska olimpijskie
Puchar Konfederacji

</doc>
<doc id="3682220" url="https://pl.wikipedia.org/wiki?curid=3682220" title="Giuseppe Tatarella">
Giuseppe Tatarella

Giuseppe (Pinuccio) Tatarella (ur. 17 września 1935 w Cerignoli, zm. 8 lutego 1999 w Turynie) – włoski polityk, prawnik i dziennikarz, długoletni deputowany, w latach 1994–1995 wicepremier i minister.
Życiorys.
Z wykształcenia prawnik i dziennikarz. Wykonywał zawód adwokata, był też publicystą i redaktorem naczelnym czasopism. Długoletni działacz postfaszystowskiego Włoskiego Ruchu Społecznego, a w latach 90. współtwórca powołanego na jego bazie Sojuszu Narodowego. Był radnym miejscowości Noicàttaro, Canosa i Noci, a także asesorem ds. kultury w Bari.
W 1979 został wybrany do Izby Deputowanych, w której od tego czasu zasiadał nieprzerwanie do czasu swojej śmierci w 1999 jako poseł VIII, IX, X, XI, XII i XIII kadencji. Od czasu IX kadencji przewodniczył frakcji parlamentarnej swojego ugrupowania. W 1989 przez kilka miesięcy zasiadał w Parlamencie Europejskim. W latach 1994–1995 sprawował urząd wicepremiera oraz ministra poczty i łączności w rządzie Silvia Berlusconiego, pierwszym po II wojnie światowej gabinecie z udziałem środowisk postfaszystowskich.

</doc>
<doc id="3682221" url="https://pl.wikipedia.org/wiki?curid=3682221" title="Fiodor Kasapu">
Fiodor Kasapu



</doc>
<doc id="3682222" url="https://pl.wikipedia.org/wiki?curid=3682222" title="Fedor Kassapu">
Fedor Kassapu



</doc>
<doc id="3682223" url="https://pl.wikipedia.org/wiki?curid=3682223" title="Alexis Canelo">
Alexis Canelo

Pedro Alexis Canelo (ur. 3 lutego 1992 w San Miguel de Tucumán) – argentyński piłkarz występujący na pozycji napastnika lub skrzydłowego, od 2022 roku zawodnik meksykańskiej Tijuany.
Kariera klubowa.
Canelo jest wychowankiem drugoligowego zespołu Club Almirante Brown, w którego barwach rozpoczął występy jako dwudziestolatek. Przez pierwsze półtora roku pozostawał jednak wyłącznie rezerwowym drużyny i miejsce w wyjściowym składzie wywalczył sobie, dopiero gdy na stanowisku trenera Blasa Giuntę zastąpił Héctor Rivoira. Szybko zyskał miano jednego z najjaśniejszych punktów swojej ekipy i czołowego pomocnika zaplecza najwyższej klasy rozgrywkowej, lecz na koniec sezonu 2013/2014 spadł z Almirante do trzeciej ligi argentyńskiej. Tam spędził jeszcze pół roku, po czym przeniósł się do grającego na najwyższym szczeblu klubu Quilmes Atlético Club. W argentyńskiej Primera División zadebiutował 27 marca 2015 w przegranym 0:4 spotkaniu z Sarmiento, zaś pierwszego gola strzelił 5 czerwca tego samego roku w wygranej 2:0 konfrontacji z Argentinos Juniors. Ogółem barwy Quilmes reprezentował przez rok jako podstawowy piłkarz.
Wiosną 2016 Canelo podpisał umowę z meksykańskim zespołem Chiapas FC z miasta Tuxtla Gutiérrez. W tamtejszej Liga MX zadebiutował 15 stycznia 2016 w przegranym 0:1 meczu z Santosem Laguna, natomiast premierową bramkę zdobył 12 marca tego samego roku w przegranym 1:2 pojedynku z Tijuaną. Po pół roku spędzonym w Chiapas w roli rezerwowego, udał się na wypożyczenie do drużyny Puebla FC.

</doc>
<doc id="3682224" url="https://pl.wikipedia.org/wiki?curid=3682224" title="Laurent Pichon">
Laurent Pichon

Laurent Pichon (ur. 19 lipca 1986 w Quimper) – francuski kolarz szosowy, zawodnik profesjonalnej grupy FDJ.

</doc>
<doc id="3682225" url="https://pl.wikipedia.org/wiki?curid=3682225" title="Lennard Kämna">
Lennard Kämna

Lennard Kämna (ur. 9 września 1996 w Wedel) – niemiecki kolarz szosowy.
Osiągnięcia.
Opracowano na podstawie:

</doc>
<doc id="3682226" url="https://pl.wikipedia.org/wiki?curid=3682226" title="Kompania graniczna KOP Skała">
Kompania graniczna KOP Skała



</doc>
<doc id="3682227" url="https://pl.wikipedia.org/wiki?curid=3682227" title="Music Station">
Music Station

 – japoński muzyczny program telewizyjny po raz pierwszy zrealizowany 24 października 1986 roku w telewizji TV Asahi.

</doc>
<doc id="3682230" url="https://pl.wikipedia.org/wiki?curid=3682230" title="Albert Rop">
Albert Rop

Albert Kibichii Rop (ur. 17 lipca 1992) – bahrajński lekkoatleta kenijskiego pochodzenia specjalizujący się w biegach długodystansowych.
Złoty medalista mistrzostw panarabskich (2013). W 2014 stanął na najniższym stopniu podium igrzysk azjatyckich w biegu na 5000 metrów oraz reprezentował kraje Azji i Pacyfiku podczas pucharu interkontynentalnego w Marrakeszu. Na początku 2015 zdobył brązowy medal w drużynie seniorów na mistrzostwach świata w biegach przełajowych. W tym samym roku zdobywał srebrne medale mistrzostw panarabskich i mistrzostw Azji oraz zajął 11. miejsce na dystansie 5000 metrów podczas światowego czempionatu w Pekinie. Złoty medalista światowych igrzysk wojska (2015). Na początku 2016 został halowym wicemistrzem Azji oraz triumfował w azjatyckich mistrzostwach w biegach na przełaj. Siódmy zawodnik biegu na 5000 metrów podczas igrzysk olimpijskich w Rio de Janeiro (2016).
W marcu 2020 został ukarany przez Athletics Integrity Unit dwuletnią dyskwalifikacją (biegnącą od 24 września 2019) i anulowaniem wyników osiągniętych między 11 kwietnia 2019 a 24 września 2019 za naruszenie przepisów antydopingowych.

</doc>
<doc id="3682232" url="https://pl.wikipedia.org/wiki?curid=3682232" title="Albert Kibichii Rop">
Albert Kibichii Rop



</doc>
<doc id="3682234" url="https://pl.wikipedia.org/wiki?curid=3682234" title="Klemens Dworzak">
Klemens Dworzak



</doc>
<doc id="3682237" url="https://pl.wikipedia.org/wiki?curid=3682237" title="Dream Lake (Witold Lutosławski, Andrzej Czajkowski)">
Dream Lake (Witold Lutosławski, Andrzej Czajkowski)

Dream Lake (Witold Lutosławski: Chantefleurs et Chantefables, Andrzej Czajkowski: Seven Shakespeare Sonnets) – wspólny album polskiej sopranistki Agaty Zubel i fińskiego pianisty Joonasa Ahonena, wydany w 2015 r. przez CD Accord (nr kat. 70600216/ ACD 216). Na płycie duet wykonał "Chantefleurs et chantefables" Witolda Lutosławskiego do surrealistycznego poematu Roberta Desnosa w aranżacji Eugeniusza Knapika oraz "Seven Shakespeare Sonnets" Andrzeja Czajkowskiego. Premiera płyty odbyła się 6 maja 2015 w Muzeum Historii Żydów Polskich Polin. Album uzyskał nominację do nagrody Fryderyka 2016 w kategorii Album Roku - Muzyka Kameralna.

</doc>
<doc id="3682239" url="https://pl.wikipedia.org/wiki?curid=3682239" title="Equidad CD">
Equidad CD



</doc>
<doc id="3682245" url="https://pl.wikipedia.org/wiki?curid=3682245" title="Demokratyczna Partia Lewicy">
Demokratyczna Partia Lewicy



</doc>
<doc id="3682250" url="https://pl.wikipedia.org/wiki?curid=3682250" title="Pietro Ingrao">
Pietro Ingrao

Pietro Ingrao (ur. 30 marca 1915 w Latinie, zm. 27 września 2015 w Rzymie) – włoski polityk i dziennikarz, działacz komunistyczny, długoletni parlamentarzysta, w latach 1976–1979 przewodniczący Izby Deputowanych, będąc pierwszym komunistą na tym stanowisku.
Życiorys.
Z wykształcenia prawnik, studiował na Uniwersytecie Rzymskim. Zawodowo zajął się dziennikarstwem. W czasach studenckich działał w faszystowskiej organizacji studenckiej Gruppo universitario fascista, brał udział w organizowanych przez Narodową Partię Faszystowską zawodach artystycznych „Littoriali”. Pod koniec lat 30. zbliżył się do środowisk komunistycznych w Kalabrii, na początku lat 40. wstąpił w szeregi Włoskiej Partii Komunistycznej (PCI). W 1947 objął stanowisko redaktora naczelnego komunistycznego dziennika „l’Unità”, którym kierował przez dziesięć lat. W 1956 opublikował w nim artykuł popierający radziecką inwazję celem stłumienia powstania na Węgrzech, w późniejszych latach odciął się od tych poglądów.
W 1950 Pietro Ingrao objął mandat posła do Izby Deputowanych. W niższej izbie włoskiego parlamentu zasiadał nieprzerwanie do 1992 w okresie I, II, III, IV, V, VI, VII, VIII, IX i X kadencji. Od 1954 był członkiem kierownictwa partii komunistycznej, od 1964 do 1972 pełnił funkcję przewodniczącego jej klubu poselskiego. W 1976 Chrześcijańska Demokracja zawarła z PCI tzw. historyczny kompromis („compromesso storico”). Komuniści nie weszli w skład rządu, jednak powierzono im stanowisko przewodniczącego Izby Deputowanych. Funkcję tę objął Pietro Ingrao, pełniąc ją do 1979.
Po rozwiązaniu partii komunistycznej na początku lat 90. działał w Demokratycznej Partii Lewicy, którą opuścił w 1993. Wspierał później działalność Odrodzenia Komunistycznego, do którego wstąpił formalnie w 2005.
Odznaczony Kawalerią Krzyża Wielkiego Orderu Zasługi Republiki Włoskiej.

</doc>
<doc id="3682251" url="https://pl.wikipedia.org/wiki?curid=3682251" title="Znikąd historie">
Znikąd historie

Znikąd historie (tytuł angielski: „Stories nowhere from”) – album współczesnej muzyki poważnej wrocławskiego duetu ElettroVoce (Agata Zubel - głos, Cezary Duchnowski - fortepian, elektronika), wydany 6 listopada 2015 przez CD Accord. Płyta uzyskała nominację do Fryderyka 2016 w kategorii Album Roku - Muzyka Współczesna.

</doc>
<doc id="3682252" url="https://pl.wikipedia.org/wiki?curid=3682252" title="Noboru Yamaguchi">
Noboru Yamaguchi

 (ur. 11 lutego 1972 w Hitachi, zm. 4 kwietnia 2013 w Niigacie) – japoński autor powieści ilustrowanych i twórca scenariuszy powieści wizualnych.
Życiorys.
Urodził się 11 lutego 1972 w Hitachi. Ukończył nauki polityczne na prywatnym Uniwersytecie Meiji. W 2000 roku zadebiutował w tworzeniu powieści ilustrowanych, publikując w wydawnictwie Kadokawa Sneaker Bunko (części Kadokawa Shoten). W 2004 roku zaczął wydawać swoją najbardziej znaną powieść wizualną – Zero no Tsukaima, która ukazywała się do 2011 roku. Ostatni, 21. tom ukazał się po śmierci Yamaguchiego, w lutym 2016 roku. W lutym 2011 roku Yamaguchi wyznał publicznie, że cierpi na zaawansowany, nieoperacyjny nowotwór. Trzy miesiące później, przy zabiegu usuwającym kamicę żółciową, lekarze stwierdzili, że resekcja guza jest możliwa. Przeszedł operacje jesienią 2011 i 2012 roku. Zmarł 4 kwietnia 2013 w Niigacie; pochowano go pięć dni później.
1 listopada 2011 został zaproszony na galę z okazji 10. rocznicy powstania Amazon.co.jp, gdzie został włączony do panteonu sław w sekcji „autorów japońskich książek”.
Ważniejsze dzieła.
Powieści ilustrowane:
Scenariusze powieści wizualnych:

</doc>
<doc id="3682253" url="https://pl.wikipedia.org/wiki?curid=3682253" title="Maia Sandu">
Maia Sandu

Maia Sandu (ur. 24 maja 1972 w Risipeni) – mołdawska ekonomistka i polityk, minister edukacji w latach 2012–2015, w 2019 premier Mołdawii, od 2020 prezydent Mołdawii.
Życiorys.
Wykształcenie.
Urodziła się we wsi Risipeni w rejonie Fălești w radzieckiej Mołdawii. W latach 1989–1994 studiowała zarządzanie na Academia de Studii Economice a Moldovei (ASEM) w Kiszyniowie. W latach 1995–1998 kształciła się w zakresie stosunków międzynarodowych w "Academia de Administrare Publică de pe lângă Președintele Republicii Moldova". W 2010 ukończyła John F. Kennedy School of Government na Uniwersytecie Harvarda.
Kariera zawodowa.
W latach 1994–1998 pracowała jako konsultantka i zastępczyni kierownika wydziału w Ministerstwie Gospodarki. Później do 2005 była ekonomistką w biurze Banku Światowego w Kiszyniowie. W latach 2005–2006 pełniła funkcję dyrektora generalnego makroekonomicznych programów polityki i rozwoju w resorcie gospodarki. Od 2007 do 2009 zatrudniona jako konsultantka do spraw reformy centralnej administracji publicznej. W latach 2010–2012 doradzała dyrektorowi zarządzającemu Banku Światowego w Waszyngtonie.
Działalność polityczna.
24 lipca 2012 objęła stanowisko ministra edukacji w drugim rządzie Vlada Filata, rekomendowana została przez Partię Liberalno-Demokratyczną. Pozostała na stanowisku w rządach, którymi kierowali Iurie Leancă i Chiril Gaburici, a także w czasie pełnienia obowiązków premiera przez Natalię Gherman. 23 lipca 2015 została kandydatką Partii Liberalno-Demokratycznej na premiera. Dzień później oznajmiła, że będzie kandydować, jeżeli ze swych stanowisk odejdą prezes Narodowego Banku Mołdawii Dorin Drăguțanu i prokurator generalny Corneliu Gurin. Ostatecznie prezydent Mołdawii nominował na to stanowisko Valeriu Streleța, a Maia Sandu 30 lipca 2015 znalazła się poza rządem.
W grudniu 2015 utworzyła platformę „În /pas/ cu Maia Sandu”, na bazie której w 2016 powstała Partia Akcji i Solidarności.
W wyborach prezydenckich w 2016 była wspólną kandydatką PAS oraz Partii „Platforma Godność i Prawda”. W pierwszej turze zdobyła 38,7% głosów, co dało jej drugie miejsce i zapewniło udział w drugiej turze wyborów. Uzyskała w niej 47,9% głosów, przegrywając z Igorem Dodonem z Partii Socjalistów Republiki Mołdawii.
W 2019 współtworzyła centroprawicową i proeuropejską koalicję wyborczą ACUM Platforma DA și PAS; uzyskała wówczas mandat posłanki do Parlamentu Republiki Mołdawii. Kilka miesięcy po wyborach w trakcie kryzysu politycznego jej koalicja porozumiała się z Partią Socjalistów Republiki Mołdawii prezydenta Igora Dodona, tworząc sojusz przeciwko Demokratycznej Partii Mołdawii. 8 czerwca 2019 parlament głosami tych ugrupowań powołał Maię Sandu na urząd premiera Mołdawii, a prezydent Igor Dodon dokonał zaprzysiężenia członków jej gabinetu. Tego samego dnia Sąd Konstytucyjny, uchodzący za kontrolowany przez Demokratyczną Partię Mołdawii, uznał utworzenie tego rządu za niekonstytucyjne.
Po kilku miesiącach między koalicjantami doszło do sporu na tle procedury wyłaniania prokuratora generalnego. 8 listopada 2019 socjaliści złożyli wobec jej rządu wniosek o wotum nieufności, który cztery dni później został przegłosowany przy wsparciu Demokratycznej Partii Mołdawii. 14 listopada 2019 nowym premierem został Ion Chicu.
W 2020 wystartowała w wyborach prezydenckich, w pierwszej turze zajęła pierwsze miejsce wśród ośmiu kandydatów z wynikiem 36,16% głosów. Przeszła do drugiej tury, w której jej konkurentem ponownie został Igor Dodon. Maia Sandu wygrała drugą turę wyborów z 15 listopada – otrzymała 943 006 głosów (57,72%).
Ustąpiła następnie z funkcji przewodniczącej swojego ugrupowania. Urząd prezydenta Mołdawii objęła oficjalnie 24 grudnia 2020, stając się pierwszą kobietą na tym stanowisku.

</doc>
<doc id="3682255" url="https://pl.wikipedia.org/wiki?curid=3682255" title="Depesza GAMET">
Depesza GAMET

GAMET – lotnicza obszarowa prognoza meteorologiczna, która jest opracowywana w formie tekstu otwartego, z wykorzystaniem obowiązujących skrótów, przeznaczona dla lotów na małych wysokościach i dotycząca odpowiedniego rejonu informacji powietrznej.
Zawiera informacje o prognozie:
GAMET jest prognozą składającą się z dwóch części:
Szablon prognozy obszarowej GAMET.
Klucz:
Prognozy GAMET w Polsce opracowywane są dla poszczególnych sektorów FIS w Warsaw FIR: A1-FIS GDAŃSK, A2-FIS POZNAŃ, A3-FIS OLSZTYN, A4-FIS OKĘCIE, A5-FIS KRAKÓW

</doc>
<doc id="3682256" url="https://pl.wikipedia.org/wiki?curid=3682256" title="Central Norte Salta">
Central Norte Salta



</doc>
<doc id="3682258" url="https://pl.wikipedia.org/wiki?curid=3682258" title="La Florida">
La Florida

La Florida – miasto w Kolumbii, w departamencie Nariño.

</doc>
<doc id="3682259" url="https://pl.wikipedia.org/wiki?curid=3682259" title="Tatarella">
Tatarella

Osoby o tym nazwisku:

</doc>
<doc id="3682260" url="https://pl.wikipedia.org/wiki?curid=3682260" title="San José Oruro">
San José Oruro



</doc>
<doc id="3682261" url="https://pl.wikipedia.org/wiki?curid=3682261" title="Pichon">
Pichon

Osoby o tym nazwisku:

</doc>
<doc id="3682262" url="https://pl.wikipedia.org/wiki?curid=3682262" title="Johann Arndt">
Johann Arndt

Johann Arndt lub Arnd (ur. 27 grudnia 1555 w Edderitz albo Ballenstedt; zm. 11 maja 1621 w Celle) – niemiecki teolog luterański okresu ortodoksji, autor literatury pobożnościowej. W swych dziełach podkreślał znaczenie naśladowania Chrystusa i mistycznej więzi z nim. Swoją twórczością wywarł wpływ na myśl pietyzmu.
Życiorys.
Był synem wiejskiego proboszcza Jakoba Arndta. Pierwsze doświadczenia zdobywał u boku swojego ojca; następnie uczęszczał do szkół w Aschersleben, Halberstadt i Magdeburgu. W roku 1575 podjął studia na Uniwersytecie w Helmstedt w zakresie sztuk wyzwolonych i medycyny. Od roku 1581 studiował na uniwersytecie w Wittenberdze, gdzie jego nauczycielem teologii był Polykarp Leyser starszy. Następnie uczęszczał na Uniwersytet w Strasburgu i Uniwersytet Bazylejski, gdzie pobierał naukę odpowiednio od Johannesa Pappusa i Simona Sulcera. W 1582 roku powrócił do Anhaltu. W roku 1583 został ordynowany w Bernburgu i w 1584 roku pod rządami księcia Joachima Ernsta rozpoczął sprawowanie posługi duchownej w Badeborn.
Książę Joachim Ernst nie przyjął "Formuły zgody" z roku 1577, zamiast tego w roku 1585 ogłosił inne wyznanie wiary. W 1589 roku jego następca, książę Johann Georg I, zażądał zaprzestania sprawowania egzorcyzmu podczas chrztu. Arndt odmówił i wzbraniał się przed uznaniem nowego wyznania. 10 września 1590 Arndt wydał w tej sprawie stosowne oświadczenie. Niedługo później został z tego powodu pozbawiony urzędu i wygnany z kraju. Arndt właściwie przypuszczał, że poczynania księcia są wstępem do przyjęcia kalwinizmu przez księstwo Anhaltu, co dokonało się w roku 1596. W 1590 roku Arndt podjął posługę w Quedlinburgu, gdzie pozostał do roku 1599. Następnie sprawował posługę w Brunszwiku (do 1609 roku), w Eisleben, a w latach 1611–1621 sprawował urząd superintendenta generalnego w Celle.
W swym nauczaniu inspirował się mistyczną i budującą literaturą średniowiecza taką jak "Teologia niemiecka" albo pisma Bernarda z Clairvaux, Tomasza à Kempis czy Jana Taulera. Na tej podstawie napisał on "Cztery księgi o prawdziwym chrześcijaństwie", które wraz z jego "Rajskim ogródkiem" należały do najbardziej rozpowszechnionych dzieł chrześcijańskiej literatury pobożnościowej. W swej nauce Arndt podkreślał znaczenie naśladowania Chrystusa, mistycznej więzi z nim oraz praktycznego rozwijania cnót chrześcijańskich.
Nauka Arndta spotkała się ze sprzeciwem Lucasa Osiandra, została natomiast pozytywnie przyjęta przez przedstawicieli pietyzmu. "Cztery księgi o prawdziwym chrześcijaństwie" ukazały się do roku 1740 w 123 wydaniach. Dzieła Arndta zostały przetłumaczone na większość języków europejskich i wiele pozaeuropejskich. Były one czytane nie tylko przez ewangelików, ale i katolików oraz prawosławnych. Z inicjatywy biskupa Szymona (Todorskiego) w 1735 roku w Halle ukazało się pierwsze tłumaczenie "Czterech ksiąg o prawdziwym chrześcijaństwie" na język rosyjski. Po szybkim i niekontrolowanym rozprzestrzenianiu się dzieła Arndta na terenie Rosji, w roku 1743 zostało ono zakazane przez cenzurę. Potwierdzone jest korzystanie z dzieła przez co najmniej dwóch biskupów prawosławnych – Tichona Zadońskiego i Arseniusza (Maciejewicza) oraz przez archimandrytę i tłumacza Biblii Makarego (Głuchariowa).
Dzieła.
W 1695 roku "Vier Bücher", "Paradiesgärtlein" i dalsze pisma ukazały się pod tytułem "Sechs Bücher vom wahren Christentum".

</doc>
<doc id="3682263" url="https://pl.wikipedia.org/wiki?curid=3682263" title="Morón Buenos Aires">
Morón Buenos Aires



</doc>
<doc id="3682267" url="https://pl.wikipedia.org/wiki?curid=3682267" title="Kompania graniczna KOP Bakszty Małe">
Kompania graniczna KOP Bakszty Małe



</doc>
<doc id="3682268" url="https://pl.wikipedia.org/wiki?curid=3682268" title="Kompania graniczna KOP Białowiż">
Kompania graniczna KOP Białowiż



</doc>
<doc id="3682269" url="https://pl.wikipedia.org/wiki?curid=3682269" title="Kompania graniczna KOP Bryckie">
Kompania graniczna KOP Bryckie



</doc>
<doc id="3682270" url="https://pl.wikipedia.org/wiki?curid=3682270" title="Kompania graniczna KOP Bykowce">
Kompania graniczna KOP Bykowce



</doc>
<doc id="3682271" url="https://pl.wikipedia.org/wiki?curid=3682271" title="Kompania graniczna KOP Chominka">
Kompania graniczna KOP Chominka



</doc>
<doc id="3682272" url="https://pl.wikipedia.org/wiki?curid=3682272" title="Iryna Honczarowa">
Iryna Honczarowa

Iryna Jurijiwna Honczarowa (ukr. "Ірина Юріївна Гончарова"; ur. 19 grudnia 1974) – ukraińska piłkarka ręczna, medalistka olimpijska i mistrzostw Europy.
Uczyła się w rodzinnym mieście i w liceum w Chersoniu, by ostatecznie ukończyć Zaporoski Uniwersytet Narodowy. W latach 2002-2004 grała w klubie Motor Zaporoże. Dwukrotna mistrzyni Ukrainy. Grała także w ekipie mistrza Serbii i zespole pierwszej ligi rosyjskiej.
Została wicemistrzynią Europy w 2000 roku, w 2003 roku wraz z ekipą narodową zajęła czwarte miejsce na mistrzostwach świata. Wystąpiła również na letnich igrzyskach w Atenach, w których zagrała w wysoko wygranym meczu z Grecją. Ukraina zdobyła na tym turnieju brązowy medal olimpijski. W barwach narodowych rozegrała ponad 90 spotkań.
Odznaczona Orderem Księżnej Olgi II lub III stopnia, zasłużona mistrzyni sportu Ukrainy (2004).

</doc>
<doc id="3682274" url="https://pl.wikipedia.org/wiki?curid=3682274" title="Kompania graniczna KOP Ćwiecino">
Kompania graniczna KOP Ćwiecino



</doc>
<doc id="3682278" url="https://pl.wikipedia.org/wiki?curid=3682278" title="Patriotas Tunja">
Patriotas Tunja



</doc>
<doc id="3682280" url="https://pl.wikipedia.org/wiki?curid=3682280" title="Bahodir Ibragimov">
Bahodir Ibragimov

Bahodir Ibragimov, uzb. cyr. Баходир Ибрагимов, ros. Бохадыр Ходжиевич Ибрагимов, "Bochadyr Chodżijewicz Ibragimow" (ur. 20 listopada 1945, Uzbecka SRR; zm. 21 sierpnia 2013 w Taszkencie, Uzbekistan) – uzbecki piłkarz, grający na pozycji napastnika, trener piłkarski.
Kariera piłkarska.
Wychowanek klubu Lokomotiv Taszkent. W 1963 rozpoczął karierę piłkarską w Paxtakorze Taszkent, w którym występował przez 10 lat. W 1973 odszedł do klubu Andijanes Andijon, w którym zakończył karierę piłkarza.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw od 1973 do 1976 pomagał trenować Avtomobilchi Termez. Potem ukończył Wyższą Szkołę Trenerów w Moskwie. W 1978 prowadził Nieftianik Fergana, a w 1979 Dinamo Samarkanda. W latach 1980-1984 kierował Szkołą Sportową Paxtakor Taszkent. Potem pracował jako dyrektor techniczny Paxtakoru Taszkent. W 1986-1991 udał się na Bliski Wschód, gdzie trenował w takich krajach jak Syria, Arabia Saudyjska i Zjednoczone Emiraty Arabskie. Po rozpadzie ZSRR w 1993 stał na czele Paxtakoru Taszkent. W 1996 został zaproszony na stanowisko selekcjonera narodowej reprezentacji Uzbekistanu, ale po nieudanych występach został zwolniony. W 1998 konsultował sztab szkoleniowy reprezentacji.
21 sierpnia 2013 zmarł w Taszkencie w wieku 67 lat.

</doc>
<doc id="3682288" url="https://pl.wikipedia.org/wiki?curid=3682288" title="Kompania graniczna KOP Kłobuczek">
Kompania graniczna KOP Kłobuczek



</doc>
<doc id="3682289" url="https://pl.wikipedia.org/wiki?curid=3682289" title="Wilson Morelo">
Wilson Morelo

Wilson David Morelo López (ur. 21 maja 1987 w Monteríi) – kolumbijski piłkarz występujący na pozycji napastnika, obecnie zawodnik meksykańskiej Pachuki.
Kariera klubowa.
Morelo jest wychowankiem drugoligowego klubu Bajo Cauca FC z siedzibą w Caucasii, w którym rozpoczynał swoją karierę piłkarską jako szesnastolatek. W sezonie 2005 zajął z nim drugie miejsce w rozgrywkach Categoría Primera B, a po trzech latach spędzonych w Bajo Cauca został graczem grającego w najwyższej klasie rozgrywkowej zespołu Envigado FC. W Categoría Primera A zadebiutował za kadencji szkoleniowca Hugo Castaño, 16 lipca 2006 w przegranym 1:3 spotkaniu z Atlético Junior, strzelając wówczas swojego premierowego gola w pierwszej lidze. Nie potrafił sobie jednak wywalczyć miejsca w wyjściowym składzie, a ponadto na koniec sezonu 2006 spadł ze swoją ekipą do drugiej ligi, gdzie barwy Envigado przywdziewał jeszcze przez pół roku. Bezpośrednio po tym powrócił do pierwszej ligi, podpisując umowę z drużyną Millonarios FC ze stołecznej Bogoty. Jako głęboki rezerwowy i bez większych sukcesów spędził tam rok.
Latem 2008 Morelo zasilił ekipę América de Cali, gdzie już w pierwszym, jesiennym sezonie Finalización 2008 zdobył swoje pierwsze mistrzostwo Kolumbii, pozostając jednak rezerwowym w taktyce trenera Diego Umañi. Dopiero po tym sukcesie zaczął częściej pojawiać się na ligowych boiskach, lecz przeważnie po wejściach z ławki. Ogółem w Américe grał przez dwa i pół roku, po czym w styczniu 2011 odszedł do Atlético Huila z miasta Neiva, gdzie z kolei spędził rok jako wyróżniający się piłkarz. Bezpośrednio po tym został zawodnikiem klubu Deportes Tolima z siedzibą w Ibagué, w którego barwach przez sześć miesięcy pełnił wyłącznie rolę rezerwowego zawodnika formacji ofensywnej. W lipcu 2012 podpisał umowę ze stołecznym CD La Equidad; tam bez poważniejszych osiągnięć spędził półtora roku, będąc jednak najlepszym strzelcem ekipy.
W styczniu 2014 Morelo przeszedł do meksykańskiego CF Monterrey, w tamtejszej Liga MX debiutując 4 stycznia 2014 w zremisowanej 0:0 konfrontacji z Cruz Azul. Pierwszą bramkę strzelił natomiast 1 marca tego samego roku w przegranym 1:2 meczu z Américą, jednak nie potrafił przebić się do wyjściowego składu i nie spełnił pokładanych w nim nadziei. Wobec tego już po pół roku powrócił do ojczyzny, udając się na wypożyczenie do stołecznego Independiente Santa Fe. Tam już w sezonie Finalización 2014 jako czołowy zawodnik ligi i najskuteczniejszy zawodnik ekipy Gustavo Costasa wywalczył tytuł mistrza Kolumbii, a także dotarł do finału krajowego pucharu – Copa Colombia. Drugie z wymienionych osiągnięć powtórzył również w 2015 roku, kiedy to ponadto zdobył superpuchar Kolumbii – Superliga Colombiana i triumfował z Santa Fe w południowoamerykańskich rozgrywkach Copa Sudamericana, zostając królem strzelców tej edycji turnieju z pięcioma golami na koncie (znalazł się także w oficjalnej najlepszej jedenastce turnieju).
Wiosną 2016 Morelo powrócił do Meksyku, na zasadzie wypożyczenia zasilając ekipę Dorados de Sinaloa z miasta Culiacán. Tam występował przez pół roku, lecz mimo pewnego miejsca w drużynie nie zdołał jej uchronić przed spadkiem do drugiej ligi na koniec rozgrywek 2015/2016. Sam pozostał jednak na najwyższym szczeblu, przenosząc się do zespołu mistrza Meksyku – CF Pachuca.

</doc>
<doc id="3682290" url="https://pl.wikipedia.org/wiki?curid=3682290" title="Kompania graniczna KOP Hłoboczek">
Kompania graniczna KOP Hłoboczek



</doc>
<doc id="3682291" url="https://pl.wikipedia.org/wiki?curid=3682291" title="Puchar 2">
Puchar 2

Puchar 2 (Crater 2 dwarf) – galaktyka karłowata będąca galaktyką satelitarną należącą do Drogi Mlecznej. Odkryta w 2016 galaktyka była dużą niespodzianką dla naukowców.
Galaktyka położona jest w odległości około 380 tysięcy lat świetlnych od Ziemi w gwiazdozbiorze Pucharu i jest czwartą co do wielkości galaktyką satelitarną orbitującą Drogę Mleczną. Puchar 2 nie jest widoczna gołym okiem jako galaktyka (pomimo że widzialne są niektóre z jej gwiazd), ale gdyby była widziana z Ziemi byłaby dwa razy większa od Księżyca w pełni, jej promień półświatła wynosi siedem tysięcy lat świetlnych.
Pomimo niskiej jasności samej galaktyki, jej gwiazdy emitują znacznie więcej światła niż wiele z galaktyk karłowatych odkrytych wokół naszej Galaktyki. Szacuje się, że łączna emisja światła ze wszystkich gwiazd Pucharu 2 wynosi 160 tysięcy jasności Słońca. Puchar 2 jest prawdopodobnie przyciągany przez Drogę Mleczną i w przyszłości dojdzie do jej zniszczenia. Obecny, okrągły kształt Pucharu 2 wskazuje na to, że w przeszłości nie napotkała ona innej galaktyki ponieważ nie została jeszcze zniekształcona.
Galaktyka została odkryta dopiero współcześnie właśnie z powodu jej niskiej jasności. Jej odkrycia dokonano dzięki komputerowej analizie przeglądu nieba, który odkrył zagęszczenie gwiazd w regionie, w którym znajduje się Puchar 2.

</doc>
<doc id="3682293" url="https://pl.wikipedia.org/wiki?curid=3682293" title="Peter Serracino Inglott">
Peter Serracino Inglott

Peter Serracino Inglott (ur. 26 kwietnia 1936 w Valletcie, zm. 16 marca 2012) – maltański filozof, nauczyciel akademicki i duchowny katolicki, rektor Uniwersytetu Maltańskiego.
Życiorys.
W 1955 ukończył studia na Uniwersytecie Maltańskim (Bachelor of Arts). Magisterium uzyskał w 1958 na Uniwersytecie Oksfordzkim. Kształcił się również w Institut Catholique w Paryżu (1958–1960), zaś w 1963 doktoryzował się z filozofii na Katolickim Uniwersytecie Najświętszego Serca w Mediolanie. Przyjął święcenia kapłańskie (ordynował go kardynał Giovanni Battista Montini), po czym w 1963 powrócił na Maltę.
Jako nauczyciel akademicki związany z Uniwersytetem Maltańskim, gdzie był profesorem filozofii. Od 1971 do 1996 kierował wydziałem filozofii na tej uczelni. W okresach 1987–1988 i 1991–1996 pełnił funkcję rektora Uniwersytetu Maltańskiego. W latach 1994–1995 był prezesem Stowarzyszenia Uniwersytetów Wspólnoty Narodów. Gościnnie wykładał na uczelniach we Francji, Wielkiej Brytanii i Stanach Zjednoczonych.
W latach 80. premier Eddie Fenech Adami powołał go na swojego doradcę, zajmował to stanowisko łącznie przez kilkanaście lat. Był przedstawicielem maltańskiego rządu w Konwencie Europejskim.
Zmarł na chorobę Creutzfeldta-Jakoba.
Odznaczony m.in. Kawalerią Legii Honorowej (1990) oraz Kawalerią Krzyża Wielkiego Orderu Zasługi Republiki Włoskiej (1995).

</doc>
<doc id="3682294" url="https://pl.wikipedia.org/wiki?curid=3682294" title="Chopin, Szymanowski, Mykietyn">
Chopin, Szymanowski, Mykietyn

Chopin, Szymanowski, Mykietyn stylizowane na Chopin | Szymanowski | Mykietyn – debiutancki, solowy album muzyki poważnej polskiego pianisty Szymona Nehringa, finalisty XVII Międzynarodowego Konkursu Pianistycznego im. Fryderyka Chopina. Płyta została wydana 16 października 2015 przez Stowarzyszenie im. Ludwiga van Beethovena i firmę Dux (nr kat. DUX 1198). Zawiera fortepianowe nagrania kompozycji trzech polskich kompozytorów z różnych epok - Fryderyka Chopina, Karola Szymanowskiego i współczesnego twórcy Pawła Mykietyna. Muzykolodzy wyróżniają tu znakomite wykonanie trudnej i wymagającej "Fantazji f-moll op. 49" Chopina. Płytę nominowano do nagrody Fryderyk 2016 w kategorii Album Roku - Recital Solowy.

</doc>
<doc id="3682295" url="https://pl.wikipedia.org/wiki?curid=3682295" title="Bastinado">
Bastinado



</doc>
<doc id="3682297" url="https://pl.wikipedia.org/wiki?curid=3682297" title="Kompania graniczna KOP „Suraż”">
Kompania graniczna KOP „Suraż”



</doc>
<doc id="3682298" url="https://pl.wikipedia.org/wiki?curid=3682298" title="Krzysztof Szczytt-Niemirowicz">
Krzysztof Szczytt-Niemirowicz

Krzysztof Szczytt-Niemirowicz (Niemirowicz-Szczytt) (ur. 29 listopada 1893 w majątku Kożangródek, zm. 1940 w Łunińcu) – ziemianin, kapitan WP, działacz społeczny i samorządowy, poseł na Sejm V kadencji w latach 1938–1939. Ofiara zbrodni katyńskiej.
Młodość i działalność niepodległościowa.
Urodził się 29 listopada 1893 w majątku rodzinnym Kożangródek (pow. piński). Syn Iścisława Niemirowicza-Szczytta i Aleksandry z Mogilnickich – córki Michała i Klementyny z Ursyn Niemcewiczów (wnuczki Kajetana - brata poety Juliana Ursyn Niemcewicza). Prawnuk Józefa Niemirowicza-Szczytta. Starszy brat Kazimierza Niemirowicza-Szczytta.
Uczeń gimnazjum w Brześciu Litewskim. W 1911 rozpoczął studia matematyczno-przyrodnicze na Wydziale Przyrodniczym Uniwersytetu Petersburskiego. Od 1913 w organizacji konspiracyjnej Związek Młodzieży Postępowo-Niepodległościowej, a od 1914 w Centralnym Komitecie Młodzieży Polskiej. W 1915 został wybrany do zarządu Kuchni Studenckiej w Petersburgu. Po skończeniu studiów, w 1917, rozpoczął naukę w Konstantynowskiej Szkole Artyleryjskiej. Po wybuchu rewolucji bolszewickiej wstępuje do Naczelnego Polskiego Komitetu Wojskowego – Naczpolu. Aresztowany i krótko więziony. W maju 1918 przedostaje się najpierw do majątku rodzinnego Kożangródek, a w październiku 1918 do Warszawy, gdzie bierze udział w rozbrajaniu Niemców.
Służba w Wojsku Polskim.
11 listopada 1918 wstąpił do WP. Uczestniczył w walkach pod Lwowem (4 bateria 7 pap). W czerwcu 1919 przydzielony do dowództwa II dyonu 2 pułku artylerii polowej Legionów jako pomocnik doradcy tech., pomocnik instruktora i tłumacz (od 3 listopada 1919), i adiutant (od 9 stycznia 1920). 7 sierpnia 1919 mianowany podporucznikiem. W wojnie polsko-bolszewickiej walczył nad Berezyną i pod Borysowem. 10 grudnia 1919 przeniesiony jako adiutant sztabowy do dowództwa 2. Brygady Artylerii Legionów, a 10 stycznia 1921 jako tłumacz do Centrum Wyszkolenia Artylerii 2 Armii w Różanymstoku. Od 1 września 1921 młodszy oficer, a od 10 października do 1 listopada t.r. oficer sztabowy w 9. baterii III dyonu 2 pap Legionów. 15 lutego 1922 przeniesiony do rezerwy w stopniu porucznika ze starszeństwem z dniem 1 czerwca 1919.
Życie ziemiańskie i działalność publiczna.
W 1924 odziedziczył po stryju Kazimierzu Niemirowiczu-Szczytcie majątek Dworzec. W latach 1926–1931 członek wydziału powiatowego w Łunińcu. Od 1933 inspektor w Ministerstwie Rolnictwa i Reform Rolnych. W latach 1934–1937 naczelnik Wydziału Produkcji Roślinnej i zastępca Dyrektora Izby Rolniczej w Wilnie. Działacz Kresowego Związku Ziemian. Członek Towarzystwa Kredytowego Ziemskiego.
W wyborach do Sejmu w 1938 otrzymał mandat z listy Obozu Zjednoczenia Narodowego w okręgu 55 (powiaty piński, łuniniecki, stoliński). Był sekretarzem Sejmowej Komisji Spraw Zagranicznych.
Krzysztof Szczytt-Niemirowicz nie założył rodziny.
Aresztowanie i śmierć.
Po zajęciu przez wojska sowieckie wschodnich terenów Rzeczypospolitej w 1939 aresztowany przez NKWD w swoim majątku Dworzec. Poddany śledztwu w więzieniu NKWD w Łunińcu, gdzie zmarł w 1940. Według innej wersji został wywieziony do Mińska. Miejsce pochowania nie jest znane.
Upamiętnienie.
Krzysztof Szczytt-Niemirowicz widnieje na tablicy pamiątkowej w gmachu Sejmu RP upamiętniającej posłów, którzy oddali życie za Polskę w czasie drugiej wojny światowej.

</doc>
<doc id="3682299" url="https://pl.wikipedia.org/wiki?curid=3682299" title="Georg Carl Berendt">
Georg Carl Berendt

Georg Carl Berendt (ur. 13 lipca 1790 w Gdańsku, zm. 4 stycznia 1850) – gdański lekarz, przyrodnik, kolekcjoner inkluzji roślinnych i zwierzęcych w bursztynie bałtyckim.
Życiorys.
Wykształcenie medyczne zdobywał na uczelniach Królewca i Berlina, a następnie pracował jako lekarz w Gdańsku. Był też dyrektorem Towarzystwa Przyrodniczego w Gdańsku. Twórca dużej (ponad 4 tysiące bryłek bursztynu) kolekcji inkluzji organicznych w bursztynie bałtyckim zachowanej do dziś, głównie w zbiorach Muzeum Historii Naturalnej w Berlinie, a w mniejszej mierze w Muzeum Historii Naturalnej w Londynie. Okazy z tej kolekcji udostępnił specjalistom zajmującym się różnymi grupami stawonogów i roślin i zostały one opracowane w kilku monografiach, zwykle przy współautorstwie Berendta. W konsekwencji Berendt został współautorem odkryć szeregu nowych taksonów kopalnych roślin, np. "Enantioblastos" Goeppert &amp; Berendt, 1845 oraz stawonogów, np. "Acarus rhombeus" Koch &amp; Berendt, 1854, "Pycnochelifer kleemanni" (Koch &amp; Berendt, 1854), "Protepiptera reticulata" (Germar &amp; Berendt, 1856), 10 gatunków pluskwiaków. Z kolei jego nazwiskiem nazwano kopalną rodzinę chrząszczy eoceńskich Berendtimiridae Winkler, 1987, a w jej obrębie także rodzaj "Berendtimirus".

</doc>
<doc id="3682302" url="https://pl.wikipedia.org/wiki?curid=3682302" title="O’Brien Wasome">
O’Brien Wasome

O’Brien Wasome (ur. 24 stycznia 1997) – jamajski lekkoatleta specjalizujący się w skoku w dal i trójskoku.
Srebrny medalista igrzysk olimpijskich młodzieży w skoku w dal (2014).
Stawał na najwyższym stopniu podium CARIFTA Games.
Rekordy życiowe: skok w dal – 7,71 (25 marca 2015, Kingston); trójskok – 16,39 (18 marca 2016, Kingston).

</doc>
<doc id="3682304" url="https://pl.wikipedia.org/wiki?curid=3682304" title="Obrien Wasome">
Obrien Wasome



</doc>
<doc id="3682305" url="https://pl.wikipedia.org/wiki?curid=3682305" title="Tadeusz Godlewski (polityk)">
Tadeusz Godlewski (polityk)



</doc>
<doc id="3682307" url="https://pl.wikipedia.org/wiki?curid=3682307" title="Julija Łewczenko">
Julija Łewczenko

Julija Andrijiwna Łewczenko (ukr. Юлія Андріївна Левченко; ur. 28 listopada 1997 w Bachmucie) – ukraińska lekkoatletka specjalizująca się w skoku wzwyż.
Trzynasta zawodniczka mistrzostw świata juniorów młodszych (2013). W 2014 stanęła na najwyższym stopniu podium igrzysk olimpijskich młodzieży w Nankin. Bez awansu do finału startowała w 2015 na mistrzostwach świata w Pekinie.
W 2017 roku zdobyła brązowy medal na halowych mistrzostwach Europy w Belgradzie oraz sięgnęła po złoto młodzieżowego czempionatu Europy. 
Reprezentantka kraju w meczach międzypaństwowych. Medalistka mistrzostw Ukrainy.
Rekordy życiowe: stadion – 2,02 (10 września 2019, Mińsk); hala – 2,00 (12 lutego 2019, Eaubonne).

</doc>
<doc id="3682309" url="https://pl.wikipedia.org/wiki?curid=3682309" title="Julija Lewczenko">
Julija Lewczenko



</doc>
<doc id="3682310" url="https://pl.wikipedia.org/wiki?curid=3682310" title="Yuliya Levchenko">
Yuliya Levchenko



</doc>
<doc id="3682311" url="https://pl.wikipedia.org/wiki?curid=3682311" title="Kompania graniczna KOP Hłuboczek">
Kompania graniczna KOP Hłuboczek



</doc>
<doc id="3682312" url="https://pl.wikipedia.org/wiki?curid=3682312" title="Kompania graniczna KOP Dokszyce">
Kompania graniczna KOP Dokszyce



</doc>
<doc id="3682313" url="https://pl.wikipedia.org/wiki?curid=3682313" title="Myśl Mocarstwowa">
Myśl Mocarstwowa

Związek Akademicki "Myśl Mocarstwowa" – polska organizacja akademicka doby II Rzeczypospolitej założona w 1926 r. skupiająca studentów o poglądach imperialistycznych i konserwatywnych. Jej pierwszym komendantem został Rowmund Piłsudski. W latach 1926 – 1929 nosiła ona nazwę Akademicka Młodzież Zachowawcza.
Geneza.
Przewrót majowy wywołał żywe reakcje pośród młodzieży akademickiej. Zwłaszcza studenci wywodzący się z warstwy arystokratyczno-ziemiańskiej zaczęli wiązać nadzieje z dojściem do władzy obozu Józefa Piłsudskiego. Początkowo jednak krytykowano sposób przejęcia władzy jako niezgodny z prawem. Środowisko młodzieży konserwatywnej na przełomie 1926 i 1927 r. zaczęło nawoływać do konsolidacji sił stojących na płaszczyźnie narodowej, katolickiej i antyendeckiej.
Założenie oraz początek działalności.
Organizacja początkowo funkcjonowała w środowiskach akademickich Poznania, Lwowa, Krakowa, Warszawy oraz Wilna. Poza braćmi Bocheńskimi oraz Piłsudskim ważną rolę odgrywali bracia Ksawery i Mieczysław Pruszyńscy, Michał Tyszkiewicz oraz Jerzy Giedroyc. W Wilnie ruch mocarstwowy sympatią darzył redaktor naczelny tamtejszego "Słowa", Stanisław Mackiewicz, udostępniając szpalty swojego pisma do szerzenia idei mocarstwowych. Od czerwca 1927 r. środowisko poznańskich mocarstwowców rozpoczęło wydawanie miesięcznika "Myśl Mocarstwowa". Pismo to z czasem nabrało znaczenia ogólnopolskiego.
Podstawy programowe.
Głównym ideologiem organizacji był jej komendant Rowmund Piłsudski. Punktem wyjścia ideologii mocarstwowej było stworzenie potęgi państwa polskiego rozumianego jako posiadające silne struktury społeczne, polityczne, administracyjne i ekonomiczne. Głównym zagrożeniem geopolitycznym Polski miało być jej położenie pomiędzy różnymi kulturowo i politycznie Niemcami i Rosją. Istotną kwestią było także uwzględnienie wewnętrznych uwarunkowań państwa polskiego, głównie narodowościowo – geograficznych, ekonomicznych, a także psychiki i tradycji historycznej narodu polskiego. Piłsudski podkreślał, że cel mocarstwowy można osiągnąć jedynie na drodze imperializmu państwowego, nie zaś polskiego nacjonalizmu. Realizacja programu, u podstaw którego leżałaby doktryna nacjonalistyczna nie mogłaby przynieść pożądanego efektu, gdyż nie pozwalały na to warunki etniczno-geograficzne. W konsekwencji realizacja doktryny nacjonalistycznej bez uwzględnienia potrzeb licznych mniejszości narodowych mogłaby doprowadzić do ograniczenia państwa polskiego do granic etnograficznych. Główne tezy Piłsudski wyłożył w pierwszym numerze "Myśli Mocarstwowej":
Dalsza działalność.
Z czasem coraz więcej działaczy przechodziło do opozycji wobec próbującego uzurpować sobie większą władzę w organizacji Rowmunda Piłsudskiego. Niechęć wobec niego doprowadziła do próby marginalizacji jego pozycji w Myśli Mocarstwowej na początku lat 30. Poważną rolę zaczął odgrywać Adolf Bocheński, który stał się uznanym pisarzem i publicystą politycznym. Szybko stał się popularnym także w środowisku akademickim. Nie dążył jednak za wszelką cenę do obejmowania reprezentacyjnych funkcji w Myśli Mocarstwowej.

</doc>
<doc id="3682314" url="https://pl.wikipedia.org/wiki?curid=3682314" title="Kompania graniczna KOP Dołhinów">
Kompania graniczna KOP Dołhinów



</doc>
<doc id="3682315" url="https://pl.wikipedia.org/wiki?curid=3682315" title="Kompania graniczna KOP Dubrowa">
Kompania graniczna KOP Dubrowa



</doc>
<doc id="3682316" url="https://pl.wikipedia.org/wiki?curid=3682316" title="Kompania graniczna KOP Dziwniki">
Kompania graniczna KOP Dziwniki



</doc>
<doc id="3682317" url="https://pl.wikipedia.org/wiki?curid=3682317" title="Kompania graniczna KOP Grabów">
Kompania graniczna KOP Grabów



</doc>
<doc id="3682318" url="https://pl.wikipedia.org/wiki?curid=3682318" title="Kompania graniczna KOP Hnieździłów">
Kompania graniczna KOP Hnieździłów



</doc>
<doc id="3682319" url="https://pl.wikipedia.org/wiki?curid=3682319" title="Kompania graniczna KOP Bielczaki">
Kompania graniczna KOP Bielczaki



</doc>
<doc id="3682320" url="https://pl.wikipedia.org/wiki?curid=3682320" title="Kompania graniczna KOP Borowe">
Kompania graniczna KOP Borowe



</doc>
<doc id="3682321" url="https://pl.wikipedia.org/wiki?curid=3682321" title="Kompania graniczna KOP Lewacze">
Kompania graniczna KOP Lewacze



</doc>
<doc id="3682322" url="https://pl.wikipedia.org/wiki?curid=3682322" title="Kompania graniczna KOP Pieszczaniki">
Kompania graniczna KOP Pieszczaniki



</doc>
<doc id="3682328" url="https://pl.wikipedia.org/wiki?curid=3682328" title="Instytut Archeologii i Etnologii PAN">
Instytut Archeologii i Etnologii PAN



</doc>
<doc id="3682330" url="https://pl.wikipedia.org/wiki?curid=3682330" title="Mercedes-Benz W213">
Mercedes-Benz W213



</doc>
<doc id="3682333" url="https://pl.wikipedia.org/wiki?curid=3682333" title="Columbus Crew Stadium">
Columbus Crew Stadium



</doc>
<doc id="3682334" url="https://pl.wikipedia.org/wiki?curid=3682334" title="Palúdžanka">
Palúdžanka

Palúdžanka – potok w dorzeczu Wagu na Słowacji. Jego najwyżej położone źródła znajdują się na wysokości około 1525 m w dolince Chabenec w Niżnych Tatrach. Spływa doliną o nazwie Krížska dolina, zasilany krótkimi dopływami z obydwu jej zboczy oraz spod przełęczy Krížske sedlo. W dolnej części tej doliny rozdziela się na dwa koryta. Po opuszczeniu Niżnych Tatr wpływa na Kotlinę Liptowską, na której lewe koryto rozdziela się jeszcze raz na dwie odnogi: Dúbravka i Čemník. Główne koryto Palúdžanki przepływa przez miejscowości Lazisko, Svätý Kríž i Galovany. W tej ostatniej uchodzi do sztucznego zbiornika Liptovská Mara. Następuje to na wysokości 560-566 m, w miejscu o współrzędnych .
Głównym dopływem jest prawostronny potok Mošnica, którego większa część zlewni znajduje się w Niżnych Tatrach, ale uchodzi do Palúdžanki na Kotlinie Liptowskiej w miejscowości Lazisko. W dolnym biegu Palúdžanka na Kotlinie Liptowskiej meandruje.

</doc>
<doc id="3682335" url="https://pl.wikipedia.org/wiki?curid=3682335" title="Dúbravka">
Dúbravka



</doc>
<doc id="3682337" url="https://pl.wikipedia.org/wiki?curid=3682337" title="Mošnica">
Mošnica



</doc>
<doc id="3682338" url="https://pl.wikipedia.org/wiki?curid=3682338" title="Kulpjärv">
Kulpjärv

Kulpjärv (est. "Kulpjärv") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 0,6 hektarów, linię brzegową o długości 288 m, długość 100 m i szerokość 90 m. Jest otoczone lasem. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Kastjärv, Konnajärv, Pannjärv, Lusikajärv, Liivjärv, Rääkjärv.

</doc>
<doc id="3682339" url="https://pl.wikipedia.org/wiki?curid=3682339" title="Ratasjärv">
Ratasjärv

Ratasjärv (est. "Ratasjärv (Kurtna Ratasjärv)") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 0,4 hektarów, linię brzegową o długości 237 m, długość 100 m i szerokość 60 m. Jest otoczone lasem. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Pannjärv, Piirakajärv, Mätasjärv, Konnajärv.

</doc>
<doc id="3682340" url="https://pl.wikipedia.org/wiki?curid=3682340" title="Pannjärv">
Pannjärv

Pannjärv (est. "Pannjärv") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 1,9 hektara, linię brzegową o długości 525 m, długość 200 m i szerokość 140 m. Jest otoczone lasem. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Ratasjärv, Rääkjärv, Mätasjärv, Konnajärv.

</doc>
<doc id="3682341" url="https://pl.wikipedia.org/wiki?curid=3682341" title="Paraponerini">
Paraponerini



</doc>
<doc id="3682342" url="https://pl.wikipedia.org/wiki?curid=3682342" title="Rääkjärv">
Rääkjärv

Rääkjärv (est. "Rääkjärv") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 5 hektarów, linię brzegową o długości 902 m, długość 320 m i szerokość 240 m. Jest otoczone lasem. Połączone jest z przepływając na zachód od niego rzeką Vasavere jõgi. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Kastjärv, Liivjärv, Kulpjärv, Konnajärv, Pannjärv.

</doc>
<doc id="3682344" url="https://pl.wikipedia.org/wiki?curid=3682344" title="Jezu Kryste krzyżowany">
Jezu Kryste krzyżowany

Jezu Kryste krzyżowany – polska pieśń pasyjna zanotowana na początku XVI wieku.
Obszerny epicki utwór składa z 40 strof o pospolitej budowie (8 aaaa lub aabb). W tekście został zastosowany akrostych, na który składają się czterokrotnie powtórzone słowa JEZUS MARJA. Zachowany przekaz utworu jest częściowo uszkodzony i miejscami nieczytelny.
Pieśń opowiada o zdarzeniach końca Wielkiego Tygodnia (od zdrady Judasza poprzez Ostatnią Wieczerzę do złożenia Jezusa w grobie). Dwie pierwsze zwrotki mają formę modlitewnej apostrofy do Jezusa, zaś ostatnia strofa zawiera prośbę o zbawienie dla „grzesznych chrześcijan”.
Część narracyjna składa się z trzech części różnej wielkości. Pierwsza część wypełniona jest prawie w całości emocjonalną sceną pożegnania Matki z Synem. Druga część przedstawia wydarzenia od Ostatniej Wieczerzy do sceny u Annasza (zdrada Judasza, pojmanie w Ogrójcu, początek męki). Trzecia część opisuje dalszy przebieg męki, ukazanej z perspektywy cierpiącej Matki.

</doc>
<doc id="3682345" url="https://pl.wikipedia.org/wiki?curid=3682345" title="Helges Halvo">
Helges Halvo



</doc>
<doc id="3682349" url="https://pl.wikipedia.org/wiki?curid=3682349" title="Roman Dunin">
Roman Dunin

Roman Konrad Szpot-Dunin, ps. „Pogoń” (ur. 19 lutego 1890 w Obicach, zm. 1940 w ZSRR) – polski inżynier leśnictwa, major piechoty Wojska Polskiego, radny i wiceprezydent Lwowa w II Rzeczypospolitej, ofiara zbrodni katyńskiej.
Życiorys.
Urodził się 17 lutego 1890 jako syn Ludwika Napoleona i Karoliny z domu Odrobińskiej. Miał brata Bogdana (1888-1940, także legionista i oficer Wojska Polskiego).
Ukończył Akademię Ziemiańską w Wiedniu z tytułem inżyniera leśnictwa. Podczas studiów był komendantem miejscowego oddziału Polskich Drużyn Strzeleckich od stycznia do kwietnia 1913. Jako strzelec został mianowany chorążym we wrześniu 1914. Po wybuchu I wojny światowej wstąpił do Legionów Polskich. Został awansowany do stopnia porucznika piechoty 5 marca 1915. Od czerwca 1916 był dowódcą kompanii w 5 pułku piechoty w składzie I Brygady. Później pełnił funkcję dowódcy batalionu uzupełniającego I Brygady od lipca do października 1916. Następnie był dowódcą oddziału karabinów maszynowych w 5 pułku piechoty od grudnia 1916 do lipca 1917. Po kryzysie przysięgowym z 1917 był internowany przez Austriaków w Beniaminowie. Po odzyskaniu wolności pełnił stanowisko dowódcy kompanii w 2 pułku piechoty Polskiej Siły Zbrojnej.
Po odzyskaniu przez Polskę niepodległości został przyjęty do Wojska Polskiego. Pełnił funkcję dowódcy batalionu zapasowego 8 pułku piechoty Legionów.
3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 26. lokatą w korpusie oficerów piechoty, a jego oddziałem macierzystym był 40 pułk piechoty we Lwowie. 10 lipca 1922 roku został zatwierdzony na stanowisku pełniącego obowiązki zastępcy dowódcy pułku 26 pułku piechoty we Lwowie z równoczesnym przeniesieniem z 40 pp. W 1923 był oficerem 26 pp. W 1924 został przeniesiony w stan spoczynku. Mieszkał we Lwowie. W 1934 roku, jako oficer stanu spoczynku pozostawał w ewidencji Powiatowej Komendy Uzupełnień Lwów Miasto. Posiadał przydział do Oficerskiej Kadry Okręgowej Nr VI. Był wówczas „w dyspozycji dowódcy Okręgu Korpusu Nr VI”.
Sprawował mandat radnego Rady Miasta Lwowa, wybrany w wyborach samorządowych 1934 z ramienia listy nr 1 (prorządowej), był wiceprezydentem Lwowa. Był członkiem zarządu okręgu Związku Legionistów Polskich we Lwowie. Był komendantem lwowskiego Oddziału „Piątaków”, a w styczniu 1938 przewodniczył tam Zjazdowi żołnierzy b. 5. p. p. Legionów Polskich.
Po wybuchu II wojny światowej i agresji ZSRR na Polskę z 17 września 1939 na terenach wschodnich II Rzeczypospolitej został aresztowany przez Sowietów. Został zamordowany przez NKWD na wiosnę 1940. Jego nazwisko znalazło się na tzw. Ukraińskiej Liście Katyńskiej opublikowanej w 1994 (został wymieniony na liście wywózkowej 55/3-1 oznaczony numerem 992). Ofiary tej części zbrodni katyńskiej zostały pochowane na otwartym w 2012 Polskim Cmentarzu Wojennym w Kijowie-Bykowni.
Na Ukraińskiej Liście Katyńskiej widnieje także jego brat, Bogdan. Ofiarami zbrodni katyńskiej dokonywanej na terenach ukraińskich zostali także inni wiceprezydenci Lwowa: Jan Weryński, oraz dwaj zastępcy prezydenta Lwowa z lat 30. Stanisława Ostrowskiego, Wiktor Chajes i Franciszek Irzyk.

</doc>
<doc id="3682354" url="https://pl.wikipedia.org/wiki?curid=3682354" title="Kościół św. Barbary w Boguszowie-Gorcach">
Kościół św. Barbary w Boguszowie-Gorcach

Kościół świętej Barbary – rzymskokatolicki kościół pomocniczy należący do parafii Trójcy Świętej i dekanatu Wałbrzych-Południe. Znajduje się w dzielnicy Stary Lesieniec.
Świątynia została wybudowana w 1927 roku. Posiada cechy eklektyczne. Kościół jest murowany i wybudowany został na planie prostokąta, nie posiada wyodrębnionego prezbiterium. Charakteryzuje się wieżą, zwieńczoną potężnym baniastym dachem hełmowym. Okna i portal wejściowy są ozdobione ostrołukami. Wyposażenie budowli jest skromne i pochodzi z początku XX wieku

</doc>
<doc id="3682362" url="https://pl.wikipedia.org/wiki?curid=3682362" title="Maria Korcz">
Maria Korcz

Maria Korcz – polska matematyk, doktor habilitowana nauk matematycznych. Specjalizuje się w dydaktyce matematyki. Profesor nadzwyczajny na Wydziale Matematyki i Informatyki Uniwersytetu im. Adama Mickiewicza w Poznaniu, gdzie pracuje jako kierownik w Zakładzie Dydaktyki Matematyki. 
Artykuły publikowała w takich czasopismach jak m.in. „Problemy Dydaktyczne Matematyki”. Pracuje także jako profesor nadzwyczajna w Wielkopolskiej Wyższej Szkole Społeczno-Ekonomicznej w Środzie Wielkopolskiej. Była członkiem rozwiązanej w grudniu 2005 roku Komisji Dydaktyki Matematyki Polskiego Towarzystwa Matematycznego.

</doc>
<doc id="3682363" url="https://pl.wikipedia.org/wiki?curid=3682363" title="Józef Lewicki (oficer)">
Józef Lewicki (oficer)

Józef Maciej Lewicki (ur. 1 stycznia 1882 w Utoropach, zm. po 1938) – podpułkownik piechoty Wojska Polskiego, działacz niepodległościowy, kawaler Orderu Virtuti Militari, rzeźbiarz, burmistrz Kosowa Huculskiego w II Rzeczypospolitej.
Życiorys.
Urodził się 1 stycznia 1882 w Utoropach, w ówczesnym powiecie kosowskim Królestwa Galicji i Lodomerii, w rodzinie Józefata, oficera wojsk powstańczych 1863, i Emilii z Filipowiczów. W 1901 ukończył c. k. Gimnazjum w Stanisławowie. Do 1904 studiował rzeźbę w Akademii Sztuk Pięknych w Krakowie. Został artystą rzeźbiarzem, przedstawiał swoje prace na wystawach. W latach 1912–1914 należał do Polskich Drużyn Strzeleckich we Lwowie. Podjął studia na Politechnice Lwowskiej i został asystentem na tej uczelni.
Po wybuchu I wojny światowej wstąpił do Legionów Polskich 4 września 1914. Służył w 2 pułku piechoty w składzie II Brygady. Został mianowany chorążym piechoty 4 listopada 1914. W tym czasie został instruktorem w legionowej Szkole Podchorążych. Od maja 1915 służył w 4 pułku piechoty w składzie III Brygady, gdzie był dowódcą plutonu w 8 kompanii II batalionu. Został awansowany do stopnia podporucznika piechoty 20 sierpnia 1915, następnie do stopnia porucznika piechoty 1 lipca 1916. Po kryzysie przysięgowym w 1917 został wcielony do c. i k. armii.
Po odzyskaniu przez Polskę niepodległości został przyjęty do Wojska Polskiego. 3 maja 1922 został zweryfikowany w stopniu majora ze starszeństwem z 1 czerwca 1919 i 2. lokatą w korpusie oficerów administracji, dział naukowo-oświatowy. W listopadzie 1924 został przeniesiony do 78 pułku piechoty w Baranowiczach na stanowisko dowódcy III batalionu. 1 grudnia tego roku został mianowany podpułkownikiem ze starszeństwem z 15 sierpnia 1924 i 19. lokatą w korpusie oficerów piechoty. W czerwcu 1925 został przeniesiony do 54 pułku piechoty w Tarnopolu na stanowisko dowódcy III batalionu. W marcu 1926 został przeniesiony do Dowództwa Okręgu Korpusu Nr VI we Lwowie na stanowisko kierownika Referatu Przysposobienia Wojskowego. W maju 1928 został przeniesiony do 52 pułku piechoty w Złoczowie na stanowisko zastępcy dowódcy pułku. W styczniu 1929 został odkomenderowany na kurs dowódców pułków w Centrum Wyszkolenia Piechoty w Rembertowie, a w kwietniu tego roku przeniesiony na stanowisko pełniącego obowiązki komendanta Powiatowej Komendy Uzupełnień Złoczów. Z dniem 28 lutego 1930 został przeniesiony w stan spoczynku. 
Od 1934 do końca lat 30. sprawował urząd burmistrza miasta Kosów Huculski. W 1937 objął funkcję prezesa obwodu Obozu Zjednoczenia Narodowego. Pełnił funkcję prezesa oddziału Związku Legionistów Polskich w Kosowie.
Jego żoną została w 1915 Maria z domu Voise.

</doc>
<doc id="3682364" url="https://pl.wikipedia.org/wiki?curid=3682364" title="Piirakajärv">
Piirakajärv

Piirakajärv (est. "Piirakajärv") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 5 hektarów, linię brzegową o długości 568 m, długość 260 m i szerokość 60 m. Jest otoczone podmokłym lasem. Na zachód od niego przepływa rzeką Vasavere jõgi. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Ratasjärv, Kurtna Suurjärv, Pannjärv, Konnajärv.

</doc>
<doc id="3682367" url="https://pl.wikipedia.org/wiki?curid=3682367" title="Peen-Kirjakjärv">
Peen-Kirjakjärv

Peen-Kirjakjärv (est. "Peen-Kirjakjärv") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 9,5 hektara, linię brzegową o długości 1780 m, długość 650 m i szerokość 250 m. Jest otoczone podmokłym lasem. Z jeziora wypływa rzeka Mustajõgi. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Kirjakjärv, Kurtna Suurjärv, Kurtna Saarejärv, Sisalikujärv, Räätsma, Kurtna Ahvenjärv.

</doc>
<doc id="3682369" url="https://pl.wikipedia.org/wiki?curid=3682369" title="Filipinomysz reliktowa">
Filipinomysz reliktowa

Filipinomysz reliktowa ("Apomys abrae") – gatunek ssaka z podrodziny myszy (Murinae) w obrębie rodziny myszowatych (Muridae), występujący endemicznie na Filipinach. 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1952 roku amerykański teriolog Colin Campbell Sanborn nadając mu nazwę "Rattus" ("Apomys") "abrae". Holotyp pochodził z Massisiat, na wysokości , w prowincja Abra, na wyspie Luzon, w Filipinach. 
"Apomys abrae" należy do podrodzaju "Megapomys". "A. abrae" nie jest w pełni zróżnicowany od "A. datae" w opublikowanych analizach w oparciu o sekwencje mitochondrialne, co interpretuje się jako dowód introgresji w wyniku sporadycznej hybrydyzacji na górze Data; są sympatryczne na wysokości 1500–1650 m n.p.m., ale generalnie preferują różne siedliska. Analizy genetyczne i morfometryczne nie pozwoliły zidentyfikować żadnej silnej struktury filogeograficznej w obrębie zasięgu występowania "A. abrae", ale potrzebne są dalsze badania w celu wyjaśnienia jego pozycji taksonomicznej. Autorzy "Illustrated Checklist of the Mammals of the World" uznają ten takson za gatunek monotypowy.
Zasięg występowania.
Filipinomysz reliktowa występuje w Kordylierze Centralnej w północno-zachodniej części wyspy Luzon, położonej w północnej części Filipin. Ze względu na niepewną pozycję gatunku, jego zasięg nie jest dobrze określony.
Morfologia.
Długość ciała (bez ogona) 121–141 mm, długość ogona samic 120–144 mm, długość ucha 21–24 mm, długość tylnej stopy 33–39 mm; masa ciała 50–79 g. 
Ekologia.
Występowanie tego gryzonia stwierdzono na wysokościach od 1000 do 2000 m, okazjonalnie nawet 2500 m n.p.m.. 
Populacja.
Brakuje danych, aby przydzielić temu gryzoniowi kategorię zagrożenia. Potrzebne są dalsze badania nad jego pozycją taksonomiczną, historią naturalną i rozprzestrzenieniem.

</doc>
<doc id="3682370" url="https://pl.wikipedia.org/wiki?curid=3682370" title="Apomys abrae">
Apomys abrae



</doc>
<doc id="3682371" url="https://pl.wikipedia.org/wiki?curid=3682371" title="Kirjakjärv">
Kirjakjärv

Kirjakjärv (est. "Kirjakjärv") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 13,8 hektara, linię brzegową o długości 1815 m, długość 720 m i szerokość 320 m. Jest otoczone podmokłym lasem. Przepływa przez nie rzeka Mustajõgi. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Peen-Kirjakjärv, Kurtna Suurjärv, Jaala järv, Valgejärv, Must-Jaala, Sisalikujärv.

</doc>
<doc id="3682372" url="https://pl.wikipedia.org/wiki?curid=3682372" title="Filipinomysz podniebna">
Filipinomysz podniebna

Filipinomysz podniebna ("Apomys hylocoetes") – gatunek ssaka z podrodziny myszy (Murinae) w obrębie rodziny myszowatych (Muridae), występujący endemicznie na Filipinach. 
Zasięg występowania.
Filipinomysz podniebna występuje endemicznie na wyspie Mindanao należącej do Filipin, gdzie zarejestrowano ją w kilku miejscach w paśmie górskim Kitanglad oraz na górze Apo; prawdopodobnie występuje też w pasmach Kamangkil-Lumut, które rozciągają się do prowincji Lanao del Sur. 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1905 roku amerykański ornitolog i przyrodnik polowy Edgar Alexander Mearns nadając mu nazwę "Apomys hylocoetes". Holotyp pochodził z góry Apo, na wysokości , w południowej części Mindanao, w Filipinach. 
"Apomys hylocoetes" należy do podrodzaju "Apomys". Oryginalna pisownia "hylocoetes" pochodzi z greki i nie może być modyfikowana, dlatego powszechnie używana nazwa "hylocetes" została zmieniona na oryginalną. Dowody molekularne sugerują, że "A. hylocoetes" wykazuje szczególne pokrewieństwo z "A. insignis" z Mindanao, "A. camiguinensis" z Camiguin oraz nieopisanymi gatunkami z Bohol, Leyte, Samar i Biliran. Sekwencje mitochondrialne nie odróżniają "A. hylocoetes" od gatunku sympatrycznego "A. insignis" z gór Kitanglad, być może z powodu introgresji lub wychwytywania mitochondriów, ponieważ oba gatunki różnią się znacznie kariotypem (2n = 48 i FN = 56 dla "hylocoetes" oraz 2n = 36 i FN = 36 dla "insignis"); sympatryczność między oba gatunkami występuje również na górze Apo. Taksonomia "A. hylocoetes" wymaga dokładniejszych badań. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 111–115 mm, długość ogona 120–150 mm, długość ucha 18–22 mm, długość tylnej stopy 29–34 mm; masa ciała 33–45 g. 
Ekologia.
Jest spotykana od 1900 do 2800 m n.p.m.. Przypuszczalnie zasięg jest większy.
Jest to gatunek wszystkożerny, rzadko spotykany w pierwotnych lasach górskich około 1900 m n.p.m., ale pospolity w pierwotnych lasach mglistych pomiędzy 2250 a 2800 m n.p.m. Występuje naturalnie także w środowisku zaburzonym przez osuwiska.
Populacja.
Filipinomysz podniebna jest uznawana za gatunek najmniejszej troski. Wylesianie nie dotyka jej ze względu na występowanie na dużych wysokościach. Grożą jej natomiast pożary. Występuje w obszarach chronionych.

</doc>
<doc id="3682373" url="https://pl.wikipedia.org/wiki?curid=3682373" title="Apomys hylocetes">
Apomys hylocetes



</doc>
<doc id="3682375" url="https://pl.wikipedia.org/wiki?curid=3682375" title="Wiktor Boczar">
Wiktor Boczar

Wiktor Boczar (ur. 20 maja 1894 w Iwoniczu, zm. ?) – polski żołnierz, sędzia.
Życiorys.
Urodził się 20 maja 1894 w Iwoniczu jako syn Jana (rolnik) i Karoliny z domu Penar. W 1914 zdał egzamin dojrzałości w c. k. Gimnazjum Męskim w Sanoku (w jego klasie byli m.in. Aleksander Kolasiński, Mieczysław Jus, Stanisław Kosina, Stanisław Kurek, Franciszek Löwy, Tadeusz Piech, Edmund Słuszkiewicz). Podczas nauki szkolnej był członkiem Organizacji Młodzieży Niepodległościowej „Zarzewie” oraz działał w sanockim harcerstwie. Po maturze miał podjąć studia medyczne.
Po wybuchu I wojny światowej służył w szeregach Legionów Polskich od 17 września 1914. Po odzyskaniu przez Polskę niepodległości został przyjęty do Wojska Polskiego.
Ukończył studia prawa na Wydziale Prawa Uniwersytetu Jana Kazimierza we Lwowie. Wstąpił do służby sądowniczej II Rzeczypospolitej. Był aplikantem sądowym we Lwowie, po czym w 1924 został mianowany sędzią powiatowym w Starym Samborze i pozostawał na tym stanowisku do 1929. Do 1934 był sędzią okręgowym śledczym w Samborze. Był członkiem samborskiego koła Zrzeszenia Sędziów i Prokuratorów RP. Od 1934 był sędzią Sądu Okręgowego we Lwowie. Jako sędzia SO w połowie 1935 został mianowany zastępcą przewodniczącego (Ludwika Dworzaka) Okręgowej Komisji Wyborczej nr 70 we Lwowie przed wyborami parlamentarnymi w 1935. Przed wyborami parlamentarnymi w 1938 ponownie wybrany na tę funkcję. Był przewodniczącym sądu honorowego Związku Strzeleckiego. W latach 30. II Rzeczypospolitej pełnił funkcję prezesa oddziału Związku Legionistów Polskich we Lwowie.

</doc>
<doc id="3682376" url="https://pl.wikipedia.org/wiki?curid=3682376" title="La Flèche Wallonne 2016">
La Flèche Wallonne 2016

80. edycja wyścigu kolarskiego La Flèche Wallonne odbyła się 20 kwietnia 2016 i liczyła 196 km. Start wyścigu miał miejsce w Waremme, a meta w Mur de Huy. Wyścig figurował w rankingu światowym UCI World Tour 2016.
Uczestnicy.
Na starcie wyścigu stanęło 25 ekip. Wśród nich znalazło się wszystkie osiemnaście ekip UCI World Tour oraz siedem innych zaproszonych przez organizatorów.

</doc>
<doc id="3682377" url="https://pl.wikipedia.org/wiki?curid=3682377" title="Wani (Gruzja)">
Wani (Gruzja)

Wani (gruz. ვანი) – miasto zachodniej Gruzji, w Imeretii, nad rzeką Sulori (dopływ Rioni), 41 km na południowy zachód od Kutaisi, siedziba administracyjna gminy Wani. W 2014 roku liczyło 3744 mieszkańców.
W mieście znajduje się założone w 1985 roku muzeum, w którym wystawione są eksponaty dotyczące starożytnej Kolchidy.

</doc>
<doc id="3682378" url="https://pl.wikipedia.org/wiki?curid=3682378" title="Filipinomysz wysepkowa">
Filipinomysz wysepkowa

Filipinomysz wysepkowa ("Apomys camiguinensis") – gatunek ssaka z podrodziny myszy (Murinae) w obrębie rodziny myszowatych (Muridae), występujący endemicznie na Filipinach. 
Zasięg występowania.
Filipinomysz wysepkowa występuje tylko na wyspie Camiguin na Morzu Mindanao, w południowej części Filipin.
Taksonomia.
Gatunek po raz pierwszy zgodnie z zasadami nazewnictwa binominalnego opisali w 2006 roku amerykański teriolog Lawrence R. Heaney i filipiński teriolog Blas R. Tabaranza nadając mu nazwę "Apomys camiguinensis". Holotyp pochodził z obszaru 0,5 km na północ, 6,5 km na zachód od Mahinog (), na wysokości 1000 m, z barangayu Kital-is, w gminie Sagay, na wyspa Camiguin, w Filipinach. 
"Apomys camiguinensis" należy do podrodzaju "Apomys". W 1994 roku zebrano nowy okaz i przed formalnym opisem określany jest jako „"Apomys" sp. D”. Dowody molekularne sugerują, że "A. camiguinensis" wykazuje szczególne pokrewieństwo z "A. insignis" i "A. hylocoetes" z Mindanao oraz nieopisanymi gatunkami z Bohol, Leyte, Samar i Biliran. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 106 mm, długość ogona 140–160 mm, długość ucha 18–20 mm, długość tylnej stopy 31–34 mm; masa ciała 33–48,5 g. 
Ekologia.
Filipinomysz wysepkowa jest spotykana na centralnych wyżynach wyspy, gdzie stwierdzono jej występowanie od 1000 do 1400 m n.p.m.
Zwierzęta z tego gatunku zostały schwytane w zaburzonym nizinnym lesie, pierwotnym lesie górskim i w lesie mglistym. Zamieszkiwane tereny cechują się dużą wilgotnością, niskimi temperaturami i stromymi stokami. Nie stwierdzono, aby żyły na terenach rolniczych.
Populacja.
Filipinomysz wysepkowa jest uznawana za gatunek narażony na wyginięcie. Zagraża jej wylesianie, które zniszczyło większość nizinnych lasów. Na Camiguin farmerzy porzucają pola położone na wysokości 600–1000 m ze względu na słabe gleby, co może mieć wpływ na ten gatunek. Gryzoń występuje w obszarze chronionym Timboong Hibok-Hibok Natural Monument.

</doc>
<doc id="3682379" url="https://pl.wikipedia.org/wiki?curid=3682379" title="Apomys camiguinensis">
Apomys camiguinensis



</doc>
<doc id="3682380" url="https://pl.wikipedia.org/wiki?curid=3682380" title="Choego-ui Sarang">
Choego-ui Sarang



</doc>
<doc id="3682382" url="https://pl.wikipedia.org/wiki?curid=3682382" title="Jugun-ui Taeyang">
Jugun-ui Taeyang



</doc>
<doc id="3682385" url="https://pl.wikipedia.org/wiki?curid=3682385" title="Stanisław Lewicki">
Stanisław Lewicki



</doc>
<doc id="3682387" url="https://pl.wikipedia.org/wiki?curid=3682387" title="Stanisław Lewicki (ur. 1891)">
Stanisław Lewicki (ur. 1891)

Stanisław Lewicki (ur. w Żytomierzu, zm. ?) – podpułkownik piechoty Wojska Polskiego.
Życiorys.
Urodził się 28 października 1891 roku w Żytomierzu na Wołyniu jako syn Wacława. 
Po odzyskaniu przez Polskę niepodległości został przyjęty do Wojska Polskiego. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 372. lokatą w korpusie oficerów piechoty, a jego oddziałem macierzystym był 31 pułk Strzelców Kaniowskich w Łodzi. W 1923 roku był dowódcą III batalionu 31 pułku Strzelców Kaniowskich. W 1924 roku, tymczasowo (etat przejściowy), pozostawał w kadrze Kursu dla młodszych oficerów piechoty. 3 maja 1926 roku został awansowany do stopnia podpułkownika ze starszeństwem z dniem 1 lipca 1925 roku i 34. lokatą w korpusie oficerów piechoty. 25 sierpnia 1926 roku został przeniesiony ze zlikwidowanego kursu dla młodszych oficerów piechoty do Korpusu Kadetów Nr 2 w Chełmnie na stanowisko wykładowcy. 5 maja 1927 roku został przeniesiony do 22 pułku piechoty w Siedlcach na stanowisko zastępcy dowódcy pułku. 28 stycznia 1931 roku ogłoszono jego przeniesienie do 85 pułku Strzelców Wileńskich w Nowej Wilejce na stanowisko dowódcy pułku. 12 kwietnia 1934 roku obowiązki dowódcy pułku przekazał podpułkownikowi Edwardowi Korwin-Kossakowskiemu. Z dniem 31 maja 1934 roku został przeniesiony w stan spoczynku.

</doc>
<doc id="3682391" url="https://pl.wikipedia.org/wiki?curid=3682391" title="Filipinomysz długonosa">
Filipinomysz długonosa

Filipinomysz długonosa ("Apomys sacobianus") – gatunek ssaka z podrodziny myszy (Murinae) w obrębie rodziny myszowatych (Muridae), występujący endemicznie na Filipinach. 
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1962 roku amerykański zoolog David H. Johnson nadając mu nazwę "Apomys sacobianus". Holotyp pochodził z obszaru rzeki Sacobia, w Clark Air Base, w prowincji Pampanga, na wyspie Luzon, w Filipinach. 
"Apomys sacobianus" należy do podrodzaju "Megapomys". "A. sacobianus" może być najbliżej spokrewniony z "A. lubangensis". Występuje razem z "A zambalensis" na zboczach góry Pinatubo i jest częściej łapany. Opublikowane informacje o "A. sacobianus" z prowincji Isabela, Mountain Province i Zambales na Luzonie zostały zakwestionowane i nie są już zaliczane do tego gatunku. Autorzy "Illustrated Checklist of the Mammals of the World" uznają ten takson za gatunek monotypowy.
Zasięg występowania.
Filipinomysz długonosa znany jest tylko z podgórza i niższych wysokości góry Pinatubo, w górach Zambales, w zachodniej części Luzonu, na Filipinach; może być bardziej rozpowszechniony w górach Zambales, które są słabo zbadane pod kątem małych ssaków.
Morfologia.
Długość ciała (bez ogona) 135–158 mm, długość ogona 115–159 mm, długość ucha 21–25 mm, długość tylnej stopy 34–40 mm; masa ciała 71–105 g. Gryzoń ten jest morfologicznie podobny do filipinomyszy reliktowej ("A. abrae") z północy wyspy Luzon. Ma trochę większe rozmiary ciała i bardziej szare futro. Gatunek jest słabo znany, jedynie holotyp jest pewnym okazem; inne doniesienia mogą dotyczyć pokrewnych gatunków z grupy "A. abrae".
Ekologia.
Holotyp został znaleziony w nizinnym lesie wtórnym
Populacja.
Ograniczony stan wiedzy o gatunku utrudnia przyznanie mu statusu zagrożenia, ale w 2016 Międzynarodowa Unia Ochrony Przyrody uznała go za gatunek najmniejszej troski. Nie są znane zagrożenia dla tego gatunku ani liczebność populacji. Miejsce typowe zostało dotknięte skutkami wybuchu wulkanu Pinatubo.
Badania prowadzone od 2011 roku wykazały, że mimo drastycznego przekształcenia środowiska przez erupcję Pinatubo gatunek ten przetrwał i jest liczny.

</doc>
<doc id="3682393" url="https://pl.wikipedia.org/wiki?curid=3682393" title="Apomys sacobianus">
Apomys sacobianus



</doc>
<doc id="3682395" url="https://pl.wikipedia.org/wiki?curid=3682395" title="Cmentarz prawosławny w Perespie">
Cmentarz prawosławny w Perespie

Cmentarz prawosławny w Perespie – nekropolia prawosławna w Perespie, utworzona na potrzeby miejscowej parafii po 1875, użytkowana do końca II wojny światowej.
Historia i opis.
Cmentarz został urządzony po przemianowaniu unickiej cerkwi w Perespie na prawosławną wskutek likwidacji unickiej diecezji chełmskiej w 1875, zastępując tym samym nekropolię w sąsiedztwie świątyni. Cerkiew w Perespie została zrewindykowana na rzecz Kościoła rzymskokatolickiego w 1919, parafii prawosławnej we wsi nigdy nie restytuowano. Mimo to cmentarz był użytkowany przez miejscową ludność prawosławną do końca II wojny światowej i wysiedlenia prawosławnych Ukraińców. W kolejnych latach został porzucony i popadł w ruinę.
Na początku lat 90. XX wieku na terenie nekropolii znajdowało się ok. 20 nagrobków, wykonanych z żeliwa lub kamienia, jak również krzyże drewniane i jeden krzyż metalowy z okresu powojennego. W większości nagrobki były uszkodzone. Pomniki kamienne to prostopadłościenne postumenty zdobione gzymsami, festonami i kanelurami, zwieńczone krzyżami prawosławnymi lub łacińskimi. Inskrypcje na nagrobkach wykonane zostały w języku cerkiewnosłowiańskim, z wyjątkiem powojennego krzyża, na którym widnieje napis polski. Na cmentarzu rosną jesiony oraz topola, jak również krzewy czarnego bzu, derenia i głogu.

</doc>
<doc id="3682396" url="https://pl.wikipedia.org/wiki?curid=3682396" title="Henryk Hobgarski">
Henryk Hobgarski

Henryk Hobgarski – polski żołnierz legionista, działacz kombatancki.
Po wybuchu I wojny światowej wstąpił do Legionów Polskich 13 lipca 1915. Służył w 4 kompanii 1 Pułku Piechoty w składzie I Brygady, a później od marca 1916 w I baterii haubic polowych 1 Pułku Artylerii.
Po odzyskaniu przez Polskę niepodległości w okresie II Rzeczypospolitej pełnił funkcję prezesa oddziału Związku Legionistów Polskich w Nadwórnej.

</doc>
<doc id="3682399" url="https://pl.wikipedia.org/wiki?curid=3682399" title="Soxibkor Xalqobod">
Soxibkor Xalqobod

Soxibkor Xalqobod (uzb. «Soxibkor» Xalqobod futbol klubi, ros. Футбольный клуб «Сохибкор» Халкабад, "Futbolnyj Kłub "Sochibkor" Chałkabad") – uzbecki klub piłkarski, mający siedzibę w mieście Xalqobod w środkowo-zachodniej części kraju.
Historia.
Chronologia nazw:
Piłkarska drużyna Soxibkor została założona w miejscowości Yangiyo‘l, w obwodzie taszkenckim w 1979 roku.
W 1980 zespół debiutował w Drugiej Lidze, strefie 6. W 1981 klub przeniósł się do miejscowości Xalqobod i zmienił nazwę na Soxibkor Xalqobod. W sezonach 1985 i 1986 zakwalifikował się do turnieju finałowego, ale w obu przypadkach nie potrafił wywalczyć awans do Pierwszej Ligi. W 1986 startował w rozgrywkach Pucharu ZSRR. W Drugiej Lidze występował do 1991 roku. Po rozpadzie ZSRR klub został rozwiązany.
Sukcesy.
Trofea międzynarodowe.
Nie uczestniczył w rozgrywkach azjatyckich (stan na 31-05-2015).
Stadion.
Klub rozgrywa swoje mecze domowe na stadionie Markaziy w Xalqobodzie, który może pomieścić 1000 widzów.
Piłkarze.
Znani piłkarze:

</doc>
<doc id="3682401" url="https://pl.wikipedia.org/wiki?curid=3682401" title="E-Mpaj">
E-Mpaj

E-Mpaj (Mpaj to skrót od polskiego określenia „między piętą a językiem”) – rodzaj ćwiczeń praktycznych łączących w sobie ruch i mowę, stosowanych w terapii logopedycznej. Ćwiczenia te bazują na zależności między mową i wymową u człowieka, a integracją sensoryczną.
W tym rodzaju treningu przestrzega się zasady dwukierunkowej kierowania impulsów z prawej półkuli do lewej i odwrotnie. E-Mpaj nie jest przeznaczony do pracy z dzieckiem z porażeniem mózgowym.

</doc>
<doc id="3682410" url="https://pl.wikipedia.org/wiki?curid=3682410" title="Gallopamil">
Gallopamil

Gallopamil () – wielofunkcyjny organiczny związek chemiczny, pochodna fenyloetyloaminy, lek stosowany w leczeniu choroby niedokrwiennej serca, o działaniu blokującym kanały wapniowe typu L.
Mechanizm działania.
Gallopamil jest antagonistą kanału wapniowego działającym na kanały wapniowe typu L (CACNA1C) zlokalizowane w tkance mięśniowej poprzecznie prążkowanej typu sercowego oraz miocytach mięśni gładkich naczyń krwionośnych. Dodatkowo gallopamil wykazuje działanie antyarytmiczne. Wpływ na przewodnictwo w węźle przedsionkowo-komorowym ma jedynie enancjomer S, a maksymalne stężenie leku w surowicy krwi następuje po 1–2 godzinach od podania.
Zastosowanie.
W 2016 roku gallopamil nie był dopuszczony do obrotu w Polsce.
Działania niepożądane.
Gallopamil może powodować następujące działania niepożądane, występujące ≥1/1000 (bardzo często, często i niezbyt często):

</doc>
<doc id="3682412" url="https://pl.wikipedia.org/wiki?curid=3682412" title="Julian Gazda">
Julian Gazda

Julian Seweryn Tadeusz Gazda (ur. 8 stycznia 1892 w Rudniku nad Sanem, zm. 7 lipca 1949 w Nowym Jorku) – żołnierz Legionów Polskich, major rezerwy piechoty Wojska Polskiego, więzień obozów niemieckich podczas II wojny światowej.
Życiorys.
Urodził się 8 stycznia 1892. Syn Edwarda i Anieli z Koszałków. Miał trzy siostry: Stanisławę (Kuńciów), Bronisławę (Rączka), Zofię (Sebastyańska), Walerię (Krzewicka). Szkołę powszechną ukończył w Rudniku w 1903 r., a gimnazjum w Jarosławiu, gdzie zdał maturę w 1911 r. Rozpoczął studia na Wydziale Prawa i Umiejętności Politycznych Uniwersytetu Jana Kazimierza we Lwowie. Tam zetknął się z ruchem legionowym. Przerwał studia ze względu na trudności materialne. Rozpoczął pracę w Kasie Zaliczkowej w Rudniku.
Wraz z przyszłym szwagrem Maksymilianem Węgrzynkiem założył Związek Strzelecki w Rudniku. Z oddziałem tym (20 osób) wyruszył 21 sierpnia 1914 do oddziałów Piłsudskiego do Krakowa. Jako 1 komp.VI bat.p.p. oddział został wcielony do Kompanii Rzeszowskiej. Brał udział w walkach pod Laskami, Brzechowem i nad Nidą, a potem z 1 pułkiem piechoty Legionów Polskich w kampanii wołyńskiej nad Styrem w reducie Piłsudskiego i w bitwie pod Kostiuchnówką.
Po odzyskaniu przez Polskę niepodległości został przyjęty do Wojska Polskiego. Zweryfikowany w stopniu porucznika piechoty. Od 1918 r. w 8 pułku piechoty Legionów w całej kampanii ukraińskiej i wojnie polsko-bolszewickiej. Ranny w stopę (trafiony podczas dosiadania konia). Do stopnia kapitana rezerwy piechoty ze starszeństwem został awansowany 1 czerwca 1919 (561 lok.). Urlopowany w 1921 r. dla dokończenia studiów. 
W 1924 r. był oficerem rezerwowym 37 Pułku Piechoty. Studia prawnicze na Uniwersytecie Lwowskim ukończył eksternistycznie w 1926 r.
W latach 30. pełnił funkcję prezesa oddziału Związku Legionistów Polskich w Nisku. Był kandydatem notarialnym, plenipotentem majątku Gerharda Franckego (Zarząd Dóbr i Zakładów Przemysłowych w Nisku). 
Zdemobilizowany w 1939 r. w stopniu majora.
Aresztowany przez Niemców 17 maja 1940, po czym – wraz z grupą ponad 758 młodych Polaków – 14 czerwca 1940 został przewieziony z Tarnowa do obozu KL Auschwitz – był to pierwszy masowy transport do Auschwitz. W obozie otrzymał numer obozowy 337. Na dworcu PKP w Tarnowie znajduje się tablica z nazwiskami pierwszych więźniów wywożonych do Auschwitz – jest wśród nich Julian Gazda. 
W 1942 r. został przeniesiony do obozu KL Mauthausen-Gusen (nr 1476 i 46692).
Po wyzwoleniu przez Amerykanów był w Linzu (Obóz polski nr. 70 Katzenau), następnie od 1947 r. w USA, gdzie zamieszkał u rodziny żony. Pracował w redakcji „Nowy Świat”. 
Zmarł w Nowym Jorku w 1949 r. 
Ślub z Aleksandrą Heleną Wyrzyk h. Lubicz (1896–1978) w listopadzie 1922 r. w Przeworsku. Mieli dwoje dzieci Alina (Olko) *1923 r. i Władysław Leszek *1927 r.  

</doc>
<doc id="3682413" url="https://pl.wikipedia.org/wiki?curid=3682413" title="Kompania graniczna KOP Husiatyń">
Kompania graniczna KOP Husiatyń



</doc>
<doc id="3682414" url="https://pl.wikipedia.org/wiki?curid=3682414" title="Kompania graniczna KOP Kołki">
Kompania graniczna KOP Kołki



</doc>
<doc id="3682415" url="https://pl.wikipedia.org/wiki?curid=3682415" title="Kompania graniczna KOP Kołosowo">
Kompania graniczna KOP Kołosowo



</doc>
<doc id="3682419" url="https://pl.wikipedia.org/wiki?curid=3682419" title="Kompania graniczna KOP Korzec">
Kompania graniczna KOP Korzec



</doc>
<doc id="3682421" url="https://pl.wikipedia.org/wiki?curid=3682421" title="Kompania graniczna KOP Kurhany">
Kompania graniczna KOP Kurhany



</doc>
<doc id="3682423" url="https://pl.wikipedia.org/wiki?curid=3682423" title="Kompania graniczna KOP Krzyżówka">
Kompania graniczna KOP Krzyżówka



</doc>
<doc id="3682424" url="https://pl.wikipedia.org/wiki?curid=3682424" title="Order Nderi i Kombit">
Order Nderi i Kombit

Order Nderi i Kombit (alb. "Urdhri "Nderi i Kombit"", pol. Order Honor Narodu) – odznaczenie państwowe Republiki Albanii ustanowione w 1996 przez parlament Albanii. Trzecie pod względem rangi odznaczenie Albanii.
Historia.
Order Nderi i Kombit został ustanowiony 28 marca 1996 przez parlament Albanii, na mocy dekretu 8113. Zasady przyznawania orderu skorygowano w 2013 na mocy ustawy 112/2013 pt. "Për dekoratat, titujt e nderit, medaljet dhe titujt vendore të nderit ne republikën e Shqipërise" (O odznaczeniach, tytułach honorowych, medalach honorowych i innych tytułach w Republice Albanii).
Zasady nadawania.
Order Nderi i Kombit jest przyznawany obywatelom albańskim, którzy poprzez swoją osobę i prowadzoną działalność zasłużyli się dla dobra narodu albańskiego zarówno w kraju jak i poza granicami Albanii. Order przyznawano także miastom, które w szczególny sposób zasłużyły się w dziejach Albanii. Odznaczenie jest nadawane przez Prezydenta Albanii.
Opis orderu.
Order wykonany jest ze złota. Na awersie znajduje się flaga Albanii z godłem, otoczona gałązką oliwną i napisem URDHRI NDERI I KOMBIT.

</doc>
<doc id="3682425" url="https://pl.wikipedia.org/wiki?curid=3682425" title="Kompania graniczna KOP Lenin">
Kompania graniczna KOP Lenin



</doc>
<doc id="3682426" url="https://pl.wikipedia.org/wiki?curid=3682426" title="Kompania graniczna KOP Leonpol">
Kompania graniczna KOP Leonpol



</doc>
<doc id="3682427" url="https://pl.wikipedia.org/wiki?curid=3682427" title="Kompania graniczna KOP Lubieniec">
Kompania graniczna KOP Lubieniec



</doc>
<doc id="3682428" url="https://pl.wikipedia.org/wiki?curid=3682428" title="Kompania graniczna KOP Łanowce">
Kompania graniczna KOP Łanowce



</doc>
<doc id="3682429" url="https://pl.wikipedia.org/wiki?curid=3682429" title="Kompania graniczna KOP Malinów">
Kompania graniczna KOP Malinów



</doc>
<doc id="3682432" url="https://pl.wikipedia.org/wiki?curid=3682432" title="Kompania graniczna KOP Małaszki">
Kompania graniczna KOP Małaszki



</doc>
<doc id="3682433" url="https://pl.wikipedia.org/wiki?curid=3682433" title="Kompania graniczna KOP Mikołajewszczyzna">
Kompania graniczna KOP Mikołajewszczyzna



</doc>
<doc id="3682436" url="https://pl.wikipedia.org/wiki?curid=3682436" title="Kompania graniczna KOP Nowomalin">
Kompania graniczna KOP Nowomalin



</doc>
<doc id="3682437" url="https://pl.wikipedia.org/wiki?curid=3682437" title="Kompania graniczna KOP Olhomel">
Kompania graniczna KOP Olhomel



</doc>
<doc id="3682439" url="https://pl.wikipedia.org/wiki?curid=3682439" title="Kompania graniczna KOP Olkowicze">
Kompania graniczna KOP Olkowicze



</doc>
<doc id="3682441" url="https://pl.wikipedia.org/wiki?curid=3682441" title="Kompania graniczna KOP Osowik">
Kompania graniczna KOP Osowik



</doc>
<doc id="3682442" url="https://pl.wikipedia.org/wiki?curid=3682442" title="Kompania graniczna KOP Ostki">
Kompania graniczna KOP Ostki



</doc>
<doc id="3682443" url="https://pl.wikipedia.org/wiki?curid=3682443" title="Kompania graniczna KOP Podwołoczyska">
Kompania graniczna KOP Podwołoczyska



</doc>
<doc id="3682444" url="https://pl.wikipedia.org/wiki?curid=3682444" title="Kompania graniczna KOP Postołówka">
Kompania graniczna KOP Postołówka



</doc>
<doc id="3682445" url="https://pl.wikipedia.org/wiki?curid=3682445" title="Kompania graniczna KOP Prozoroki">
Kompania graniczna KOP Prozoroki



</doc>
<doc id="3682446" url="https://pl.wikipedia.org/wiki?curid=3682446" title="Kompania graniczna KOP Hawrylczyce">
Kompania graniczna KOP Hawrylczyce



</doc>
<doc id="3682447" url="https://pl.wikipedia.org/wiki?curid=3682447" title="Kompania graniczna KOP Przewłoka">
Kompania graniczna KOP Przewłoka



</doc>
<doc id="3682448" url="https://pl.wikipedia.org/wiki?curid=3682448" title="Kompania graniczna KOP Raków">
Kompania graniczna KOP Raków



</doc>
<doc id="3682449" url="https://pl.wikipedia.org/wiki?curid=3682449" title="Kompania graniczna KOP Rubieżewicze">
Kompania graniczna KOP Rubieżewicze



</doc>
<doc id="3682450" url="https://pl.wikipedia.org/wiki?curid=3682450" title="Kompania graniczna KOP Sapożyn">
Kompania graniczna KOP Sapożyn



</doc>
<doc id="3682453" url="https://pl.wikipedia.org/wiki?curid=3682453" title="Kompania graniczna KOP Siełowicze">
Kompania graniczna KOP Siełowicze



</doc>
<doc id="3682454" url="https://pl.wikipedia.org/wiki?curid=3682454" title="Kompania graniczna KOP Smolicze">
Kompania graniczna KOP Smolicze



</doc>
<doc id="3682456" url="https://pl.wikipedia.org/wiki?curid=3682456" title="Kompania graniczna KOP Stasiewszczyzna">
Kompania graniczna KOP Stasiewszczyzna



</doc>
<doc id="3682457" url="https://pl.wikipedia.org/wiki?curid=3682457" title="Kompania graniczna KOP Suraż">
Kompania graniczna KOP Suraż



</doc>
<doc id="3682458" url="https://pl.wikipedia.org/wiki?curid=3682458" title="Kompania graniczna KOP Toki">
Kompania graniczna KOP Toki



</doc>
<doc id="3682459" url="https://pl.wikipedia.org/wiki?curid=3682459" title="Kompania graniczna KOP Wojtkiewicze">
Kompania graniczna KOP Wojtkiewicze



</doc>
<doc id="3682460" url="https://pl.wikipedia.org/wiki?curid=3682460" title="Kompania graniczna KOP Żebrowszczyzna">
Kompania graniczna KOP Żebrowszczyzna



</doc>
<doc id="3682462" url="https://pl.wikipedia.org/wiki?curid=3682462" title="Doug Wimbish">
Doug Wimbish

Douglas Arthur "Doug" Wimbish (ur. 22 września 1956 w Hartford, Connecticut) – amerykański muzyk, kompozytor i wokalista, znany głównie jako basista. Działalność artystyczną podjął w latach 80. w zespole Tackhead. W latach późniejszych związał się z grupą rockową Living Colour. Od 1996 roku występuje także w zespole Jungle Funk, którego był współzałożycielem. W 1999 roku nakładem On-U Sound Records ukazał się debiutancki album solowy muzyka zatytułowany "Trippy Notes for Bass" (1999). Drugie wydawnictwo basisty pt. "CinemaSonics" trafiło do sprzedaży w 2008 roku nakładem Yellowbird Records. Wimbish współpracował ponadto, m.in. z takimi wykonawcami jak: Little Axe, Joe Satriani, Jeff Beck oraz Billy Idol.

</doc>
<doc id="3682463" url="https://pl.wikipedia.org/wiki?curid=3682463" title="Edeagus">
Edeagus

Edeagus (łac. "aedeagus", l. mn. "aedeagi", także: "aedoeagus", "aedaeagus") – część męskich genitaliów różnych stawonogów, biorąca udział w kopulacji i zaplemnieniu.
Termin "aedeoeagus" został wprowadzony w 1859 roku przez Foudrasa. Początkowo używany głównie w stosunku do genitaliów chrząszczy, później zaadaptowany do opisu struktur u motyli, muchówek i innych rzędów.
Owady.
U owadów mianem edeagusa określa się końcową (dystalną) część fallusa. Część podstawową (proksymalną) fallusa nazywa się wówczas fallobazą. Czasem fallobaza jest słabo odróżnialna i wówczas cały fallus bywa określany mianem edeagusa. Niekiedy edeagus w ogóle bywa definiowany jako prącie razem z paramerami czy też terminy: prącie, fallus i edeagus traktuje się jako synonimy. Takie podejście nie jest według Razowskiego poprawne.
Zewnętrzna ściana edeagusa i fallobazy określana jest jako "ectophallus". Wewnątrz edeagusa znajduje się komora zwana endofallusem. Może mieć ona formę wynicowywalnego woreczka lub być tworem na stałe wewnętrznym. Do tej komory otwiera się gonoporem przewód wytryskowy, natomiast sama komora otwiera się na zewnątrz otworem zwanym fallotremą. U wielu grup w czasie kopulacji endofallus może się wynicowywać przez fallotremę, ciągnąc za sobą przewód wytryskowy i stając się szczytową częścią fallusa.
Kształt edeagusa może być rozmaity, zwykle ma on formę silnie zesklerotyzowanej rurki. Często jego szczytowa część jest jednak słabiej zesklerotyzowana, błoniasta i określana jako wezyka lub woreczek prepucjalny. Edeagus może być uzbrojony w różne płytki, kolce lub wyrostki zwane titillatorami. Zwykle edeagus ma własne umięśnienie i apodemy wychodzące z jego nasady. W niektórych grupach edeagus może być zredukowany albo prawie całkiem zanikły, a wówczas jego rolę przejmują wyrostki fallobazy, np. falloteka.
U pluskwiaków edeagus może mieć prostą formę rurkowatą, ale często ma nieregularny kształt i dodatkowo jeszcze różne wyrostki u wierzchołka. U niektórych grup jest zredukowany, zwłaszcza u cykadowatych, gdzie jego rolę przejmuje falloteka.
U błonkówek edeagus często ma boczne lub końcowe wyrostki. U pszczołowatych wyrastają z niego boczne "sagittae" i grzbietowa "spatha".
Chruściki i motyle mają rurkowaty edeagus ukryty w fallokrypcie lub fallotece. U motyli rozmiary endofallusa często są większe niż edeagusa, z którego się wynicowuje.
U wojsiłków edeagus jest płaski, nieregularny i opatrzony parą ramion osadzonych dystalnie. Muchówki mają edagus różnie wykształcony. Może mieć formę krótkiego, ściętego wyrostka lub długiej, smukłej, pozwijanej rurki albo mieć kształt nieregularny i być zaopatrzony w różne płatki i wyrostki.
Pajęczaki.
Narząd kopulacyjny niektórych roztoczy z grupy Acariformes określany jest edeagusem lub penisem. Może być krótki i delikatny albo osiągać po wynicowaniu długość większą od ciała. Duże penisy mogą być podtrzymywane przez system sklerytów.
Edeagusem bywa także określane prącie kosarzy.

</doc>
<doc id="3682464" url="https://pl.wikipedia.org/wiki?curid=3682464" title="Aedeagus">
Aedeagus



</doc>
<doc id="3682465" url="https://pl.wikipedia.org/wiki?curid=3682465" title="Aedeagi">
Aedeagi



</doc>
<doc id="3682467" url="https://pl.wikipedia.org/wiki?curid=3682467" title="Probabil">
Probabil



</doc>
<doc id="3682472" url="https://pl.wikipedia.org/wiki?curid=3682472" title="Cmentarz prawosławny w Łaskowie">
Cmentarz prawosławny w Łaskowie

Cmentarz prawosławny w Łaskowie – nekropolia wyznania prawosławnego w Łaskowie, założona prawdopodobnie w XIX w. jako unicka, przemianowana w 1875 na prawosławną, użytkowana do zniszczenia wsi w 1944.
Historia i opis.
Cmentarz został prawdopodobnie wytyczony w XIX w. z przeznaczeniem dla miejscowej ludności unickiej, przy kaplicy tego wyznania. W 1875 został, wskutek likwidacji unickiej diecezji chełmskiej, przemianowany, podobnie jak cerkiew, na prawosławny. Był użytkowany do 1944. 10 marca tego roku wieś została spalona przez oddział Armii Krajowej w ramach większej akcji przeciwko wsiom uznanym przez wywiad AK za ośrodki ukraińskiej partyzantki (tego samego dnia zniszczono również Sahryń i Szychowice); podczas ataku polscy żołnierze zabili 250–300 miejscowych cywilnych Ukraińców, w tym prawosławnego duchownego Lwa Korobczuka. Ofiary zbrodni zostały pochowane na cmentarzu. Lew Korobczuk, kanonizowany w 2003 jako jeden z męczenników chełmskich i podlaskich, został pochowany w pobliżu wejścia na teren nekropolii (dokładnie miejsce pochówku nie zostało ustalone). Tam też ustawiony został pomnik upamiętniający zamordowanego duchownego oraz wszystkich zmarłych mieszkańców Łaskowa od powstania wsi do jej spalenia w 1944. Jego fundatorką jest Lidia Własiuk-Kołomijec, Ukrainka urodzona w Łaskowie, która jako jedyna ze swojej rodziny nie zginęła podczas pacyfikacji wsi.
Na początku lat 90. XX wieku na cmentarzu znajdowały się trzy kamienne nagrobki – krzyże lub postumenty – oraz dwa krzyże drewniane, w tym jeden z datą 1944. Na nagrobkach widnieją inskrypcje cerkiewnosłowiańskie. Cmentarz został wysprzątany i odremontowany w 2007 przez studentów z Ukrainy.

</doc>
<doc id="3682474" url="https://pl.wikipedia.org/wiki?curid=3682474" title="Stanisław Czerny (oficer)">
Stanisław Czerny (oficer)

Stanisław Czerny (ur. 10 sierpnia 1889 w Wygnance, zm. 12 października 1963 w Szczecinie) – podpułkownik intendent Wojska Polskiego.
Życiorys.
Urodził się 10 sierpnia 1889 roku w rodzinie Teodora i Józefy. Uczył się w C. K. Gimnazjum w Buczaczu, gdzie w 1909 zdał egzamin dojrzałości. Działał w Organizacji Młodzieży Niepodległościowej „Zarzewie” i w Polskiej Drużynie Strzeleckiej w Czortkowie. Przed 1914 uzyskał absolutorium na studiach prawa.
Po wybuchu I wojny światowej wstąpił do Legionów Polskich 29 sierpnia 1914. Służył w 3 pułku piechoty w składzie II Brygady, od lipca 1915 w 1 pułku artylerii, od września do grudnia 1917 w Stacji Zbornej we Lwowie, od kwietnia 1918 służył w szeregach c. i k. armii.
Po odzyskaniu przez Polskę niepodległości został przyjęty do Wojska Polskiego w listopadzie 1918. Został mianowany podporucznikiem 26 grudnia 1918. Był przydzielony do Komisji Poborowej nr 4. 3 maja 1922 roku został zweryfikowany w stopniu kapitana ze starszeństwem z dniem 1 czerwca 1919 roku w korpusie oficerów administracji, dział gospodarczy. W 1923 jako oficer nadetatowy Okręgowego Zakładu Gospodarczego VI we Lwowie, kształcił się na II roczniku Wyższej Szkoły Intendentury w Warszawie. 31 marca 1924 roku został mianowany majorem ze starszeństwem z dniem 1 lipca 1923 roku i 20. lokatą w korpusie oficerów administracji, dział gospodarczy. W latach 1924–1933 pełnił służbę w 7 Okręgowym Szefostwie Intendentury w Poznaniu, a następnie w Szefostwie Intendentury Dowództwa Okręgu Korpusu Nr VII w Poznaniu. 29 stycznia 1932 roku został mianowany podpułkownikiem ze starszeństwem z dniem 1 stycznia 1932 roku i 5. lokatą w korpusie oficerów intendentów. W maju 1936, pełniąc funkcję szefa intendentury w Dowództwie Okręgu Korpusu Nr X w Przemyślu został wybrany skarbnikiem zarządu Okręgowego Towarzystwa Przyjaciół Związku Strzeleckiego w Przemyślu. W 1939 roku pełnił służbę w Departamencie Intendentury Ministerstwa Spraw Wojskowych w Warszawie na stanowisku szefa Wydział Kwaterunkowego. Pod koniec lat 30. pełnił funkcję prezesa oddziału Związku Legionistów Polskich w Przemyślu.
Zmarł 12 października 1963 roku. Został pochowany na Cmentarzu Centralnym w Szczecinie (kwatera 33A-11-18).

</doc>
<doc id="3682475" url="https://pl.wikipedia.org/wiki?curid=3682475" title="ELV001">
ELV001

ELV001 – prototyp polskiego samochodu elektrycznego typu hatchback opracowany w Mielcu przez konsorcjum pięciu firm koordynowane przez Agencję Rozwoju Regionalnego MARR w Mielcu przy dofinansowaniu w ramach unijnego Programu Operacyjnego Innowacyjna Gospodarka. Pojazd budowano 20 miesięcy, w 90% z części pochodzących od polskich dostawców, za projekt nadwozia odpowiadał Michał Kracik z ASP w Krakowie. Po opracowaniu prototypu zaczęto poszukiwać inwestora skłonnego do sfinansowania uruchomienia produkcji. W ramach projektu powstało na przykład 200 stacji ładowania pojazdów elektrycznych w Krakowie, Warszawie, Mielcu, Katowicach i Trójmieście.

</doc>
<doc id="3682476" url="https://pl.wikipedia.org/wiki?curid=3682476" title="Stanisław Czerny">
Stanisław Czerny



</doc>
<doc id="3682477" url="https://pl.wikipedia.org/wiki?curid=3682477" title="Grand Prix Słowenii na Żużlu 2016">
Grand Prix Słowenii na Żużlu 2016

2016 Slovenian FIM Speedway Grand Prix – pierwsza impreza z cyklu Grand Prix w sezonie 2016. Zawody odbyły się 30 kwietnia 2016 na Stadionie Matije Gubca w Krško.
Zawodnicy i pozycje startowe.
Komisja Speedway Grand Prix na zawodnika startującego z dziką kartą nominowała Denisa Štojsa. Zawodnikami rezerwowymi zostali: Nick Škorja i Matic Ivačič.
Ze względu na kontuzję w zawodach nie wystąpił Jarosław Hampel. Jako zmiana kwalifikowana wystąpił: Fredrik Lindgren.
Losowanie pozycji startowych odbyło się 29 kwietnia.

</doc>
<doc id="3682478" url="https://pl.wikipedia.org/wiki?curid=3682478" title="Kwirkwelia">
Kwirkwelia

Kwirkwelia – nazwisko.
Osoby.
Solomon Kwirkwelia (gruz. სოლომონ კვირკველია, ur. 6 lutego 1992 w Samtredii) – piłkarz gruziński grający na pozycji prawego obrońcy.
Manuczar Kwirkwelia (gruz. მანუჩარ კვირკველია; ur. 12 października 1978 w Ozurgeti) – gruziński zapaśnik startujący w stylu klasycznym
Dawit (Dato) Kwirkwelia (gruz. დავით (დათო) კვირკველია, ur. 27 czerwca 1980 w Lanczchuti), piłkarz gruziński grający na pozycji lewego obrońcy.

</doc>
<doc id="3682479" url="https://pl.wikipedia.org/wiki?curid=3682479" title="Klucz mądrości">
Klucz mądrości

Klucz mądrości – powieść Jana Dobraczyńskiego z 1951 roku. 
Książka jest opowieścią o zmaganiach chrześcijaństwa z islamem na terenie Ziemi Świętej. Miała kilkanaście wydań, a także przekłady na język niemiecki (1955) i czeski (1979). W 1954 została nagrodzona Nagrodą Młodych im. Włodzimierza Pietrzaka.

</doc>
<doc id="3682480" url="https://pl.wikipedia.org/wiki?curid=3682480" title="Filippo Grandi">
Filippo Grandi

Filippo Grandi (ur. 30 marca 1957 w Mediolanie) – włoski dyplomata, od 2016 wysoki komisarz Narodów Zjednoczonych do spraw uchodźców (UNHCR).
Życiorys.
Absolwent historii współczesnej na Uniwersytecie w Mediolanie, kształcił się także na Papieskim Uniwersytecie Gregoriańskim w Rzymie. Zawodowy dyplomata, od końca lat 80. związany z agendą ONZ do spraw uchodźców. Pracował jako przedstawiciel UNHCR w Sudanie, Syrii, Turcji i Iraku. Kierował operacjami humanitarnymi m.in. w Kenii, Beninie, Jemenie i Afganistanie. W latach 1996–1997 koordynował międzynarodowe akcje humanitarne podczas wojny domowej w Kongu. Następnie pracował na kierowniczych stanowiskach w biurze UHNCR w Genewie.
W 2004 został zastępcą specjalnego wysłannika sekretarza generalnego ONZ w Afganistanie (w ramach misji pokojowej UNAMA), a w 2005 zastępcą komisarza generalnego UNRWA, agendy ONZ do spraw pomocy uchodźcom palestyńskim. W latach 2010–2014 jako komisarz generalny kierował tą instytucją. W 2015 powołany na stanowisko wysokiego komisarza Narodów Zjednoczonych do spraw uchodźców (z kadencją od 1 stycznia 2016).

</doc>
<doc id="3682481" url="https://pl.wikipedia.org/wiki?curid=3682481" title="Emmanuel Bishay">
Emmanuel Bishay

Emmanuel Bishay (ur. 5 stycznia 1972 w Kom Gharg) – egipski duchowny katolicki Kościoła katolickiego obrządku koptyjskiego. Biskup Luksoru od 2016, wizytator apostolski dla katolików obrządku koptyjskiego w Europie od 2022.
Życiorys.
Prezbiterat.
25 września 1995 otrzymał święcenia kapłańskie i został inkardynowany do eparchii Sauhadżu. Był m.in. wykładowcą w seminarium w Maadi oraz proboszczem parafii katedralnej. W 2003 rozpoczął pracę w Kongregacji ds. Kościołów Wschodnich.
Episkopat.
Został wybrany kanonicznie biskupem Luksoru przez synod Kościoła katolickiego obrządku koptyjskiego. 16 kwietnia 2016 wybór ten został zatwierdzony przez papieża Franciszka. W momencie wyboru przybrał imię Emmanuel. Sakry udzielił mu 10 czerwca 2016 patriarcha aleksandryjski Kościoła koptyjskiego – Ibrahim Isaac Sidrak.
30 września 2022 papież Franciszek nominował go na urząd wizytatora apostolskiego dla katolików obrządku koptyjskiego w Europie.

</doc>
<doc id="3682482" url="https://pl.wikipedia.org/wiki?curid=3682482" title="Khaled Ayad Bishay">
Khaled Ayad Bishay



</doc>
<doc id="3682483" url="https://pl.wikipedia.org/wiki?curid=3682483" title="Akt 11 marca">
Akt 11 marca



</doc>
<doc id="3682484" url="https://pl.wikipedia.org/wiki?curid=3682484" title="Przyszedłem rozłączyć">
Przyszedłem rozłączyć

Przyszedłem rozłączyć – powieść Jana Dobraczyńskiego z 1959 roku. 
Powieść jest historią św. Elżbiety, córki króla Węgier Andrzeja II i Gertrudy von Andechs. Powieść miała wiele wydań, przekłady na język: niemiecki (1962; 4 wydania), węgierski (1983; 2 wydania), włoski (1994)

</doc>
<doc id="3682486" url="https://pl.wikipedia.org/wiki?curid=3682486" title="Virgilijus Juozas Čepaitis">
Virgilijus Juozas Čepaitis



</doc>
<doc id="3682489" url="https://pl.wikipedia.org/wiki?curid=3682489" title="Tramwaje w Naumburgu">
Tramwaje w Naumburgu

Tramwaje w Naumburgu – system tramwajowy działający w mieście Naumburg (Saale) w Niemczech. Jest to najmniejszy system tramwajowy w tym kraju – składa się z jednej linii o długości ok. 2,5 km obsługiwanej rotacyjnie przez jeden z siedmiu wagonów.
Historia.
Tramwaje uruchomiono w 1892 roku w formie jednej linii o okrężnym układzie i długości 5,4 km. Początkowo ruch prowadzono trakcją parową, linia została zelektryfikowana w 1907 roku.
Sieć została zamknięta w 1991 roku i przez trzy następne lata pozostawała nieużywana. Prywatne przedsiębiorstwo Naumburger Straßenbahngesellschaft postawiło sobie za cel uruchomienie tramwaju turystycznego, co udało się osiągnąć w 1994 roku – był to jednak tramwaj konny i obsługiwał jedynie połowę dawnej sieci. W rok później przywrócono zasilanie i uruchomiono tramwaje elektryczne. W latach 1994–2006 ruch odbywał się okazjonalnie.
W 2006 roku została wznowiona regularna obsługa linii, tramwaje kursowały odtąd w każdy letni weekend. Rok później, w kwietniu 2007 roku, sieć została objęta dotacją samorządu miejskiego i tramwaje zaczęły kursować codziennie co pół godziny, naprzemiennie z kursami autobusu jeżdżącego po tej samej trasie. W tramwajach ważne są zwykłe bilety obowiązujące także w autobusach, w cenie 1,60 €. Tramwaj łączy dworzec kolejowy z centrum miasta, w kwietniu 2016 czynne było ok. 2,5 km torowiska.
Pomimo włączenia tramwajów w regularną sieć komunikacyjną, ruch prowadzony jest wyłącznie taborem historycznym (wagonami Gotha T57). W parku taborowym znajdują się także starsze pojazdy ET54 i przedwojenny wagon firmy Lindner, jednak pełnią one wyłącznie rolę eksponatów muzealnych. Łącznie w Naumurgu jest eksploatowanych 14 pojazdów, w tym 7 przeznaczonych do ruchu liniowego. Jednocześnie do obsługi trasy wystarcza jeden wagon, w związku z czym każdego dnia ruch prowadzi inny pojazd. Część taboru sprowadzono z innych miast.
W 2017 roku zaplanowano oddanie do użytku kolejnych 440 metrów odremontowanego torowiska.

</doc>
<doc id="3682490" url="https://pl.wikipedia.org/wiki?curid=3682490" title="Kazimierz Andrusiewicz">
Kazimierz Andrusiewicz

Kazimierz Iwo Andrusiewicz, ps. "Marian" (ur. 18 maja 1894 w Lipinkach, zm. 31 października 1948 w Barnsley) – kapitan administracji Wojska Polskiego.
Życiorys.
Urodził się 18 maja 1894 w Lipinkach, pow. gorlicki, jako syn Michała i Wiktorii. Po wybuchu I wojny światowej wstąpił do Legionów Polskich i od 6 sierpnia 1914 do 1 listopada 1918 służył w 2 pułku piechoty w składzie II Brygady.
Po odzyskaniu przez Polskę niepodległości został przyjęty do Wojska Polskiego. Wziął udział w wojnie z bolszewikami w szeregach 4 pułku piechoty Legionów. W latach 20. był oficerem 2 pułku piechoty Legionów w Pińczowie. 3 maja 1922 roku został zweryfikowany w stopniu porucznika ze starszeństwem z dniem 1 czerwca 1919 roku i 615. lokatą w korpusie oficerów piechoty. 1 grudnia 1924 roku został mianowany kapitanem ze starszeństwem z dniem 15 sierpnia 1924 roku i 204. lokatą w korpusie oficerów piechoty. W latach 1928–1934 był oficerem 84 pułku piechoty w Pińsku. W czerwcu 1934 został przeniesiony do 39 pułku piechoty w Jarosławiu. Obowiązki służbowe łączył z funkcją prezesa oddziału Związku Legionistów Polskich w Przeworsku. W 1939 pełnił służbę w Komendzie Rejonu Uzupełnień Kałusz na stanowisku kierownika I referatu ewidencji. 
Podczas II wojny światowej jako kapitan Polskich Sił Zbrojnych w szeregach 2 Korpusu Polskiego sprawował stanowisko dyrektora Szkoły Rolniczej we włoskim Lecce.
Zmarł 31 października 1948 w Barnsley. Został pochowany na tamtejszym cmentarzu ().
Miał syna Bogdana, który został inżynierem.

</doc>
<doc id="3682492" url="https://pl.wikipedia.org/wiki?curid=3682492" title="Stephan Bonnar">
Stephan Bonnar

Stephan Patrick Bonnar (ur. 4 kwietnia 1977 w Hammond, zm. 22 grudnia 2022) – amerykański zawodnik mieszanych sztuk walki (MMA) w latach 2001-2014. Były wieloletni zawodnik Ultimate Fighting Championship oraz finalista pierwszej edycji The Ultimate Fighter z 2005. Członek Galerii Sław UFC.
Kariera sportowa.
Urodził się w Hammond. Od 12 roku życia trenował taekwondo, następnie brazylijskie jiu-jitsu, boks i muay thai. W wieku 16 lat otrzymał promocję na czarny pas w taekwondo. W 2001 oraz 2004 wygrywał zawody bokserskie Golden Gloves w wadze superciężkiej oraz kat. otwartej (bez limitu). W 2002 zdobył złoto na Mistrzostwach Panamerykańskich w bjj (kat. niebieskie pasy).
MMA.
10 listopada 2001 zadebiutował zawodowo w mieszanych sztukach walki wygrywając czteroosobowy turniej Ironheart Crown i zostając mistrzem wagi półciężkiej. 13 września 2003 na brazylijskie gali Jungle Fight przegrał z Lyoto Machidą przez TKO wskutek przerwania walki przez lekarza. W 2005 wziął udział w pierwszym sezonie reality show The Ultimate Fighter. Podczas trwania programu pokonał w ćwierćfinale Bobby'ego Southwortha oraz w półfinale Mike'a Swicka. W finale który odbył się 9 kwietnia 2005 przegrał na punkty po znakomitej walce z Forrestem Griffinem, mimo to prezydent UFC Dana White postanowił nagrodzić również jego kontraktem z UFC. Walka Bonnara z Griffinem jak i cały program stał się hitem w telewizji Spike TV co zaowocowało ogromnym skokiem popularności gal UFC jak i samego TUF-a w Stanach Zjednoczonych.
W latach 2005-2006 wygrywał trzy pojedynki z rzędu m.in. z Jamesem Irvinem na mniejszych galach UFC z serii Fight Night oraz przegrał z Rashadem Evansem. 26 sierpnia 2006 zmierzył się w rewanżowym starciu z Griffinem na UFC 62 ponownie przegrywając na punkty, do tego po walce okazało się, że był na dopingu – w jego organizmie wykryto zakazaną substancję boldenon. W związku z tym został ukarany przez Komisję Sportową Stanu Nevada dziewięciomiesięcznym zawieszeniem oraz karą finansową w wysokości 5 tys. USD.
W kolejnych latach notował wygrane nad mniej znanymi zawodnikami oraz przegrane starcia kolejno z Jon Jonesem, Markiem Colemanem oraz pochodzącym z Polski Krzysztofem Soszyńskim – temu ostatniemu zrewanżował się kilka miesięcy później wygrywając przez TKO.
13 października 2012 na UFC 153 zmierzył się w superfighcie z ówczesnym mistrzem wagi średniej Andersonem Silvą z którym przegrał po ciosach w 1. rundzie. Po walce ogłosił, że to była jego ostatnia walka w karierze. Na początku listopada 2012 ogłoszono, że Amerykanin został złapany na dopingu w starciu z Silvą, w próbce oddanej do badań znaleziono zakazany drostanolon co w konsekwencji skutkowało ponownym zawieszeniem i karą finansową.
6 lipca 2013 wraz z Forrestem Griffinem zostali włączeni przez Dana White'a do Galerii Sław UFC.
27 sierpnia 2014 ogłoszono, że Bonnar wznawia karierę i podpisuje kontrakt z największą konkurencją UFC, Bellator MMA. W debiucie dla niej 15 listopada 2014 przegrał z innym byłym zawodnikiem UFC Tito Ortizem niejednogłośnie na punkty. 
Zmarł 22 grudnia 2022 z powodu powikłań związanych z sercem. 
Osiągnięcia.
Mieszane sztuki walki:
Boks:
Brazylijskie jiu-jitsu:

</doc>
<doc id="3682494" url="https://pl.wikipedia.org/wiki?curid=3682494" title="Gazeta Gdańska (1891–1939)">
Gazeta Gdańska (1891–1939)

Gazeta Gdańska – polska gazeta wydawana w Gdańsku od 1891, pierwszy polskojęzyczny periodyk w tym mieście. W latach 1925–1926 ukazywała się pod tytułem „Echo Gdańskie”, następnie pod podwójną nazwą, by w końcu roku powrócić do starej nazwy. Ostatni numer ukazał się w 1939.
Historia.
Pomysłodawcami założenia pisma była grupa intelektualistów wywodząca się z kręgów poznańskich liberałów. Pomysłodawcami powstania pierwszego polskojęzycznego czasopisma w znajdującym się pod rozbiorem Gdańsku byli Stanisław Roman, dawny redaktor pelplińskiego „Pielgrzyma”, oraz były właściciel chełmińskiego tygodnika rolniczego „Piast” Juliusz Krasiewicz. Projekt poparli działacze polscy w Gdańsku: Józef Czyżewski, Jakub Gliniecki oraz Julian Lisiński. Ostatecznie redagowanie zlecono Bernardowi Zygmuntowi Milskiemu oraz Władysławowi Łebińskiemu.
Milski został także właścicielem pisma za pośrednictwem zarejestrowanej na jego nazwisko firmy „B. Milski – Gazeta Gdańska”. Pierwszy numer ukazał się 2 kwietnia 1891 w nakładzie niecałego tysiąca egzemplarzy. Wkrótce jednak nakład skoczył do 4500 egzemplarzy, kolportowanych w dużej mierze korespondencyjnie. W pierwszych latach istnienia pisma wydało ono także drukiem około 50 książek polskich autorów, w tym "Krzyżaków" i "Trylogię" Henryka Sienkiewicza.
Już w końcu XIX wieku gazeta zyskała sporą popularność i stała się najpoczytniejszym polskojęzycznym czasopismem w północnej części Prus Zachodnich. Poruszała przede wszystkim tematy związane z polskim odrodzeniem narodowym na ziemiach zaboru pruskiego, znacznie mniej miejsca poświęcając problematyce społecznej. Łączność z czytelnikami zapewniała redakcji sieć agencji rozsianych po całym regionie, zajmujących się zarówno kolportażem, jak i nadsyłaniem tematów i materiałów. Listę kontaktów do agentów gazety regularnie publikowano na jej łamach.
W 1901 Milski sprzedał wydawnictwo gdańskiemu prawnikowi prof. Marianowi Palędzkiemu. Nowym redaktorem naczelnym został jego krewny, Stefan Palędzki. Przeprowadzono także restrukturyzację pisma w celu ratowania jego finansów. Mimo to, począwszy od 1903 nakład sukcesywnie spadał z początkowych 4500 egzemplarzy do 3650 egzemplarzy w 1905 i 2780 egzemplarzy w 1907.
W 1905 na krótko redaktorem naczelnym został Aleksander Majkowski, kaszubski pisarz i działacz społeczny, założyciel Ruchu Młodokaszubskiego. Za jego szefostwa od 6 maja 1905 rozpoczęto wydawanie ukazującego się raz na dwa tygodnie dodatku „Drużba” redagowanego w języku kaszubskim. Jednak już 27 lipca tego roku Majkowski odszedł z gazety i wydawanie dodatku zarzucono wkrótce potem.
W dwudziestoleciu międzywojennym gazeta była wydawana przez Drukarnię Gdańską. W latach 30. XX wieku (w okresie Wolnego Miasta Gdańska), mimo coraz częstszych nacisków politycznych i powtarzających się konfiskat nakładu, gazeta ukazywała się w dalszym ciągu. Początkowo jako w pełni niezależne pismo, ostatecznie jako lokalna mutacja toruńskiego „Dnia Pomorskiego”. Ostatni numer ukazał się drukiem 30 sierpnia 1939 (w środę), tuż przed wybuchem II wojny światowej.

</doc>
<doc id="3682495" url="https://pl.wikipedia.org/wiki?curid=3682495" title="Bez oręża">
Bez oręża

Bez oręża – dwutomowa powieść historyczna Zofii Kossak z dziejów piątej wyprawy krzyżowej, wydana po raz pierwszy w 1937 r. przez Księgarnię św. Wojciecha.
Wydania i adaptacje.
Powieść jest kontynuacją powieści "Krzyżowcy" i "Król trędowaty". Autorka przedstawia ostatnie próby odzyskania Grobu Świętego za pontyfikatu Innocentego III, przeciwstawiając rycerski orężny ideał chrześcijaństwa postawie św. Franciszka z Asyżu. Książka miała kilkanaście wydań. Została przełożona na język: angielski (1944; dwa wydania), czeski (1973), duński (1946; dwa wydania), francuski (1947), hiszpański (1945), niemiecki (1948), norweski (1948), portugalski (1945), słowacki (1945), szwedzki (1945). Adaptacja radiowa w 1971 (druk: "Teatr Polskiego Radia" 1973, nr 3, s. 87-108). Adaptacja teatralna - 1988 (Bielsko Biała, Teatr Polski, Adaptacja - Stanisław Jastrzębski, reżyseria - Jan Sycz). 
Do lat 70. angielski przekład, pod tytułem "Blessed Are the Meek" (Błogosławieni cisi), osiągnął w USA nakład do 750 tysięcy egzemplarzy.
Nieścisłości historyczne.
Akcja powieści zaczyna się tuż przed zatwierdzeniem przez papieża Innocentego III reguły zakonu franciszkańskiego, co miało miejsce w 1209 roku (aczkolwiek doszło wówczas do zatwierdzenia ustnego), oraz przed wyruszeniem Jana z Brienne do Królestwa Jerozolimskiego w celu poślubienia Marii z Montferratu, co stało się ostatecznie w 1210 roku. Jednocześnie trwa agitacja do krucjaty dziecięcej, która jednak wyruszyła nie w kolejnym (jak sugeruje powieść), a w 1212 roku. Sam Jan z Brienne, według nowszych opracowań, w chwili ślubu miał jedynie około 35 lat, zatem nie był takim starym mężczyzną, jak przedstawiały go starsze źródła i powieść. Maria zmarła po porodzie już w 1212 roku, a Jan ożenił się powtórnie w 1214 roku ze Stefanią z Armenii, zatem szczegóły wątku romansowego z Blanką z Szampanii, która według powieści była konkurentką Marii, lecz przybyła do Królestwa Jerozolimskiego dopiero po śmierci papieża Innocentego III (1216), nie mają pokrycia w faktach. Co więcej, Blanka hrabina Szampanii od 1201 roku pozostawała wdową (po zmarłym młodo Tybaldzie III), a sama zmarła dopiero w 1229 roku.

</doc>
<doc id="3682498" url="https://pl.wikipedia.org/wiki?curid=3682498" title="Kompania graniczna KOP „Wysiłek”">
Kompania graniczna KOP „Wysiłek”



</doc>
<doc id="3682499" url="https://pl.wikipedia.org/wiki?curid=3682499" title="Nigel Olsson">
Nigel Olsson

Nigel Olsson (ur. 10 lutego 1949 w Wallasey) – brytyjski perkusista i wokalista. Współpracował m.in. z takimi wykonawcami jak: Elton John, Dee Murray, Davey Johnstone, Ray Cooper, Gus Dudgeon, Richie Zito, Leland Sklar, Dean Parks, Steve Cropper, Caleb Quaye, Jim Horn, B.J. Cole, Liza Strike, David Hentschel, James Newton-Howard, Dave Wintour, Bruce Johnston, David Foster, Jeff Porcaro, The Spencer Davis Group, Uriah Heep, The Big Three, Plastic Penny, Long John Baldry, Eric Carmen, Barbi Benton, Mike Hurst, Kiki Dee, Randy Edelman, Michel Polnareff, The Who, Jimmy Webb, Rod Stewart, Neil Sedanka, Leo Sayer oraz Barry Manilow. Muzyk prowadzi także solową działalność artystyczną.
Nigel Olsson jest endroserem instrumentów firm DW Drums, Paiste, Remo oraz Vic Firth.

</doc>
<doc id="3682503" url="https://pl.wikipedia.org/wiki?curid=3682503" title="Chabenec (dolina)">
Chabenec (dolina)

Chabenec – cyrk lodowcowy i dolinka pod północno-wschodnimi stokami szczytu Chabenec w Niznych Tatrach na Słowacji. Stanowi orograficznie prawe odgałęzienie Doliny Krzyskiej. W klasyczny dla cyrków lodowcowych sposób z trzech stron wznoszą się nad nim strome stoki; Chabenca, Ostredoka i północnego grzbietu Chabenca. Dno zawalone jest rumowiskiem kamiennym i częściowo porośnięte kosodrzewiną i trawnikami. Bezpośrednio pod szczytem Chabenca znajdują się w nim niewielkie jeziorko. W pewnej odległości poniżej jeziorka z rumowiska skalnego wypływa źródło dające początek niewielkiemu ciekowi uchodzącemu do potoku Palúdžanka spływającemu dnem Doliny Krzyskiej.
Dolinka Chabenec niemal w całości znajduje się w obrębie Parku Narodowego Niżne Tatry. Cyrk lodowcowy w jej górnej części jest jedną z ostoi kozic. Znajduje się poza szlakami turystycznymi, dobrze jednak jest widoczny z czerwonego szlaku wiodącego głównym grzbietem Niżnych Tatr.

</doc>
<doc id="3682507" url="https://pl.wikipedia.org/wiki?curid=3682507" title="Diecezja Rayagada">
Diecezja Rayagada

Diecezja Rayagada – diecezja rzymskokatolicka w Indiach. Została utworzona w 2016 z terenu diecezji Berhampur.

</doc>
<doc id="3682509" url="https://pl.wikipedia.org/wiki?curid=3682509" title="Paludžanka">
Paludžanka



</doc>
<doc id="3682510" url="https://pl.wikipedia.org/wiki?curid=3682510" title="Król trędowaty">
Król trędowaty

Król trędowaty – powieść historyczna Zofii Kossak, wydana po raz pierwszy w 1937 r. przez Księgarnię św. Wojciecha.
Powieść jest kontynuacją powieści "Krzyżowcy". Jest osnuta wokół losów młodocianego, nieuleczalnie chorego króla Baldwina IV i jego heroicznych, choć daremnych zabiegów o uratowanie królestwa Jerozolimy. Drugim wątkiem jest związek Wita de Lusignan z królewską siostrą Sybillą. Powieść miała kilkanaście wydań. Przekłady na język: angielski (1945; 3 wydania), czeski (1958), duński (1947), hiszpański (1947), litewski (1939; 2 wydania), niemiecki (1969), słowacki (1974), szwedzki (1946; 2 wydania). Kontynuacją cyklu jest powieść "Bez oręża".

</doc>
<doc id="3682511" url="https://pl.wikipedia.org/wiki?curid=3682511" title="Lingula">
Lingula

Lingula – rodzaj ramienionogów, który pojawił się na Ziemi w kambrze, około 550 milionów lat temu. Zwierzęta te żyły na dnie oceanu i w celu przetrwania ukrywały się w norach rytych w oceanicznym mule oraz wytwarzały osłaniającą ciało twardą muszlę. 
"Lingula" zagrzebywała się w mule, przez co w toku ewolucji jej muszla stała się wąska i wydłużona. Taka podwójna ochrona musiała się świetnie sprawdzać, bo te ramienionogi znajdowane są zarówno w kambryjskich skałach, jak i na dnie dzisiejszych oceanów. 
W 2003r. francuski paleontolog Christian C. Emig z Centre d'Oceanologie w Marsylii opublikował artykuł, w którym dowodził, że kambryjskie i dzisiejsze lingule łączy jedynie podobny tryb życia i kształt muszli. W rzeczywistości nie należy ich zaliczać do tego samego rodzaju, gdyż różnią się budową miękkiej części ciała. Jego zdaniem historia dzisiejszych linguli zaczyna się nie wcześniej niż w późnej kredzie (ok. 70 mln lat temu), a może nawet jeszcze później.

</doc>
<doc id="3682516" url="https://pl.wikipedia.org/wiki?curid=3682516" title="Einar Foerde">
Einar Foerde



</doc>
<doc id="3682518" url="https://pl.wikipedia.org/wiki?curid=3682518" title="Norton Motorcycle Company">
Norton Motorcycle Company



</doc>
<doc id="3682519" url="https://pl.wikipedia.org/wiki?curid=3682519" title="Krzyż pokutny w Stanowicach">
Krzyż pokutny w Stanowicach

Krzyż pokutny w Stanowicach – niezidentyfikowany krzyż wystawiony w związku z umową ugodową spisaną 5 grudnia 1305 r. w Strzegomiu przed księżną Beatrycze, żoną piastowskiego księcia Bolka I Surowego, dotyczącą zabójstwa w Stanowicach. Jest to najstarsza znana umowa ugodowa (kompozycyjna) z terenu Śląska. 
Umowa.
Umowy takie dopuszczało średniowieczne prawo, traktując zasadniczo zabójstwa jako przestępstwa prywatne, czyli takie, które godzą w interes jednostek, a nie władzy publicznej. Można ich było dochodzić na drodze sądowej, ale w związku ze słabością ówczesnego aparatu państwowego było to mało skuteczne. Prawo zwyczajowe dopuszczało nadal samopomoc w dochodzeniu krzywd, czyli w tym wypadku krwawy odwet, zemstę rodową. I właśnie w ich miejsce wchodziły, wraz z rozwojem społeczno-gospodarczym, zastępcze formy kar w postaci okupu jako sposobu wykupienia się od zemsty. Kara taka wymagała porozumienia (ugody, "compositio") pomiędzy zabójcą a rodziną zabitego, zawieranego w postaci umowy przed przedstawicielem władzy. 
Umowa zawarta w 1305 r. w Strzegomiu dotyczy zabójstwa dokonanego przez joannitę, brata Konrada, zarządcę folwarku zakonnego w Pasiecznej na młynarzu ze Stanowic, Konradzie de Langinberc. Skierowany do "wszystkich wyznawców Chrystusa" oryginał dokumentu księżnej znajduje się w archiwum narodowym w Pradze ("Národní archiv"). Przedstawia on przebieg dochodzenia do porozumienia oraz streszcza postanowienia umowy ugodowej, według której krewni zabitego przyrzekli rezygnację z zemsty w zamian za kwotę 12 grzywien srebra dla jego żony i dzieci od komtura zakonu w Strzegomiu. Drobniejsze kwoty przeznaczone zostały dla rannego sługi oraz cyrulika. Dokument zawiera też następującą informację: "super occisionis locum crux est locata" (na miejscu zabójstwa znajduje się krzyż). Ten krzyż to przykład tzw. krzyża pokutnego, czyli wystawionego w wyniku umowy ugodowej związanej z zabójstwem. Należy zaznaczyć, że nie wszystkie umowy ugodowe zawierały nakaz wystawienia krzyża (nie była to niezbędna część umowy), a w przypadku tych, które zawierały obowiązek upamiętnienia wydarzenia pomnikiem, nie musiał to być krzyż, lecz np. kapliczka, a bardzo często "Marter", czyli kapliczka lub płyta z przedstawieniem ukrzyżowanego Chrystusa lub sceną męczeństwa któregoś ze świętych.
Krzyż.
Jak wynika z treści dokumentu księżnej Beatrycze, w Stanowicach na miejscu zabójstwa stał krzyż pokutny. Nie ma żadnych informacji o jakichkolwiek jego cechach charakterystycznych. Nie wiadomo nawet, z jakiego był materiału, a krzyże pokutne często były drewniane. Po II wojnie światowej w Stanowicach znajdował się kamienny krzyż, który zaczęto utożsamiać z krzyżem pokutnym z umowy z 1305 r. Krzyż ten został przeniesiony, po rozbiórce muru, w którym się znajdował, 10 października 1974 r. do lapidarium Muzeum w Świdnicy, a 10 lipca 1986 r. został przewieziony do Zamku Grodno w Zagórzu Śląskim (fot. 2). W 1988 r. podczas praz ziemnych odnaleziono w Stanowicach drugi kamienny krzyż. Część, którą udało się wydobyć, umieszczono na terenie przykościelnym (fot. 1). Sytuacja ta pokazała, na jak wątłych podstawach, a właściwie bez podstaw, dokonano klasyfikacji krzyża przewiezionego ostatecznie do Zamku Grodno, jako krzyża pokutnego. Niestety ten odnaleziony w 1988 r. krzyż znowu został bezrefleksyjnie potraktowany przez lokalnych miłośników historii jako pokutny, a lokalny patriotyzm motywuje ich do pisania rzeczy niemających żadnego uzasadnienia w znanych dokumentach i faktach, jak: "Jest to jak dotąd największy i najbardziej masywny krzyż pokutny, jaki odnaleziono nie tylko na Śląsku, ale w całej Europie. Po ewentualnej rekonstrukcji miałby 4 m wysokości, a ramiona 1,20 m szerokości.". W rzeczywistości nie wiadomo, który ze znanych dwóch krzyży kamiennych ze Stanowic jest krzyżem pokutnym z umowy z 1305 r. Bardzo prawdopodobne jest też, że żaden z nich nie jest krzyżem pokutnym, a krzyż upamiętniający zabójstwo młynarza w ogóle zaginął. Możliwe też, że w ogóle nie był kamienny.

</doc>
<doc id="3682521" url="https://pl.wikipedia.org/wiki?curid=3682521" title="Gigthi">
Gigthi

Gigthi (łac. "Diocesis Gigthensis") – stolica historycznej diecezji w Cesarstwie rzymskim w prowincji Trypolitania, sufragania metropolii Kartagina. Współcześnie indentyfikowane z Dżurf Bu Ghara ("Djorf-Bou-Ghara") w Tunezji. Obecnie katolickie biskupstwo tytularne.

</doc>
<doc id="3682523" url="https://pl.wikipedia.org/wiki?curid=3682523" title="Serce gór">
Serce gór



</doc>
<doc id="3682525" url="https://pl.wikipedia.org/wiki?curid=3682525" title="Kompania graniczna KOP Białozórka">
Kompania graniczna KOP Białozórka



</doc>
<doc id="3682528" url="https://pl.wikipedia.org/wiki?curid=3682528" title="Odznaka pamiątkowa IV Odcinka „Obrony Lwowa”">
Odznaka pamiątkowa IV Odcinka „Obrony Lwowa”

Odznaka pamiątkowa IV Odcinka „Obrony Lwowa” – polskie odznaczenie wojskowe nadawane uczestnikom walk w obronie polskiej miasta Lwowa przed Ukraińcami w dniach 2–22 listopada 1918 podczas wojny polsko-ukraińskiej.
Odznakę otrzymali uczestnicy walk na odcinku IV (Dworzec Główny) w dniach od 2 do 22 listopada 1918. Odznaka była nadawana "za dzielność i trudy w krwawych bojach o zajęcie i utrzymanie pierwszej zdobytej na wrogu placówce i uwolnienie Lwowa od Hajdamaczyzny"; rysunek dyplomu odznaki wykonał Rudolf Mękicki. Odznaka była noszona na czerwonej wstążce.

</doc>
<doc id="3682531" url="https://pl.wikipedia.org/wiki?curid=3682531" title="Nasai">
Nasai

Nasai (łac. "Diocesis Nasaitensis") – stolica historycznej diecezji w Cesarstwie rzymskim w prowincji Numidia zlikwidowana w VII w. podczas ekspansji islamskiej, współcześnie w północnej Algierii. Obecnie katolickie biskupstwo tytularne. 

</doc>
<doc id="3682534" url="https://pl.wikipedia.org/wiki?curid=3682534" title="BEAM">
BEAM



</doc>
<doc id="3682535" url="https://pl.wikipedia.org/wiki?curid=3682535" title="Natalija Borysenko">
Natalija Borysenko

Natalija Serhijiwna Borysenko (ukr. "Наталія Сергіївна Борисенко"; ur. 3 grudnia 1975 w Browarach) – ukraińska piłkarka ręczna, medalistka olimpijska i mistrzostw Europy.
Ukończyła studia z wychowania fizycznego (1997), w karierze grała m.in.w klubie Kometal Skopje (Macedonia).
Grała jako bramkarka. Została wicemistrzynią Europy w 2000 roku, wystąpiła również na letnich igrzyskach w Atenach, na których Ukraina zdobyła brązowy medal olimpijski.
Odznaczona Orderem Księżnej Olgi III stopnia (2004), zasłużona mistrzyni sportu Ukrainy (2004).

</doc>
<doc id="3682536" url="https://pl.wikipedia.org/wiki?curid=3682536" title="Saint-Papoul (stolica tytularna)">
Saint-Papoul (stolica tytularna)

Saint-Papoul (łac. "Dioecesis Sancti Papuli") – stolica historycznej diecezji we Francji erygowanej w roku 1317, a włączonej w 1801 w skład archidiecezji Tuluzy. 
Współcześnie miasto Cavaillon znajduje się w regionie Prowansja-Alpy-Lazurowe Wybrzeże we Francji. Obecnie katolickie biskupstwo tytularne ustanowione w 2009 przez papieża Benedykta XVI. 

</doc>
<doc id="3682542" url="https://pl.wikipedia.org/wiki?curid=3682542" title="Alfa Muscae">
Alfa Muscae

Alfa Muscae ("α Mus") – najjaśniejsza gwiazda w gwiazdozbiorze Muchy, będąca podolbrzymem typu widmowego B. Znajduje się około 315 lat świetlnych od Słońca.
Charakterystyka.
Alfa Muscae jest biało-niebieską gwiazdą sklasyfikowaną jako podolbrzym, choć modele ewolucyjne wskazują, że jest jeszcze w połowie okresu syntezy wodoru w jądrze, trwającego łącznie 32 mln lat dla gwiazdy o takiej masie (8 ). Należy do asocjacji OB Centaura–Krzyża, grupy podobnych gwiazd powstałych w zbliżonym czasie. Jak większość gwiazd typu B obraca się szybko wokół osi, z okresem obrotu krótszym niż dwa dni. Jest to gwiazda zmienna typu Beta Cephei, której jasność zmienia się o 1% z okresem 2,2 h.
Około pół minuty kątowej od Alfa Muscae znajduje się jej domniemany towarzysz. Nie wiadomo, czy te gwiazdy rzeczywiście tworzą układ podwójny, czy tylko wydają się być bliskie na niebie. Jeśli są związane grawitacyjnie, to dzieli je 2600 au i okrążenie wspólnego środka masy zajmuje im 45 000 lat. W takim wypadku towarzysz jest najprawdopodobniej pomarańczowym karłem typu K8.

</doc>
<doc id="3682545" url="https://pl.wikipedia.org/wiki?curid=3682545" title="Miotacz ognia M2">
Miotacz ognia M2

Miotacz ognia M2 (ang. "M2 flamethrower") – amerykański plecakowy miotacz ognia z okresu II wojny światowej i wojny koreańskiej będący następcą miotacza M1A1.
Miotacz M2 różnił się od swojego poprzednika nową wzbogaconą cieczą palną oraz nowym systemem zapłonu – wprowadzono system nabojowy, wykorzystując mechanizm działania rewolweru. Pozwalał on na oddanie sześciu strzałów o długości 8–9 sekund każdy, nim trzeba było załadować nowe naboje – był to system bardziej niezawodny niż zapłon elektryczny stosowany w M1A1. Zapas paliwa wynosił 18,2 litrów.
M2 użyto po raz pierwszy w lipcu 1944 na wyspie Guam w trakcie walk o archipelag Marianów pomiędzy Amerykanami i Japończykami. Pomimo skomplikowanej produkcji miotacza M2 (dopiero w marcu 1945 dostarczono oddziałom amerykańskim walczącym we Włoszech pierwsze miotacze) do końca II wojny światowej wyprodukowano 25 tysięcy sztuk.

</doc>
<doc id="3682547" url="https://pl.wikipedia.org/wiki?curid=3682547" title="Łarysa Zaspa">
Łarysa Zaspa

Łarysa Łeonidiwna Zaspa (ukr. "Лариса Леонідівна Заспа"; ur. 22 września 1971 w Chmielnickim) – ukraińska piłkarka ręczna, medalistka olimpijska.
Ukończyła studia z wychowania fizycznego (1994), w karierze grała m.in.w klubie Motor Zaporoże.
Grała jako bramkarka. Wystąpiła na letnich igrzyskach olimpijskich w Atenach, na których Ukraina zdobyła brązowy medal olimpijski.
Odznaczona Orderem Księżnej Olgi III stopnia (2004), zasłużona mistrzyni sportu Ukrainy (2004).

</doc>
<doc id="3682548" url="https://pl.wikipedia.org/wiki?curid=3682548" title="Irena Oženko">
Irena Oženko

Irena Oženko (ur. 13 listopada 1962) – litewska lekkoatletka, skoczkini w dal. Podczas kariery sportowej reprezentowała ZSRR.
12. zawodniczka mistrzostw Europy (1982).
Halowa mistrzyni Związku Radzieckiego (1987).

</doc>
<doc id="3682549" url="https://pl.wikipedia.org/wiki?curid=3682549" title="Irena Ozenko">
Irena Ozenko



</doc>
<doc id="3682550" url="https://pl.wikipedia.org/wiki?curid=3682550" title="Irena Ozhenko">
Irena Ozhenko



</doc>
<doc id="3682551" url="https://pl.wikipedia.org/wiki?curid=3682551" title="Irena Dukhnovich">
Irena Dukhnovich



</doc>
<doc id="3682552" url="https://pl.wikipedia.org/wiki?curid=3682552" title="Irena Duchnowicz">
Irena Duchnowicz



</doc>
<doc id="3682553" url="https://pl.wikipedia.org/wiki?curid=3682553" title="María Guadalupe González">
María Guadalupe González

María Guadalupe González (ur. 9 stycznia 1989 w Meksyku) – meksykańska lekkoatletka specjalizująca się w chodzie sportowym.
Przed rozpoczęciem treningów lekkoatletycznych uprawiała boks.
Mistrzyni Ameryki Środkowej i Karaibów w chodzie na 10 kilometrów (2013). W 2015 zdobyła złoty medal igrzysk panamerykańskich w Toronto. Wicemistrzyni olimpijska z Rio de Janeiro (2016) oraz srebrna medalistka mistrzostw świata z Londynu (2017).
Złota medalistka mistrzostw Meksyku oraz reprezentantka kraju w pucharze świata w chodzie.
Rekordy życiowe: chód na 20 kilometrów – 1:26:17 (7 maja 2016, Rzym) rekord Ameryki Północnej.

</doc>
<doc id="3682555" url="https://pl.wikipedia.org/wiki?curid=3682555" title="Jeff Beck Group (album)">
Jeff Beck Group (album)

Jeff Beck Group – album studyjny brytyjskiego zespołu muzycznego The Jeff Beck Group. Wydawnictwo ukazało się w kwietniu 1972 roku nakładem wytwórni muzycznej Epic Records. 20 grudnia 1989 roku płyta uzyskała status złotej w Stanach Zjednoczonych.
Lista utworów.
Opracowano na podstawie materiału źródłowego.

</doc>
<doc id="3682556" url="https://pl.wikipedia.org/wiki?curid=3682556" title="Maria Guadalupe González">
Maria Guadalupe González



</doc>
<doc id="3682558" url="https://pl.wikipedia.org/wiki?curid=3682558" title="Maria Guadalupe Gonzalez">
Maria Guadalupe Gonzalez



</doc>
<doc id="3682561" url="https://pl.wikipedia.org/wiki?curid=3682561" title="Wilson David Morelo">
Wilson David Morelo



</doc>
<doc id="3682562" url="https://pl.wikipedia.org/wiki?curid=3682562" title="Rough and Ready">
Rough and Ready

Rough and Ready – album studyjny brytyjskiego zespołu muzycznego The Jeff Beck Group. Wydawnictwo ukazało się w październiku 1971 roku nakładem wytwórni muzycznej Epic Records. 
Lista utworów.
Opracowano na podstawie materiału źródłowego.

</doc>
<doc id="3682568" url="https://pl.wikipedia.org/wiki?curid=3682568" title="Hanna Burmistrowa">
Hanna Burmistrowa

Hanna Wiktoriwna Burmistrowa (ukr. "Ганна Вікторівна Бурмістрова"; ur. 16 czerwca 1977 w Rostowie nad Donem) – ukraińska piłkarka ręczna, medalistka olimpijska.
Grała m.in.w klubie Motor Zaporoże. Wystąpiła na letnich igrzyskach olimpijskich w Atenach, na których Ukraina zdobyła brązowy medal olimpijski. Burmistrowa zdobyła dla reprezentacji 17 bramek.
Odznaczona Orderem Księżnej Olgi III stopnia (2004).

</doc>
<doc id="3682577" url="https://pl.wikipedia.org/wiki?curid=3682577" title="Antonio Bosio">
Antonio Bosio

Antonio Bosio (ur. ok. 1575 w Birgu, zm. 6 września 1629 w Rzymie) – maltański archeolog, odkrywca szeregu katakumb rzymskich, prekursor archeologii chrześcijańskiej.
Życiorys.
Urodził się na Malcie w Birgu. W 1587 wraz z wujem Giacomo przyjechał do Rzymu. Giacomo był reprezentantem Rycerzy Maltańskich przy Stolicy Apostolskiej. Antonio studiował w Rzymie literaturę i filozofię w rzymskim kolegium jezuitów, a następnie jurysprudencję na La Sapienzy. Zafascynowany historią starożytną związał się z grupą humanistów rzymskich skupionych wokół Pompeo Ugonio i Alfonso Ciacconiego. Odkryte przypadkowo w 1578 podziemne cmentarzysko przy Via Salaria w Rzymie, wzbudziło wzrost zainteresowania katakumbami. Prawdziwe naukowe podejście do tematu wykazali obcy naukowcy: hiszpański dominikanin Alphonsus Ciacconus, antykwariusz Philips van Winghe oraz Jean L’Heureux z Lowanium. Żaden z nich nie myślał jednak o prowadzeniu następnych badań. Bosio rozpoczął systematyczne poszukiwania, stając się prekursowrem archeologii chrześcijańskiej, a jego prace znaczącą inspiracją dla Giovanniego Battisty de Rossiego. Antonio Bosio zauważył, że literatura wczesnochrześcijańska, jak akta męczenników czy dokumenty soborów mogą być użyteczne w oznaczaniu lokalizacji antycznych katakumb rzymskich. Badacz zbierał również informacje od lokalnej ludności. W ten sposób uważnie odszukiwał zasypane i zarośnięte zejścia do podziemi, w których wąskie galerie łączyły się w długie labirynty.
Wraz z Pompeo Ugonim Bosio odkrył 10 grudnia 1593 Katakumby Domitylli. Odkrywcy omal nie przypłacili odkrycia życiem. W następnych latach, prowadząc poszukiwania wzdłuż dróg konsularnych wychodzących z miasta, archeolog znalazł i zidentyfikował około 30 zespołów katakumbowych. Współpracowali z nim rysownicy, którzy archiwizowali odnalezione freski i sarkofagi. Ogromna część zgromadzonego przez Bosio materiału została opublikowana trzy lata po jego śmierci w dziele zatytułowanym "Roma sotterranea" (Rzym podziemny). Archeolog zmarł w Rzymie 6 września 1629. Giovanni Battista de Rossi, ojciec nowożytenej archeologii chrześcijańskiej, nazwał Bosio "Krzysztofem Kolumbem podziemnego Rzymu". Część sarkofagów odnalezionych przez Antonio Bosio znajduje się w zbiorach Muzeów Watykańskich.
Dokumentacja odkryć.
Wyniki poszukiwań archeologa pozostawały nieznane aż do momentu ich opublikowania po jego śmierci. W 1632 wydano włoską wersję "Rzymu podziemnego". Publikację objęli patronatem Kawalerowie Maltańscy oraz kardynał Francesco Barberini. Dzieło wydali oratorianie. W 1951 ukazała się łacińska wersja książki. Autor dołożył wszelkich starań, by dokładnie opisać odnalezione zespoły katakumb, ich lokalizację, strukturę, nazwę, pod którą były znane w czasach starożytnych, kto był ich fundatorem, jacy męczennicy i sławni chrześcijanie zostali w nich pochowani. Szereg identyfikacji Bosio było błędnych, ale i tak przysłużył się on w znaczący sposób do poznania antycznego chrześcijaństwa i archeologii okolic Rzymu. Jak na swoje czasy, jego metoda badawcza musi zostać uznana za naukową. Szereg ilustracji nie znajduje jednak uznania u współczesnych archeologów.
Nieszczęśliwą konsekwencją publikacji dzieła Bosio było wystawienie katakumb na niebezpieczeństwo działalności szabrowników i handlarzy antyków. Chociaż wiele informacji o stanie katakumb i jakości fresków w XVII wieku zachowało się dzięki publikacji odkrywcy, jednak ich część właśnie przez nią została bezpowrotnie utracona. Szereg odnalezionych przez Bosio katakumb zostało zniszczonych przez późniejsze budowle.
Pełny tytuł dzieła Bosio brzmi: "Roma Sotterranea, opera postuma di Antonio Bosio Romano, antiquario ecclesiastico singolare de’ suoi tempi. Compita, disposta, et accresciuta dal M. R. P. Giovanni Severani da S. Severino (Rome, 1632)".
W 1600 Bosio wydał "Historia passionis b. Caeciliae virginis" (historia męczeństwa św. Cecylii Rzymianki).

</doc>
<doc id="3682581" url="https://pl.wikipedia.org/wiki?curid=3682581" title="Radobyl">
Radobyl



</doc>
<doc id="3682582" url="https://pl.wikipedia.org/wiki?curid=3682582" title="Jozef Adamovič">
Jozef Adamovič

Jozef Adamovič (ur. 23 kwietnia 1939 w Trnawie, zm. 2 sierpnia 2013 w Koszycach) – słowacki aktor teatralny i filmowy.

</doc>
<doc id="3682584" url="https://pl.wikipedia.org/wiki?curid=3682584" title="Jan Niedziołek">
Jan Niedziołek

 
Jan Stanisław Niedziołek (ur. 16 grudnia 1894 roku w Lipniku, zm. 2 stycznia 1971 w Leamington Spa) – porucznik żandarmerii Wojska Polskiego.
Życiorys.
Jan Stanisław Niedziołek urodził się 16 grudnia 1894 roku w Lipniku. W roku 1910 wstąpił do Polskiego Towarzystwa Gimnastycznego „Sokół”. 30 września 1914 roku w szeregach 2 pułku piechoty Legionów Polskich wyruszył na front. 25 stycznia 1915 roku został ranny. Po wyleczeniu został przydzielony do 3 pułku piechoty Legionów Polskich. Po bitwie pod Rarańczą (15–16 lutego 1918 roku) pełni służbę w 16 pułku Strzelców Polskich. 11 maja 1918 roku w bitwie pod Kaniowem dostał się do niewoli niemieckiej. Przebywał w obozie jeńców w Parchim, w Meklemburgii. 
17 lutego 1919 roku powrócił do kraju i zameldował się w Komendzie Miasta Warszawy, gdzie otrzymał przydział do żandarmerii. Służąc w żandarmerii awansował na chorążego. 15 lipca 1927 roku Prezydent RP mianował go podporucznikiem ze starszeństwem z dniem 1 lipca 1927 roku i 2. lokatą w korpusie oficerów żandarmerii, a Minister Spraw Wojskowych wcielił do kadry oficerów żandarmerii z równoczesnym przydziałem do Dywizjonu Szkolnego Żandarmerii w Grudziądzu. 15 sierpnia 1929 roku został awansowany na porucznika ze starszeństwem z dniem 1 lipca 1929 roku i 2. lokatą w korpusie oficerów żandarmerii. Od stycznia 1930 roku, po przeformowaniu Dyonu Szkolnego Żandarmerii w Centrum Wyszkolenia Żandarmerii, pełnił w nim służbę na stanowisku instruktora 4 kompanii szkolnej. 28 stycznia 1931 roku został przeniesiony do 5 dywizjonu żandarmerii w Krakowie.

</doc>
<doc id="3682585" url="https://pl.wikipedia.org/wiki?curid=3682585" title="Makuchy">
Makuchy



</doc>
<doc id="3682588" url="https://pl.wikipedia.org/wiki?curid=3682588" title="Machuchy">
Machuchy



</doc>
<doc id="3682589" url="https://pl.wikipedia.org/wiki?curid=3682589" title="Mi Velorum">
Mi Velorum

Mi Velorum ("μ Vel") – gwiazda w gwiazdozbiorze Żagla, będąca olbrzymem typu widmowego G. Znajduje się około 117 lat świetlnych od Słońca. Jak wiele jasnych gwiazd południowego nieba nie ma nazwy własnej.
Charakterystyka.
Mi Velorum jest żółtym olbrzymem, który rozpoczął życie 360 milionów lat temu jako biało-niebieska gwiazda typu widmowego B. Obecnie reakcje syntezy w jądrze ustały i gwiazda znajduje się w krótkiej fazie ewolucji przed przemianą w czerwonego olbrzyma. Gwiazdę Mi Velorum cechuje nietypowa aktywność magnetyczna, przejawiająca się rozbłyskami w paśmie rentgenowskim, pomimo spowolnienia tempa obrotu gwiazdy związanego z wejściem w fazę olbrzyma (aktywność magnetyczną gwiazd tłumaczy się przez mechanizm dynama magnetohydrodynamicznego).
Jest to gwiazda podwójna. W odległości 2,1 sekundy kątowej od olbrzyma znajduje się gwiazda ciągu głównego (typu G lub F) o jasności trzy razy większej niż jasność Słońca i masie 1,2 . Ocenia się, że obie gwiazdy są w średniej odległości 51 au i okrążają wspólny środek masy co 138 lat. Duży mimośród orbity sprawia, że zbliżają się na dystans 8 au i oddalają na 93 au; te warunki sprawiają, że prawdopodobieństwo przetrwania planet w tym układzie jest bardzo małe. Parametry orbitalne są znane z dużą niepewnością.

</doc>
<doc id="3682601" url="https://pl.wikipedia.org/wiki?curid=3682601" title="Humberto Mansilla">
Humberto Mansilla

Humberto Mansilla (ur. 22 maja 1996) – chilijski lekkoatleta specjalizujący się w rzucie młotem.
Jesienią 2012 zdobył srebrny medal mistrzostw Ameryki Południowej juniorów młodszych. W 2013 sięgnął po brązowe medal mistrzostw panamerykańskich juniorów oraz juniorskich mistrzostw Ameryki Południowej. Młodzieżowy wicemistrz kontynentu południowoamerykańskiego z Montevideo (2014). W 2015 zdobył złoto mistrzostw panamerykańskich juniorów w Edmonton oraz został juniorskim wicemistrzem Ameryki Południowej. W 2017 sięgnął po srebrny medal czempionatu Ameryki Południowej.
Stawał na podium mistrzostw Chile.
Rekord życiowy: 76,87 (29 września 2018, Cuenca) – rekord Chile.

</doc>
<doc id="3682607" url="https://pl.wikipedia.org/wiki?curid=3682607" title="Beck-Ola">
Beck-Ola

Beck-Ola – album studyjny brytyjskiego zespołu muzycznego The Jeff Beck Group. Wydawnictwo ukazało się w czerwcu 1969 roku nakładem wytwórni muzycznej Epic Records. 23 czerwca 2000 roku płyta uzyskała status złotej w Stanach Zjednoczonych.
Lista utworów.
Opracowano na podstawie materiału źródłowego.

</doc>
<doc id="3682608" url="https://pl.wikipedia.org/wiki?curid=3682608" title="Gujana (region)">
Gujana (region)

Gujana – region w północnej części Ameryki Południowej, między Amazonią a Basenem Gujańskim. Fizycznogeograficznie w przybliżeniu odpowiada Wyżynie i Nizinie Gujańskiej. Rozciąga się od wschodniej Wenezueli, przez Gujanę, Surinam, Gujanę Francuską, po północną Brazylię.
Przybrzeżna część Gujany została odkryta przez Hiszpanów w latach 1499-1500. Sto lat później doszukiwano się w niej El Dorado. Od początku XVII wieku stała się polem kolonizacji holenderskiej, francuskiej i brytyjskiej, a podział terytorium niezajętego przez hiszpańskie imperium kolonialne z jednej strony i portugalskie z drugiej, na Gujanę Brytyjską, Holenderską i Francuską ustalił się na początku XIX wieku. Następnie kolonie te, z wyjątkiem Gujany Francuskiej, uzyskały niepodległość.

</doc>
<doc id="3682612" url="https://pl.wikipedia.org/wiki?curid=3682612" title="Kateryna Barkova">
Kateryna Barkova



</doc>
<doc id="3682614" url="https://pl.wikipedia.org/wiki?curid=3682614" title="Trần Đại Quang">
Trần Đại Quang

Trần Đại Quang (chữ nôm: 陳大光; ur. 12 października 1956 w Ninh Bình, zm. 21 września 2018 w Hanoi) – wietnamski polityk, członek Biura Politycznego Komunistycznej Partii Wietnamu, wiceminister bezpieczeństwa wewnętrznego (2006–2011), minister bezpieczeństwa wewnętrznego (2011–2016) i prezydent Wietnamu od 2 kwietnia 2016 roku do swojej śmierci 21 września 2018.
Zmarł 21 września 2018 roku w szpitalu wojskowym w Hanoi, po wielomiesięcznej chorobie.

</doc>
<doc id="3682617" url="https://pl.wikipedia.org/wiki?curid=3682617" title="Sturmpanzer IV">
Sturmpanzer IV



</doc>
<doc id="3682618" url="https://pl.wikipedia.org/wiki?curid=3682618" title="Juryj Astrawuch">
Juryj Astrawuch



</doc>
<doc id="3682620" url="https://pl.wikipedia.org/wiki?curid=3682620" title="Abdullah Abkar Mohammed">
Abdullah Abkar Mohammed

Abdullah Abkar Mohammed (ur. 1 stycznia 1997) – saudyjski lekkoatleta, sprinter. 
W 2015 stawał na podium igrzysk Rady Współpracy Zatoki Perskiej. Półfinalista biegu na 60 metrów podczas halowych mistrzostw świata w Portland (2016). Brązowy medalista juniorskich mistrzostw Azji na dystansie 100 metrów oraz olimpijczyk z Rio de Janeiro (2016).

</doc>
<doc id="3682624" url="https://pl.wikipedia.org/wiki?curid=3682624" title="Alaksandr Perepeczko">
Alaksandr Perepeczko



</doc>
<doc id="3682626" url="https://pl.wikipedia.org/wiki?curid=3682626" title="Sabałowe Bajania">
Sabałowe Bajania

Sabałowe Bajania – ogólnopolski festiwal folkloru polskiego, konkurs gawędziarzy, instrumentalistów i śpiewaków odbywający się corocznie w sierpniu w Bukowinie Tatrzańskiej. 
Po raz pierwszy "Sabałowe Bajania" odbyły się w 1967 roku. Początkowo miały formę konkursu gawędziarzy i instrumentalistów. Imprezie towarzyszą różnorodne wydarzenia, m.in. występy zespołów regionalnych i przedstawienia teatralne. Pierwotna impreza lokalna szybko wyszła poza zasięg powiatu nowotarskiego. Festiwal wzbogacił się o występy śpiewaków ludowych, a potem o konkurs na mowę starosty weselnego, śpiewu drużbów weselnych i podtatrzańskich pytacy. 
Obecnie program obejmuje szereg imprez towarzyszących, m.in. wystawę i kiermasz sztuki ludowej, wystawy fotograficzne, zawody strzeleckie i występy zagranicznych zespołów regionalnych. Największą atrakcją jest Sabałowa Noc - plenerowa impreza odbywająca się na terenie Bukowiańskich Term. Osoby, które zasłużyły się swoim działaniem na rzecz kontynuacji tradycji i rozwoju kultury Podhala pasuje się na „Zbójników” (mężczyzn) oraz "Wierchowe Orlice” (kobiety).

</doc>
<doc id="3682627" url="https://pl.wikipedia.org/wiki?curid=3682627" title="Spyhopping">
Spyhopping

Spyhopping, spy hopping – pionowe wynurzanie głowy z wody przez walenie bądź inne morskie zwierzęta, prawdopodobnie celem obserwacji otoczenia.
Funkcja tego zachowania podlegała debacie. Wieloryby mają nozdrza na szczycie głowy, nie muszą więc jej wystawiać nad wodę, by zaczerpnąć powietrza. Jedna z hipotez stanowi, że walenie po prostu wystawiają głowę znad wody, bo rozejrzeć się po okolicy, zwłaszcza w sytuacji zagrożenia. Niebezpieczeństwo takie mogą dla wielorybów stanowić orki bądź łodzie. Niekiedy też, jak długopłetwiec oceaniczny, wydają się rozglądać ze zwykłej ciekawości. Jednakże część badaczy wskazuje na i tak ograniczone pole widzenia wystawiającego z wody głowę walenia, na przykład pływacza szarego. Ponadto zachowanie zaobserwowano także u orek nieobawiających się drapieżników. Te jednak najpewniej wypatrują w ten sposób ofiar, na przykład płetwonogich, szczególnie par matka i dziecko. Obserwatorzy podkreślają szeroko otwarte oczy orek poszukujących wylegujących się na lodzie płetwonogich. W razie niewielkiej kry lodowej orce wystarczało pojedyncze "spy hopping", podczas gdy zdobycz spoczywała na większej tafli lodu, sytuacja wymagała kilkukrotnej oceny wzrokowej przez wynurzanie głowy, często z różnych miejsc. Młode orki uczyły się tego, wynurzając się razem z matką. Następnie dochodziło do właściwego polowania obejmującego zsuwanie zdobyczy z kry.
Z drugiej strony zachowanie takie występuje również podczas interakcji społecznych, wraz z innymi obserwowanymi wtedy zachowaniami, jak wyskakiwanie z wody ("breaching") czy uderzanie płetwami ("lobtailing", "flipper-slaping"), jak to często czynią walowate. W latach 70. XX w. pojedynczy autor zaproponował, że w przypadku pływacza szarego chodzi raczej o zmuszenie pokarmu do grawitacyjnego opadnięcia w dół do czterokomorowego żołądka walenia. Krytycy odpowiedzieli mu, że pływacz szary często wystawia głowę nad wodę niezależnie od jedzenia, w czasie okresu rozrodczego, kiedy to zwierzę pości. Ponadto istnieją eksperymenty i obserwacje wspierające pierwszą z hipotez, rozglądania się. Mianowicie samicy pływacza szarego puszczano nagrane odgłosy wydawane przez orki. Wywołano w ten sposób u niej "spy hopping". Podobne doświadczenia przeprowadzano z udziałem kaszalota spermacetowego. Obserwowano też nasilony "spy hopping" u samicy pływacza szarego po zabiciu jej młodego przez orki, które następnie pożarły jego ciało. W tym czasie matka wielokrotnie z oddali dokonywała "spy hopping", jakby spoglądała na pożerane dziecko. Wystawiający głowę nad wodę kaszalot spermacetowy, z racji wielkiej, kwadratowej głowy z narządem spermacetowym dysponujący ograniczonym polem widzenia, często rozgląda się na boki. Wcześniej powoli podpływa do powierzchni, unikając chlapania wodą. Humbaki częściej przeprowadzają "spy hopping" w towarzystwie łodzi, także związanych z turystyką opartą na obserwacjach wielorybów, o czym świadczą doniesienia z Alaski, Hawajów, Kanady i Australii. By nie niepokoić waleni i nie zmieniać ich zachowania, rekomenduje się niezbliżanie do nich na odległość większą niż 100 m, choć organizacje sozologiczne rekomendują raczej 200 m.
"Spy hopping" często obserwuje się u waleni. "Spy hopping" podczas socjalizacji obserwowano u wala grenlandzkiego i walenia, podczas wypatrywania zagrożeń u pływacza szarego czy długopłetwca oceanicznego, robiącego to też z ciekawości. Zachowanie to obserwowano też u kaszalota spermacetowego i orki oceanicznej. Zachowanie jest typowe dla waleni, lecz obserwuje się je także u innych zwierząt, także ryb. Odnotowano je choćby u rekinów "Notorynchus cepedianus", "Carcharias taurus", "Mustelus henlei" czy koleniokształtnego "Squalus acanthias".

</doc>
<doc id="3682631" url="https://pl.wikipedia.org/wiki?curid=3682631" title="Ferdynand Andrusiewicz">
Ferdynand Andrusiewicz

Ferdynand Andrusiewicz (ur. 9 stycznia 1885 w Brzeżanach, zm. 29 lipca 1936) – podpułkownik piechoty Wojska Polskiego.
Życiorys.
Urodził się 9 stycznia 1885. Z zawodu był architektem. W czasie I wojny światowej walczył w szeregach cesarsko-królewskiej Obrony Krajowej. Jego oddziałem macierzystym był 19 Pułk Piechoty Obrony Krajowej (w 1917 przemianowany na Pułk Strzelców Nr 19). Na stopień kadeta rezerwy został mianowany ze starszeństwem z 1 stycznia 1911, porucznika rezerwy ze starszeństwem z 1 stycznia 1914, a nadporucznika ze starszeństwem z 1 listopada 1915.
Po odzyskaniu przez Polskę niepodległości został przyjęty do Wojska Polskiego. Brał udział w rozpoczętej w listopadzie 1918 obronie Lwowa w trakcie wojny polsko-ukraińskiej. W stopniu porucznika pełnił stanowisko adiutanta, zastępcy i szefa sztabu Odcinka IV załogi szkoły im. Henryka Sienkiewicza. W stopniu kapitana był drugim rangą oficerem po mjr. Zdzisławie Trześniowskim ps. „Tatar” w załodze szkoły im. Henryka Sienkiewicza. Został awansowany do stopnia majora piechoty ze starszeństwem z dniem 1 czerwca 1919. W latach 20. był oficerem 34 pułku piechoty w garnizonie Biała Podlaska: w 1923 był dowódcą batalionu sztabowego, a w 1924 pełnił funkcję kwatermistrza. W maju 1925 został przeniesiony do 55 Pułku Piechoty w Lesznie na stanowisko dowódcy II batalionu. W lipcu tego roku został przeniesiony do 82 pułku piechoty w Brześciu na stanowisko dowódcy III batalionu. Został awansowany do stopnia podpułkownika piechoty ze starszeństwem z dniem 1 stycznia 1928. W marcu 1929 został przeniesiony do kadry oficerów piechoty z równoczesnym przeniesieniem służbowym do Powiatowej Komendy Uzupełnień Rawa Ruska na stanowisko pełniącego obowiązki komendanta. W sierpniu tego roku został zwolniony z zajmowanego stanowiska i oddany do dyspozycji dowódcy Okręgu Korpusu Nr VI. Z dniem 31 grudnia 1929 został przeniesiony w stan spoczynku.
Zmarł 29 lipca 1936. Został pochowany na Cmentarzu Obrońców Lwowa (kwatera XXVII, miejsce 2171).

</doc>
<doc id="3682632" url="https://pl.wikipedia.org/wiki?curid=3682632" title="Milton Caraglio">
Milton Caraglio

Milton Joel Caraglio Pérez (ur. 1 grudnia 1988 w Rosario) – argentyński piłkarz pochodzenia włoskiego występujący na pozycji napastnika, obecnie zawodnik meksykańskiego Atlasu.
Kariera klubowa.
Caraglio pochodzi z miasta Rosario i jest wychowankiem akademii juniorskiej tamtejszego klubu Rosario Central, do której trafił w wieku siedmiu lat. Do pierwszej drużyny został włączony jako osiemnastolatek przez tymczasowego szkoleniowca Daniela Riquelme (swojego byłego trenera z rezerw) i w argentyńskiej Primera División zadebiutował 17 marca 2007 w przegranym 0:1 spotkaniu z San Lorenzo. Przez pierwsze dwa lata pozostawał jednak wyłącznie rezerwowym drużyny, premierowego gola w najwyższej klasie rozgrywkowej zdobywając 15 listopada 2008 w wygranej 2:0 konfrontacji z Huracánem. Zaraz potem został wiodącym graczem ekipy (otrzymał nawet powołanie do krajowego składu reprezentacji), lecz jego dobrą passę przerwało zerwanie więzadeł krzyżowych, którego doznał w maju 2009 i w konsekwencji musiał pauzować przez siedem miesięcy. Na koniec rozgrywek 2009/2010 spadł z Central do drugiej ligi argentyńskiej, a sam w lipcu 2010 udał się na testy do londyńskiego West Ham United, gdzie nie znalazł jednak ostatecznie zatrudnienia.
Latem 2011 Caraglio przeszedł do amerykańskiego New England Revolution, zostając pierwszym graczem w historii klubu zatrudnionym na kontrakcie dla desygnowanego zawodnika. W tamtejszej Major League Soccer zadebiutował 6 sierpnia 2011 w przegranym 2:3 meczu z Chivas USA, a pierwsze bramki strzelił dwa tygodnie później w zremisowanej 2:2 konfrontacji z New York Red Bulls, dwukrotnie wpisując się na listę strzelców. Ogółem w Revolution grał przez sześć miesięcy jako podstawowy zawodnik, jednak bez większych sukcesów, po czym jako wolny zawodnik podpisał umowę z beniaminkiem ligi chilijskiej – zespołem CSD Rangers z siedzibą w Talce. W chilijskiej Primera División zadebiutował 28 stycznia 2012 w wygranym 2:0 spotkaniu z Deportes La Serena, kiedy to zdobył również pierwszego gola w nowej drużynie. Barwy Rangers reprezentował przez rok, będąc czołowym napastnikiem ligi chilijskiej i jednym z najskuteczniejszych graczy rozgrywek.
W styczniu 2013 Caraglio za sumę pół miliona euro został wypożyczony do włoskiego Delfino Pescara 1936, w tamtejszej Serie A debiutując 27 stycznia 2013 w przegranej 0:6 konfrontacji z Sampdorią. Jego półroczny pobyt w Europie okazał się jednak wielkim rozczarowaniem – Pescara na koniec sezonu 2012/2013 zajęła ostatnie miejsce w tabeli i spadła do drugiej ligi, a on sam zanotował zaledwie cztery ligowe występy bez zdobyczy bramkowej. Bezpośrednio po tym powrócił do ojczyzny, na zasadzie wypożyczenia zasilając klub Arsenal de Sarandí, prowadzony przez Gustavo Alfaro – swojego byłego trenera z Central. Tam spędził rok jako podstawowy napastnik, w 2013 roku zdobywając puchar Argentyny – Copa Argentina i zajmując drugie miejsce w superpucharze – Supercopa Argentina. W lipcu 2014 został natomiast wypożyczony do Club Atlético Vélez Sársfield ze stołecznego Buenos Aires, którego barwy reprezentował z kolei przez półtora roku – mimo iż nie odniósł poważniejszych osiągnięć, to miał pewne miejsce w formacji ofensywnej, tworząc duet napastników najpierw z Lucasem Pratto, a następnie z Mariano Pavone.
Wiosną 2016 Caraglio został zawodnikiem meksykańskiej ekipy Dorados de Sinaloa z siedzibą w Culiacán.

</doc>
<doc id="3682634" url="https://pl.wikipedia.org/wiki?curid=3682634" title="Parafia św. Apostołów Piotra i Pawła w Woszczycach">
Parafia św. Apostołów Piotra i Pawła w Woszczycach



</doc>
<doc id="3682635" url="https://pl.wikipedia.org/wiki?curid=3682635" title="Parafia Narodzenia św. Jana Chrzciciela w Jaśkowicach Śląskich">
Parafia Narodzenia św. Jana Chrzciciela w Jaśkowicach Śląskich



</doc>
<doc id="3682636" url="https://pl.wikipedia.org/wiki?curid=3682636" title="Grupy pływackie niepełnosprawnych">
Grupy pływackie niepełnosprawnych



</doc>
<doc id="3682637" url="https://pl.wikipedia.org/wiki?curid=3682637" title="Parafia Męczeństwa św. Jana Chrzciciela w Zawiści">
Parafia Męczeństwa św. Jana Chrzciciela w Zawiści



</doc>
<doc id="3682638" url="https://pl.wikipedia.org/wiki?curid=3682638" title="Parafia Miłosierdzia Bożego w Zazdrości">
Parafia Miłosierdzia Bożego w Zazdrości



</doc>
<doc id="3682639" url="https://pl.wikipedia.org/wiki?curid=3682639" title="Parafia Przemienienia Pańskiego w Zawadzie">
Parafia Przemienienia Pańskiego w Zawadzie



</doc>
<doc id="3682640" url="https://pl.wikipedia.org/wiki?curid=3682640" title="Parafia św. Antoniego z Padwy w Zgoniu">
Parafia św. Antoniego z Padwy w Zgoniu



</doc>
<doc id="3682641" url="https://pl.wikipedia.org/wiki?curid=3682641" title="Jeziorko Bobrowe">
Jeziorko Bobrowe

Jeziorko Bobrowe – jeziorko u północnych stoków Chryszczatej (997 m n.p.m.), pomiędzy nieistniejącymi wsiami Huczwice i Sukowate, na terenie Nadleśnictwa Baligród. Powstało w połowie lat 90. XX w. poprzez spiętrzenie wody na płynącym tam potoku poprzez usypanie kilkumetrowej wysokości tamy. Jeziorko zostało zasiedlone przez bobry w ramach programu reintrodukcji tego gatunku w Bieszczadach. Na skutek nowych tam budowanych przez bobry powstały nowe rozlewiska.
Nad brzegiem jeziorka rosną olszyny, które z podtopionymi jodłami, świerkami i bukami tworzą malowniczy widok. Brzegi porośnięte są również sitowiem leśnym, rzeżuchą gorzką i wiązówką błotną oraz roślinnością szuwarową z trzciną pospolitą, turzycą prosową, ponikłem błotnym, pałką szerokolistną. W maju na żółto kwitną kaczeńce.
Nad jeziorkiem można spotkać wiele gatunków zwierząt m.in. sarny, jelenie, żubry, bociany czarne, czaple. Jeziorko jest jednym z najważniejszych miejsc rozrodu płazów w Nadleśnictwie Baligród. Można spotkać tu żaby trawne, ropuchy szare, kumaki górskie, rzekotki drzewne i trzy gatunki traszek – górską, karpacką i grzebieniastą.

</doc>
<doc id="3682642" url="https://pl.wikipedia.org/wiki?curid=3682642" title="Parafia św. Maksymiliana Kolbego w Gardawicach">
Parafia św. Maksymiliana Kolbego w Gardawicach



</doc>
<doc id="3682655" url="https://pl.wikipedia.org/wiki?curid=3682655" title="Jota Aurigae">
Jota Aurigae

Jota Aurigae ("Hassaleh", "ι Aur") – gwiazda w gwiazdozbiorze Woźnicy, będąca olbrzymem typu widmowego G. Znajduje się około 493 lata świetlne od Słońca.
Nazwa.
Gwiazda ta ma nazwę własną Hassaleh, która pojawia się w atlasie Bečvářa. Inna, starsza nazwa Al Kab wywodzi się od , co oznacza „piętę woźnicy”. Nazwa ta była także dawniej używana na określenie gwiazdy Beta Tauri (Elnath). Międzynarodowa Unia Astronomiczna w 2017 roku formalnie zatwierdziła użycie nazwy Hassaleh dla określenia tej gwiazdy.
Charakterystyka.
Jota Aurigae jest jasnym olbrzymem, jaśniejszym niż większość olbrzymów typu widmowego K3. Jest także czwartą co do jasności gwiazdą w konstelacji. Gwiazda prawdopodobnie prowadzi obecnie w jądrze reakcje syntezy helu w węgiel. Masa gwiazdy plasuje ją blisko granicy pomiędzy gwiazdami, które kończą życie w eksplozji supernowej, a tymi, które mniej gwałtownie odrzucają powłoki, odsłaniając jądro. Jeśli Jota Aurigae w przyszłości nie eksploduje, to zakończy życie jako biały karzeł o dużej masie. Gwiazda emituje promieniowanie rentgenowskie, które w pochodzi od plazmy w koronie gwiazdy, jak w przypadku mniejszych gwiazd takich jak Słońce, ale także emituje silny wiatr gwiazdowy, co jest typowe dla bardziej zaawansowanych ewolucyjnie olbrzymów.

</doc>
<doc id="3682656" url="https://pl.wikipedia.org/wiki?curid=3682656" title="Hassaleh">
Hassaleh



</doc>
<doc id="3682657" url="https://pl.wikipedia.org/wiki?curid=3682657" title="Adrian Zieliński (zawodnik MMA)">
Adrian Zieliński (zawodnik MMA)

Adrian Zieliński (ur. 5 grudnia 1986 w Olsztynie) – polski zawodnik MMA, muay thai oraz kick-bokser. Od listopada 2013 do lipca 2015 mistrz PLMMA w wadze lekkiej oraz od 15 czerwca 2019 do 26 października mistrz FEN w wadze piórkowej (66 kg).
Kariera sportowa.
Przygodę ze sportami walki rozpoczął w 2002 roku od muay thai oraz kick-boxingu. W przeciągu siedmiu lat startował na ringach europejskich, zdobywając między innymi Puchar Europy ISKA (zasady K-1) oraz II miejsce na Mistrzostwach Świata ISKA Kickboxing (zasady low kick). Od 2009 roku startuje wyłącznie w formule MMA, gdzie stoczył już ponad 30 pojedynków zawodowych i zdobył pasy mistrzowskie organizacji PLMMA i FEN.

</doc>
<doc id="3682658" url="https://pl.wikipedia.org/wiki?curid=3682658" title="Partie polityczne na Białorusi">
Partie polityczne na Białorusi

Partie polityczne na Białorusi – ugrupowania polityczne działające na Białorusi. Artykuł przedstawia podmioty istniejące w 2016 oraz wybrane partie, których działalność ustała.
Ramy prawne funkcjonowania partii politycznych i organizacji społecznych.
Historia.
Pierwszą zarejestrowaną organizacją społeczną był Białoruski Socjalno-Ekologiczny Związek "Czarnobyl" (data rejestracji – 16 listopada 1990). W październiku 1994 roku było zarejestrowanych 616 organizacji społecznych o znaczeniu krajowym, w tym 21 partii politycznych. W 1995 roku rozpoczęła się ponowna rejestracja (przeszło ją nieco ponad 56% organizacji społecznych) i do stycznia 1999 zarejestrowano 43 partie polityczne, 45 związków zawodowych i 1173 innych organizacji społecznych. W 1999 roku przeprowadzono ponownie nową rejestrację, po której zarejestrowano 759 organizacji społecznych o wymiarze krajowym i międzynarodowym (ponowną rejestracją również przeszło nieco ponad 56% organizacji). 1 lipca 2014 na Białorusi było zarejestrowanych 15 partii politycznych, 37 związków zawodowych, 2567 organizacji społecznych o zasięgu lokalnym, krajowym i międzynarodowym oraz 148 funduszy.
Rejestracja.
Od 2014 roku wszystkie organizacje pozarządowe mają przechodzić zgłoszeniową rejestrację (w praktyce w latach 2000. trwało to od miesiąca do 1,5 roku, średnio pół roku). Działalność bez rejestracji wiąże się z zagrożeniem karą do dwóch lat więzienia.
Finansowanie organizacji społecznych.
Dekret prezydenta Aleksandra Łukaszenki z 2001 roku ustanowił państwową kontrolę nad otrzymywaniem i korzystaniem z zagranicznej pomocy finansowej przez organizacje społeczne. W 2005 roku wprowadzono przepisy mówiące, że organizacje społeczne mogą prowadzić działalność gospodarczą wyłącznie w zakresie niezbędnym dla osiągnięcia statutowych celów tych organizacji i tylko dla celów edukacyjnych organizacji komercyjnych. W 2011 roku do Kodeksu Karnego Republiki Białorusi dodano artykuł 369.2, który przewiduje odpowiedzialność karną za nieodpłatne otrzymanie finansowej pomocy z zagranicy. Od 2011 roku organizacje non-profit zajmujące się statutowo działalnością edukacyjną, nie mogły posiadać rachunków w zagranicznych bankach.
Republikańskie organizacje państwowo-społeczne.
Ta forma osobowości prawnej została określona w 2003 roku jako organizacja "non-profit" utworzona z udziałem władz dla realizacji zleconych jej istotnych zadań państwowych. W 2014 roku na Białorusi było 7 takich organizacji: "Ochotnicze towarzystwo współpracy z armią, siłami powietrznymi i flotą Republiki Białorusi", Białoruskie Towarzystwo Fizyczno-Sportowe "Dynamo", "Białoruskie Republikańskie Towarzystwo Ratownictwa Wodnego", "Prezydencki Klub Sportowy", "Białoruskie Towarzystwo Myśliwych i Rybaków", "Białoruskie Ochotnicze Towarzystwo Pożarnicze", Białoruskie Towarzystwo "Wiedza".
Przedstawicielstwo w organach władzy.
Partie polityczne Republiki prawie nie są reprezentowane w organach władzy. Sprzyja temu fakt, iż wybory na wszystkich poziomach odbywają się w okręgach jednomandatowych, a nie według list partyjnych. Normą jest (w 2014 roku), że zarejestrowana partia polityczna może bez zbierania podpisów wysunąć swojego kandydata. Jednak ta zasada jest ograniczona terytorialnym zakresem – do rady obwodowej może wysuwać kandydatów tylko obwodowa organizacja partyjna, a do rady rejonowej – rejonowa. Ponadto wprowadzono zakaz rejestracji grup inicjatywnych zbierających podpisy na tego samego kandydata naraz w kilku okręgach [sprawdzić tłumaczenie]. Często, szczególnie w wyborach do rad lokalnych, partie nie wysuwają swoich kandydatów. Na przykład, w wyborach do rad lokalnych w 2014 roku, kandydaci partii politycznych stanowili poniżej 3% ogólnej liczby kandydatów. Nawet Komunistyczna Partia Białorusi wysunęła tylko 276 kandydatów, mimo iż wybiera się ponad 10 tysięcy deputatów. Pozostałe partie wysunęły jeszcze mniej kandydatów.
Ugrupowania istniejące.
W wykazie podkreślono 15 zarejestrowanych partii politycznych.

</doc>
<doc id="3682662" url="https://pl.wikipedia.org/wiki?curid=3682662" title="Koegel">
Koegel



</doc>
<doc id="3682663" url="https://pl.wikipedia.org/wiki?curid=3682663" title="Tetiana Szynkarenko">
Tetiana Szynkarenko

Tetiana Wołodymyriwna Szynkarenko (ukr. "Тетяна Володимирівна Шинкаренко"; ur. 26 października 1978 w Czerniowcach) – ukraińska piłkarka ręczna, medalistka olimpijska.
Córka Ludmiły i Wołodymyra. Ukończyła internat w Browarach i Lwowski Państwowy Uniwersytet Kultury Fizycznej. Grała we lwowskiej Haliczance, zaś potem w Motorze Zaporożu, z którym kilkukrotnie zdobywała mistrzostwo Ukrainy. Od 2003 zawodniczka austriackiego Hypo Niederösterreich, z którym wygrywała mistrzostwa Austrii.
W 1996 zdobyła srebrny medal młodzieżowych mistrzostw Europy, zaś w 2000 uzyskała srebrny medal seniorskich mistrzostw Europy. Wystąpiła na letnich igrzyskach olimpijskich w Atenach, na których Ukraina zdobyła brązowy medal olimpijski, Szynkarenko strzeliła w Atenach sześć bramek.
Odznaczona Orderem Księżnej Olgi III stopnia (2004), zasłużona mistrzyni sportu Ukrainy (2004). Zamężna z Serhijem, prawnikiem i informatykiem. W 2006 roku urodziła syna Ołeksandra.

</doc>
<doc id="3682665" url="https://pl.wikipedia.org/wiki?curid=3682665" title="Karol (książę Geldrii)">
Karol (książę Geldrii)

Karol z Egmond (ur. 9/10 listopada 1467 r. w Grave, zm. 30 czerwca 1538 r. w Arnhem) – książę Geldrii i hrabia Zutphen od 1492 r. Jeden z najważniejszych książąt niderlandzkich swoich czasów, główny oponent Habsburgów na tym terenie, z którymi toczył liczne wojny.
Życiorys.
Karol był synem księcia Geldrii Adolfa z Egmond oraz Katarzyny (zmarłej w 1469 r.), córki księcia Burbonii i Owernii Karola I. W okresie jego dzieciństwa jego ojciec toczył walki z dziadem Arnoldem z Egmond o władzę w Burgundii. Ich efektem było uwięzienie Adolfa przez księcia Burgundii Karola Zuchwałego oraz zastawienie księstwa Geldrii przez Arnolda na rzecz władcy Burgundii i faktyczna utrata kontroli nad księstwem. W 1473 r. zmarł Arnold, a w 1477 r. Karol Zuchwały. Ojciec Karola odzyskał wolność, ale zginął kilka miesięcy po odzyskaniu wolności nie odzyskawszy geldryjskiego dziedzictwa.
Od uwięzienia ojca mały Karol wraz z siostrą Filipą był wychowywany w Gandawie, na dworze Karola Zuchwałego, a następnie jego córki Marii Burgundzkiej oraz jej męża Maksymiliana Habsburga. Z czasem Karol musiał uczestniczyć w wyprawach wojennych Maksymiliana przeciwko Francji podczas wojny o dziedzictwo po Karolu Zuchwałym. W ich trakcie, w lipcu 1487 r. Karol został pod Béthune wzięty do francuskiej niewoli, w której pozostał aż do 1492 r. Wówczas wykupiły go z niewoli stany Geldrii, które pragnęły powołać go na księcia jako dziedzica swego ojca i dziada, oraz wyzwolić się spod dominacji Habsburgów.
W ciągu roku Karol sprzymierzony z Francją zdołał odzyskać Geldrię, jednak musiał toczyć nieustające walki z Habsburgami. Już w 1494 r. rada elektorów Rzeszy uznała Karola za uzurpatora. Jednak ten, wspierany przez Francję, opierał się habsburskim próbom przejęcia Geldrii. Opieka francuska skończyła się w 1498 r. wraz z zawarciem traktatu pokojowego pomiędzy synem Maksymiliana Habsburga Filipem I Pięknym i nowym królem Francji Ludwikiem XII. Przez kilka lat trwało zawarte w 1499 r. zawieszenie broni między Karolem i Habsburgami, ale w 1503 r. Habsburgowie pewni zwycięstwa zaatakowali znacznymi siłami Geldrię. Z czterech prowincji Geldrii jedynie hrabstwo Zutphen zdołało się obronić, pozostałe trzy (Nijmegen, Arnhem i Roermond) znalazły się w mocy Filipa Pięknego. Karol został sprowadzony do Antwerpii.
Wkrótce potem Karol zdołał jednak uciec do Geldrii i ponownie nawiązać kontakty z Francją, która zagrożona przez Habsburgów ponownie zaczęła szukać sojuszników. W 1506 r. wojna zaczęła się na nowo i Karol zaczął odnosić sukcesy – nie tylko w Geldrii, ale zaczął ekspansję w opanowanych przez Habsburgów księstwie Brabancji i hrabstwie Holandii. Kolejna zmiana sytuacji politycznej nastąpiła w 1508 r. wraz z zawarciem Ligi z Cambrai, która zjednoczyła nie tylko Francję i Habsburgów, ale także innych europejskich władców. Namiestniczka Niderlandów, córka Maksymiliana i siostra Filipa Pięknego Małgorzata Habsburg postanowiła wykorzystać sytuację, aby przejąć Geldrię od pozbawionego sojusznika Karola. Ten jednak przeciwstawił się zbrojnie i nie tylko oparł się Małgorzacie, ale także odzyskał część utraconych w 1503 r. terenów. Na dodatek Liga z Cambrai rozpadła się już w 1509 r. i Ludwik XII ponownie sprzymierzył się z Karolem.
W 1514 r. Karol zdołał odzyskać prowincję Arnhem, jego zwierzchnictwo uznało fryzyjskie Groningen. W 1515 r. Karol wyruszył z sześciotysięcznym wojskiem wesprzeć nowego króla francuskiego Franciszka I podczas jego wyprawy do Italii. Nie wziął osobiście udziału w walkach (powrócił do kraju, pozostawiając wojsko Franciszkowi), ale spożytkował ten czas na poszukiwanie nowych sojuszników, którzy mogliby pomóc mu w utrzymaniu panowania w Geldrii; werbował przy tym wielu najemników o złej sławie. Wojna w Geldrii rozgorzała na nowo w 1516 r.
W 1525 r. król Franciszek został wzięty do niewoli przez Habsburgów w bitwie pod Pawią. Został zwolniony z niej w 1526 r. za cenę podpisania pokoju. Dla Karola zdarzenia te oznaczały ogromny problem – jego oddziały zostały pobite wraz z wojskami Franciszka oraz stracił wsparcie króla francuskiego. 3 października 1528 r. zawarł w Gorinchem układ z cesarzem Karolem V Habsburgiem, w którym uznał się za habsburskiego lennika, wyrzekł się sojuszu z Francją oraz zgodził się na ustanowienie sukcesji w Geldrii na rzecz książąt Kleve w przypadku braku potomków.
W 1534 r. Karol ponownie podjął próbę przeciwstawienia się Habsburgom i zawarł tajny układ z królem Franciszkiem, w którym uznał się jego lennikiem. Bez skutku próbował opanować Groningen. Ujawniony w 1537 r. plan, aby uznać Franciszka za następcę 70-letniego już i wciąż bezdzietnego Karola, został przez wyczerpane nieustannymi wojnami stany geldryjskie odrzucony. Karol został zmuszony do uznania za swego następcę Wilhelma, syna i dziedzica księcia Kleve, Jülich, Bergu i hrabiego Mark Jana. Już w styczniu 1538 r. Wilhelm miał przejąć faktyczne rządy. Franciszek chciał nagrodzić swego dawnego sojusznika księstwem Burbonii, ale już wkrótce Karol zmarł; został pochowany w kościele św. Euzebiusza w Arnhem. Następca Karola, Wilhelm, już po kilku latach został zmuszony do odstąpienia Geldrii Habsburgom.
Żoną Karola była Elżbieta (ur. 1494, zm. 1572), córka księcia Brunszwiku na Celle Henryka II Średniego. Nie doczekali się potomstwa, Karol miał jedynie nieślubne dzieci.

</doc>
<doc id="3682666" url="https://pl.wikipedia.org/wiki?curid=3682666" title="Revival Tour">
Revival Tour

Revival Tour – druga solowa trasa koncertowa amerykańskiej wokalistki Seleny Gomez, promująca album Revival (2015). Trasa rozpoczęła się 6 maja 2016 w Mandalay Bay Resort and Casino w Las Vegas, a miała zakończyć się 18 grudnia w Guadalajarze. Została odwołana z powodu złego stanu zdrowia Seleny. Ostatni koncert odbył się więc 13 sierpnia 2016 roku w Auckland, Nowa Zelandia.
Zapowiedź trasy.
1 października 2015 roku Gomez ogłosiła, że późną wiosną następnego roku rozpocznie tournée po Ameryce Północnej w celu promocji swojego albumu Revival (2015). Dyskutując na temat trasy koncertowej w filmie poświęconym jej fanom na Instagramie.
Mam bardzo ekscytujące ogłoszenie: uruchamiam mój Revival World Tour. Przejedziemy przez USA i Kanadę od maja do lipca, a później wyjeżdżam za granicę.
Zapowiedziała także, że fani mogą kupić pakiet Revival z dostępem do szybkiego biletu. W oświadczeniu dla Entertainment Weekly, Gomez stwierdziła:
Jestem gotowa wrócić na trasę i zobaczyć moich fanów osobiście! Ten album jest nowym i bardzo ważnym rozdziałem w moim życiu. Nie mogę się doczekać, aby wejść na scenę i wykonać nowy materiał.
Setlista.
Lista utworów z koncertu 14 maja 2016 roku w Vancouver, Kolumbia Brytyjska.
1. „Revival”
2. „Same Old Love”
3. „Come &amp; Get It”
4. „Sober”
5. „Good for You”
6. „Survivors”
7. „Slow Down”
8. „Love You Like a Love Song”
9. „Hands to Myself”
10. „Who Says”
11. „Transfiguration” 
12. „Nobody”
13. „Feel Me”
14. „Me &amp; My Girls”
15. „Me &amp; the Rhythm”
16. „Body Heat”
17. „Sweet Dreams (Are Made of This)” 
18. „Kill Em with Kindness”
19. „I Want You to Know”
20. „Revival” 

</doc>
<doc id="3682667" url="https://pl.wikipedia.org/wiki?curid=3682667" title="Eta Draconis">
Eta Draconis

Eta Draconis ("η Dra") – gwiazda w gwiazdozbiorze Smoka, będąca olbrzymem lub podolbrzymem typu widmowego G. Znajduje się około 92 lata świetlne od Słońca.
Nazwa.
Tradycyjna nazwa gwiazdy, Athebyne, wywodzi się z języka arabskiego; oznacza „parę hien”. Arabska nazwa pierwotnie odnosiła się do pary gwiazd w gwiazdozbiorze Smoka, Eta i Zeta Draconis. Międzynarodowa Unia Astronomiczna w 2017 roku formalnie zatwierdziła użycie nazwy Athebyne dla określenia tej gwiazdy.
Charakterystyka.
Eta Draconis jest drugą co do jasności gwiazdą w konstelacji. W jej jądrze zachodzą obecnie reakcje syntezy helu w węgiel i tlen. Jak wiele podobnych gwiazd, emituje słabe promieniowanie rentgenowskie, związane z otaczającą ją powłoką bardzo gorącego gazu w polu magnetycznym gwiazdy
Eta Draconis ma towarzysza, słabo widocznego przez mały teleskop, oddalonego na niebie o 5,3 sekundy kątowej. Jest to gwiazda ciągu głównego typu K1, odległa o co najmniej 140 au od olbrzyma, której okrążenie środka masy układu zajmuje co najmniej 1000 lat.

</doc>
<doc id="3682668" url="https://pl.wikipedia.org/wiki?curid=3682668" title="Klęska głodu w Korei Północnej 1995-1999">
Klęska głodu w Korei Północnej 1995-1999



</doc>
<doc id="3682674" url="https://pl.wikipedia.org/wiki?curid=3682674" title="Barro Colorado">
Barro Colorado

Barro Colorado – wyspa na sztucznym jeziorze Gatún, które powstało po wybudowaniu Kanału Panamskiego. Powierzchnia wyspy wynosi 1600 ha. Na wyspie prowadzono szereg programów badawczych z zakresu biologii. Należy ona do najlepiej poznanych terenów tropikalnych Ziemi.

</doc>
<doc id="3682676" url="https://pl.wikipedia.org/wiki?curid=3682676" title="Hanna Siukało">
Hanna Siukało

Hanna Ołeksandriwna Siukało (ukr. "Ганна Олександрівна Сюкало"; ur. 12 września 1976) – ukraińska piłkarka ręczna, medalistka olimpijska i mistrzostw Europy.
Ukończyła Narodowy Uniwersytet Wychowania Fizycznego i Sportu Ukrainy, występowała m.in. w węgierskim klubie Vaci.
Została wicemistrzynią Europy w 2000 roku. Wystąpiła również na letnich igrzyskach w Atenach. Ukraina zdobyła brązowy medal olimpijski, zaś Siukało strzeliła 14 bramek.
Odznaczona Orderem Księżnej Olgi III stopnia, zasłużona mistrzyni sportu Ukrainy (2004).

</doc>
<doc id="3682677" url="https://pl.wikipedia.org/wiki?curid=3682677" title="Manuel Quezon">
Manuel Quezon



</doc>
<doc id="3682679" url="https://pl.wikipedia.org/wiki?curid=3682679" title="Zygmunt Zygmuntowicz">
Zygmunt Zygmuntowicz

Zygmunt Marian Zygmuntowicz ps. „Ostersetzer” (ur. 28 listopada 1881 w Jeziernej, zm. 15 marca 1942 w Auschwitz-Birkenau) – podpułkownik łączności Wojska Polskiego, redaktor, publicysta.
Życiorys.
Zygmunt Marian Zygmuntowicz urodził się 28 listopada 1881 w Jeziernej. Był synem Józefa i Gabrieli z domu Rozmaryn. W 1903 r. zdał egzamin maturalny i został absolwentem gimnazjum w Złoczowie. Został c. k. urzędnikiem pocztowym. Od 1905 do 1914 był członkiem zarządu koła Towarzystwa Szkoły Ludowej im. Tadeusza Kościuszki. Działał w Stronnictwie Ludowym. Był współpracownikiem czasopism „Kurier Lwowski”, „Gazeta Ludowa”, „Wiek Nowy”. Był członkiem Związku Strzeleckiego od 1912, w strukturach którego odbył kurs podoficerski. Został poborcą w ramach Polskiego Skarbu Wojskowego.
Po wybuchu I wojny światowej wstąpił do Legionów Polskich. W sierpniu 1914 mobilizował oddziały strzeleckie we Lwowie i wszedł w szeregi batalionu uzupełniającego Andrzeja Galicy. Został mianowany chorążym 4 listopada 1914. Od połowy tego miesiąca służył w Departamencie Wojskowym Naczelnego Komitetu Narodowego (DW NKN). Organizował legionową pocztę polową. Od połowy 1915 był przydzielony do oddziału telegraficznego Komendy Legionów Polskich, następnie do 4 pułku piechoty w składzie III Brygady i w jego szeregach brał udział w walkach. Od listopada do grudnia 1915 pełnił funkcję komendanta Stacji Zbornej i Placu Legionów w Kowlu. Od 1916 pracował ponownie jako urzędnik we Lwowie. Od 1917 do 1917 był członkiem komendy okręgu Polskiej Organizacji Wojskowej.
U kresu wojny brał udział w rozpoczętej obronie Lwowa w trakcie wojny polsko-ukraińskiej w stopniu porucznika. 31 października 1918 stanął na czele grupy obsadzającej pocztę główną. Następnie walczył w Odcinku IV załogi szkoły im. Henryka Sienkiewicza. Odniósł rany w walkach 3 na 4 listopada 1918. Później służył w szeregach II batalionu 2 pułku Strzelców Lwowskich. Po odzyskaniu przez Polskę niepodległości został przyjęty do Wojska Polskiego. Był oficerem łączności dowództwa Armii „Wschód” i 6 Armii. Brał udział w wojnie polsko-bolszewickiej. Został awansowany na stopień majora łączności piechoty ze starszeństwem z dniem 1 czerwca 1919, a następnie na podpułkownika łączności piechoty ze starszeństwem z dniem 1 lipca 1923. W latach 1923-1924 był szefem Szefostwa Łączności Dowództwa Okręgu Korpusu Nr VI we Lwowie, pozostając oficerem nadetatowym 2 pułku łączności w Jarosławiu. W czerwcu 1924 został przydzielony do 2 pułku łączności na stanowisko zastępcy dowódcy pułku. W grudniu tego roku został zwolniony ze stanowiska zastępcy dowódcy pułku. Z dniem 30 czerwca 1926 został przeniesiony w stan spoczynku. Jako emerytowany oficer w 1928 zamieszkiwał we Lwowie.
Był członkiem zarządu koła 4 p.p. LP. Był kierownikiem sekcji oświatowej i członkiem zarządu Lwowskiego Oddziału Związku Legionistów Polskich. Był przewodniczącym koła TSL im. Marszałka Józefa Piłsudskiego. Zasiadł w zarządzie wydziału wojewódzkiego we Lwowie Polskiego Towarzystwa Opieki nad Grobami Bohaterów. Był wiceprezesem zarządu Towarzystwa Chórów i Teatrów Włościańskich. Pełnił funkcję wydawcy i redaktora pisma „Panteon Polski” od 1924 do 1931. Współpracował z periodykiem „Naród i Wojsko”. Był autorem publikacji dotyczących m.in. Jurka Bitschana, Józefa Piłsudskiego, Tadeusza Żulińskiego, Agatona Gillera. W 1932 wygłaszał prelekcje na antenie Polskiego Radia Lwów: pt. "Mobilizacja Strzelców i drużyn strzeleckich w sierpniu 1914 r." i pt. "Matka Komendanta".
Od 18 sierpnia 1921 był żonaty z Marią z domu Moldovani. We Lwowie zamieszkiwał przy ul. Jana Kochanowskiego 21. Podczas II wojny światowej został aresztowany przez Niemców i osadzony w niemieckim obozie koncentracyjnym Auschwitz-Birkenau 19 grudnia 1940. Otrzymał tam numer obozowy 7785. Poniósł śmierć 15 marca 1942 w KL Auschwitz.

</doc>
<doc id="3682683" url="https://pl.wikipedia.org/wiki?curid=3682683" title="Order Serca Złotego">
Order Serca Złotego

Order Serca Złotego (fil. "Orden ng Gintong Puso", ang. "Order of the Golden Heart") – order cywilny, filipińskie odznaczenie państwowe.
Historia i charakterystyka.
Order ustanowił 21 czerwca 1954 prezydent Ramon Magsaysay pod nazwą Prezydencka Nagroda Serca Złotego ("Golden Heart Presidential Award"), a obecną nazwę wraz ze statusem orderu otrzymał 19 września 2003.
Nadawany jest osobom oraz organizacjom filipińskim i zagranicznym:
W starszeństwie filipińskich odznaczeń znajduje się za Nagrodą Rizala Pro Patria, a przed Palmami Akademickimi Rizala.
Odznaczenie podzielone jest na sześć klas:
Wygląd.
Odznaki orderowe mają kształt emaliowanego na zielono krzyża maltańskiego, z umieszczonym w środku nieemaliowanym medalionem z dwoma otwartymi dłońmi ofiarującymi znajdujące się poniżej serce, poniżej którego umieszczono łacińską inskrypcję z pochodzącą z wersetu 31:20 Księgi Jeremiasza "„MANUM TUAM APERVIT INOPE”" ("otwiera dłoń ubogiemu, do nędzarza wyciąga swe ręce"). Pomiędzy ramionami krzyża znajdują się pęki z trzema liśćmi palmowymi. Na rewersie znajduje się napis "The / Golden Heart / Presidential Award" i pieczęć prezydenta.
Odznaki wykonane są ze złoconego brązu. Gwiazdy orderowe mają wygląd tożsamy z odznaką, lecz są nieco większe. Do 2005 mężczyźni nosili je na wstęgach orderowych w kolorze niebiesko-biało-czerwonym, a kobiety odznakę przypinały bez wstęgi, lub nosiły na łańcuchu orderowym w przypadku nadania I klasy, lub na trójkolorowych wielkich wstęgach w przypadku nadania II klasy. Obecnie ordery nadawane są wraz z czerwonymi wstęgami niezależnie od płci.
Odznaczeni.
Wielki Łańcuch:

</doc>
<doc id="3682684" url="https://pl.wikipedia.org/wiki?curid=3682684" title="Vilde Svortevik">
Vilde Svortevik

Vilde Jakobsen Svortevik (ur. 18 maja 1994) – norweska lekkoatletka specjalizująca się w biegach płotkarskich.
Sukcesy.
Mistrzyni Norwegii na 400 m biegu płotkarskiego z lat 2011–2014 oraz halowa mistrzyni kraju na 400 m w 2014 i wicemistrzyni z 2012.
Od stycznia 2015 reprezentuje IK Tjalve, a jej trenerem jest Leiv Olav Alnes. Wcześniej była zawodniczką klubów Gular Bergen.
Rekordy życiowe:

</doc>
<doc id="3682688" url="https://pl.wikipedia.org/wiki?curid=3682688" title="Ołena Radczenko">
Ołena Radczenko

Ołena Wiktoriwna Radczenko (ukr. "Олена Вікторівна Радченко"; ur. 21 maja 1973) – ukraińska piłkarka ręczna, medalistka olimpijska i mistrzostw Europy.
Ukończyła studia wychowania fizycznego (1996), występowała m.in. w macedońskim klubie Kometal Skopje.
Została wicemistrzynią Europy w 2000 roku. Wystąpiła również na letnich igrzyskach w Atenach. Ukraina zdobyła brązowy medal olimpijski, zaś Radczenko strzeliła 10 bramek.
Odznaczona Orderem Księżnej Olgi III stopnia, zasłużona mistrzyni sportu Ukrainy (2004).

</doc>
<doc id="3682692" url="https://pl.wikipedia.org/wiki?curid=3682692" title="Truth (album)">
Truth (album)

Truth – debiutancki album studyjny brytyjskiego gitarzysty Jeffa Becka, jednakże w literaturze gatunku powszechnie klasyfikowany jako debiut The Jeff Beck Group. Materiał został zarejestrowany w składzie Jeff Beck (gitara elektryczna, gitara basowa, gitara akustyczna), Rod Stewart (śpiew), Ronnie Wood (gitara basowa) oraz Micky Waller (perkusja). Wydawnictwo ukazało się w sierpniu 1968 roku nakładem wytwórni muzycznej Epic Records. 23 czerwca 2000 roku płyta uzyskała status złotej w Stanach Zjednoczonych. 
Lista utworów.
Opracowano na podstawie materiału źródłowego.

</doc>
<doc id="3682699" url="https://pl.wikipedia.org/wiki?curid=3682699" title="Imelda Romualdez Marcos">
Imelda Romualdez Marcos



</doc>
<doc id="3682702" url="https://pl.wikipedia.org/wiki?curid=3682702" title="Hałyna Markuszewśka">
Hałyna Markuszewśka

Hałyna Petriwna Markuszewśka (ukr. "Галина Петрівна Маркушевська"; ur. 16 lipca 1976) – ukraińska piłkarka ręczna, medalistka olimpijska i mistrzostw Europy.
Ukończyła Narodowy Uniwersytet Wychowania Fizycznego i Sportu Ukrainy (1999), występowała m.in. w ukraińskim klubie Motor Zaporoże.
Została wicemistrzynią Europy w 2000 roku. Wystąpiła również na letnich igrzyskach w Atenach. Ukraina zdobyła brązowy medal olimpijski, zaś Markuszewśka strzeliła 10 bramek.
Odznaczona Orderem Księżnej Olgi III stopnia, zasłużona mistrzyni sportu Ukrainy (2004).

</doc>
<doc id="3682710" url="https://pl.wikipedia.org/wiki?curid=3682710" title="Maribel Caicedo">
Maribel Caicedo

Maribel Vanessa Caicedo (ur. 1 kwietnia 1998 w Guayaquil) – ekwadorska lekkoatletka specjalizująca się w biegach płotkarskich.
Złota (w biegu na 100 metrów przez płotki) oraz brązowa (w biegu na 100 metrów) medalistka mistrzostw Ameryki Południowej juniorów młodszych (2014). W 2015 została mistrzynią świata juniorów młodszych oraz zdobyła srebrny medal podczas juniorskiego czempionatu obu Ameryk w Edmonton.
Złota medalistka mistrzostw Ekwadoru.

</doc>
<doc id="3682715" url="https://pl.wikipedia.org/wiki?curid=3682715" title="Maribel Vanessa Caicedo">
Maribel Vanessa Caicedo



</doc>
<doc id="3682718" url="https://pl.wikipedia.org/wiki?curid=3682718" title="Pułk KOP &quot;Równe&quot;">
Pułk KOP &quot;Równe&quot;



</doc>
<doc id="3682722" url="https://pl.wikipedia.org/wiki?curid=3682722" title="Mustajõgi">
Mustajõgi

Mustajõgi (est. "Mustajõgi") – rzeka we wschodniej Estonii w gminie Vaivara. Rzeka wypływa z jeziora Peen-Kirjakjärv. Jednego z 42 jezior wchodzących w skład pojezierza Kurtna (est. "Kurtna järvestik"). Przepływa przez jezioro Kirjakjärv i wpada do rzeki Narwa. Ma długość 28,9 km i powierzchnię dorzecza 399,9 km².

</doc>
<doc id="3682723" url="https://pl.wikipedia.org/wiki?curid=3682723" title="Ostredok (Krížska dolina)">
Ostredok (Krížska dolina)

Ostredok – grzbiet w Niżnych Tatrach na Słowacji. Opada w kierunku północnym z głównej grani Niżnych Tatr, z bezimiennego wierzchołka pomiędzy Kotliskámi (1937 m) a Chabencem (1955 m). Ostredok dzieli górną część Doliny Krzyskiej ("Krížska dolina") na dwie odnogi. Orograficznie lewa dolinka ma nazwę Chabenec i podchodzi pod szczyt Chabenca, dolinka prawa to główny bieg Doliny Krzyskiej podchodzący pod przełęcz Krížske sedlo i szczyt Kotliská.
Ostredok to grzbiet o wyrównanym przebiegu, bez wyraźnego wierzchołka. Jego górne skalisto-trawiaste zbocza opadają do dwóch kotłów lodowcowych u północnych ścian szczytów Kotliská i Chabenec. Niżej grzbiet Ostredoka porasta kosodrzewina, a jeszcze niżej las. Nie prowadzi przez niego żaden szlak turystyczny. W dolnej części grzbietu Ostredoka znajdują się sztolnie dawnych kopalń antymonitu.

</doc>
<doc id="3682724" url="https://pl.wikipedia.org/wiki?curid=3682724" title="Liège-Bastogne-Liège 2016">
Liège-Bastogne-Liège 2016

Liège-Bastogne-Liège 2016 była 102. edycją wyścigu, który rozegrany został na dystansie 253 kilometrów. Wyścig rozpoczął się w Liège a zakończył w Ans. Wyścig zaliczany był do cyklu UCI World Tour 2016.
Uczestnicy.
Na starcie wyścigu stanęło 25 ekip. Wśród nich znalazło się wszystkie osiemnaście ekip UCI World Tour 2016 oraz siedem innych zaproszonych przez organizatorów.

</doc>
<doc id="3682725" url="https://pl.wikipedia.org/wiki?curid=3682725" title="Przylądek Higashi-hennazaki">
Przylądek Higashi-hennazaki



</doc>
<doc id="3682726" url="https://pl.wikipedia.org/wiki?curid=3682726" title="Anusia tornike">
Anusia tornike

Anusia tornike – gatunek błonkówki z rodziny suskowatych.
Gatunek ten został opisany w 2016 roku przez G. Dżaposzwiliego na podstawie dwóch samic, odłowionych w Tbilisi.
Krótkoszkrzydła bleskotka o spłaszczonym ciele długości od 0,81 do 0,94 mm. Ubarwienie metalicznie brązowe z ciemnobrązowymi czułkami i żółtymi odnóżami, z wyjątkiem brązowych tylnych ud i plamki na tylnych goleniach. Na dwukrotnie szerszej niż "frontovertex" głowie przyoczka rozstawione są na planie rozwartokątnego trójkąta. Krawędź potyliczna głowy ostra. Czułki o buławce nieco dłuższej niż człony biczyka od trzeciego do szóstego razem wzięte, a trzonku dłuższym niż człony biczyka pierwszy i drugi razem wzięte. Trzonek, biczyk i buławka razem wzięte są prawie 1,2 raza dłuższe od głowy. Długość przedplecza przekracza połowę długości "mesoscutum".
Gatunek znany wyłącznie z Gruzji.

</doc>
<doc id="3682730" url="https://pl.wikipedia.org/wiki?curid=3682730" title="Jan Ostaszewski (działacz emigracji)">
Jan Ostaszewski (działacz emigracji)

Jan Ostaszewski (ur. 27 maja 1905 w Warszawie, zm. 6 października 1974 w Londynie) – działacz emigracji polskiej w Londynie, prawnik, socjolog, politolog, tłumacz, wykładowca w Szkole Nauk Politycznych i Społecznych w Londynie.
Życiorys.
Urodził się 27 maja 1905 w Warszawie jako syn Mieczysława Ostaszewskiego (1876–1917) i Zofii Bogumiły z Daleckich (1878–1943). Po ukończeniu w 1929 studiów prawa na Uniwersytecie Warszawskim pracował jako radca prawny w Ministerstwie Komunikacji. Publikował w tym czasie szkice literackie w “Meteorze”, krytyczne studia literackie w “Drodze” i drobne nowele na łamach „Kwadrygi”.
Po wybuchu II wojny i agresji ZSRR na Polskę był więziony w sowieckich łagrach. Wydostał się stamtąd zaciągając się do wojska polskiego. Został adiutantem generała Bronisława Rakowskiego w Ośrodku Organizacyjnym PSZ, następnie znalazł się w otoczeniu pułkownika Leona Wacława Koca. W 1943 znalazł się w Syrii i Palestynie, w 1944–1946 we Włoszech. Pracował (od kwietnia 1945) w Ośrodku Kultury i Prasy oraz w redakcji “Orła Białego” (dział krajowy), pisma 2. Korpusu, którego redaktorami byli m.in. Jerzy Giedroyc i Gustaw Herling-Grudziński. W tym czasie wydał w Rzymie książkę "Powstanie warszawskie" (Londyn 1945).
Od końca 1946 stale mieszkał w Anglii, gdzie związał swe losy z otwierającą się wówczas polską Szkołą Nauk Politycznych i Społecznych (SNPS) w Londynie, powołaną przez Rząd Rzeczypospolitej Polskiej na uchodźstwie do kształcenia kadr dla polskiego uchodźstwa niepodległościowego. Początkowo wykładał brytyjskie prawo konstytucyjne. Następnie został sekretarzem generalnym tej uczelni, zapoczątkowując wykłady publiczne i otwarte dyskusje. Wykładał doktryny społeczno-polityczne. Utworzył Ośrodek Wydawniczy SNPS, w którym publikował m.in. prace naukowe pod swoją redakcją, w tym antologie tekstów z dziedziny nauk politycznych i socjologii.
Opublikował m.in. takie pozycje jak: "Bibliografia współczesnej literatury zachodniej z zakresu ekonomii i nauki o państwie" (Londyn 1960), "Uwarstwienie a rozwój społeczny. Wybór pism" (1964), "Demokracja a ideał społeczny. Wybór pism" (Londyn 1967). "Modern Poland between East and West – Six Essays" (pod pseudonimem M. Dalecki, Londyn 1971).
W antologii tekstów socjologicznych na temat uwarstwienia społecznego pragnął dać odpowiedź na pytanie, jak współczesne społeczeństwa mimo wewnętrznego uwarstwienia utrzymują, wbrew przewidywaniom Marksa, stan równowagi społecznej. Książka, przemycana do Polski, cieszyła się w kraju dużym zainteresowaniem.
Był ożeniony z Teresą Marią Krassowską, córką Ludwika Mariana Krassowskiego i Anny Marii Prażmowskiej.
Zmarł 6 października 1974. Został pochowany na cmentarzu North Sheen w Londynie.

</doc>
<doc id="3682731" url="https://pl.wikipedia.org/wiki?curid=3682731" title="Sisalikujärv">
Sisalikujärv

Sisalikujärv (est. "Sisalikujärv") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 0,3 hektara, linię brzegową o długości 243 m. Jest otoczone lasem. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Peen-Kirjakjärv, Konsu, Räätsma, Kurtna Ahvenjärv, Kurtna Saarejärv.

</doc>
<doc id="3682734" url="https://pl.wikipedia.org/wiki?curid=3682734" title="Abstrachuje.TV">
Abstrachuje.TV



</doc>
<doc id="3682737" url="https://pl.wikipedia.org/wiki?curid=3682737" title="Kurtna Saarejärv">
Kurtna Saarejärv

Saarejärv (est. "Saarejärv (Kurtna Saarejärv)") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 6,4 hektara, linię brzegową o długości 1069 m, długość 350 m i szerokość 250 m. Znajduje się na nim jedna niewielka wysepka. Jest otoczone podmokłym lasem. Jest jednym z 42 jezior wchodzących w skład pojezierza Kurtna (est. "Kurtna järvestik"). Sąsiaduje z jeziorami Peen-Kirjakjärv, Konsu, Sisalikujärv.

</doc>
<doc id="3682746" url="https://pl.wikipedia.org/wiki?curid=3682746" title="Konstantin Pszenicyn">
Konstantin Pszenicyn

Konstantin Fiodorowicz Pszenicyn (ros. Константин Федорович Пшеницын, ur. 1892, zm. 23 maja 1937) – radziecki działacz partyjny i państwowy.
Życiorys.
W listopadzie 1917 wstąpił do SDPRR(b), 1918 pracował w syberyjskim komisariacie wojskowym, został aresztowany przez białych i w 1920 zwolniony. W 1920 był pełnomocnikiem politycznym, sekretarzem i przewodniczącym Oddziału Wojskowo-Technicznego we Władywostoku, 1921 kierował Wydziałem Specjalnym Państwowej Ochrony Politycznej Republiki Dalekiego Wschodu, od 10 lutego 1922 do 31 stycznia 1923 był sekretarzem odpowiedzialnym Nadmorskiego Obwodowego/Gubernialnego Biura Organizacyjnego RKP(b). Od lutego 1923 do kwietnia 1926 był sekretarzem odpowiedzialnym Nadmorskiego Gubernialnego Komitetu RKP(b)/WKP(b), potem kierownikiem Wydziału Organizacyjnego Dalekowschodniego Komitetu Krajowego WKP(b), a 1927-1929 instruktorem KC WKP(b). W latach 1929-1931 był zastępcą kierownika Wydziału Kultury i Propagandy KC WKP(b), 1931-1932 sekretarzem Dolno-Wołżańskiego Komitetu Krajowego WKP(b), od 1932 do 7 marca 1934 I sekretarzem Nadmorskiego Komitetu Obwodowego WKP(b), od 10 lutego 1934 do końca życia członkiem Komisji Kontroli Partyjnej przy KC WKP(b), jednocześnie od kwietnia 1935 do śmierci II sekretarzem Komitetu Obwodowego WKP(b) w Swierdłowsku. Popełnił samobójstwo.

</doc>
<doc id="3682749" url="https://pl.wikipedia.org/wiki?curid=3682749" title="Tiago Rocha">
Tiago Rocha

Tiago Rocha (ur. 17 października 1985 w São Paio de Oleiros) – portugalski piłkarz ręczny, obrotowy, od 2017 zawodnik Sportingu.
Kariera sportowa.
W latach 2004–2014 był graczem FC Porto, z którym zdobył sześć mistrzostw Portugalii i dwa puchary kraju. W barwach portugalskiego klubu występował również w europejskich pucharach, m.in. w Pucharze EHF (w ciągu trzech sezonów zdobył w nim 61 goli) i Lidze Mistrzów, w której w sezonie 2013/2014 rzucił 18 bramek. W 2014 przeszedł do Wisły Płock. W sezonie 2015/2016 był jej najlepszym strzelcem w Lidze Mistrzów – zdobył 64 gole, w tym dziewięć w rozegranym 19 września 2015 meczu z Veszprém (27:27). Po zakończeniu sezonu 2016/2017, w którym rzucił 98 bramek w Superlidze i 31 w Lidze Mistrzów, ze względu na problemy osobiste poprosił o skrócenie obowiązującego do końca czerwca 2018 kontraktu z Wisłą, na co płocki klub wyraził zgodę. W lipcu 2017 podpisał trzyletnią umową ze Sportingiem. W sezonie 2017/2018 zdobył z nim mistrzostwo Portugalii, a w Lidze Mistrzów w 10 meczach rzucił 27 bramek.
W 2004 wziął udział w mistrzostwach Europy U-20 na Łotwie, podczas których zdobył siedem goli w siedmiu spotkaniach. W kadrze A rozegrał ponad 80 meczów i rzucił ponad 230 goli.

</doc>
<doc id="3682750" url="https://pl.wikipedia.org/wiki?curid=3682750" title="Maida Vale">
Maida Vale

Maida Vale – bogata dzielnica mieszkalna w Londynie, znajdująca się na terenie gminy Westminster. Leży 6,7 km na zachód od centrum Londynu. Obejmuje północną część Paddington, zachodnią część St. John's Wood oraz południową część Kilburn. Nazwa pochodzi od nazwy pubu, który znajdował się przy ul. Edgware Road w pobliżu Regent's Canal, "Bohater z Maidy". Pub nazwano na cześć generała Sir Johna Stuarta, który po zwycięskiej bitwie pod Maidą w 1806 roku otrzymał tytuł Hrabiego Maidy od króla Ferdynanda IV. W 2011 roku dzielnica liczyła 10 210 mieszkańców.
Na obszarze Maida Vale znajdują się Maida Vale Studios BBC.
Geografia.
Południową granicę Maida Vale stanowią Maida Avenue oraz Regent's Canal, północno-wschodnią Maida Vale Road, północno-zachodnią Kilburn Park Road oraz Shirland Road i Blomfield Road południowo-zachodnią - jest to obszar około 1 kilometra kwadratowego. Maida Vale ma kod pocztowy W9. Południowa część Maida Vale nosi nazwę Little Venice (Mała Wenecja). Podobno nazwę tę utworzył poeta, Robert Browning, który mieszkał w Maida Vale w latach 1862 to 1887.

</doc>
<doc id="3682751" url="https://pl.wikipedia.org/wiki?curid=3682751" title="Nedirbaj Ajtakow">
Nedirbaj Ajtakow

Nedirbaj Ajtakow (ros. Недирба́й Айта́ков, ur. 1894 w połuostrowie Mangyszłak w obwodzie zakaspijskim, zm. 28 października 1938) – radziecki działacz partyjny i państwowy.
Życiorys.
Urodzony w rodzinie turkmeńskiego rybaka. W latach 1920-1921 był członkiem gminnego komitetu rewolucyjnego w Krasnowodsku (obecnie Turkmenbaszy) i przewodniczącym rady aułu, a 1921-1922 członkiem komitetu wykonawczego krasnowodskiej rady powiatowej i kierownikiem powiatowego oddziału ubezpieczeń społecznych. Od 1922 należał do RKP(b), 1922–1923 był przewodniczącym Komitetu Wykonawczego Krasnowodskiej Rady Miejskiej, od 1923 do stycznia 1924 był zastępcą przewodniczącego, a od 9 stycznia do listopada 1924 przewodniczącym Centralnego Komitetu Wykonawczego (CIK) Turkiestańskiej ASRR. Od listopada 1924 do lutego 1925 był przewodniczącym Komitetu Rewolucyjnego Turkmenii, od lutego 1925 do lipca 1937 przewodniczącym CIK Turkmeńskiej SRR, jednocześnie od 21 maja 1925 do 21 lipca 1937 był jednym z przewodniczących CIK ZSRR.
21 lipca 1937 został aresztowany podczas wielkiej czystki, 28 października 1938 skazany na śmierć przez Wojskowe Kolegium Sądu Najwyższego ZSRR i rozstrzelany. 12 grudnia 1956 pośmiertnie zrehabilitowany.

</doc>
<doc id="3682756" url="https://pl.wikipedia.org/wiki?curid=3682756" title="Palazzo Parisio w Naxxar">
Palazzo Parisio w Naxxar

Palazzo Parisio, czasem nazywany Palazzo Scicluna, a oficjalnie Palazzo Parisio and Gardens ("Pałac Parisio z ogrodami") - pałac w Naxxar na Malcie. Został zbudowany jako domek myśliwski w 1733, i był używany jako letnia lub stała rezydencja, koszary oraz "college", zanim został kupiony przez markiza Sciclunę w 1898. Markiz upiększył budynek na początku XX w., przekształcając go w pałac. Dzisiaj Palazzo Parisio i ogrody go otaczające są w dobrym stanie, i są otwarte dla publiczności. 
Historia.
Palazzo Parisio był oryginalnie zbudowany w 1733 jako domek myśliwski. Zleceniodawcą budowy był Wielki Mistrz Antonio Manoel de Vilhena. Po jego śmierci przeszedł na własność Zakonu Szpitalników, a później w ręce rodziny Parisio, która używała go jako letnią rezydencję. W końcu stał się on stałą rezydencją Paola Parisio Muscati. W 1798, podczas francuskiej okupacji Malty, pałac służył krótko jako koszary.
W 1856 pałac przeszedł w ręce rodziny Micallef. W 1880 wydzierżawili oni pałac Jezuitom, którzy używali go jako college. Jezuici planowali zakup budynku, lecz umowa nigdy nie została sfinalizowana, i 12 czerwca 1898 markiz Giuseppe Scicluna nabył pałac za kwotę £1500.
Markiz zatrudnił grupę włoskich architektów, rzeźbiarzy i malarzy, na czele z Carlo Sada (ur. 1855) i Annibale Lupi (ur. 1869), do upiększenia pałacu w stylu barokowym i pompejańskim. Prace rozpoczęły się w 1900, i były w olbrzymiej części ukończone w 1906, kiedy markiz wraz z rodziną wprowadził się do pałacu. Scicluna zmarł 14 lutego 1907, zanim remont został w pełni ukończony, i rodzina powróciła do swojej pierwotnej rezydencji w San Pawl tat-Tarġa. Marmury zostały wyrzeźbione i położone przez pracowników z Sycylii w 1902, pod nadzorem Giuseppe Velentiego. Między pracownikami był Baltassare Armato, jego syn Domenico Armato, Francesco Bondin i Andrea De Stefano. Główne freski na suficie były wykonywane przez Giacomo Olzai i Filippo Fortunato Venuti, obydwaj z Rzymu i zostały ukończone w 1902. Wśród wykonawców dekoracji znaleźli się też Giulio Moschetti i Vincenzo Cardona.
Pałac i jego ogrody są otwarte teraz dla publiczności, i są także miejscem uroczystości weselnych. W pałacu ulokowane są również dwie restauracje.
Pałac jest uznany przez "Malta Environment and Planning Authority" jako zabytek narodowy klasy 1, a jego wznoszące się podejście - klasy 2. Pałac jest również umieszczony na liście "National Inventory of the Cultural Property of the Maltese Islands" pod nr 01205.
Architektura.
Fasada Pallazo Parisio posiada duże drzwi, z obu stron których znajduje się kolumna. Kolumny podpierają otwarty balkon, nad którego drzwiami (na wysokości pierwszego piętra) umieszczony jest herb Scicluny.
Wnętrze jest bogato dekorowane freskami, rzeźbami, kolumnami, kandelabrami i innymi dziełami sztuki. Sala balowa jest pozłacana, i uważana jest za unikat na Malcie. Pałac został określony jako "miniatura Wersalu".
Ogrody.
Pałac oryginalnie posiadał olbrzymie ogrody, lecz ich rozmiar został zredukowany, aby zrobić miejsce dla części byłego terenu targów międzynarodowych. Ciągle istnieją obok pałacu ogrody włoskie, i teraz są atrakcją turystyczną oraz miejscem przyjęć weselnych.
Ogrody pałacowe zawierają ponad 60 gatunków roślin, w tym "Ceiba speciosa", "Erythrina crista-galli", "Jacaranda" oraz "Sapindus".
Są częścią , sieci ogrodów w stylu włoskim.
La Taverna Del Marchese.
"La Taverna Del Marchese" (Tawerna pod Markizem) jest nazwana na cześć Markiza (wł. "Marchese") Giuseppe Scicluny. Znajduje się w podziemiach Palazzo Parisio. Tawerna została zaprojektowana na sklep z winami, kiedy Naxxar było w dużej mierze zależne od rolnictwa, przynoszącego duże dochody rolnikom. Tawerna zmieniła swoje przeznaczenie, kiedy markiz, w czasie II wojny światowej, udostępnił ją społeczności lokalnej jako schron podczas nalotów bombowych. Będąc zaprojektowana jako skład win, tawerna jest szersza niż zwykłe prywatne schrony lotnicze, np. takie, jak w Palazzo Nasciaro, służyła zatem również jako podziemny szpital ogólny, z przeznaczeniem dla regionu Naxxar oraz żołnierzy brytyjskich. Równocześnie markiz udostępnił Dragonara Palace, aby również służył jako szpital. Dziś nazwa tawerny upamiętnia osobę markiza. Duża część tawerny jest udostępniona publiczności, niektóre rodzaje broni są pokazane w mini-muzeum. Pewna część podziemi wykorzystywana jest jako kuchnia dla pałacowych restauracji.

</doc>
<doc id="3682757" url="https://pl.wikipedia.org/wiki?curid=3682757" title="Růžena Svobodová">
Růžena Svobodová

Růžena Svobodová z domu Čápová (ur. 10 lipca 1868 w Mikulovicach, zm. 1 stycznia 1920 w Pradze) – czeska pisarka, znana głównie jako autorka powieści psychologiczno-obyczajowych z życia kobiet.
Życiorys.
Urodzona na Morawach, w niewielkiej miejscowości koło Znojma, gdzie jej ojciec był administratorem majątku klasztornego. Już we wczesnym dzieciństwie (1874) przeniosła się wraz z rodziną do Pragi. Dorastała w klasztorze premonstratensów na praskim Strahowie, gdzie ojciec otrzymał duże mieszkanie służbowe. Matce zawdzięczała rozbudzenie religijności, ojcu – zainteresowanie literaturą. Jego przedwczesna śmierć zmieniła niekorzystnie sytuację rodziny. Uczęszczała do kolegium dla dziewcząt, a także do klasztornego pensjonatu sióstr ze zgromadzenia Najświętszego Serca Jezusa (na Smíchovie) dla doskonalenia znajomości francuskiego, po czym objęła posadę domowej nauczycielki.
W 1890 roku dla uniezależnienia się wyszła za mąż za poetę Františka Xavera Svobodę. Prowadziła własny salon, w którym bywali poeci i prozaicy, m.in. Antonín Sova, František Xaver Šalda, Božena Benešová, Marie Pujmanová, aktorka Hana Kvapilová. Nawiązana tam znajomość z literatem i dziennikarzem Františkiem Xaverem Šaldą przerodziła się ostatecznie w związek uczuciowy (1893). Istotne znaczenie dla jej twórczości miała też współpraca z wydawanymi przez niego czasopismami. Odbywała podróże zagraniczne (m.in. do Włoch, krajów Jugosławii, Francji), często udawała się w Beskidy.
Podczas I wojny światowej działała w narodowym stowarzyszeniu samopomocy „České srdce”, kierując jego wydziałem ds. dzieci, którym organizowała wyjazdy na wieś w połączeniu z opieką dobroczynną. Po wojnie prowadziła założone przez siebie czasopismo "Lípa" (1918–1919), a następnie "Zvěstování" (1919).
Zmarła w wieku zaledwie 51 lat, pochowana została w mauzoleum zasłużonych „Slavín” na praskim cmentarzu na Wyszehradzie.
Twórczość i jej charakter.
Twórczość Svobodovej rozwijająca się na pograniczu ówczesnych prądów literackich, związana jest najbardziej z naturalizmem. Główni bohaterowie jej utworów to kobieta lub dziecko. Swe bohaterki (żony, matki, córki, kochanki) traktuje jako swoiste wzory kobiet, a ich postępowanie czyni wzorem określonej postawy życiowej; w przypadku dzieci skupia się na obserwacji ich rozwoju i światopoglądu. W opowiadaniach i powieściach poświęconym kobietom pisarka stworzyła nowy rodzaj prozy subiektywnej i lirycznej. W odróżnieniu od współczesnych autorek propagujących ideały emancypacji (Eliška Krásnohorská, Božena Viková-Kunětická i in.), Svobodová psychologicznie odzwierciedlała złożoność tęskniącej i dręczącej się duszy kobiety współczesnej. Jej bohaterki zwykle buntują się przeciw narzuconej im roli, by następnie jednak poddać się regułom ówczesnego życia i zasadom środowiska, choć do końca towarzyszy im poczucie krzywdy i osobistego wyrzeczenia. Stąd proza ta bliska jest psychologizmowi, a pod względem techniki literackiej nacechowana impresjonizmem.
We wcześniejszych utworach pisarka w istocie dowodzi niemożności osiągnięcia harmonijnego ideału życia. Dlatego w późniejszym okresie twórczości (po 1900) rezygnuje z konkretnych realiów, przenosząc fabułę w świat romantyki i fantazji oraz kreując typy kobiet zamykające się w obrębie własnych przeżyć wewnętrznych. Ostatnim utworem powstałym w tej konwencji jest niedokończona powieść "Zahrada irémská".
Częściowo pokrewne tej prozie są jej najbardziej znane opowiadania, oparte na ludowych opowieściach z Beskidu Śląskiego ("Černí myslivci"), w których motywy baśniowe przeplatają się z oddźwiękami tamtejszych wydarzeń historycznych. Oprócz mistrzostwa stylistyki wraz z umiejętnością tworzenia szczególnej atmosfery i nastroju, pisarka wykazała w nich również głęboką znajomość lokalnej przyrody.
Zdolność uchwycenia atmosfery i oddania kolorytu środowiska zwraca uwagę szczególnie w utworach powstałych na skraju głównego nurtu twórczości, jakimi są szkice z podróży ("Barvy Jugoslavie"), a przede wszystkim utwory poświęcone dzieciom ("Pokojný dům", "Hrdinné a bezpomocné dětství") i dla nich przeznaczone ("Pokání Blaženčino", "Dětská srdce"). Do kategorii tej należą również niedokończone wspomnienia z dzieciństwa ("Ráj").

</doc>
<doc id="3682758" url="https://pl.wikipedia.org/wiki?curid=3682758" title="Tadeusz Byrski">
Tadeusz Byrski

Tadeusz Byrski ps. "Tadeusz" (ur. 15 sierpnia 1906 w Krakowie, zm. 2 kwietnia 1987 w Warszawie) – polski reżyser teatralny, pionier teatru radiowego w Polsce. Mąż aktorki i reżyserki Ireny Byrskiej, z którą współpracował przez większą część kariery zawodowej.
Życiorys.
W latach 1923–1929 studiował na Wydziale Humanistycznym Uniwersytetu Warszawskiego, od 1924 był słuchaczem szkoły aktorskiej przy Teatrze Reduta, w sezonie 1925/1926 aktorem tego teatru. w 1926 zdał eksternistyczny egzamin aktorski i do 1929 występował na scenach teatrów warszawskich. Od 1929 był pracownikiem Rozgłośni Polskiego Radia w Wilnie, gdzie był m.in. sekretarzem programu i kierownikiem programu, a także jednym z głównych twórców teatru radiowego. Z pracy zrezygnował po konflikcie z wojewodą wileńskim Ludwikiem Bociańskim. W latach 1937–1939 był głównym reżyserem w Rozgłośni Polskiego Radia w Wilnie. W czasie II wojny światowej pracował fizycznie, uczestniczył w podziemnym życiu kulturalnym, organizował spektakle teatralne. Był pracownikiem referatu literackiego Sekcji Polskiego Radia Delegatury Rządu na Kraj.
W latach 1945–1946 kierował Instytutem Artystycznym w Kazimierzu Dolnym, w którym szkolono wiejskich działaczy kulturalnych. W latach 1946–1948 pracował początkowo jako wychowawca w domu dziecka, następnie jako wykładowca w Państwowej Wyższej Szkole Teatralnej w Warszawie i warszawskiej rozgłośni Polskiego Radia. W latach 1948–1949 kierował Sceną Opolską Teatrów Śląsko-Dąbrowskiej, w latach 1949–1951 był kierownikiem Teatru Polskiego Radia. W sezonie 1951/1952 był kierownikiem artystycznym Sceny Toruńskiej Teatrów Ziemi Pomorskiej. W latach 1952–1958 pracował jako dyrektor Teatru im. Stefana Żeromskiego w Kielcach, a jego placówka była uważana za jeden z najlepszych teatrów lokalnych. W sezonie 1958/1959 kierował poznańskimi teatrami Polskim i Nowym, w latach 1962–1966 był reżyserem w Teatrze im. Juliusza Osterwy w Gorzowie Wielkopolskim (dyrektorem była wówczas jego żona), w latach 1966–1971 reżyserem w Teatrze Nowym w Łodzi. W kolejnych latach reżyserował jeszcze sporadycznie w teatrach w całej Polsce (ostatni raz w 1986, w Teatrze Wybrzeże w Gdańsku).
Był członkiem Klubu Krzywego Koła i członkiem jego zarządu, w 1975 podpisał List 59. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Miał troje dzieci, Marię Krzysztofa, Agnieszkę i Katarzynę.
W 1976 opublikował książkę "Teatr-radio. Wspomnienia", wznowioną w pełnej, nieocenzurowanej wersji w 2015 pod tytułem "W pogoni za teatrem".
Został pochowany na cmentarzu Powązkowskim w Warszawie (kwatera 163-3-33).

</doc>
<doc id="3682760" url="https://pl.wikipedia.org/wiki?curid=3682760" title="Matthias Hofbauer">
Matthias Hofbauer

Matthias Hofbauer (22 maja 1981) – szwajcarski unihokeista.
Jego brat Christoph także jest unihokeistą.
Kariera klubowa.
Wychowanek klubu SV Wiler-Ersigen, którego zawodnikiem był od 1994 do 2002. Od 2009 ponownie zawodnik SV Wiler-Ersigen.
Uczestniczył w turniejach mistrzostw świata w 2000, 2002, 2004, 2006, 2008, 2010, 2012, 2014, 2016 oraz w Puchar Mistrzów 2011, 2012, 2014, 2015.
Sukcesy.
Indywidualne.
Szczegółowa tabela występów w reprezentacji.

</doc>
<doc id="3682762" url="https://pl.wikipedia.org/wiki?curid=3682762" title="Bence Mervó">
Bence Mervó

Bence Mervó (ur. 5 marca 1995 w Mosonmagyaróvárze) – węgierski piłkarz występujący na pozycji napastnika w klubie Győri ETO oraz w reprezentacji Węgier do lat 21.
Bence Mervó karierę seniorską rozpoczął w roku 2014 w klubie Győri ETO FC, w którym występował wcześniej jako junior. W lipcu 2015 przeniósł się do MTK Budapest FC. Na początku sezonu 2015/2016 trafił do szwajcarskiego FC Sion, skąd 29 lutego 2016 został wypożyczony do wrocławskiego Śląska. Dnia 22 lipca 2016 został ponownie wypożyczony do wrocławskiego zespołu na sezon z opcją wykupu. Na swoim koncie ma występy w młodzieżowych reprezentacjach Węgier: U-19, U-20 i U-21. Występował na Mistrzostwach Europy U-19 w roku 2014 i Mistrzostwach Świata U-20 w roku 2015. Na tej drugiej imprezie zdobywając 5 goli został królem strzelców.

</doc>
<doc id="3682763" url="https://pl.wikipedia.org/wiki?curid=3682763" title="Wim Crouwel">
Wim Crouwel

Wim Crouwel, właśc.Willem Hendrik Crouwel (ur. 21 listopada 1928 w Groningen, zm. 19 września 2019 w Amsterdamie) – holenderski projektant, typograf, twórca krojów pisma. W latach 1947–1949 studiował sztuki piękne w Academie Minerva w Groningen. W latach 1952–1953 uczył się typografii w Instituut voor Kunstnijverheidsonderwijs (obecnie Gerrit Rietveld Academie) w Amsterdamie.
Karierę zaczynał jako malarz, ale porzucił malarstwo, gdy w latach 50. odkrył szwajcarską szkołę projektowania. Podczas pobytu w Szwajcarii obserwował narodziny międzynarodowego stylu typograficznego (ang. "International Typographic Style").
W latach 1963–1966 pełnił funkcję sekretarza generalnego stowarzyszenia Icograda (ang. "International Council of Graphic Design Associations" – Międzynarodowa Rada Stowarzyszeń Grafików Projektantów). W 1963 roku był jednym ze współzałożycieli multidyscyplinarnego studia projektowego Total Design (obecnie Total Identity), uznawanego za siłę napędową holenderskiego dizajnu. W latach 1964–1985 współpracował ze Stedelijk Museum w Amsterdamie. Odpowiedzialny za identyfikację wizualną muzeum, projektował katalogi, broszury, plakaty typograficzne, a także opracował krój pisma Architype Stedelijk (1968), który po raz pierwszy pojawił się na plakacie "Vormgevers" (Projektanci): całą płaszczyznę afisza wypełnia charakterystyczna siatka modułowa z rozrysowanymi na niej znakami liter.
Twórczość Crouwla zakorzeniona jest w międzynarodowym stylu typograficznym, który wyróżnia się bazowaniem na siatkach matematycznych i wykorzystaniem fontów bezszeryfowych. Na fundamencie szkoły szwajcarskiej Crouwel stworzył typografię na miarę rozwijającego się społeczeństwa informacji.
W 1967 roku zaprojektował New Alphabet. Znaki liter – skomponowane wyłącznie z linii poziomych i pionowych – opracowano przy użyciu systemu modularnego zbudowanego na siatce kwadratów. New Alphabet wyrasta z inspiracji obrazami generowanymi przez wyświetlacze oparte na technologii CRT (ang. "Cathode-Ray Tube"). Krój pisma miał charakter czysto eksperymentalny. W oderwaniu od tekstu znaki liter „a”, „g”, „k”, „w” czy „z” stają się nieczytelne. Mimo to zyskał popularność. W 1988 roku Brett Wickens i Peter Saville wykorzystali New Alphabet, projektując okładkę płyty "Substance" zespołu Joy Division.
Crouwel jest również twórcą krojów pisma Fodor (1973) oraz Gridnik (1974). Pierwszy powstał na okładkę magazynu wydawanego przez Museum Fodor w Amsterdamie. Drugi rozpowszechnił się dzięki znaczkom pocztowym, które Crouwel opracował na zlecenie Poczty Duńskiej (były w obrocie w latach 1976–2002). Z powodu swojego upodobania do siatek modułowych (ang. "grid") projektant zyskał przydomek Mr. Gridnik.
Dał się również poznać jako twórca logotypów – do najbardziej znanych należą: logo Stedelijk Museum (1963), Randstad (1966), Rabobank (1973). Zaprojektował ponadto pawilon holenderski na Expo’70 w Osace.
W 2009 roku otrzymał nagrodę Gerrita Noordzija, przyznawaną przez Akademię Królewską i Muzeum Meermanno w Hadze za szczególny wkład w rozwój typografii.
W 2011 roku w londyńskim Design Museum, a następnie w Stedelijk Museum w Amsterdamie odbyła się retrospektywa twórczości projektanta: "Wim Crouwel: A Graphic Odyssey".

</doc>
<doc id="3682767" url="https://pl.wikipedia.org/wiki?curid=3682767" title="Łewczenko">
Łewczenko

Osoby o tym nazwisku:

</doc>
<doc id="3682770" url="https://pl.wikipedia.org/wiki?curid=3682770" title="Alfonso Cano">
Alfonso Cano

Guillermo León Sáenz Vargas, znany bardziej pod pseudonimem Alfonso Cano (ur. 22 lipca 1948 w Bogocie, zm. 4 listopada 2011 w Suarez w departamencie Cauca) – przywódca organizacji partyzanckiej Rewolucyjne Siły Zbrojne Kolumbii (FARC).
Życiorys.
Pochodził z rodziny klasy średniej. Jako nastolatek dołączył do młodzieżówki komunistycznej. Studiował antropologię i prawo na uniwersytecie w Bogocie. Pod koniec lat 70. dołączył do Rewolucyjnych Sił Zbrojnych Kolumbii (FARC). W latach 80. i 90. reprezentował FARC w rozmowach z rządem. Był założycielem skrajnie lewicowego ugrupowania Boliwariański Ruch dla Nowej Kolumbii. W 2006 roku wyznaczono za niego nagrodę w wysokości sześciu milionów dolarów. W 2008 roku objął dowództwo w FARC. Został zabity w ataku kolumbijskich sił zbrojnych na obóz FARC w departamencie Cauca.

</doc>
<doc id="3682772" url="https://pl.wikipedia.org/wiki?curid=3682772" title="Pan Boguś">
Pan Boguś

Pan Boguś / Mr Bogus (ang. "Mr. Bogus") – amerykański serial animowany wyprodukowany przez Zodiac Entertainment.

</doc>
<doc id="3682774" url="https://pl.wikipedia.org/wiki?curid=3682774" title="Maria (telenowela)">
Maria (telenowela)

Maria ("María de nadie") – argentyńska telenowela wyemitowana w latach 1985-1986 przez Deltavision S.p.A. i Crustel S.A.. W tytułowej roli wystąpiła Grecia Colmenares.
Wersja polska.
W latach 90. należała w Polsce do najpopularniejszych telenowel. Najpierw od 1993 r. emitowana była przez stację Polonia 1, kilka lat później prawa do jej emisji przejął TVN. Oba kanały telewizyjne wyświetlały w Polsce włoską wersję serialu. Różniła się ona od oryginału czołówką, nieco krótszym czasem trwania odcinków i imionami niektórych postaci. Opracowaniem wersji polskiej serialu zajęło się Studio Opracowań Filmów w Warszawie. Autorem tekstu był Jerzy Grabowski. Lektorem serialu był Lucjan Szołajski.
Fabuła.
Maria jest młodą, biedną dziewczyną z prowincji. Po śmierci ojca przeprowadza się do Buenos Aires w poszukiwaniu lepszej pracy. Znajduje ją w rezydencji bogatej rodziny Arocha. Pani domu - Amelia Arocha nie pała do niej sympatią, lecz zgadza się zatrudnić Marię na prośbę syna - Juana Carlosa. Ten, mimo że zaręczony z Ivaną, od razu zakochuje się w pięknej pokojówce.
Muzyka.
W oryginale tytułową piosenkę ("Maria siempre") wykonuje Julia Zenko. Emitowana w Polsce, włoska wersja serialu wykorzystywała w czołówce piosenkę "Tutto e niente" w wykonaniu Barbary Bertozzi. W trakcie napisów końcowych natomiast usłyszeć można "Toute une vie" Nicolasa de Angelisa i Jeana-Philippe'a Audina.

</doc>
<doc id="3682778" url="https://pl.wikipedia.org/wiki?curid=3682778" title="Przylądek Higashi-Henna-zaki">
Przylądek Higashi-Henna-zaki



</doc>
<doc id="3682779" url="https://pl.wikipedia.org/wiki?curid=3682779" title="Korcz">
Korcz

Osoby o tym nazwisku:

</doc>
<doc id="3682780" url="https://pl.wikipedia.org/wiki?curid=3682780" title="Kopiec w Liplasie">
Kopiec w Liplasie

Kopiec w Liplasie – około 2-metrowy kurhan znajdujący się przy skrzyżowaniu czterech dróg wiejskich w miejscowości Liplas w gminie Gdów.
Pochodzenie i czas powstania kopca nie są do końca wyjaśnione. Wiejska legenda głosi iż kopiec jest zbiorową mogiłą węgierskich żołnierzy, którzy na wieść o wybuchu powstania w swojej ojczyźnie zdezerterowali i odmówili posłuszeństwa cesarzowi, by ruszyć z pomocą swoim rodakom na Węgry. Rzekomo właśnie w Liplasie, lub okolicach miała dopaść ich śmiertelna choroba (najprawdobniej cholera), która uniemożliwiła im dotarcie z pomocą Węgrom w powstaniu i zabiła ów oddział. Inne podanie głosi, iż może to być miejsce pochówku zmarłych na cholerę mieszkańców wsi w wyniku epidemii.
Tajemniczy kurhan nie został nigdy przebadany archeologicznie. Obecnie jest dość zniwelowany i w przeszłości mógł być większy. Istnieje hipoteza iż mogło to być miejsce kultu pogańskiego, sprzed przyjęcia Chrztu Polski, przez ludność okolicznych ziem.

</doc>
<doc id="3682782" url="https://pl.wikipedia.org/wiki?curid=3682782" title="Boczar">
Boczar

Osoby o tym nazwisku:

</doc>
<doc id="3682783" url="https://pl.wikipedia.org/wiki?curid=3682783" title="Rużena Svobodova">
Rużena Svobodova



</doc>
<doc id="3682784" url="https://pl.wikipedia.org/wiki?curid=3682784" title="Andrusiewicz">
Andrusiewicz

Osoby o tym nazwisku:

</doc>
<doc id="3682785" url="https://pl.wikipedia.org/wiki?curid=3682785" title="Bosio (ujednoznacznienie)">
Bosio (ujednoznacznienie)

Osoby o tym nazwisku:

</doc>
<doc id="3682788" url="https://pl.wikipedia.org/wiki?curid=3682788" title="Mansilla">
Mansilla

Osoby o tym nazwisku:

</doc>
<doc id="3682789" url="https://pl.wikipedia.org/wiki?curid=3682789" title="La Conquête de Constantinople">
La Conquête de Constantinople

La Conquête de Constantinople (Zdobycie Konstantynopola) – kronika napisana w języku starofrancuskiego autorstwa Gotfryda z Villehardouin około 1208 roku. 
Jest to główne zachodnie źródło do dziejów czwartej krucjaty. Autor odegrał w tej krucjacie ważną rolę. Dzieło jest oparte prawdopodobnie na robionych na gorąco zapiskach. "La Conquête de Constantinople" oddaje rzetelny obraz wydarzeń, których autor był naocznym świadkiem.

</doc>
<doc id="3682790" url="https://pl.wikipedia.org/wiki?curid=3682790" title="Sooronbaj Jeenbiekow">
Sooronbaj Jeenbiekow



</doc>
<doc id="3682792" url="https://pl.wikipedia.org/wiki?curid=3682792" title="Zygmuntowicz">
Zygmuntowicz

Osoby o tym nazwisku:

</doc>
<doc id="3682794" url="https://pl.wikipedia.org/wiki?curid=3682794" title="Radczenko">
Radczenko



</doc>
<doc id="3682796" url="https://pl.wikipedia.org/wiki?curid=3682796" title="Caicedo">
Caicedo

Caicedo – miasto w Kolumbii, w departamencie Antioquia.

</doc>
<doc id="3682797" url="https://pl.wikipedia.org/wiki?curid=3682797" title="Pszenicyn">
Pszenicyn

Osoby o tym nazwisku:

</doc>
<doc id="3682800" url="https://pl.wikipedia.org/wiki?curid=3682800" title="Byrski">
Byrski

Osoby o tym nazwisku:

</doc>
<doc id="3682803" url="https://pl.wikipedia.org/wiki?curid=3682803" title="Hofbauer">
Hofbauer

Osoby o tym nazwisku:

</doc>
<doc id="3682806" url="https://pl.wikipedia.org/wiki?curid=3682806" title="Cano">
Cano

Osoby o tym nazwisku:

</doc>
<doc id="3682807" url="https://pl.wikipedia.org/wiki?curid=3682807" title="Carlos Cisneros">
Carlos Cisneros

Carlos Ernesto Cisneros Barajas (ur. 30 sierpnia 1993 w Guadalajarze) – meksykański piłkarz występujący na pozycji skrzydłowego, od 2021 roku zawodnik Guadalajary.
Kariera klubowa.
Cisneros pochodzi z Guadalajary i jest wychowankiem akademii juniorskiej tamtejszego klubu Chivas de Guadalajara. Do pierwszej drużyny został włączony jako dziewiętnastolatek przez szkoleniowca Benjamína Galindo i w Liga MX zadebiutował 17 lutego 2013 w zremisowanym 1:1 spotkaniu z Pueblą. Przez kolejne półtora roku sporadycznie pojawiał się jednak na ligowych boiskach, wobec czego odszedł na wypożyczenie do drugoligowego klubu partnerskiego Chivas – Deportivo Tepic. Tam jako podstawowy piłkarz spędził rok, w jesiennym sezonie Apertura 2014 docierając do finału rozgrywek Ascenso MX. Po powrocie do Chivas jego sytuacja uległa diametralnej zmianie – został jednym z podstawowych zawodników ekipy prowadzonej przez Matíasa Almeydę i w sezonie Apertura 2015 zdobył z nią puchar Meksyku – Copa MX. Premierowego gola w najwyższej klasie rozgrywkowej strzelił 24 stycznia 2016 w zremisowanej 2:2 konfrontacji z Tigres UANL.
W 2016 roku Cisneros wywalczył z Chivas superpuchar Meksyku – Supercopa MX.
Kariera reprezentacyjna.
W maju 2015 Cisneros został powołany przez szkoleniowca Raúla Gutiérreza do olimpijskiej reprezentacji Meksyku U-23 na prestiżowy towarzyski Turniej w Tulonie, podczas którego rozegrał wszystkie cztery spotkania (z czego trzy w wyjściowym składzie) i zdobył dwa gole w konfrontacji z Chinami (2:0). Jego kadra zajęła natomiast trzecie miejsce w grupie, nie kwalifikując się do dalszych gier. Dwa miesiące później znalazł się w składzie na Igrzyska Panamerykańskie w Toronto, gdzie również był podstawowym zawodnikiem swojej drużyny, występując w czterech z pięciu meczów (we wszystkich w pierwszym składzie) i wpisał się na listę strzelców w półfinale z Panamą (2:1). Meksykanie dotarli wówczas do finału męskiego turnieju piłkarskiego, w którym przegrali ostatecznie z Urugwajem (0:1), zdobywając srebrny medal igrzysk. W sierpniu 2016 wziął udział w Igrzyskach Olimpijskich w Rio de Janeiro – tam rozegrał wszystkie trzy spotkania (jedno w wyjściowej jedenastce), zaś jego kadra odpadła z rozgrywek piłkarskich już w fazie grupowej.

</doc>
<doc id="3682815" url="https://pl.wikipedia.org/wiki?curid=3682815" title="Ból ucha">
Ból ucha



</doc>
<doc id="3682817" url="https://pl.wikipedia.org/wiki?curid=3682817" title="Paliastomi">
Paliastomi

Paliastomi (gruz. პალიასტომი) – jezioro w zachodniej Gruzji, w pobliżu miasta Poti, połączone z Morzem Czarnym wąskim kanałem. Jego powierzchnia wynosi 17,3 km², a średnia głębokość – 2,6 m.
Paliastomi charakteryzuje niewielkie zasolenie (około 5 PSU) wynikające z nanoszenia przez wiatr wody morskiej.
Jezioro znajduje się w granicach Kolchidzkiego Parku Narodowego.

</doc>
<doc id="3682819" url="https://pl.wikipedia.org/wiki?curid=3682819" title="Michael Pérez">
Michael Pérez

Michael „Tortas” Pérez Ortiz (ur. 14 lutego 1993 w Zapopan) – meksykański piłkarz występujący na pozycji defensywnego lub środkowego pomocnika, od 2021 roku zawodnik Cancún.
Kariera klubowa.
Pérez jest wychowankiem akademii juniorskiej klubu Chivas de Guadalajara, do którego pierwszej drużyny został włączony jako dziewiętnastolatek przez holenderskiego szkoleniowca Johna van ’t Schipa. W Liga MX zadebiutował 14 października 2012 w zremisowanym 1:1 spotkaniu z Jaguares, jednak przez następne dwa lata sporadycznie pojawiał się na ligowych boiskach, wobec czego w późniejszym czasie udał się na wypożyczenie do drugoligowej filii Chivas – ekipy Deportivo Tepic. Tam w jesiennym sezonie Apertura 2014 dotarł do finału rozgrywek Ascenso MX, a ogółem w drużynie tej spędził rok, głównie jako podstawowy zawodnik. Po powrocie do Chivas również zaczął notować bardziej regularne występy, a w sezonie Apertura 2015 zdobył z zespołem Matíasa Almeydy puchar Meksyku – Copa MX. W 2016 roku triumfował natomiast w krajowym superpucharze – Supercopa MX.
Kariera reprezentacyjna.
W maju 2015 Pérez został powołany przez szkoleniowca Raúla Gutiérreza do olimpijskiej reprezentacji Meksyku U-23 na prestiżowy towarzyski Turniej w Tulonie, podczas którego rozegrał dwa z czterech spotkań (z czego jedno w wyjściowym składzie) i zdobył gola w konfrontacji z Marokiem (1:2). Jego kadra zajęła natomiast trzecie miejsce w grupie, nie kwalifikując się do dalszych gier. Dwa miesiące później znalazł się w składzie na Igrzyska Panamerykańskie w Toronto, gdzie również był tylko rezerwowym zawodnikiem swojej drużyny; wystąpił we wszystkich pięciu meczach (w każdym z nich po wejściu z ławki), zaś Meksykanie dotarli wówczas do finału męskiego turnieju piłkarskiego, w którym przegrali ostatecznie z Urugwajem (0:1), zdobywając srebrny medal igrzysk. W sierpniu 2016 wziął udział w Igrzyskach Olimpijskich w Rio de Janeiro, podczas których pełnił rolę kluczowego gracza kadry – rozegrał wszystkie trzy mecze w pełnym wymiarze czasowym, zaś meksykańscy piłkarze zakończyli swój udział w turnieju na fazie grupowej.

</doc>
<doc id="3682820" url="https://pl.wikipedia.org/wiki?curid=3682820" title="Aleksandr Marszał">
Aleksandr Marszał

Aleksandr Marszał, właśc. Aleksandr Witaljewicz Mińkow (ur. 7 czerwca 1957 w Korienowsku) – rosyjski muzyk rockowy, wokalista, basista, autor tekstów.
Syn Witalija Mińkowa, pilota wojskowego i instruktora, oraz Ludmiły Mińkowej, dentystki. Uczęszczał do szkoły muzycznej ucząc się gry na fortepianie. W 1974 roku rozpoczął studia w Wyższej Szkole Lotnictwa w Stawropolu, gdzie założył grupę muzyczną. Po dwóch latach studiów zrezygnował z nauki. Następnie służył w wojsku. Początki kariery przypadają na rok 1980, kiedy wyjechał do Moskwy. Został zauważony przez Stasa Namina, który zaproponował mu grę na basie w zespole Park Gor´kogo. Grał w grupach muzycznych Araks, Cwiety, Zdrastwuj Piesnia!. Karierę solową rozpoczął w grudniu 1998 roku.
Życie prywatne.
Aleksandr Marszał żonaty z Natalją, ma syna Artioma.

</doc>
<doc id="3682828" url="https://pl.wikipedia.org/wiki?curid=3682828" title="Marcel Aregger">
Marcel Aregger

Marcel Aregger (ur. 26 sierpnia 1990 w Unterägeri) – szwajcarski kolarz szosowy, zawodnik profesjonalnej grupy IAM Cycling

</doc>
<doc id="3682829" url="https://pl.wikipedia.org/wiki?curid=3682829" title="Thomas Degand">
Thomas Degand

Thomas Gegand (ur. 13 maja 1986 w Ronse) – belgisjki kolarz szosowy, zawodnik profesjonalnej grupy Wanty-Groupe Gobert.

</doc>
<doc id="3682842" url="https://pl.wikipedia.org/wiki?curid=3682842" title="Adam Jan Karpiński">
Adam Jan Karpiński

Adam Jan Karpiński (ur. 26 maja 1949 w Strzelinie) – polski filozof i socjolog, doktor habilitowany nauk humanistycznych w zakresie filozofii, nauczyciel akademicki zatrudniony na Uniwersytecie Gdańskim.
Wykształcenie i kariera zawodowa.
W 1966 po ukończeniu liceum ogólnokształcące w Sochaczewie wstąpił do Oficerskiej Szkoły Radiotechnicznej w Jeleniej Górze. Od 1969 jako żołnierz zawodowy pełni służbę w Marynarce Wojennej. W 1979 ukończył studia na Wydziale Pedagogicznym Wojskowej Akademii Politycznej. W latach 1979-1992 zatrudniony w Wyższej Szkole Marynarki Wojennej, a później Akademii Marynarki Wojennej. W 1985 broni dysertację doktorską pt. „Znaczenie teorii religii Fryderyka Engelsa dla współczesnych kontrowersji ideologicznych”. W 1990 uzyskuje stopień doktora habilitowanego na podstawie rozprawy pt. „Próba rekonstrukcji przesłanek teoretycznych koncepcji kultury i religii Karola Marksa".
W 1993 zatrudniony w Wyższej Szkole Pedagogicznej w Słupsku, od 1998 na Uniwersytecie Gdańskim. Ponadto w latach 1998-2005 pracował w Bałtyckiej Wyższej Szkole Humanistycznej w Koszalinie. Od 2002 roku zatrudniony także w Gdańskiej Wyższej Szkole Administracji.
Poglądy.
W swojej pracy naukowej weryfikuje hipotezę o wyczerpaniu się dominującego obecnie podmiotowo-przedmiotowego paradygmatu naukowego. Skutkiem tego ma być kryzys kultury współczesnej. Stoi na stanowisku, że współczesny człowiek dojrzał do tego aby przestać myśleć o świecie w kategoriach podmiotowo-przedmiotowych i przejść do myślenia w kategoriach podmiotowo-podmiotowych. Uważa, że aby postulat ten mógł być zrealizowany koniecznym jest stworzenie nowej filozofii, radykalnie odmiennej od zachodnioeuropejskiej. Swoją próbę budowy nowej filozofii przyszłość określa mianem sofiologii. Jako badacz zaangażowany jest w studiowanie klasycznej filozofii niemieckiej, filozofii społecznej, filozofii polskiej i rosyjskiej. Na gruncie filozofii rosyjskiej poszukuje współczesnej idei słowiańskiej, którą uważa za niezbędną dla urzeczywistnienia na ziemi zasady antropicznej.
Za najważniejszych swoich mistrzów i pedagogów uważa: Józefa Borgosza, Mirosława Nowaczyka, Andrzeja Nowickiego, Stanisława Kozyra-Kowalskiego, Władysława Pałubickiego, Witolda Tylocha.
Działalność społeczna.
Prezes powstałego w 2009 Stowarzyszenie Praw Człowieka z siedzibą w Gdańsku.

</doc>
<doc id="3682846" url="https://pl.wikipedia.org/wiki?curid=3682846" title="Irina Ozhenko">
Irina Ozhenko



</doc>
<doc id="3682848" url="https://pl.wikipedia.org/wiki?curid=3682848" title="Alphonse Liguori Chaupa">
Alphonse Liguori Chaupa

Alphonse Liguori Chaupa (ur. 26 lipca 1959 w Uvol, zm. 21 marca 2016) – papuański duchowny katolicki, biskup pomocniczy Rabaul 2000-2003 i diecezjalny Kimbe w latach 2003-2008.
Życiorys.
Po ukończeniu szkoły średniej w niższym seminarium duchownym im. św. Piotra Chanela w Ulapii wstąpił do Zgromadzenia Misjonarzy Najświętszego Serca Jezusowego i w tymże zakonie złożył pierwsze śluby 2 lutego 1979. W trakcie studiów filozoficznych w Bomana wystąpił jednak z zakonu i zaczął kształcić się jako alumn archidiecezji Rabaul.
Święcenia kapłańskie otrzymał 10 stycznia 1987. Był m.in. prorektorem seminarium duchownego w Bomana (1989-1992) i rektorem seminarium w Rapolo (1993-1997 oraz 2000).
Episkopat.
24 czerwca 2000 papież Jan Paweł II mianował go biskupem pomocniczym Rabaul ze stolicą tytularną "Turris Tamalleni". 20 września tego samego roku z rąk arcybiskupa Karla Hesse przyjął sakrę biskupią.
4 lipca 2003 mianowany biskupem diecezjalnym Kimbe. 19 stycznia 2008 na ręce papieża Benedykta XVI złożył rezygnację z zajmowanej funkcji i przeszedł na emeryturę.
Zmarł 21 marca 2016.

</doc>
<doc id="3682851" url="https://pl.wikipedia.org/wiki?curid=3682851" title="Biełyj orioł">
Biełyj orioł

Biełyj orioł (ros. Белый орёл; tłum. "biały orzeł") – rosyjska grupa muzyczna założona w 1996 roku przez biznesmena Władimira Żeczkowa, który osobiście wykonał większość przebojów zespołu.

</doc>
<doc id="3682853" url="https://pl.wikipedia.org/wiki?curid=3682853" title="Ludmyła Wajłenko">
Ludmyła Wajłenko

Ludmyła Anatolijiwna Wajłenko, z domu Prychod´ko (ukr. Людмила Анатоліївна Вайленко, Приходько; ur. 18 marca 1974) – ukraińska lekkoatletka, skoczkini o tyczce.
Wielokrotna reprezentantka kraju w zawodach pucharu Europy.
Wielokrotna mistrzyni Ukrainy.

</doc>
<doc id="3682854" url="https://pl.wikipedia.org/wiki?curid=3682854" title="Ludmyła Prychod'ko">
Ludmyła Prychod'ko



</doc>
<doc id="3682855" url="https://pl.wikipedia.org/wiki?curid=3682855" title="Lyudmila Prykhodko">
Lyudmila Prykhodko



</doc>
<doc id="3682856" url="https://pl.wikipedia.org/wiki?curid=3682856" title="Lyudmila Prikhodko">
Lyudmila Prikhodko



</doc>
<doc id="3682857" url="https://pl.wikipedia.org/wiki?curid=3682857" title="Lyudmyla Vaylenko">
Lyudmyla Vaylenko



</doc>
<doc id="3682858" url="https://pl.wikipedia.org/wiki?curid=3682858" title="Aleksander Gref">
Aleksander Gref

 
Aleksander Gref (ur. 1975 w Poznaniu) – polski dyrygent i kompozytor, związany głównie z Teatrem Wielkim w Poznaniu.
Życiorys.
Studia w Akademii Muzycznej w Poznaniu, w klasie dyrygentury prof. Renarda Czajkowskiego, ukończył z wyróżnieniem w 1999 r. W 1998 r. został nagrodzony na II Przeglądzie Młodych Dyrygentów w Białymstoku za najciekawszą osobowość konkursu i pokaz mistrzowskiego kunsztu dyrygenckiego. W 2002 r. otrzymał Stypendium Artystyczne Miasta Poznania za osiągnięcia w dziedzinie muzyki operowej i symfonicznej. W 2003 r. był półfinalistą na IV Międzynarodowym Konkursie Dyrygenckim w Sankt Petersburgu. 
Jest aktywny zarówno w Polsce (Filharmonia Częstochowska, Filharmonia Poznańska, Filharmonia Wrocławska, Filharmonia Koszalińska, Filharmonia Kaliska, Filharmonia Szczecińska, Filharmonia Dolnośląska, Filharmonia Świętokrzyska, Filharmonia Białostocka, Warszawska Orkiestra Symfoniczna, Orkiestra Symfoniczna Akademii Muzycznej w Poznaniu), jak i za granicą: (Niemcy, Austria, Rosja, Szwajcaria i Francja) (Ensamble Orchestral de Paris, Symphonic Orchestra Academic Capella of St. Petersburg, Symphonic Orchestra of the Theater of Opera and Ballet St. Petersburg Conservatory). Dyrygował także na festiwalach muzycznych, tj. Poznańska Wiosna Muzyczna, Festiwal Muzyki Wiedeńskiej w Jeleniej Górze, Festiwal Hoffmannowski w Poznaniu, Leszczyński Festiwal Muzyczny w Rydzynie.
Jako dyrygent Teatru Wielkiego w Poznaniu (od 1999 r.) przygotował m.in. opery Carmen, Don Kichot, Pan Twardowski, Ernani, Fidelio i Ça Ira. Współpracował także z Teatrem Muzycznym w Poznaniu, gdzie przygotował premiery Wesoła wdówka, Zorba, Kraina uśmiechu. Pełni również funkcję kierownika muzycznego i dyrygenta Orkiestry Kameralnej Uniwersytetu im. Adama Mickiewicza w Poznaniu. 
Oprócz działalności zawodowej angażuje się także w przedsięwzięcia organizowane przez wolontariuszy. W 2010 r. skomponował piosenkę „Masz dar” dla Fundacji „Drużyna Szpiku” w Poznaniu. W kwietniu 2016 r. dyrygował orkiestrą podczas ogólnopolskich obchodów 1050-lecia chrztu Polski na stadionie w Poznaniu. 14 maja 2017 roku dyrygował orkiestrą w trakcie uroczystości związanych ze 100-leciem objawień Matki Bożej w Fatimie oraz 300-leciem koronacji Cudownego Obrazu Matki Bożej Czętochowskiej na Jasnej Górze.

</doc>
<doc id="3682859" url="https://pl.wikipedia.org/wiki?curid=3682859" title="NSL Cup (1978)">
NSL Cup (1978)

NSL Cup 1978 – druga edycja, australijskiego krajowego pucharu piłkarskiego NSL Cup. 
W rozgrywkach wzięło udział łącznie 32 drużyny. W stosunku do poprzedniej edycji (1977) w rozgrywkach oprócz drużyn z National Soccer League (14 klubów), wystąpiło również 18 drużyn z lig stanowych: Nowej Południowej Walii (5 drużyn), Wiktorii (4 drużyny), Australii Południowej (3 drużyny), Queensland (3 drużyny), Australii Zachodniej (1 drużyna), Australijskiego Terytorium Stołecznego (1 drużyna) i Tasmanii (1 drużyna).
Rozgrywki składały się z pięciu etapów: rundy I, 1/16 finału, ćwierćfinałów, półfinałów i finału. Zwycięzcą rozgrywek NSL Cup została drużyna Brisbane City FC, która pokonała w finale drużynę Adelaide City.
Rozgrywki.
Opracowano na podstawie materiału źródłowego.
Przypisy.
 

</doc>
<doc id="3682860" url="https://pl.wikipedia.org/wiki?curid=3682860" title="Wanda Ostaszewska">
Wanda Ostaszewska

Wanda Ostaszewska (ur. 1909, zm. 1994) – polska działaczka podziemia niepodległościowego, łączniczka wywiadu Armii Krajowej, po II wojnie światowej represjonowana przez władze komunistyczne.
Życiorys.
Urodziła się 16 grudnia 1909 w Kielcach jako córka Stefana Boruckiego i Rozalii z domu Matler. Jej ojciec, inżynier, chemik i matematyk, skonstruował w latach 1909-1911 jeden z pierwszych udanych modeli lotniczych na ziemiach polskich.
Ukończyła Żeńskie Gimnazjum im. Królowej Jadwigi w Toruniu. Następnie odbyła dwuletni kurs kreślarski. Od 1930 do wybuchu wojny w 1939 pracowała w Pomorskiej Elektrowni Krajowej „Gródek”. W 1934 zawarła związek małżeński z Jerzym Ostaszewskim, kapitanem 31 pułku artylerii lekkiej w Toruniu. Jako żona oficera, w ramach Stowarzyszenia „Rodzina Wojskowa” przeszła przeszkolenie z ogólnego przysposobienia wojskowego i kurs Ligi Obrony Powietrznej Państwa. 
W czasie II wojny należała do konspiracji, do której zwerbował ją kpt. rez. Tadeusz Łęgowski, pseudonim „Kazimierz”, komendant Inspektoratu Toruń. Pod pseudonimem „Łucja” pełniła funkcję łączniczki wywiadu kolejowego. Z narażeniem życia dostarczała podziemiu niepodległościowemu AK raporty o ruchu pociągów i transportów wojskowych armii hitlerowskiej. 
Po zakończeniu wojny została w dniu 15 listopada 1945 aresztowana przez Urząd Bezpieczeństwa i trafiła do więzienia w Toruniu, a potem w Bydgoszczy. 27 maja 1946 została skazana na dwa lata ciężkiego więzienia, utratę praw obywatelskich i osadzona w więzieniu w Fordonie. W areszcie pomagała innym uwięzionym kobietom, w tym Marii Sobocińskiej.
Została zwolniona z więzienia 7 marca 1947 na podstawie amnestii. Pracowała w Zakładzie Energetycznym w Bydgoszczy, następnie w Zakładach Sieci Elektrycznych w Toruniu i w Biurze Projektów Przemysłu Cukrowniczego „Cukroprojekt”. 
Do końca życia mieszkała w Toruniu. 
Była odznaczona Srebrnym Krzyżem Zasługi z Mieczami (1945) i Krzyżem Armii Krajowej.
Zmarła 26 września 1994. Została pochowana na cmentarzu Najświętszej Marii Panny w Toruniu. 
Jej mąż, Jerzy Ostaszewski, urodzony 23 marca 1908 w Warszawie, walczył w kampanii wrześniowej jako dowódca 3. baterii 68. dywizjonu artylerii lekkiej Oddziału Wydzielonego „Toruń” Armii „Pomorze”. Potem trafił do oflagu. Po zakończeniu wojny pozostał na emigracji w Wielkiej Brytanii. Umarł w Londynie 3 lutego 1971.

</doc>
<doc id="3682865" url="https://pl.wikipedia.org/wiki?curid=3682865" title="Inspektorat Farmaceutyczny">
Inspektorat Farmaceutyczny



</doc>
<doc id="3682866" url="https://pl.wikipedia.org/wiki?curid=3682866" title="Tyler Breeze">
Tyler Breeze

Mattias "Matt" Clement (ur. 19 stycznia 1988 w Penticton w Kanadzie) – kanadyjski wrestler występujący w federacji WWE w brandzie SmackDown pod pseudonimem ringowym Tyler Breeze.
Kariera profesjonalnego wrestlera.
Wczesna kariera (2007–2010).
Clement zadebiutował w federacji Power Zone Wrestling w 2007 pod pseudonimem ringowym Mattias Wild. Zadebiutował 25 kwietnia 2007; w swojej pierwszej walce pokonał Rage'a O'Riley'a. W 2008, Clement zaczął pracować dla NWA Extreme Canadian Championship Wrestling (ECCW). Jego trenerem był Lance Storm. W maju 2008 wziął udział w turnieju ECCW Pacific Cup; odpadł w drugiej rundzie po przegranej z Billym Suede. W 2010 zaczął pracować dla Prairie Wrestling Alliance, podczas pobytu w federacji stał się PWA Canadian Tag Team Championem. 11 września 2010, Clement powrócił do ECCW i przegrał walkę z Billym Suede.
World Wrestling Entertainment / WWE.
Florida Championship Wrestling (2010–2012).
Jeszcze w 2010 Clement podpisał kontrakt z World Wrestling Entertainment (WWE) i został przypisany do ówczesnej rozwojówki federacji – Florida Championship Wrestling (FCW). Przyjął pseudonim Matt Clements i zadebiutował 2 grudnia 2010, na nietransmitowanej w telewizji gali. W styczniu 2011 zmienił pseudonim na Mike McGrath, a trzy miesiące później na Mike Dalton.
Debiut telewizyjny Mike'a Daltona odbył się 17 lipca 2011 na odcinku tygodniówki "FCW TV"; przegrał walkę z Alexandrem Rusevem. W grudniu Dalton stał się pretendentem do tytułu FCW Florida Heavyweight Championship. 2 lutego 2012 pokonał Leo Krugera w walce o mistrzostwo. Jego panowanie trwało zaledwie 21 dni; utracił tytuł na rzecz Krugera w walce rewanżowej. W czerwcu zdobył FCW Florida Tag Team Championship w drużynie z Leakee'em. Dalton i Leakee utracili tytuły miesiąc później, na rzecz CJ'a Parkera i Jasona Jordana.
NXT (2012–2015).
20 czerwca 2012, Dalton pojawił się na odcinku tygodniówki odnowionego "NXT"; wraz z CJ'em Parkerem przegrał walkę drużynową przeciwko The Ascension. Na początku 2013, z powodu nikłego zainteresowania Daltonem przez fanów, oficjele WWE zdecydowali zmienić wizerunek Clementa. 24 lipca na odcinku "NXT", Clement zadebiutował jako Tyler Breeze. Przyjął gimmick narcystycznego "ładnego chłopca", zaczął wykonywać sobie selfie podczas wejścia i walk. Pomysłodawcą nowego wizerunku był sam Clement. Niedługo po debiucie, Breeze rozpoczął rywalizację z CJ'em Parkerem. Breeze i Parker zawalczyli wspólnie w tag team matchu przeciwko Enzo Amore'owi i Colinowi Cassady'emu, lecz przegrali po tym jak Parker odmówił zmiany z Breezem. 16 października na odcinku "NXT", Breeze wygrał walkę z Parkerem, lecz dwa tygodnie później to Parker pokonał Breeze'a w walce rewanżowej; ten pojedynek zakończył ich rywalizację.
W grudniu, Breeze pomógł Bo Dallasowi obronić NXT Championship w walce przeciwko Adrianowi Neville'owi; doprowadziło to do walki pomiędzy Breezem a Neville’em 15 stycznia 2014 na odcinku "NXT"; Neville wyszedł zwycięsko z tego pojedynku oraz z walki rewanżowej odbytej miesiąc później. 27 lutego na gali NXT Arrival, Breeze miał zawalczyć z Xavierem Woodsem, lecz przed walką obaj zawodnicy zostali zaatakowani przez Alexandra Ruseva. 8 maja na odcinku "NXT", Breeze wziął udział w 20-osobowym battle royalu, którego zwycięzcami przez remis okazali się on, Sami Zayn i Tyson Kidd. Breeze zawalczył z Zaynem i Kiddem w Triple Threat matchu; stracie wygrał Kidd. 29 maja na specjalnej gali NXT TakeOver, Breeze pokonał Zayna w walce o miano pretendenckie do NXT Championship. W czerwcu doznał kontuzji palca, która wymusiła na nim miesięczną przerwę od występów w ringu. Powrócił w lipcu, zaś 14 sierpnia na odcinku "NXT" zawalczył z Neville’em o NXT Championship, lecz nie zdobył tytułu przez dyskwalifikację spowodowaną interwencją Kidda. Niedługo potem, Kidd pokonał Breeze'a w walce jeden na jednego. 11 września na gali odbył się Fatal 4-Way match o tytuł mistrzowski NXT; Breeze, Zayn i Kidd nie zdołali pokonać mistrza Neville'a. Trzy dni wcześniej, Breeze zadebiutował w głównym rosterze na odcinku tygodniówki "Raw", aby wypromować nadchodzące starcie.
W styczniu 2015, Breeze wziął udział w turnieju mającym wyłonić pretendenta do NXT Championship. Odpadł już w pierwszej rundzie, po przegranej z Hideo Itamim. Itami pokonał Breeze'a po raz kolejny, na gali . Do rywalizacji Breeze'a z Itamim dołączył Finn Bálor; doprowadziło to do Triple Threat matchu o miano pretendenckie do głównego tytułu mistrzowskiego NXT. Przed walką, Itami został zaatakowany, a Triple Threat zamieniono na zwykły pojedynek pomiędzy Breezem a Bálorem, który ten drugi wygrał. W lipcu 2015, na gali , Breeze przegrał walkę z Jushinem Thunder Ligerem. Breeze wziął udział w turnieju "" w drużynie z Bullem Dempsey'em. Zostali wyeliminowani w pierwszej rundzie przez Tommaso Ciampę i Johnny'ego Gargano. 7 października na gali , Breeze przegrał pojedynek z Apollem Crewsem.
Główny roster (od 2015).
22 października 2015, Breeze zaatakował Dolpha Zigglera podczas segmentu Miz TV. 9 listopada na odcinku "Raw", Breeze przegrał z Deanem Ambrosem w pierwszej rundzie turnieju o WWE World Heavyweight Championship. Breeze kontynuował swoją rywalizację z Zigglerem; wygrał z nim walkę na gali Survivor Series. Dzień później, Ziggler pokonał Breeze'a w rewanżu na "Raw", a także trzy dni później na "SmackDown". 24 stycznia 2016 na gali Royal Rumble, Breeze wziął udział w Royal Rumble matchu, lecz został z niego wyeliminowany przez Romana Reignsa i AJ'a Stylesa. 15 lutego na odcinku "Raw", zawalczył w Fatal 5-way matchu o WWE Intercontinental Championship, lecz został przypięty przez Kevina Owensa. Na WrestleManii 32, Breeze wziął udział w "Andre the Giant Memorial Battle Royalu", lecz został wyeliminowany przez Marka Henry'ego.
28 kwietnia, Breeze połączył siły z R-Truthem. 2 maja pokonał Goldusta dzięki interwencji Trutha, a 12 maja Breeze i Truth pokonali Goldusta i Fandango. Po walce doszło do podwójnego turnu; Breeze sprzymierzył się z Fandango i wraz z nim zaatakował R-Trutha i Goldusta. "Breezango" pokonało "Golden Truth" dwukrotnie: 16 i 26 maja. Przegrali jednak starcie na Money in the Bank. W lipcu, Breezango zostało przeniesione do brandu "SmackDown" wskutek przywrócenia podziału rosteru na brandy. 24 lipca na gali Battleground, Breeze i Fandango pokonali The Usos w tag-team matchu podczas pre-showu. Na gali SummerSlam, Breezango wzięło udział w 12-osobowym tag team matchu, który przegrali. Wspólnie wzięli udział w turnieju wyłaniających pierwszych posiadaczy WWE SmackDown Tag Team Championship, lecz zostali wyeliminowani w pierwszej rundzie przez American Alpha. 8 listopada na tygodniówce "SmackDown" pokonali The Vaudevillains i zakwalifikowali się do tag-teamowej drużyny SmackDown w 10-on-10 Survivor Series Tag Team Elimination matchu na gali Survivor Series; podczas pojedynku zostali szybko wyeliminowani przez The New Day z zespołu Raw.

</doc>
<doc id="3682868" url="https://pl.wikipedia.org/wiki?curid=3682868" title="Antica Pizzeria Port'Alba">
Antica Pizzeria Port'Alba



</doc>
<doc id="3682870" url="https://pl.wikipedia.org/wiki?curid=3682870" title="Rustam Mirsodiqov">
Rustam Mirsodiqov

Rustam Toʻxtamurodovich Mirsodiqov, uzb. cyr. Рустам Тўхтамуродович Мирсодиқов, ros. Рустам Тухтамурадович Мирсадыков, "Rustam Tuchtamuradowicz Mirsadykow" (ur. 14 maja 1955 w Kokandzie, Uzbecka SRR) – uzbecki piłkarz, grający na pozycji obrońcy, trener piłkarski.
Kariera piłkarska.
Wychowanek Szkoły-Internatu Sportowego im. G.Titowa w Taszkencie. Pierwsi trenerzy I.Toshmuhamedov, W.Jatczenko i J.Aranovicz. W 1972 rozpoczął karierę piłkarską w Paxtakorze Taszkent. Latem 1975 przeniósł się do Traktoru Taszkent. W 1977 został piłkarzem Irrigatora Dżyzak, który potem zmienił nazwę na Buston Dżyzak. W latach 1981-1982 bronił barw Dinama Samarkanda, a od 1985 do 1986 występował w klubie Soxibkor Xalqobod. W 1988 powrócił do Dinama Samarkanda. W 1989 odszedł do Spartaka Andijon, w którym zakończył karierę piłkarza.
Kariera trenerska.
Po zakończeniu kariery piłkarza rozpoczął pracę szkoleniowca. Najpierw w 1992 pomagał Ahrolowi Inoyatovowi trenować Paxtakor Taszkent. W 1995 dołączył do sztabu trenerskiego Politotdelu Yangibozor, w którym pełnił funkcje dyrektora technicznego, a w 1996 po zmianie nazwy na Doʻstlik Yangibozor stał na czele klubu. 25 sierpnia 1996 zmienił klub na MHSK Taszkent, w którym pracował do maja 1998. Również 9 maja 1997 został zaproszony na stanowisko selekcjonera narodowej reprezentacji Uzbekistanu, ale po nieudanych występach 18 października 1997 został zwolniony. Pod jego przywództwem reprezentacja rozegrała 12 meczów, w których odniosła 5 zwycięstw i zaznała 4 porażki. W 1999 ponownie prowadził Doʻstlik Yangibozor, a potem kluby Lokomotiv Taszkent i Qizilqum Zarafshon. W 2008 został mianowany na stanowisko głównego trenera Metallurga Bekobod.

</doc>
<doc id="3682871" url="https://pl.wikipedia.org/wiki?curid=3682871" title="Mistrzostwa Południowej Afryki w Lekkoatletyce 2016">
Mistrzostwa Południowej Afryki w Lekkoatletyce 2016

Mistrzostwa Południowej Afryki w Lekkoatletyce 2016 – zawody lekkoatletyczne, które odbyły się 15 i 16 kwietnia w Stellenbosch.

</doc>
<doc id="3682873" url="https://pl.wikipedia.org/wiki?curid=3682873" title="HR 8832">
HR 8832

HR 8832 (także: GJ 892, HD 219134) – gwiazda w gwiazdozbiorze Kasjopei, będąca pomarańczowym karłem o typie widmowym K3 V. Znajduje się około 21 lat świetlnych od Ziemi. Gwiazda posiada układ planetarny złożony z sześciu znanych planet.
Nazwa.
Gwiazda jest słabo widoczna gołym okiem i nie ma nazwy własnej. Używane są w odniesieniu do niej oznaczenia w katalogach gwiazd. Oznaczenie HR 8832 pochodzi z Katalogu Jasnych Gwiazd (HR to skrót od "Harvard Revised"), GJ 892 z Katalogu Gliesego, a HD 219134 z Katalogu Henry’ego Drapera.
Charakterystyka.
HR 8832 to pomarańczowy karzeł, gwiazda ciągu głównego, mniejsza i słabiej świecąca od Słońca. Jej masa to około 0,8 masy Słońca, a promień to 0,77 promienia Słońca. Jest to stara gwiazda; jej wiek ocenia się na 12,46 miliarda lat.
Układ planetarny.
Gwiazdę HR 8832 okrąża sześć znanych planet. Obserwacje w podczerwieni wykonane przez Kosmiczny Teleskop Spitzera wykazały, że najbardziej wewnętrzna planeta HD 219134 b z punktu widzenia obserwatora na Ziemi przechodzi przed tarczą gwiazdy, dzięki czemu możliwe było określenie jej rozmiarów i gęstości. Obiekt ten ma masę 4,5 masy Ziemi i promień 1,6 raza większy niż Ziemia, zatem gęstość ok. 6 g/cm³. Oznacza to, że jest ona planetą skalistą, tzw. superziemią. Z pewnością krąży ona za blisko gwiazdy, aby na jej powierzchni mogła istnieć ciekła woda. Dalsze obserwacje mogą pozwolić stwierdzić obecność atmosfery i jej skład. Jest to najbliższa Ziemi tranzytująca planeta skalista.
Początkowo przypuszczano, że w układzie tym krążą cztery planety. Późniejsza analiza, oparta na dłuższej serii danych, wskazała na istnienie sześciu planet, w tym jednej o sześcioletnim okresie obiegu. Obiekt oznaczony jako HD 219134 e, o początkowo niepewnie wyznaczonej orbicie, okazał się być tożsamy z najbardziej zewnętrzną planetą HD 219134 h. Istnieje też podejrzenie, że sygnał przypisywany planecie HD 219134 f jest w rzeczywistości artefaktem związanym z obrotem gwiazdy.

</doc>
<doc id="3682876" url="https://pl.wikipedia.org/wiki?curid=3682876" title="Twarz Księżyca">
Twarz Księżyca

Twarz Księżyca – trylogia Teodora Parnickiego wydana w latach 1961 (t. 1 : "Powieść z wieków III-IV" i t. 2: "Opowieść bizantyńska z roku 450") i 1967 (t. 3). 
Trylogia jest kontynuacją tematyczną książek Teodora Parnickiego: "Aecjusz, ostatni Rzymianin" i "Śmierć Aecjusza". Cykl dotyczy związków i wzajemnego przenikania się kultur Bliskiego Wschodu zwłaszcza Bizancjum. Akcja cyklu dzieje się m.in. w okresie schyłku cesarstwa rzymskiego, w którym rozwija się chrześcijaństwo.

</doc>
<doc id="3682877" url="https://pl.wikipedia.org/wiki?curid=3682877" title="Eglė Špokaitė">
Eglė Špokaitė

Eglė Špokaitė (ur. 15 stycznia 1971 w Wilnie) – litewska tancerka baletowa, aktorka, choreografka. Primabalerina Litewskiego Teatru Narodowego Opery i Baletu. Założycielka i dyrektor artystyczny "Ballet Institute of San Diego" w San Diego i "Eglė Špokaitė Ballet School" w Wilnie.
Kariera artystyczna.
Ukończyła klasę baletu w Narodowej Szkole Artystycznej imienia Mikalojausa Konstantino Čiurlionio w Wilnie. W 1989 została solistką Litewskiego Teatru Narodowego Opery i Baletu. W latach 1994-1996 wygrała 4 międzynarodowe konkursy baletowe. Współpracowała ze znanymi artystami Mstisławem Rostropowiczem, Mają Plisiecką, Gidonem Kremerem, Eimuntasem Nekrošiusem. Występowała pod kierunkiem takich reżyserów i choreografów jak: Giorgi Aleksidze, Krzysztof Pastor, Boris Eifman, Aleksiej Ratmanski i inni. W 2009 wraz z Kristiną Sliesoraitiene stworzyły szkołę baletową, która obecnie ma ponad 700 uczniów i jest największą prywatną szkołą baletową w krajach bałtyckich. W 2011 rozstała się Baletem narodowym i zaczęła karierę jako choreograf wystawieniem w Narodowym Teatrze Muzycznym w Kownie "Błękitnego Dunaju". Współtworzyła międzynarodowy konkurs dla młodych talentów z całej Europy "Vilnius Youth Ballet Competition"
Życie prywatne.
Jej mężem jest naukowiec i fotograf Dainius Macikenas

</doc>
<doc id="3682879" url="https://pl.wikipedia.org/wiki?curid=3682879" title="Egle Spokaite">
Egle Spokaite



</doc>
<doc id="3682880" url="https://pl.wikipedia.org/wiki?curid=3682880" title="Bukowy Potok (dopływ Brennicy)">
Bukowy Potok (dopływ Brennicy)



</doc>
<doc id="3682882" url="https://pl.wikipedia.org/wiki?curid=3682882" title="Leonard Niemirowicz-Szczytt">
Leonard Niemirowicz-Szczytt

Leonard Niemirowicz-Szczytt (ur. 27 marca 1900 w Mitawie, zm. wiosną 1940 w Katyniu) – kapitan piechoty Wojska Polskiego, ofiara zbrodni katyńskiej.
Życiorys.
Urodził się 27 marca 1900 w Mitawie, w rodzinie Adama i Salomei z domu Bugień. Wywodził się z linii wierzchowskiej Niemirowiczów-Szczytt herbu Jastrzębiec (potomek posła na Sejm Wielki Marcina Niemirowicza-Szczytta).
Dzieciństwo spędził w Mitawie, a od 1906 w Parnawie. W 1910 roku rozpoczął naukę w Pskowskim Korpusie Kadetów w Pskowie. W 1917 roku ewakuowany wraz z Korpusem do Kazania. W 1918 roku, po ukończeniu Korpusu Kadetów, krótko przebywał w Jekaterinosławiu. W latach 1919–1920 brał udział w wojnie z bolszewikami na froncie kijowskim, w desancie na Kaukaz i działaniach nad Morzem Czarnym. Ewakuowany do Konstantynopola. W 1921 roku przedostał się do Polski.
W 1921 roku ukończył Wielkopolską Szkołę Podchorążych Piechoty w Bydgoszczy. Początkowo służył w 85 pułku Strzelców Wileńskich w Nowej Wilejce. 9 maja 1924 roku został awansowany z dniem 1 kwietnia 1924 roku na porucznika ze starszeństwem z dniem 1 grudnia 1923 roku i 13. lokatą w korpusie oficerów piechoty.
W latach 30. XX wieku pełnił służbę w 60 pułku piechoty wielkopolskiej w Ostrowie Wielkopolskim. 29 kwietnia 1933 roku został awansowany na kapitana ze starszeństwem z dniem 1 stycznia 1933 roku i 112. lokatą w korpusie oficerów piechoty.
W 1939 roku pełnił służbę w batalionie Korpusu Ochrony Pogranicza „Iwieniec” na stanowisku dowódcy kompanii odwodowej.
W czasie kampanii wrześniowej 1939 roku dostał się do niewoli radzieckiej. Przebywał w obozie w Kozielsku. Wiosną 1940 roku został zamordowany przez funkcjonariuszy NKWD w Katyniu i tam pogrzebany. Od 28 lipca 2000 roku spoczywa na Polskim Cmentarzu Wojennym w Katyniu.
Upamiętnienie.
5 października 2007 roku Minister Obrony Narodowej Aleksander Szczygło mianował go pośmiertnie do stopnia majora. Awans został ogłoszony 9 listopada 2007 roku, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.
Rodzinie Leonarda i Elmy został poświęcony 30. odcinek serialu dokumentalnego „Epitafia Katyńskie” z 2010 roku.
Życie prywatne.
Żonaty z Elmą Anną Lackner, z którą miał córkę Izabellę. W kwietniu 1940 roku żona i córka zostały wywiezione do Kazachstanu - córka do domu dziecka, a żona do łagru w Karagandzie. Izabella wróciła do Polski w 1946 roku, a Elma w połowie lat 50. XX wieku.

</doc>
<doc id="3682883" url="https://pl.wikipedia.org/wiki?curid=3682883" title="Hans von Poellnitz">
Hans von Poellnitz

Hans von Poellnitz a właściwie Johannes Heinrich August Friedrich von Poellnitz (ur. 24 czerwca 1876 r. w Berlinie, zm. 30 stycznia 1953 r. we Fryburgu Bryzgowijskim) – niemiecki architekt, aktywny na Śląsku, Słowacji i w Niemczech, związany z koncernem Ballestremów.
Życiorys.
Hans von Poellnitz pochodził ze szlacheckiej rodziny von Poellnitz z Turyngii. Ukończył studia na politechnice w Charlottenburgu oraz Karlsruhe. Od 1900 roku pracował w budowlanej służbie państwowej w różnych rejonach Niemiec, zdobywając kolejne uprawnienia zawodowe. W 1903 roku zdał drugi egzamin na "królewskiego pruskiego budowniczego rządowego" (niem. "Königlich Preußischer Regierungsbaumeister"), po czym objął odpowiednie stanowisko w Hanowerze. Wtedy to poznał swą późniejszą żonę, Carlę Weste, z którą się ożenił w 1905 roku. Z tego związku pochodziło troje dzieci: córka i dwóch synów.
W krótki czas później objął kierownictwo budowy dwóch kościołów w pruskim wówczas Poznaniu, a w 1907 roku kierownictwo budowy muzeum sztuki w Kilonii (niem. "Kunsthalle Kiel"). Jednakże już w następnym roku wystąpił ze służby państwowej i aplikował na nowo stworzone stanowisko kierownika zarządu budów w koncernie Ballestremów (niem. "Leiter der Ballestremschen Bauverwaltung"), jednego z największych konglomeratów przemysłowych na Górnym Śląsku. Wygrał ten konkurs i z tej racji zasiadał również w zarządzie koncernu aż do 1938 roku, kiedy to odszedł na emeryturę.
Do obowiązków kierownika zarządu budów w koncernie Ballestremów należało przede wszystkim projektowanie prawie wszystkich projektów przemysłowych, ale i prywatnych rodziny Ballestrem, jak również i nadzór nad ich realizacją. Projektował więc instalacje i budynki przemysłowe, budynki mieszkalne i rezydencyjne, kościoły, mieszkania i kolonie robotnicze wraz z całą infrastrukturą (np. szkoły, przedszkola, łaźnie itd.) Jego ostatnim projektem, którego planowaniem zajmował się w latach 1937–38, była nowa monumentalna centrala koncernu. Miała ona powstać w Gliwicach, ale ze względu na wybuch drugiej wojny światowej plany te nigdy nie zostały zrealizowane.
Po wojnie zamieszkał we Fryburgu Bryzgowijskim na południowym zachodzie Niemiec. Tam zmarł w 1953 roku.

</doc>
<doc id="3682884" url="https://pl.wikipedia.org/wiki?curid=3682884" title="Wałerij Wdowenko">
Wałerij Wdowenko

Wałerij Pawłowycz Wdowenko, ukr. Валерій Павлович Вдовенко (ur. 27 sierpnia 1971 w Kijowie) – ukraiński skoczek narciarski, do 1991 roku reprezentujący Związek Radziecki. Trener skoków narciarskich, od 1995 roku główny trener reprezentacji Ukrainy w tej dyscyplinie sportu. Wicemistrz uniwersjady w konkursie drużynowym (1991). Dwukrotny uczestnik mistrzostw świata seniorów (1989 i 1993), trzykrotny uczestnik mistrzostw świata juniorów (1988, 1989 i 1990) i uniwersjady (1991, 1993 i 1995). Medalista mistrzostw Związku Radzieckiego oraz Ukrainy.
Życiorys.
Kariera zawodnicza.
Związek Radziecki (do 1991).
W oficjalnych zawodach międzynarodowych rozgrywanych pod egidą Międzynarodowej Federacji Narciarskiej (FIS) zadebiutował w marcu 1988 w Saalfelden, gdzie wziął udział w mistrzostwach świata juniorów, zajmując indywidualnie 29. pozycję, a w konkursie drużynowym, wraz z reprezentacją Związku Radzieckiego, plasując się na 5. miejscu.
W styczniu 1989 roku zadebiutował w Pucharze Świata, zajmując 60. miejsce w Libercu i 44. pozycję w Harrachovie. Miesiąc później wystartował w mistrzostwach świata seniorów, w których zajął 41. miejsce w konkursie indywidualnym na skoczni normalnej, a na skoczni dużej był 41. Z kolei w rywalizacji drużynowej, wraz z radziecką kadrą, uplasował się na 4. pozycji. W marcu tego roku wziął jeszcze udział w mistrzostwach świata juniorów, gdzie był 33. indywidualnie i 13. w konkursie drużynowym. W 1989 roku zdobył także wicemistrzostwo Związku Radzieckiego w skokach narciarskich.
W 1990 roku, po raz trzeci i ostatni w karierze, wystartował w mistrzostwach świata juniorów, zajmując 9. miejsce w rywalizacji drużynowej. Z kolei w konkursie indywidualnym nie został sklasyfikowany.
W styczniu 1991 roku Wdowenko wystartował w 3 konkursach Pucharu Europy, zajmując 31. miejsce w Saalfelden, 12. pozycję w Ruhpolding i 20. w Planicy. Dzięki zdobytym w Ruhpolding 4 punktom (w tym okresie punkty zdobywało najlepszych 15 skoczków konkursu) został sklasyfikowany na 83. pozycji klasyfikacji generalnej sezonu 1990/1991 tego cyklu. W marcu tego samego roku wziął udział w zimowej uniwersjadzie w Sapporo, gdzie indywidualnie zajął 19. (skocznia normalna) i 8. (skocznia duża) pozycję, a w konkursie drużynowym, wraz z radzieckim zespołem, zdobył srebrny medal.
Latem 1991 roku w zawodach międzynarodowych niższej rangi po raz ostatni reprezentował barwy Związku Radzieckiego.
Ukraina (1992–1995).
Po rozpadzie Związku Radzieckiego Wdowenko zaczął reprezentować Ukrainę. W barwach tego kraju zadebiutował na arenie międzynarodowej na przełomie 1992 i 1993 roku, w 41. Turnieju Czterech Skoczni, w którym jednak odpadał w kwalifikacjach do każdego z 4 konkursów. W styczniu 1993 roku wystartował jeszcze w konkursie Pucharu Europy w Planicy, gdzie zajął 87. miejsce
W lutym 1993 roku wziął udział w Zimowej Uniwersjadzie 1993, gdzie indywidualnie uplasował się na 12. pozycji, a w konkursie drużynowym, wraz z ukraińską kadrą, zajął 4. miejsce. W tym samym miesiącu wystartował jeszcze w mistrzostwach świata seniorów, w których indywidualnie zajmował 61. (skocznia duża) i 62. (skocznia normalna) miejsce, a drużynowo, wraz z ukraińską reprezentacją, uplasował się na 14. pozycji.
Do startów międzynarodowych w roli zawodnika powrócił jeszcze w 1995 roku. W styczniu 1995 roku odpadł w kwalifikacjach, a następnie został zdyskwalifikowany w konkursie Pucharu Kontynentalnego w Zakopanem. W lutym z kolei wziął udział w Zimowej Uniwersjadzie 1995, gdzie indywidualnie zajął 34. pozycję, a w konkursie drużynowym, wraz z ukraińskim zespołem, uplasował się na 6. miejscu. Były to jednocześnie jego ostatnie starty w roli zawodnika w oficjalnych zawodach międzynarodowych pod egidą FIS.
Wielokrotnie zdobywał tytuł mistrza Ukrainy w skokach narciarskich.
Kariera trenerska.
W 1989 roku ukończył Szkołę Kultury Fizycznej w Browarach, a w 1993 roku został absolwentem Narodowego Uniwersytetu Wychowania Fizycznego i Sportu Ukrainy. W 1994 roku został trenerem w kijowskiej SZWSM ("ШВСМ").
Od 1995 do 2018 roku pełnił funkcję pierwszego trenera reprezentacji Ukrainy w skokach narciarskich. Pod jego wodzą punkty Pucharu Świata zdobywało 4 ukraińskich skoczków – Wołodymyr Hływka, Witalij Szumbareć, Wołodymyr Boszczuk i Ołeksandr Łazarowicz.

</doc>
<doc id="3682886" url="https://pl.wikipedia.org/wiki?curid=3682886" title="Ewa Sykulska">
Ewa Sykulska

Ewa Sykulska (ur. 8 września 1966) – polska wokalistka, dyrygentka, kompozytorka i wykładowca.
Życiorys.
Absolwentka Wydziału Dyrygentury Chóralnej Akademii Muzycznej w Poznaniu. Początkowo związana z Chórem Akademickim Akademii Muzycznej w Poznaniu, gdzie pełniła funkcję asystentka dyrygenta, solistki i korepetytora. Śpiewała w oktecie wokalnym „Nova Gaudia”. Jest wykładowcą na Wydziale Studiów Edukacyjnych Uniwersytetu im. Adama Mickiewicza w Poznaniu, w Laboratorium Działań Twórczych w Przestrzeni Społecznej. Prowadzi także warsztaty muzyki liturgicznej, np. krakowskie Franciszkańskie Warsztaty Muzyki Liturgicznej w 2012 oraz Warsztaty Muzyki Niezwykłej Fundacji Dominikański Ośrodek Liturgiczny w 2013. Prowadziła scholę na Ogólnopolskich Spotkaniach Młodych Lednica 2000. W kwietniu 2016 dyrygowała chórem podczas obchodów 1050-lecia chrztu Polski na stadionie w Poznaniu. 

</doc>
<doc id="3682887" url="https://pl.wikipedia.org/wiki?curid=3682887" title="Walerij Wdowenko">
Walerij Wdowenko



</doc>
<doc id="3682888" url="https://pl.wikipedia.org/wiki?curid=3682888" title="Ubirajara Veiga da Silva">
Ubirajara Veiga da Silva

Bira Veiga, właśc. Ubirajara Veiga da Silva (ur. 2 lutego 1955 w Porto Alegre w stanie Rio Grande do Sul, Brazylia) – brazylijski trener piłkarski.
Kariera trenerska.
Ukończył Wyższą Szkołę Kultury Fizycznej w Porto Alegre o specjalizacji piłka nożna. W 1989 rozpoczął pracę szkoleniowca w stanie São Paulo. Przeważnie trenował brazylijskie kluby Serie A2 i A3. Pracując w Operário-PR otrzymał uznanie w kraju. Pod jego kierownictwem klub wyeliminował z Copa do Brasil słynny SE Palmeiras.
Jesienią 1997 roku został zaproszony do uzbeckiego Paxtakoru Taszkent, w którym pomagał Aleksandrowi Ivankovu trenować klub. Warto zauważyć, że, jako asystent w klubie, brazylijski szkoleniowiec pod koniec października tego samego roku został zaproszony na stanowisko selekcjonera narodowej reprezentacji Uzbekistanu. Pod jego kierownictwem zespół rozegrał ostatnie dwa mecze kwalifikacji do Mistrzostw świata 1998 (z Kazachstanem - 4:0 i ZEA - 0:0). W styczniu 1998 roku Bira Veiga został mianowany na stanowisko głównego trenera Paxtakoru Taszkent. Pod jego kierownictwem Paxtakor po raz pierwszy od 1992 roku zdobył mistrzostwo Uzbekistanu. Również nadal pracował z drużyną narodową. Na Igrzyskach Azjatyckich w Tajlandii selekcjoner z Brazylii nie miał szczęścia - reprezentacja Uzbekistanu nie zakwalifikowała się do półfinału. To był powód zwolnienia trenera z zespołu. W styczniu 1999 roku został również zwolniony z Paxtakoru.
Po powrocie do Brazylii, pracował w klubach północno-wschodnich regionów. Ponadto w 2009 prowadził Ma Pau SC z Trynidadu i Tobago. Znaczących sukcesów nie osiągnął.

</doc>
<doc id="3682889" url="https://pl.wikipedia.org/wiki?curid=3682889" title="Aleksandr Marshal">
Aleksandr Marshal



</doc>
<doc id="3682890" url="https://pl.wikipedia.org/wiki?curid=3682890" title="Oleg Moldovan">
Oleg Moldovan

Oleg Moldovan (ros. "Олег Анатольевич Молдован", "Oleg Anatoljewicz Mołdowan"; ur. 27 października 1966 w Kiszyniowie) – radziecki i mołdawski strzelec sportowy. Srebrny medalista olimpijski z Sydney.
Strzelectwo uprawiał od 1978 roku. Na igrzyskach olimpijskich debiutował jeszcze jako reprezentant ZSRR, w Seulu zajął 14. miejsce w strzelaniu do ruchomej tarczy z 50 m. W 1986 roku zdobył dwa brązowe medale na mistrzostwach Europy w Budapeszcie (ruchoma tarcza, 50 m) i Espoo (ruchoma tarcza, 10 m), zaś w 1995 jako reprezentant Mołdawii, zajął drugie miejsce w zawodach Pucharu Świata w Mediolanie.
Na igrzyskach olimpijskich startował jeszcze trzykrotnie, za każdym razem w tej samej konkurencji (ruchoma tarcza, 10 m). W 2000 roku odniósł największy sukces w karierze, zdobywając srebro olimpijskie; przegrał z Chińczykiem Yang Lingiem jedynie o 0,1 pkt..
Żonaty, ma przynajmniej jedno dziecko. Z zawodu jest policjantem.

</doc>
<doc id="3682892" url="https://pl.wikipedia.org/wiki?curid=3682892" title="Biały Orzeł (zespół muzyczny)">
Biały Orzeł (zespół muzyczny)



</doc>
<doc id="3682897" url="https://pl.wikipedia.org/wiki?curid=3682897" title="Andriej Tołoczko">
Andriej Tołoczko

Andriej Tołoczko ros. Андрей Толочко (ur. 5 stycznia 1969 w Zelwie) – były ukraiński siatkarz grający na pozycji środkowego. Obecnie trener siatkarski. Od lutego 2022 pełni funkcję pierwszego trenera Zenitu Petersburg, po tym jak Tuomas Sammelvuo zrezygnował z tej funkcji. Posada została mu powierzona do końca sezonu.

</doc>
<doc id="3682899" url="https://pl.wikipedia.org/wiki?curid=3682899" title="A Polish Kaleidoscope (Dobrzyński, Moszkowski, Zarębski, Palester)">
A Polish Kaleidoscope (Dobrzyński, Moszkowski, Zarębski, Palester)

A Polish Kaleidoscope (Dobrzyński, Moszkowski, Zarębski, Palester) – album polskiego duetu fortepianowego Ravel Piano DUO (Agnieszka Kozło, Katarzyna Ewa Sokołowska) prezentujący utwory polskich kompozytorów XIX i XX w. (Ignacy Feliks Dobrzyński, Moritz Moszkowski, Juliusz Zarębski, Roman Palester), wydany w 2015 roku przez wytwórnię Dux (nr kat. DUX 1174). Płyta zdobyła Fryderyka 2016 w kategorii Album Roku – Muzyka Kameralna.

</doc>
<doc id="3682901" url="https://pl.wikipedia.org/wiki?curid=3682901" title="Tadeusz Mieczkowski">
Tadeusz Mieczkowski



</doc>
<doc id="3682905" url="https://pl.wikipedia.org/wiki?curid=3682905" title="Order Kalantiao">
Order Kalantiao

Order Kalantiao (ang. "Order of Kalantiao") – filipińskie odznaczenie państwowe nadawane obywatelom Filipin za wyjątkowe i chwalebne zasługi w pracy wymiaru sprawiedliwości i w dziedzinie prawa.
Order został ustanowiony 1 marca 1971 przez prezydenta Ferdinanda Marcosa. Mógł być nadawany również pośmiertnie.
19 września 2003 order został zniesiony, wraz z szesnastoma innymi cywilnymi odznaczeniami, podczas reformy filipińskich honorów państwowych, lecz pozostaje w aktualnej kolejności starszeństwa filipińskich odznaczeń i noszony jest po Gawad sa Manlilikha ng Bayan, a przed Gawad Mabini.
Podział na klasy i zakres nagradzanych zasług:
Wśród odznaczonych można wymienić m.in. byłego prezydenta Jose Paciano Laurela.

</doc>
<doc id="3682910" url="https://pl.wikipedia.org/wiki?curid=3682910" title="Bizantyjska noc">
Bizantyjska noc

Bizantyjska noc – powieść historyczna Sławomira Siereckiego wydana w 1982 roku.
Opis fabuły.
Książka jest opowieścią dotyczącą walk o władzę Justyniana II (685–695 i 705–711) i Filipikosa Bardanesa (711-713). 

</doc>
<doc id="3682911" url="https://pl.wikipedia.org/wiki?curid=3682911" title="Serpiny">
Serpiny

Serpiny – nadrodzina białek o podobnej strukturze, zidentyfikowanych po raz pierwszy dzięki ich aktywności hamowania proteaz. Występują we wszystkich królestwach organizmów żywych. Akronim stanowiący ich nazwę ukuto, ponieważ pierwsze zidentyfikowane serpiny działały jako inhibitory proteaz serynowych przypominających chymotrypsynę ("serine protease inhibitors"). Znane są z niezwykłego mechanizmu działania, inhibicji nieodwracalnej. Doprowadzają proteazy do znacznej zmiany konformacji, niszcząc miejsce aktywne. Kontrastuje to z bardziej powszechnym mechanizmem inhibicji kompetycyjnej proteaz, w którym inhibitor przyłącza się do miejsca aktywnego enzymu i blokuje je.
Hamowanie proteaz przez serpiny kontroluje szereg procesów biologicznych, jak krzepnięcie czy zapalenie, w efekcie czego białka te stanowią przedmiot badań medycznych. Ich unikalna zmiana konformacyjna czyni je także przedmiotem zainteresowania biologii strukturalnej i badań zwijania białek. Mechanizm zmiany konformacyjnej daje pewne zalety, ale również i wady: geny serpin są podatne na mutacje, mogące skutkować serpinopatiami, jak niewłaściwe fałdowanie się białka czy tworzenie się nieaktywnych długołańcuchowych polimerów. Polimeryzacja serpin nie tylko ogranicza ilość dostępnego aktywnego inhibitora, ale również prowadzi do odkładania się polimerów, co skutkuje śmiercią komórki i dysfunkcją narządu.
Choć większość serpin kontroluje kaskady proteolityczne, niektóre z białek o budowie serpiny nie są inhibitorami enzymów, pełniąc zamiast tego różne funkcje, jak magazynowanie białka (jak w przypadku owoalbuminy białka jaja), transport (jak białka transportujące hormony, np. TBG, transkortyna) czy opiekowanie się innymi białkami (jak HSP47). Terminem serpin określa się je wszystkie pomimo odmiennej funkcji, ponieważ wiąże je pokrewieństwo ewolucyjne.
Historia.
Aktywność inhibitora proteaz w osoczu krwi po raz pierwszy odnotowano pod koniec pierwszej dekady XIX wieku, ale izolacja serpin doszła do skutku dopiero w latach 50. XX wieku – były to antytrombina i alfa1-antytrypsyna. Początkowe badania skupiały się na ich roli w chorobach człowieka. Niedobór alfa1-antytrypsyny należy do najczęstszych chorób genetycznych, powoduje rozedmę płuc. Niedobór antytrombiny powoduje zakrzepicę.
W latach 80. XX wieku stało się jasne, że inhibitory te stanowią część nadrodziny spokrewnionych ze sobą białek, do której zaliczają zarówno inhibitory proteaz (alfa1-antytrypsyna) i białka bez takiej aktywności (owoalbumina). Termin serpina ("serpin") utworzono, bazując na najczęstszej w obrębie tej nadrodziny aktywności inhibitorów proteaz serynowych (serine protease inhibitors). Mniej więcej w tym samym czasie odkryto strukturę pierwszych serpin, wpierw w konformacji zrelaksowanej, potem w naprężonej. Struktura wskazywała, że mechanizm inhibicji obejmuje niezwykłą zmianę konformacyjną, co zwróciło uwagę na badania strukturalne serpin.
Dotychczas zidentyfikowano powyżej 1000 serpin, w tym 36 białek ludzkich. Serpiny występują we wszystkich królestwach organizmów żywych: w organizmach zwierząt, grzybów, roślin, bakterii i archeonów, a nawet w pewnych wirusach (pokswirusy). W pierwszej dekadzie XXI wieku wprowadzono systematyczne nazewnictwo w celu kategoryzacji członków nadrodziny w oparciu o pokrewieństwo ewolucyjne. Serpiny stanowią największą i najbardziej zróżnicowaną nadrodzinę inhibitorów proteaz.
Aktywność.
Większość serpin to inhibitory proteaz, których target molekularny stanowią zewnątrzkomórkowe proteazy serynowe typu chymotrypsyny, a więc enzymy posiadające w centrum aktywnym triadę katalityczną obejmującą nukleofilową resztę seryny. Przykłady obejmują trombinę, trypsynę i ludzką elastazę neutrofilową. Serpiny prowadzą inhibicję nieodwracalną, także dla cząsteczki inhibitora, poprzez uwięzienia półproduktu mechanizmu katalitycznego.
Pewne serpiny hamują inne rodziny proteaz, zazwyczaj w takim wypadku proteazy cysteinowe, określa się je terminem „"cross-class inhibitors”" (inhibitorów międzyklasowych). Enzymy te różnią się od proteaz serynowych wykorzystywaniem w miejscu aktywnym nukleofilowej reszty cysteinylowej zamiast serylu. Niemniej chemia reakcji enzymatycznej jest podobna, a mechanizm inhibicji obu klas enzymów przez serpiny taki sam. Przykłady takich serpin to SERPINB4, antygen 1 rak kolczystokomórkowego skóry (SCCA-1) i ptasie białko MENT ("myeloid and erythroid nuclear termination stage-specific protein"), hamujące proteazy cysteinowe typu papainy.
Funkcja biologiczna i lokalizacja.
Inhibicja proteaz.
Około dwóch trzecich ludzkich serpin działa pozakomórkowo, hamując proteazy w krwiobiegu, bądź modulując ich aktywności. Pozakomórkowe serpiny na przykład regulują proteolityczne kaskady kluczowe dla procesu krzepnięcia krwi (antytrombina) czy zapalenia i odpowiedzi immunologicznej (antytrypsina, alfa1-antychymotrypsyna, inhibitor C1) remodelingu tkankowego (PAI-1). Poprzez inhibicję proteaz kaskad sygnałowych mogą również wpływać na procesy rozwojowe.
Trudno jest zidentyfikować proteazy stanowiące wewnątrzkomórkowe targety molekularne serpin, jako że wiele z tych cząsteczek wydaje się pełnić przenikające się role. Co więcej, wiele ludzkich serpin nie posiada dokładnych funkcjonalnych odpowiedników w organizmach modelowych, jak mysz. Niemniej ważną funkcją wewnątrzkomórkowych serpin może być ochrona przed nieprawidłową aktywnością proteaz w komórce. Na przykład jedna z najlepiej opisanych ludzkich wewnątrzkomórkowych serpin SERPINB9 (serpina B9) hamuje proteazę cytotoksycznych ziarnistości granzym B. Poprzez to serpina B9 może ochraniać komórkę przed niecelowym uwolnieniem granzymu B i przedwczesną bądź niepożądaną apoptozą.
Niektóre wirusy wykorzystują serpiny do wypaczania działania proteaz ich gospodarzy. Serpina wirusa ospy krowiej CrmA ("cytokine response modifier A") służy mu do unikania reakcji zapalnej i apoptozy w zainfekowanych komórkach gospodarza. CrmA wzmaga infekcyjność poprzez supresję odpowiedzi zapalnej gospodarza przez hamowanie działania interleukiny 1 i 18 umożliwianego przez będącą proteazą kaspazę 1. U eukariotów roślinna serpina hamuje zarówno metakaspazy, jak i proteazy cystynowe typu papainy.
Inne funkcje.
Niebędące inhibitorami serpiny wewnątrzkomórkowe wykonują szeroki zakres ważnych zadań. TBG (globulina wiążąca tyroksynę) i transkortyna transportują hormony odpowiednio tyroksynę i kortyzol. Owoalbumina to najobficiej występujące białko białka jaj. Jego dokładna funkcja nie jest znana. Uważa się, że stanowi materiał zapasowy dla rozwijającego się zarodka. Białko szoku cieplnego HSP 47 jest szaperonem, kluczowym dla fałdowania się kolagenu. Stabilizuje ono potrójną helisę kolagenu podczas obróbki w siateczce śródplazmatycznej.
Pewne serpiny zarówno stanowią proteazy, jak i odgrywają dodatkowe role. Przykładowo inhibitor jądrowej proteazy cystynowej MENT u ptaków uczestniczy także w remodelingu chromatyny w ptasich erytrocytach.
Struktura.
Wszystkie serpiny łączy wspólna budowa, choć wypełniają różne funkcje. Wszystkie zazwyczaj mają 3 harmonijki β (oznaczane literami A, B i C) oraz 8 lub 9 helis α (oznaczanych hA–hI). Najistotniejsze dla funkcji serpin są harmonijka A oraz pętla obejmująca centrum aktywne ("reactive centre loop", RCL). Harmonijka A obejmuje 2 pasma β ułożone równolegle z regionem określanym jako "shutter" oraz wyższym regionem nazywanym "breach". RCL rozpoczyna interakcję z docelową proteazą. RCL może być w pełni wystawione bądź częściowo schowane w harmonijce A. Serpina znajduje się w stanie dynamicznej równowagi pomiędzy tymi dwoma stanami. RCL reaguje z resztą struktury tylko czasowo, wobec czego zachowuje znaczną giętkość, wyeksponowane na działanie rozpuszczalnika.
Struktura serpin obejmuje kilka różnych konformacji, których ustalenie jest konieczne dla zrozumienia ich wielostopniowego mechanizmu działania. Biologia strukturalna gra wobec tego kluczową rolę w zrozumieniu mechanizmu i biologii serpin.
Zmiana konformacyjna i mechanizm inhibicji.
Stanowiące inhibitory serpiny nie hamują swych targetów poprzez typowy mechanizm kompetycyjny wykorzystywany przez większość niewielkich inhibitorów proteaz (inhibitor typu Kunitz). Zamiast tego serpiny wykorzystują zmianę konformacji, która zaburza strukturę białka i uniemożliwia mu dokończenie katalizy. Zmiana konformacyjna pociąga za sobą przemieszczenie RCL na przeciwległy koniec białka i umieszczenie pomiędzy β-kartką A z wytworzeniem dodatkowej antyrównoległej β-kartki. Przekształca to serpinę ze stanu napiętego do stanu rozluźnionego o mniejszej energii (przejście S w R).
Proteazy serynowe i cysteinowe katalizują rozpad wiązania peptydowego w procesie dwuetapowym. Wpierw reszta katalityczna miejsca aktywnego triady katalitycznej dopuszcza się ataku nukleofilowego na wiązanie peptydowe substratu. Uwalnia się N-koniec z wytworzeniem wiązania estrowego pomiędzy enzymem a substratem. Ten kompleks pomiędzy enzymem a substratem połączonymi kowalencyjnie nazywa się po angielsku acyl-enzyme intermediate. W przypadku zwyczajnych substratów wiązanie estrowe ulega hydrolizie, uwalniając nowy C-koniec i kończąc w ten sposób katalizę. Jednak jeśli proteaza połączy się z serpiną, szybko przechodzi z formy S w formę R, zanim przejściowy kompleks acyl-enzym ulegnie hydrolizie.
Jako że RCL jest kowalencyjnie związane z proteazą wiązaniem estrowym, przejście formy S w R pociąga proteazę ze szczytu w dół serpiny i rozdziela triadę katalityczną. Potraktowana w ten sposób proteaza potrafi jedynie shydrolizować bardzo wolno acyl-enzyme intermediate i dlatego pozostaje związana kowalencyjnie przez dni bądź tygodnie. Serpiny klasyfikuje się jako inhibitory nieodwracalne i samobójcze, gdyż cząsteczka serpiny trwale traci aktywność po związaniu z pojedynczą proteazą, może więc zadziałać tylko raz.
Aktywacja allosteryczna.
Zmienność konformacyjna serpin zapewnia im kluczową przewagę nad inhibitorami proteaz działającymi na zasadzie zamka i klucza. W szczególności hamowanie proteaz przez serpiny może podlegać regulacji allosterycznej przez różne kofaktory. Badania krystalograficzne z zastosowaniem promieniowania X antytrombiny, kofaktora heparyny II, MENT i mysiej α1-antychymotrypsyny ujawniły, że serpiny te przyjmują konformację z pierwszymi dwoma resztami aminoacylowymi RCL ułożonymi w szczycie β-kartki A. Częściowo wsunięta konformacja jest ważna, ponieważ kofaktory potrafią ją przekształcić w formę w pełni wyrzuconą. Ta zmienność konformacji czyni serpiny efektywniejszymi inhibitorami.
Przykład stanowi tutaj antytrombina, która krąży w osoczu w postaci częściowo wsuniętej, względnie nieaktywnej. Ułożenie reszty P1 argininy w kierunku serpiny czyni ją nieosiągalną dla proteazy. Po związaniu sekwencji pentasacharydu o dużym powinowactwie znajdujących się w długołańcuchowej heparynie antytrombina przechodzi zmianę konformacyjną. Wyrzuca na zewnątrz RCL i eksponuje arginyl P1. Forma antytrombiny związana z pentasacharydem heparyny stanowi efektywniejszy inhibitor trombiny i aktywnego czynnika X. Co więcej, obie te proteazy związane z koagulacją także zawierają miejsca wiążące heparynę. Heparyna działa tu jako łącznik wiążący obie proteazy i serpinę, w wielkim stopniu przyśpieszając interakcję pomiędzy nimi. Po początkowej interakcji tworzy się ostateczny kompleks serpiny i ugrupowanie heparyny jest usuwane. Jest to interakcja o dużym znaczeniu dla fizjologii. Na przykład po urazie obejmującym ścianę naczynia eksponowana jest heparyna, a antytrombina ulega aktywacji, kontrolując odpowiedź w postaci krzepnięcia. Poznanie podstawy molekularnej tego procesu pozwoliło wprowadzić do lecznictwa nowy lek przeciwkrzepliwy – fondaparynuks, syntetyczną formę pentasacharydu heparyny.
Konformacja latentna.
Niektóre serpiny potrafią spontanicznie przechodzić ze stanu S w R bez udziału proteazy, przyjmując konformację zwaną stanem latentnym. Latentne serpiny nie potrafią wchodzić w interakcje z proteazami, nie są już więc ich inhibitorami. Zmiana konformacyjna w kierunku latencji nie jest dokładnie taka sama jak przejście ze stanu S w R związanej serpiny. RCL pozostaje nietknięte, pierwsza nić C-kartki odchyla się, umożliwiając pełne wejście RCL.
Regulacja przejścia latentnego może działać w przypadku niektórych serpin jako mechanizm kontrolny, jest tak np. u PAI-1. Choć białko to tworzone jest w posiadającej zdolność inhibicji konformacji S, ulega autoinaktywacji poprzez zmianę w kierunku stanu latentnego, jeśli nie przywiąże kofaktora – witronektyny. W podobny sposób antytrombina potrafi spontanicznie przejść w stan latentny, co stanowi dodatkowy mechanizm modulacji prócz allosterycznej aktywacji przez heparynę. Dalej N-koniec tengpiny, serpiny z "Thermoanaerobacter tengcongensis", jest konieczny dla zatrzymania cząsteczki w jej natywnym stanie o właściwościach inhibicji. Zaburzenie oddziaływań N-końca skutkuje spontaniczną zmianą konformacyjną w kierunku konformacji latentnej.
Zmiana konformacyjna a inne funkcje serpin.
Pewne serpiny nie będące infibitorami także wykorzystują zmianę konformacyjną. Na przykład natywna forma S TBG cechuje się wysokim powinowactwem do tyroksyny, natomiast forma R ma małe powinowactwo. Podobnie transkortyna ma wyższe powinowactwo do kortyzolu w swojej natywnej formie S niż w formie R. W tych serpinach odłączenie RCL i przejście S w R powala na przyłączenie ligandu, a nie hamowanie proteaz.
W przypadku niektórych serpin przejście S w R może aktywować procesy sygnalingu. Serpiny takie tworzą kompleks z docelową proteazą, który ulega rozpoznaniu przez receptor. Związanie się z nim rozpoczyna przekaz sygnału. Przejście S w R wobec tego służy do przekazywania komórce informacji o aktywności proteazy. Proces ten różni się od zwyczajnego mechanizmu, w którym serpina wpływa na sygnaling przez hamowanie proteaz zaangażowanych w kaskadę sygnałową.
Degradacja.
Hamując docelową proteazę, serpina tworzy z nią trwały kompleks, który wymaga usunięcia. Jeśli chodzi o serpiny zewnątrzkomórkowe, końcowe kompleksy enzym-serpina są szybko usuwane z krwiobiegu. U ssaków w jednym z takich mechanizmów uczestniczy low-density lipoprotein receptor-related protein (LRP1), wiążące kompleksy antytrombiny, PA1-1 i neuroserpiny, powodując endocytozę. Podobnie serpina muszek z rodzaju "Drosophila" ulega degradacji lizosomalnej po umieszczeniu w komórce przez Lipophorin Receptor-1 (homolog ssaczej rodziny receptorów LDL).
Choroby i serpinopatie.
Serpiny biorą udział w znacznym szeregu funkcji fizjologicznych. Mutacje kodujących je genów mogą powodować szereg chorób. Mutacje modyfikujące aktywność, selektywność bądź tendencję do agregacji wpływają na ich działanie. Większość związanych z serpinami chorób stanowi rezultat polimeryzacji serpin i tworzenia agregatów, jednak występuje też kilka innych rodzajów chorób wywołanych ich mutacjami. Niedobór alfa1-antytrypsyny należy do najczęstszych chorób dziedzicznych.
Brak bądź nieaktywność.
Serpina w stanie naprężonym posiada wysoką energię, a więc mutacje mogą prowadzić do nieprawidłowej zmiany w konformacje o niższej energii, zrelaksowanej bądź latentnej, zanim jeszcze białko zdąży odegrać swą hamującą funkcję.
Mutacje mogą dotykać zasięgu wejścia RCL w kartkę A, co powoduje, że serpina może przejść zmianę konformacyjną S w R przed spotkaniem proteazy. Zmiana taka może zajść w przypadku danej cząsteczki tylko jeden raz. W efekcie zmieniona serpina nie posiada aktywności i zdolności do dokładnej kontroli swego targetu molekularnego. Podobnie mutacje promujące nieprawidłowe przejście w monomeryczny stan latentny powodują chorobę poprzez redukcję ilości aktywnej serpiny. Przykładowo związane z chorobą warianty antytrombiny "wibble" i "wobble" sprzyjają przechodzeniu w stan latentny.
Struktura chorobotwórczego mutanta antychymotrypsyny (L55P) wykazuje inną nieaktywną konformację δ. W jej przypadku 4 reszty RCL uległy insercji na szczycie kartki β. Dolna połowa kartki jest wypełniona w efekcie częściowej zmiany jednej z α-helis (hekisy F) do konformacji łańcucha β, z całkowitym wytworzeniem wiązań wodorowych β-kartki. Pozostaje niejasnym, czy inne serpiny mogą przyjmować taką konformację i czy odgrywa ona jakąś rolę w funkcjonowaniu. Spekuluje się, że konformacja δ może być przyjmowana przez globulinę wiążącą tyroksynę podczas uwalniania hormonu. Nieinhibicyjne białka spokrewnione z serpinami także mogą powodować choroby, gdy ulegną mutacji. Na przykład mutacje w SERPINF1 wywołują u człowieka osteogenesis imperfecta typu VI.
Jeśli brakuje potrzebnej serpiny, proteaza normalnie regulowana tym białkiem wykazuje nadmierną aktywność, prowadząc do patologii. W efekcie izolowany niedobór serpiny (np. mutacja typu null) może powodować chorobę. Nokaut genowy wykorzystuje się w badaniach laboratoryjnych szczególnie u myszy w celu ustalenia funkcji serpin i efektów ich braku.
Zmiana specyficzności.
W pewnych rzadkich przypadkach zmiana pojedynczej reszty aminokwasowej w RCL zmienia specyficzność serpiny, która reaguje teraz z niewłaściwą proteazą. Na przykład mutacja antytrypsyny Pittsburgh (M358R) powoduje, że α1-antytrypsyna hamuje trombinę, wywołując krwawienia.
Polimeryzacja i agregacja.
Większość chorób związanych z serpinami spowodowana jest agregacją białek. Nazywa się je serpinopatiami. Serpiny są podatne na powodujące choroby mutacje promujące tworzenie źle sfałdowanych polimerów z powodu ich inherentnie niestabilnej struktury. Dobrze opisane serpinopatie to niedobór alfa1-antytrypsyny, mogący skutkować rodzinnie występującą rozedmą i czasami marskością wątroby, niektóre rodzinne postacie zakrzepicy związane z niedoborem antytrombiny, dziedziczny obrzęk naczynioruchowy typu 1 bądź 2, związany z niedoborem inhibitora C1, a także FENIB, rodzinna encefalopatia z inkluzjami neuroserpiny, będąca rzadkim rodzajem otępienia, spowodowana polimeryzacją neuroserpiny.
Każdy z monomerów agregatu serpiny przyjmuje nieaktywną, zrelaksowaną konformację z RCL wsunięto w kartkę A. Polimery takie są hiperstabilne w obliczu zmian temperatury, nie hamują proteaz. Nieprawidłowości dotyczące serpin powodują stany patologiczne podobnie jak w przypadku innych proteopatii (jak choćby choroby prionowe). Przebiega to wedle dwóch głównych mechanizmów. Pierwszy polega na braku aktywnej serpiny, co skutkuje niekontrolowaną aktywnością proteaz i niszczeniem tkanek. Drugi obejmuje zaleganie hiperstabilnych polimerów w siateczce śródplazmatycznej, co prowadzi do śmierci komórki i również niszczenia tkanek. W przypadku niedoboru antytrypsyny polimery antytrypsyny powodują śmierć komórek wątroby, niekiedy prowadzi to do uszkodzenia narządu i marskości. W obrębie komórki polimery serpiny są powolnie usuwane poprzez degradację w siateczce śródplazmatycznej. Jednak szczegóły powodowania śmierci komórki przez polimeryzację serpin muszą jeszcze zostać w pełni wyjaśnione.
Uważa się, że fizjologicznie polimery serpina tworzą się poprzez zamianę domen ("domain swapping"), kiedy to segment jednej serpiny ulega insercji w obrąb innego. Proces taki zachodzi, gdy mutacje bądź czynniki środowiskowe interferują z końcowymi etapami fałdowania się serpin do stanu natywnego, powodując niewłaściwe fałdowanie się wysokoenergetycznych związków pośrednich. Odkryto struktury dimerów i trimerów powstałych w tym procesie. W obrębie dimeru antytrombiny RCL i część kartki A wchodzą w kartkę A innej cząsteczki serpiny. Ttimer antytrypsyny z zamienionymi domenami tworzy się poprzez wymianę całkowicie odmiennych regionów struktury, B-kartki (z każdą pętlą RCL cząsteczki wsuniętą we własną A-kartkę). Zaproponowano również, że serpiny mogą tworzyć struktury o zamienionych domenach przez wsunięcie RCL jednego białka do kartki A innego (polimeryzacja kartki A). Struktury dimeru i trimeru uważane są za bloki budulcowe chorobotwórczych agregatów, ale dokładny mechanizm tego zjawiska pozostaje niejasny.
Strategie terapeutyczne.
Kilka podejść terapeutycznych wykorzystano bądź poddano badaniu w celu leczenia najczęstszej z serpinopatii: niedoboru antytrypsyny. Augmentacja antytrypsyny zaakceptowana została w leczeniu rozedmy płuc związanej z ciężkim niedoborem antytrypsyny. W tej terapii antytrypsynę uzyskuje się z osocza dawców krwi, po czym podaje dożylnie. Preparat sprzedawany jest jako Prolastin. W leczeniu stanów związanych z ciężkim niedoborem antytrypsyny efektywne okazały się przeszczepy płuc i wątroby. W modelach zwierzęcych wykorzystywano z powodzeniem technikę "gene targeting" w indukowanych pluripotencjalnych komórkach macierzystych, korygując defekt polimeryzacji antytrypsyny i przywracając zdolność wątroby ssaka do wydzielania aktywnej antytrypsyny. Wynaleziono też małe cząsteczki blokujące polimeryzację antytrypsyny "in vitro".
Ewolucja.
Serpiny stanowią najszerzej rozpowszechnioną i największą nadrodziną inhibitorów białkowych. Pierwotnie sądzone, że ograniczają się tylko do organizmów eukariotycznych. Później jednak znaleziono je u bakterii, archeonów, a nawet niektórych wirusów. Pozostaje niejasne, czy geny prokariotyczne są potomkami genów pierwotnych serpin prokariotycznych, czy też efektem horyzontalnego transferu genów z eukariotów. Większość serpin wewnątrzkomórkowych należy do jednego kladu bez względu na pochodzenie roślinne bądź zwierzęce. Wskazuje to na podział serpin na wewnątrzkomórkowe i zewnątrzkomórkowe jeszcze przed podziałem na rośliny i zwierzęta. Wyjątki obejmują wewnątrzkomórkową serpinę szoku cieplnego HSP47, będącą szaperonem kluczowym dla właściwego fałdowania się kolagenu oraz cyklu zachodzącego pomiędzy częścią "cis" aparatu Golgiego i siateczką śródplazmatyczną.
Hamowanie proteaz uznaje się za pierwotną funkcję. Niebędące inhibitorami serpiny są efektem neofunkcjonalizacji. Zmiana konformacyjna S w R została także wykorzystana przez pewne serpiny do regulacji powinowactwa do ich targetów molekularnych.
Rozpowszechnienie.
Zwierzęta.
Człowiek.
Genom ludzki zawiera 16 kladów serpin, oznaczanych literami od A do P, w tym 29 inhibitorów i 7 serpin niebędących inhibitorami białek. System nazewnictwa serpin ludzkich bazuje na analizie filogenetycznej około 500 serpin z 2001, stosującej nazwy typu serpinXY, gdzie X oznacza klad białek, a Y jest numerem białka w obrębie danego kladu. Funkcję serpin człowieka ustalono dzięki połączeniu badań biochemii, ludzkich chorób genetycznych i mysich modeli stosujących knockout.
Wyspecjalizowane serpiny ssaków.
W przypadków wielu serpin ssaków nie znaleziono oczywistych ortologów u człowieka. Na przykład liczne serpiny gryzoni (szczególnie niektóre mysie serpiny wewnątrzkomórkowe) jak też serpiny maciczne – są to serpiny należące do kladu serpin A, kodowane przez gen SERPINA14, produkowane przez endometrium ograniczonej grupy ssaków z kladu Laurasiatheria pod wpływem progesteronu lub estrogenów. Nie są to prawdopodobnie funkcjonalne inhibitory białkowe, mogą funkcjonować w ciąży, hamując odpowiedź odpornościową matki przeciw zarodkowi lub uczestniczyć w transporcie przezłożyskowym.
Owady.
Genom "Drosophila melanogaster" zawiera 29 genów kodujących serpiny. Analiza sekwencji aminokwasowej umieściła 14 z tych serpin w kladzie Q, a 3 w kladzie K. Pozostałych 12 sierocych serpin nie należy do żadnego kladu serpin. Kladystyczny system klasyfikacji serpin sprawia trudności przy zastosowaniu do serpin "Drosophila" i zamiast niego zaadaptowano system nomenklaturowy bazujący na ulokowaniu ich genów na chromosomach wywilżny. 13 z genów serpin "Drosophila" występuje jako izolowane geny w genomie (w tym Serpin-27A), pozostałych 16 zorganizowanych jest w 3 klastery leżące na chromosomach w miejscach 28D (2 serpiny), 42D (5), 43A (4), 77B (3) i 88E (2).
Badania serpin "Drosophila" ujawniła, że serpina 27A hamuje proteazę Easter (końcową proteazę kaskad proteolitycznych Nudel, Gastrulation Defective, Snake i Easter) i w ten sposób kontroluje wzorzec osi grzbietowo-brzusznej. Easter działa poprzez rozkład wiążącego chemokiny ligandu Spätzle, co skutkuje sygnalizacją mediowaną przez receptory "toll"-podobne. Odgrywając ważną rolę w rozwoju embrionalnym, sygnaling toll jest także ważny we wrodzonej odpowiedzi immunologicznej owadów. W związku z tym serpina 27A kontroluje również owadzią odpowiedź immunologiczną. U chrząszcza mącznika młynarka białko SPN93 zawiera 2 odrębne domeny serpinowe regulujące kaskadę proteolityczną toll.
Nicienie.
Genom nicienia "Caenorhabditis elegans" koduje 9 serpin, z których żadna nie ma sekwencji sygnałowej, w związku z czym są prawdopodobnie wewnątrzkomórkowe. Jednak tylko 5 z nich wydaje się funkcjonować jako inhibitory proteaz. Wśród nich SRP-6 pełni funkcję ochronną i przeciwdziała indukowanemu stresem związanemu z kalpainą rozpadowi lizosomów. Co więcej, SRP-6 hamuje lizosomalną proteazę cysteinową wydzielaną po przerwaniu ciągłości lizosomów. W związku z tym nicienie pozbawione SRP-6 są wrażliwe na stres. W szczególności nicienie z knockoutem SRP-6 umierają umieszczone w wodzie (letalny fenotyp stresu hipoosmotycznego, Osl). Zasugerowano, że izosomy odgrywają główną rolę kontrolującą w determinacji przeznaczenia komórek.
Rośliny.
Serpiny roślin należały do pierwszych zidentyfikowanych członków swej nadrodziny. Białko Z jęczmienia występuje bardzo obficie w jęczmiennym ziarnie i jest jednym z głównych białek piwa. Genom rośliny modelowej rzodkiewnika pospolitego zawiera 18 genów kojarzących się z serpinami, jednak tylko 8 z nich obejmuje pełnej długości sekwencje kodujące serpiny.
Serpiny roślin są potężnymi inhibitora ssaczych proteaz podobnych do chmotrypsyny "in vitro", najlepiej przebadano jęczmienną serpinę Zx (BSZx), zdolną do hamowania trypsyny i chymotrypsyny, jak też kilku czynników krzepnięcia. Jednak bliscy krewni chymotrypsynopodobnych proteaz serynowych nie występują u roślin. RCL kilku serpin z ziaren pszenicy i żyta zawiera powtarzalne sekwencje poli-Q podobne do obecnych w prolaminach bielma. Zasugerowano, że serpiny roślinne mogą działać poprzez hamowanie proteaz owadów bądź mikroorganizmów, które inaczej trawiłyby białka zapasowe ziarna. Hipotezę tą wspiera identyfikacja specyficznych serpin roślinnych w sokach łyka dyni (CmPS-1) i ogórka. Choć dostrzeżono odwrotną korelację pomiędzy regulacją w górę ekspresji CmPS-1 i przeżyciem mszyc, badania "in vitro" ujawniły, że rekombinant CmPS-1 nie wydaje się wpływać na przeżycie owadów.
Proponowano alternatywne funkcje i proteazy docelowe serpin roślinnych. Serpina rzodkiewnika AtSerpin1 (At1g47710; 3LE2) mediuje punkt kontrolny programowanej śmierci komórki, wpływając na proteazę cysteinową papainopodobną 'Responsive to Desiccation-21' (RD21). AtSerpin1 hamuje także przypominające metakaspazę białka "in vitro". Dwie inne serpiny "Arabidopsis", AtSRP2 (At2g14540) i AtSRP3 (At1g64030), wydają się uczestniczyć w odpowiedzi na uszkodzenie DNA.
Grzyby.
Dotychczas określono pojedynczą serpinę grzybów: celpinę z "Piromyces", ze szczepu E2. "Piromyces" to rodzaj beztlenowych grzybów spotykanych w jelitach przeżuwaczy, ważny w trawieniu pokarmu roślinnego. Przewiduje się, że celpina będzie inhibitorem, zawierając dwie N-końcowe domeny dokerynowe prócz domen serpinowych. Dokeryny spotyka się często wśród białek lokalizujących się w cellulosomie grzybowym, dużym wewnątrzkomórkowym kompleksie złożonym z wielu białek, prowadzącym rozkład celulozy. Zasugerowano więc, że celpina może chronić celulosom przed proteazami roślinnymi. Pewne serpiny bakteryjne lokalizują się podobnie jak cellulosom.
Prokarioty.
Przewidywane geny serpin są sporadycznie rozmieszczone u prokariotów. Badania "in vitro" niektórych z tych cząsteczek ujawniły, że mają one zdolność hamowania proteaz, sugeruje się, że działają jako ich inhibitory "in vivo". Pewne serpiny prokariotyczne spotyka się u ekstremofili. W związku z tym i w kontraście w stosunku do serpin ssaczych cząsteczki te posiadają podwyższoną oporność na denaturację spowodowaną ciepłem. Dokładna rola większości serpin bakteryjnych pozostaje nieznana, choć serpiny "Clostridium thermocellum" lokalizują się w cellulosomie. Zasugerowano, że rola serpin związanych z cellulosomem może polegać na ochronie przed niepożądaną aktywności proteaz przeciwko cellusomowi.
Wirusy.
Serpiny podlegają ekspresji także u wirusów, jako środek uniknięciu odpowiedzi immunologicznej gospodarza. W szczególności serpiny wytwarzają pokswirusy, w tym wirus krowianki i Orthopoxvirus. Stały się one obiektami zainteresowania z powodu możliwości wykorzystania w terapii zaburzeń immunologicznych i chorób zakaźnych, jak też w transplantologii. Serp1 hamuje toll-zależną wrodzoną odpowiedź immunologiczną i umożliwia nieograniczone przeżycie alloprzeszczepu serca u szczurów. Crma i Serp2 są międzyklasowymi inhibitorami i atakują zarówno proteazy serynowe (granzym B, choć słabo), jak i cysteinowe (kaspazy 1 i 8). W porównaniu do ich ssaczych odpowiedników serpiny wirusowe zawierają znaczące delecje elementów struktury drugorzędowej. Konkretnie crmA brakuje D-helisy, jak też znacznych części helis A i E.

</doc>
<doc id="3682914" url="https://pl.wikipedia.org/wiki?curid=3682914" title="Wieża zapomnienia">
Wieża zapomnienia

Wieża zapomnienia – powieść historyczna Sławomira Siereckiego wydana w 1986 roku.
Opis fabuły.
Powieść dotyczy dziejów IV wyprawy krzyżowej, która zakończyła się zdobyciem i złupieniem Konstantynopola w 1204. Fabuła skupia się na losach Baldwina I cesarza łacińskiego wziętego do niewoli w 1205 przez bułgarskiego cara Kałojana. 

</doc>
<doc id="3682915" url="https://pl.wikipedia.org/wiki?curid=3682915" title="Stanisław z Otoka Zaleski">
Stanisław z Otoka Zaleski

Stanisław z Otoka Zaleski herbu Dołęga (zm. przed 30 marca 1677 roku) – sędzia ziemski sieradzki w latach 1667-1675, podsędek sieradzki w latach 1648-1667, podczaszy sieradzki w latach 1628-1648, łowczy sieradzki w latach 1620-1627.
Był elektorem Władysława IV Wazy z województwa sieradzkiego w 1632 roku.
Bibliografia.
 

</doc>
<doc id="3682916" url="https://pl.wikipedia.org/wiki?curid=3682916" title="Blackett">
Blackett

Blackett (ang. "Blackett Strait") — cieśnina w archipelagu Wysp Salomona łącząca zatoki Vella i Kula oraz rozdzielająca wyspę Kolombangara od Arundel.

</doc>
<doc id="3682917" url="https://pl.wikipedia.org/wiki?curid=3682917" title="Arundel (wyspa)">
Arundel (wyspa)

Arundel ("Kohinggo") — wyspa w grupie wysp Nowej Georgii w archipelagu Wysp Salomona, należąca do państwa Wysp Salomona. Cieśnina Blackett oddziela ją od wulkanicznej wyspy Kolombangara.

</doc>
<doc id="3682922" url="https://pl.wikipedia.org/wiki?curid=3682922" title="Dmitrij Żytnikow">
Dmitrij Żytnikow

Dmitrij Walerjewicz Żytnikow, ros. Дмитрий Валерьевич Житников (ur. 20 listopada 1989 w Zwoleniu) – rosyjski piłkarz ręczny, środkowy rozgrywający, od 2017 zawodnik Picku Szeged.
Kariera sportowa.
Był zawodnikiem klubu Czechowskije Miedwiedi, z którym w latach 2011–2015 pięć razy zdobył mistrzostwo Rosji. W barwach rosyjskiej drużyny występował w Lidze Mistrzów – w sezonach 2010/2011 i 2012/2013 zdobył w tych rozgrywkach łącznie 14 bramek, natomiast w sezonie 2014/2015 rzucił 59 goli, w tym 11 w rozegranym 29 listopada 2014 meczu z Veszprém (31:38).
W latach 2015–2017 był zawodnikiem Wisły Płock. W sezonie 2015/2016 rozegrał w Superlidze 25 meczów i zdobył 86 goli, natomiast w sezonie 2016/2017 wystąpił w 31 spotkaniach polskiej ligi, w których rzucił 62 bramki. Ponadto należał do czołowych strzelców płockiego klubu w Lidze Mistrzów, w której w ciągu dwóch sezonów rozegrał 30 meczów i zdobył 98 goli. W lipcu 2017 przeszedł do Picku Szeged. W sezonie 2017/2018 zdobył mistrzostwo Węgier, a w Lidze Mistrzów rozegrał 16 spotkań i rzucił 36 bramek.
Reprezentant Rosji. W 2013 wystąpił w mistrzostwach świata w Hiszpanii, w których Rosjanie zajęli 7. miejsce, a on rzucił 17 bramek. Podczas mistrzostw świata w Katarze (2015) zdobył w siedmiu meczach 18 goli. W mistrzostwach świata we Francji (2017) rozegrał sześć spotkań, w których rzucił 12 bramek i miał 21 asyst. Dwukrotnie uczestniczył też w mistrzostwach Europy (2014 – sześć meczów, 16 bramek i 12 asyst; 2016 – sześć spotkań, 15 goli i 25 asyst).

</doc>
<doc id="3682924" url="https://pl.wikipedia.org/wiki?curid=3682924" title="Venevision">
Venevision



</doc>
<doc id="3682925" url="https://pl.wikipedia.org/wiki?curid=3682925" title="Spacer więźniów (wg Dore)">
Spacer więźniów (wg Dore)



</doc>
<doc id="3682927" url="https://pl.wikipedia.org/wiki?curid=3682927" title="Galsulfaza">
Galsulfaza

Galsulfaza () – rekombinowana ludzka hydrolaza (sulfataza-4-"N"-acetylogalaktozaminy), lek stosowany w leczeniu zespołu Maroteaux-Lamy’ego.
Mechanizm działania.
Zespół Maroteaux-Lamy’ego spowodowany jest niedoborem enzymu "N"-acetylogalaktozamino-4-sulfatazy, hydrolazy lizosomalnej katalizującej hydrolizę końcowych reszt siarczanowych glikozoaminoglikanu. Prowadzi to do gromadzenia się, lecz bez spichrzania, siarczanu dermatanu w tkankach. Galsulfaza wnika do lizosomów poprzez receptor mannozo-6-fosforanu.
Zastosowanie.
W 2016 roku galsulfaza była dopuszczona do obrotu w Polsce pod handlową nazwą Naglazyme. Leczenie galsulfazą w 2015 kosztowało 365 000 dolarów amerykańskich rocznie i było 5. najdroższą terapią lekową na świecie.
Działania niepożądane.
Galsulfaza może powodować następujące działania niepożądane (dane zostały zebrane na podstawie jednego badania klinicznego przeprowadzonego na 59 pacjentach):

</doc>
<doc id="3682931" url="https://pl.wikipedia.org/wiki?curid=3682931" title="Buchwald">
Buchwald



</doc>
<doc id="3682933" url="https://pl.wikipedia.org/wiki?curid=3682933" title="Liga Europejska w piłce siatkowej mężczyzn 2016">
Liga Europejska w piłce siatkowej mężczyzn 2016

Liga Europejska siatkarzy 2016 – 13. edycja imprezy siatkarskiej rozgrywana w dniach 3 czerwca–2 lipca 2016 roku.
System rozgrywek.
W fazie grupowej wystąpi 8 drużyn podzielonych na 2 grupy. Do Final Four awansują najlepsze reprezentacje z każdej grupy, najlepszy zespół z drugiego miejsca gospodarz.
Rozgrywki.
Faza grupowa.
Grupa A.
Tabela
 Wyniki
 Warna
 Skopje
Grupa B.
Tabela
 Wyniki
 Enns
 Rakvere

</doc>
<doc id="3682935" url="https://pl.wikipedia.org/wiki?curid=3682935" title="40 mm granatnik RPG-7">
40 mm granatnik RPG-7



</doc>
<doc id="3682936" url="https://pl.wikipedia.org/wiki?curid=3682936" title="Anna Fenninger">
Anna Fenninger



</doc>
<doc id="3682939" url="https://pl.wikipedia.org/wiki?curid=3682939" title="Aphycus sulamanidzei">
Aphycus sulamanidzei

Aphycus sulamanidzei – gatunek błonkówki z rodziny suskowatych.
Gatunek ten został opisany w 2016 roku przez G. Dżaposzwiliego na podstawie dwóch samic, odłowionych w Tbilisi.
Bleskotka o ciele długości od 0,9 do 1 mm (bez wystającej części pokładełka). Ubarwiona żółto z brązowawymi: zapleczem, pozatułowiem, tergitami od czwartego do siódmego oraz wierzchołkowymi ⅔ grzbietowej i brzusznej części "gaster". Na głowie przyoczka rozstawione są na planie równobocznego trójkąta. Długość biczyka czułków wraz z buławką wynosi od 0,8 do 0,9 szerokości głowy. Na odnóżach tylnej pary brak ciemnego pierścienia w części nasadowej. Długość wystającej części pokładełka wynosi od 0,2 do ćwierci długości "gaster".
Gatunek znany wyłącznie z Gruzji.

</doc>
<doc id="3682944" url="https://pl.wikipedia.org/wiki?curid=3682944" title="Zimowe Mistrzostwa Polski Seniorów w Lekkoatletyce 1947">
Zimowe Mistrzostwa Polski Seniorów w Lekkoatletyce 1947

9. Zimowe mistrzostwa Polski Seniorów w Lekkoatletyce – zawody sportowe, które rozegrano 8 i 9 lutego 1947 w hali Wojewódzkiego Urzędu WF i PW w Olsztynie.

</doc>
<doc id="3682946" url="https://pl.wikipedia.org/wiki?curid=3682946" title="Parawani (jezioro)">
Parawani (jezioro)

Parawani (gruz. ფარავანი) – jezioro w południowej Gruzji.
Położone na wysokości 2073 n.p.m. w Małym Kaukazie. Zajmuje powierzchnię 37,5 km², co czyni je największym jeziorem w kraju. W najgłębszym miejscu jeziora głębokość sięga 3,3 metra. Średnia głębokość wynosi 2,4 m. Objętość wynosi ok. 90,8 mln metrów sześciennych.
Jezioro Parwani otoczone jest kilkoma górami o wysokości ponad 3000 metrów. Jest ono również źródłem rzeki Parawani.
W pobliżu jeziora znajduje się prawosławny klasztor z XI wieku.
Obszar jeziora objęty jest ostoją ptaków IBA na terenie, której zaobserwowano obecność derkacza zwyczajnego.

</doc>
<doc id="3682949" url="https://pl.wikipedia.org/wiki?curid=3682949" title="Halowe Mistrzostwa Polski Seniorów w Lekkoatletyce 1947">
Halowe Mistrzostwa Polski Seniorów w Lekkoatletyce 1947



</doc>
<doc id="3682953" url="https://pl.wikipedia.org/wiki?curid=3682953" title="Parawani">
Parawani



</doc>
<doc id="3682954" url="https://pl.wikipedia.org/wiki?curid=3682954" title="Brecker Brothers">
Brecker Brothers

Brecker Brothers –muzyczny duet założony w 1974 roku przez braci Randy’ego Brackera (trąbka, skrzydłówka) oraz Michaela Brackera (saksofon, flet, EWI), grający jazz-funk oraz jazz-fusion. Jednym z ich największych hitów był „East River” nagrany w 1978 roku, który zadebiutował na 34. miejscu brytyjskiego notowania UK Singles Chart.
Starszy brat Randy, po raz pierwszy zdobył popularność jako członek formacji Blood, Sweat &amp; Tears, z którą w 1968 roku wydał debiutancki album "Child Is Father to the Man". Oprócz nagrywania swoich kompozycji, obaj bracia często grywali razem jako muzycy sesyjni na albumach różnych wykonawców. Pojawili się między innymi w przeboju „Hello It’s Me” z 1972 roku w wykonaniu Todda Rundgrena, który zadebiutował na 5. miejscu notowania Billboard Hot 100. Duet pojawił się również na albumie Parliament z 1976 roku zatytułowanym "Mothership Connection".
Grupa automatycznie przestała istnieć, gdy w 2007 roku po długiej walce z białaczką zmarł w wieku 57 lat Michael Brecker.

</doc>
<doc id="3682958" url="https://pl.wikipedia.org/wiki?curid=3682958" title="9 Zmotoryzowany Pułk Zwiadowczy">
9 Zmotoryzowany Pułk Zwiadowczy



</doc>
<doc id="3682960" url="https://pl.wikipedia.org/wiki?curid=3682960" title="Tramwaje w Espoo">
Tramwaje w Espoo

Tramwaje w Espoo – projektowany system komunikacji tramwajowej w mieście Espoo w Finlandii. Planowana sieć składa się z jednej linii łączącej miasto ze stołecznymi Helsinkami. Linia częściowo ma pokrywać się z trasą linii autobusowej 550, która jest jedną z najbardziej obleganych w Helsinkach (40 tys. pasażerów, kursy co 3 minuty). Całkowity koszt budowy linii międzymiastowej wynosi ok. 275 mln €, na jego budowę fiński rząd zabezpieczył 83 mln €, a samorząd miasta Espoo 67 mln €. Początkowo prace budowlane zaplanowano w latach 2017 - 2020.

</doc>
<doc id="3682963" url="https://pl.wikipedia.org/wiki?curid=3682963" title="Frederick Delius">
Frederick Delius

Frederick Theodore Albert Delius, właśc. Fritz Delius (ur. 29 stycznia 1862 w Bradford, zm. 10 czerwca 1934 w Grez-sur-Loing) – angielski kompozytor.
Życiorys.
Urodzony w Bradford, jako czwarte z czternastu dzieci w rodzinie emigrantów pochodzących z niemieckiego Bielefeld. Jego ojciec, Julius, był potentatem w produkcji wełny. Frederick ukończył Bradford Grammar School (1874–1878), następnie przez dwa lata uczęszczał do International College w pobliżu Londynu oraz spędził kilka lat, pracując w przedsiębiorstwie ojca. W młodości pobierał lekcje gry na skrzypcach i fortepianie.
W 1884 uzyskał zgodę ojca na wyjazd na Florydę, gdzie prowadził plantację pomarańczy. Jednocześnie kształcił się muzycznie. Po latach uzyskał zgodę ojca na wstąpienie do konserwatorium w Lipsku, gdzie studiował w latach 1886–1888. Po ukończeniu studiów, zamieszkał w Paryżu, gdzie powstawały jego pierwsze dzieła operowe i orkiestrowe. Jego dzieła zostały spopularyzowane w Europie przez Hansa Hayma i Juliusa Buthsa. W 1903 Delius poślubił malarkę Jelkę Rosen. Małżonkowie zamieszkali w Grez-sur-Loing w pobliżu Fontainebleau. Początek XX wieku to bardzo płodny okres w twórczości Deliusa, większość dzieł popularyzował dyrygent Thomas Beecham. W latach 20. XX wieku Delius zaprzestał komponowania z powodu utraty wzroku. Zmarł w 1934 w Grez-sur-Loing. Tam też został pochowany, jednak w maju 1935 roku prochy kompozytora przeniesiono do Limpsfield.
W 1929 roku odznaczony został Orderem Towarzyszy Honoru.

</doc>
<doc id="3682965" url="https://pl.wikipedia.org/wiki?curid=3682965" title="Kluby piłkarskie w międzynarodowych rozgrywkach UEFA w sezonie 2014/2015">
Kluby piłkarskie w międzynarodowych rozgrywkach UEFA w sezonie 2014/2015

Lista 238 drużyn biorących udział w międzynarodowych rozgrywkach klubowych prowadzonych przez Unię Europejskich Związków Piłkarskich (UEFA) w sezonie 2014/2015 - Lidze Mistrzów i Lidze Europy. Należą do nich zespoły, które zajęły najwyższe miejsca w rozgrywkach ligowych poszczególnych federacji, zdobywcy pucharów krajowych (bądź – w określonych przypadkach – ich finaliści) oraz zwycięzcy rankingu Fair Play UEFA.
Zasady podziału miejsc w rozgrywkach.
Miejsca w rozgrywkach klubowych UEFA zostały rozdzielone dla poszczególnych federacji na podstawie rankingu współczynników ligowych UEFA z 2013 roku. Współczynniki obliczono na bazie punktów rankingowych zdobytych przez przedstawicieli tychże federacji w europejskich pucharach w przeciągu sezonów 2008/2009 - 2012/2013. Od pozycji zajmowanej przez daną federację w rankingu zależała zarówno liczba drużyn, które mogą ją reprezentować w Lidze Mistrzów i Lidze Europy UEFA, jak i umieszczenie ich w poszczególnych rundach tych turniejów.
W rozgrywkach klubowych UEFA w sezonie 2014/2015 najwięcej przedstawicieli – 7 – posiadają federacje z miejsc 1-3 w rankingu (Hiszpania, Anglia i Niemcy). Po 6 zespołów reprezentuje federacje z miejsc 4–9, po 5 – z miejsc 10–15 oraz Szwecja, Norwegia i Finlandia (dodatkowy zespół dzięki rankingowi Fair Play UEFA), po 4 – pozostałe, z wyjątkiem Liechtensteinu (1 drużyna), Gibraltaru (2 drużyny) oraz Andory i San Marino (3 zespoły).
Liga Mistrzów UEFA.
W edycji 2014/2015 Ligi Mistrzów udział bierze 77 zespołów z 53 federacji piłkarskich zrzeszonych w UEFA (poza Liechtensteinem). Zespoły zostały przydzielone do danych rund fazy kwalifikacyjnej oraz fazy grupowej zgodnie z rankingiem współczynników ligowych UEFA 2013.
Liczba zespołów kwalifikujących się do Ligi Mistrzów w sezonie 2014/2015:
Prawo udziału w rozgrywkach można było uzyskać poprzez :
Miejsce dla obrońcy tytułu Ligi Mistrzów UEFA.
Zgodnie z punktem 2.03 regulaminu rozgrywek Ligi Mistrzów UEFA 2014/2015, obrońca tytułu z poprzedniej edycji miał zagwarantowane miejsce w tych rozgrywkach, o ile nie zakwalifikował się do nich dzięki pozycji zajętej w tabeli ligowej. Obowiązywały przy tym następujące zasady:
1. jeśli obrońca tytułu pochodzi z federacji, która posiada 4 reprezentantów w Lidze Mistrzów, i zajął w lidze krajowej miejsce uprawniające do gry w Lidze Europy UEFA, zastępuje on w Lidze Mistrzów 4. drużynę ligi, a ta zostaje przeniesiona do Ligi Europy, wobec czego liczba reprezentantów danej federacji w pucharach europejskich nie zmienia się
2. jeśli obrońca tytułu pochodzi z federacji, która posiada 4 reprezentantów w Lidze Mistrzów, i nie zakwalifikował się do pucharów europejskich poprzez rozgrywki krajowe, zastępuje on w Lidze Mistrzów 4. drużynę ligi, a ta zostaje przeniesiona do Ligi Europy, wobec czego liczba reprezentantów danej federacji w pucharach europejskich zwiększa się o 1 zespół
3. jeśli obrońca tytułu pochodzi z federacji, która posiada mniej niż 4 reprezentantów w Lidze Mistrzów, i zajął w lidze krajowej miejsce uprawniające do gry w Lidze Europy UEFA, otrzymuje on prawo gry w Lidze Mistrzów obok innych do tego uprawnionych drużyn, a liczba reprezentantów danej federacji w pucharach europejskich zwiększa się o 1 zespół
4. jeśli obrońca tytułu pochodzi z federacji, która posiada mniej niż 4 reprezentantów w Lidze Mistrzów, i nie zakwalifikował się do pucharów europejskich poprzez rozgrywki krajowe, otrzymuje on prawo gry w Lidze Mistrzów obok innych do tego uprawnionych drużyn, a liczba reprezentantów danej federacji w pucharach europejskich zwiększa się o 1 zespół
Zwycięzca Ligi Mistrzów UEFA 2013/2014 - Real Madryt - zdołał zakwalifikować się do Ligi Mistrzów UEFA poprzez pozycję zajętą w lidze.
Liga Europy UEFA.
W fazie kwalifikacyjnej edycji 2014/2015 Ligi Europy udział bierze 159 zespołów z 54 federacji piłkarskich zrzeszonych w UEFA. Zespoły zostały przydzielone do danych rund tej fazy zgodnie z rankingiem współczynników ligowych UEFA 2013. W rundzie play-off kwalifikacji dołączy do nich 15 drużyn, które odpadły w III rundzie kwalifikacyjnej Ligi Mistrzów. Miejsce w fazie grupowej będą miały zagwarantowane drużyny, które odpadły w fazie play-off Ligi Mistrzów. W 1/16 finału zagrają również zespoły, które zajęły 3. miejsca w fazie grupowej Ligi Mistrzów.
Łącznie w rozgrywkach edycji 2014/2015 Ligi Europy wezmą udział 159 drużyny.
Liczba zespołów kwalifikujących się do Ligi Europy w sezonie 2013/214:
Prawo udziału w rozgrywkach można było uzyskać poprzez:
W przypadku, gdy dana drużyna uzyskała kwalifikację jednocześnie na 2 z wymienionych wyżej sposobów, obowiązywały następujące reguły (przez "przesunięcie o rundę wyżej" rozumie się np. umożliwienie startu danej drużynie w III rundzie kwalifikacji zamiast w II rundzie):
Miejsce dla obrońcy tytułu Ligi Europy UEFA.
Zgodnie z punktem 2.06 regulaminu rozgrywek Ligi Europy UEFA 2013/2014, obrońca tytułu z poprzedniej edycji ma zagwarantowane miejsce w tych rozgrywkach, o ile nie zakwalifikował się – dzięki pozycji zajętej w tabeli ligowej – do Ligi Mistrzów UEFA. Wówczas miał on prawo gry w fazie grupowej Ligi Europy UEFA. Obowiązywały przy tym następujące zasady:
Zwycięzca Ligi Europy UEFA 2013/2014 - Sevilla FC - zdołał zakwalifikować się do Ligi Europy UEFA poprzez pozycję zajętą w lidze.
Przedstawiciele poszczególnych federacji.
Federacje piłkarskie zostały ułożone w kolejności zgodnej z pozycjami zajmowanymi w rankingu współczynników ligowych UEFA 2013.
Oznaczenia w tabeli:
Miejsca 1–10 w rankingu UEFA.
Hiszpania
Anglia
Niemcy
Włochy
Uwaga : Parma FC, która zajęło szóste miejsce w lidze nie otrzymała licencji na grę w Lidze Europy, tym samym prawo gry otrzymało 7. w ligowej tabeli Torino FC.
Portugalia
Francja
Ukraina
Uwaga : Metałurh Doneck, który zajęł szóste miejsce w lidze nie otrzymał licencji na grę w Lidze Europy, tym samym prawo gry otrzymała 7. w ligowej tabeli Zoria Ługańsk.
Rosja
Holandia
Turcja
Uwaga : Fenerbahçe, które zostało mistrzem Turcji, Sivasspor, który zajął piąte miejsce w lidze i Eskişehirspor, który został finalistą pucharu, zostały wykluczone z europejskich pucharów za ustawianie meczów. Kasimpaşa, która zajęła 6.miejsce w lidze nie otrzymała licencji na gre w europejskich pucharach. W związku z tym ich miejsca przypadły siódmemu w lidze Karabüksporowi i ósmemu w lidze Bursasporowi.
Miejsca 11–20 w rankingu UEFA.
Belgia
Grecja
Szwajcaria
Cypr
Dania
Austria
Czechy
Rumunia
Uwaga : Czwarte w lidze Dinamo Bukareszt nie otrzymało licencji na grę w europejskich pucharach, natomiast piąte FC Vaslui zostało zdegradowane do Ligi II za nieprawidłowości finansowe. W związku z tym prawo gry otrzymało szóste w lidze CFR Cluj.
Izrael
Białoruś
Miejsca 21–30 w rankingu UEFA.
Polska
Chorwacja
Szwecja
Szkocja
Serbia
Uwaga : Mistrz Serbii Cvena Zveda Belgrad nie otrzymała licencji na grę w europejskich pucharach, jej miejsce zajęło piąte FK Cukaricki
Słowacja
Norwegia
Bułgaria
Węgry
Słowenia
Miejsca 31–40 w rankingu UEFA.
Gruzja
Azerbejdżan
Finlandia
Bośnia i Hercegowina
Mołdawia
Irlandia
Litwa
Kazachstan
Łotwa
Islandia
Miejsca 41–54 w rankingu UEFA.
Czarnogóra
Macedonia
Albania
Malta
Liechtenstein
Luksemburg
Irlandia Północna
Walia
Estonia
Armenia
Wyspy Owcze
San Marino
Andora
Gibraltar

</doc>
<doc id="3682972" url="https://pl.wikipedia.org/wiki?curid=3682972" title="Eaton (Herefordshire)">
Eaton (Herefordshire)

Eaton – przysiółek w Anglii, w Herefordshire, w dystrykcie (unitary authority) Herefordshire. Leży 18 km od miasta Hereford i 198,2 km od Londynu. W latach 1870–1872 osada liczyła 59 mieszkańców. Eaton jest wspomniana w Domesday Book (1086) jako "Etone".

</doc>
<doc id="3682973" url="https://pl.wikipedia.org/wiki?curid=3682973" title="Eparchia syktywkarska i workucka">
Eparchia syktywkarska i workucka



</doc>
<doc id="3682976" url="https://pl.wikipedia.org/wiki?curid=3682976" title="Kurtna Ahvenjärv">
Kurtna Ahvenjärv

Ahvenjärv (est. "Ahvenjärv (Kurtna Ahvenjärv)") – jezioro w gminie Illuka, w prowincji Virumaa Wschodnia, w Estonii. Położone jest na terenie obszaru chronionego krajobrazu Kurtna (est. "Kurtna maastikukaitseala"). Ma powierzchnię 2 hektarów, linię brzegową o długości 738 m, długość 150 m i szerokość 80 m. Jest otoczone podmokłym lasem. Jest jednym z 42 jezior wchodzących w skład pojezierza Kurtna (est. "Kurtna järvestik"). Przepływa przez nie kanał Raudi (est. "Raudi kanal"). Sąsiaduje z jeziorami Särgjärv, Räätsma, Sisalikujärv, Peen-Kirjakjärv, Kurtna Haugjärv.

</doc>
<doc id="3682978" url="https://pl.wikipedia.org/wiki?curid=3682978" title="East Dean (Gloucestershire)">
East Dean (Gloucestershire)

East Dean – przysiółek w Anglii, w Gloucestershire. Leży 18,1 km od miasta Gloucester i 172,1 km od Londynu. W 1951 roku civil parish liczyła 14 152 mieszkańców.

</doc>
<doc id="3682982" url="https://pl.wikipedia.org/wiki?curid=3682982" title="Śmierć Aecjusza">
Śmierć Aecjusza

Śmierć Aecjusza. Powieść z lat 451-457 – powieść historyczna Teodora Parnickiego wydana w 1966 roku.
Książka jest kontynuacją powieści "Aecjusz, ostatni Rzymianin". Jej głównym bohaterem jest Aecjusz Flawiusz, próbujący zachować integralność upadającego Cesarstwa Rzymskiego podczas walk z Wizygotami i Hunami.

</doc>
<doc id="3682989" url="https://pl.wikipedia.org/wiki?curid=3682989" title="Adam Marian Bratro">
Adam Marian Bratro

Adam Marian Bratro (ur. ?, zm. 31 marca 1943) – polski inżynier, działacz społeczny i niepodległościowy.
Życiorys.
Adam Marian Bratro był wychowankiem Zakładu Sierot i Ubogich w Drohowyżu. Uzyskał tytuł inżyniera. Został zatrudniony w fabryce maszyn i wagonów w Sanoku, gdzie według różnych źródeł pracował jako: werkmistrz, kierownik budowy wagonów, kierownik fabryki, w latach 20. II Rzeczypospolitej naczelnik fabryki, w 1928 był naczelnikiem warsztatów w fabryce. Uchodził wówczas za najstarszego pracownika sanockiej fabryki.
Należał do Polskiego Towarzystwa Gimnastycznego „Sokół”. Pod koniec XX wieku był członkiem gniazda w Nowym Sączu. Później został działaczem sanockiego gniazda Polskiego Towarzystwa Gimnastycznego „Sokół” (1906, 1912, 1920, 1921, 1922, 1924); pełnił funkcje wydziałowego (od 1909), II zastępcy przewodniczącego (1919), gospodarza, wiceprezesa oraz delegata do Związku Okręgu i na Zjazd Prezesów Gniazd Sokolich Dzielnicy Małopolskiej 7 maja 1922. Był działaczem Towarzystwa Wzajemnych Ubezpieczeń Urzędników Prywatnych w Sanoku. W 1904, 1907 był wybierany członkiem wydziału Czytelni Chrześcijańskiej „Ogniwo” w Sanoku. W 1906 został członkiem wydziału Koła Towarzystwa Szkoły Ludowej w Sanoku. Przy C. K. Sądzie Obwodowym w Sanoku został wybrany przysięgłym zastępcą w 1910 i przysięgłym głównym w 1913. W 1910, 1912 był wybierany zastępcą członka wydziału Bursy Jubileuszowej im. Cesarza Franciszka Józefa. W maju 1913 został wybrany skarbnikiem zarządu Powiatowego Towarzystwa Kółek Rolniczych w Sanoku.
Po wybuchu I wojny światowej w 1914 wraz z bliskimi (łącznie pięć osób) przebywał w Wiedniu. Podczas wojny, po utworzeniu Naczelnego Komitetu Narodowego wszedł w skład Powiatowego Komitetu Narodowego (PKN) w Sanoku, a w jego ramach został kierownikiem sekcji mundurowej. Później został delegatem Departamentu Wojskowego NKN (okręg lwowski) na powiat sanocki. Także jego żona działała w PKN, oboje założyli Ligę Kobiet w pobliskim Zagórzu i Porażu. Adam Marian Bratro organizował werbunek żołnierzy do Legionów Polskich, a później na rzecz Polskiego Korpusu Posiłkowego; utrzymywał korespondencję (pośrednikiem był inż. Romuald Kern) z DW NKN do końca roku 1917 (w tym czasie rozwiązaniu uległ PKN w Sanoku).
Po odzyskaniu przez Polskę niepodległości został działaczem zawiązanego 1 czerwca 1919 koła powiatowego Związku Urzędników i Urzędniczek Prywatnych w Sanoku. W 1923 był w komitecie organizacyjnym Katolickiego Związku Młodzieży Rękodzielniczej i Przemysłowej w Sanoku i wspierał to stowarzyszenie.
Jego żoną została Emilia z domu Heidler. Ich synami byli: Jan (1895-1951, legionista, pułkownik Wojska Polskiego), Tadeusz Artur (ur. 1896 w Nowym Sączu, legionista poległy w bitwie pod Kuklami 13 lipca 1916), Adam Antoni (1900-1920, poległy w wojnie polsko-bolszewickiej 11 sierpnia 1920 pod Pułtuskiem) oraz zmarli w wieku dziecięcym Aleksander Franciszek (1899-1901) i Kazimierz (1902-1903).
Zmarł 31 marca 1943. Został pochowany na Cmentarzu Rakowickim w Krakowie (kwatera LXXV, rząd 45, miejsce 6), gdzie nieco ponad rok później spoczęła także jego żona, Emilia Bratro (zm. 19 maja 1944).

</doc>
<doc id="3682990" url="https://pl.wikipedia.org/wiki?curid=3682990" title="155 mm haubicoarmata GC 45">
155 mm haubicoarmata GC 45



</doc>
<doc id="3682991" url="https://pl.wikipedia.org/wiki?curid=3682991" title="Denton (Gravesham)">
Denton (Gravesham)

Denton – osada w Anglii, w Kent. Leży 11,1 km od miasta Chatham, 20 km od miasta Maidstone i 34,4 km od Londynu. W 1931 roku civil parish liczyła 1258 mieszkańców. Denton jest wspomniana w Domesday Book (1086) jako "Danitone".

</doc>
<doc id="3682993" url="https://pl.wikipedia.org/wiki?curid=3682993" title="Porsche Tennis Grand Prix 2016">
Porsche Tennis Grand Prix 2016

Porsche Tennis Grand Prix 2016 – tenisowy turniej WTA kategorii WTA Premier Series rangi WTA Premier w sezonie 2016 z cyklu Porsche Tennis Grand Prix rozgrywany w dniach 18–24 kwietnia 2016 roku w Stuttgarcie na kortach ceglanych w hali o puli nagród wynoszącej 759 000 dolarów amerykańskich.

</doc>
<doc id="3682995" url="https://pl.wikipedia.org/wiki?curid=3682995" title="Denton (Kent)">
Denton (Kent)



</doc>
<doc id="3682996" url="https://pl.wikipedia.org/wiki?curid=3682996" title="Lykourgos-Stefanos Tsakonas">
Lykourgos-Stefanos Tsakonas



</doc>
<doc id="3682997" url="https://pl.wikipedia.org/wiki?curid=3682997" title="Abubakar Abbas">
Abubakar Abbas



</doc>
<doc id="3682998" url="https://pl.wikipedia.org/wiki?curid=3682998" title="Abdelalelah Haroun">
Abdelalelah Haroun



</doc>
<doc id="3682999" url="https://pl.wikipedia.org/wiki?curid=3682999" title="Marie-Josee Ta Lou">
Marie-Josee Ta Lou



</doc>
<doc id="3683000" url="https://pl.wikipedia.org/wiki?curid=3683000" title="Wiktorija Żabkina">
Wiktorija Żabkina



</doc>
<doc id="3683001" url="https://pl.wikipedia.org/wiki?curid=3683001" title="Nercelis Soto">
Nercelis Soto



</doc>
<doc id="3683002" url="https://pl.wikipedia.org/wiki?curid=3683002" title="Adam Bratro">
Adam Bratro



</doc>
<doc id="3683003" url="https://pl.wikipedia.org/wiki?curid=3683003" title="Alina Talai">
Alina Talai



</doc>
<doc id="3683004" url="https://pl.wikipedia.org/wiki?curid=3683004" title="Adekoya Oluwakemi">
Adekoya Oluwakemi



</doc>
<doc id="3683005" url="https://pl.wikipedia.org/wiki?curid=3683005" title="Swietłana Kudzelicz">
Swietłana Kudzelicz



</doc>
<doc id="3683006" url="https://pl.wikipedia.org/wiki?curid=3683006" title="Danił Cypłakow">
Danił Cypłakow



</doc>
<doc id="3683012" url="https://pl.wikipedia.org/wiki?curid=3683012" title="Most Kolejowy w Rzeszowie">
Most Kolejowy w Rzeszowie



</doc>
<doc id="3683014" url="https://pl.wikipedia.org/wiki?curid=3683014" title="Saša Radulović">
Saša Radulović

Saša Radulović, cyr. Саша Радуловић (ur. 7 czerwca 1965 w Bihaciu) – serbski menedżer, przedsiębiorca i polityk, w latach 2013–2014 minister gospodarki.
Życiorys.
Z wykształcenia inżynier automatyk i elektronik, ukończył studia na Uniwersytecie w Sarajewie. Pracował w Niemczech, Kanadzie i Stanach Zjednoczonych, m.in. w Dolinie Krzemowej. W 2005 osiedlił się w Serbii, zajął się działalnością biznesową jako konsultant i likwidator różnych przedsiębiorstw. Był także doradcą m.in. Rady Europy i OBWE.
We wrześniu 2013 z rekomendacji Serbskiej Partii Postępowej objął stanowisko ministra gospodarki w rządzie Ivicy Dačicia. Podał się do dymisji w styczniu 2014, po czym założył własne ugrupowanie pod nazwą Dosta je bilo, które w wyborach tym samym roku z wynikiem około 2% głosów nie przekroczyło wyborczego progu. W wyborach w 2016 formacja ta otrzymała natomiast około 6% głosów i uzyskała kilkunastoosobową reprezentację poselską. Saša Radulović został wówczas wybrany do Zgromadzenia Narodowego. W 2017 wystartował w wyborach prezydenckich, uzyskując w pierwszej turze głosowania około 1,5% głosów. W 2018 zrezygnował z przywództwa w założonym przez siebie ruchu, ponownie jednak stanął na jego czele w 2019.

</doc>
<doc id="3683015" url="https://pl.wikipedia.org/wiki?curid=3683015" title="Milton-next-Gravesend">
Milton-next-Gravesend

Milton – osada w Anglii, w Kent. Leży 11,8 km od miasta Chatham, 20,7 km od miasta Maidstone i 33,8 km od Londynu. W 1911 roku civil parish liczyła 14 994 mieszkańców. Milton jest wspomniana w Domesday Book (1086) jako "Meletune".

</doc>
<doc id="3683018" url="https://pl.wikipedia.org/wiki?curid=3683018" title="Milton next Gravesend">
Milton next Gravesend



</doc>
<doc id="3683020" url="https://pl.wikipedia.org/wiki?curid=3683020" title="Eric Shauwn Cray">
Eric Shauwn Cray



</doc>
<doc id="3683026" url="https://pl.wikipedia.org/wiki?curid=3683026" title="Natalija Semenowa">
Natalija Semenowa



</doc>
<doc id="3683028" url="https://pl.wikipedia.org/wiki?curid=3683028" title="Marcus Gilbert">
Marcus Gilbert

Marcus Gilbert (ur. 29 lipca 1958 w Bristolu) – angielski aktor teatralny, telewizyjny i filmowy, znany głównie z ról tzw. "czarnych charakterów", postaci negatywnych.
Kariera.
Po ukończeniu Mountview Academy of Theatre Arts, w roku 1981 został członkiem londyńskiego Odyssey Theatre Company. Potem grał w repertuarze Dundee Repertory Theatre i Manchester Library Theatre. Równolegle pracował w reklamach i w 1983 roku zadebiutował w filmie telewizyjnym. Jego dwie najsłynniejsze role to Tomask w "Rambo III" (1988) u boku Sylvestra Stallone i Lord Arthur w "Armii ciemności" ("The Army of Darkness", 1993) z udziałem Bruce'a Campbella, Embeth Davidtz i Bridget Fondy.

</doc>
<doc id="3683035" url="https://pl.wikipedia.org/wiki?curid=3683035" title="Trzy godziny Agonii Naszego Pana (nabożeństwo)">
Trzy godziny Agonii Naszego Pana (nabożeństwo)



</doc>
<doc id="3683043" url="https://pl.wikipedia.org/wiki?curid=3683043" title="Nabożeństwo trzech godzin Agonii Naszego Pana">
Nabożeństwo trzech godzin Agonii Naszego Pana



</doc>
<doc id="3683044" url="https://pl.wikipedia.org/wiki?curid=3683044" title="Departament PESEL MSW">
Departament PESEL MSW

Departament Powszechnego Elektronicznego Systemu Ewidencji Ludności (PESEL) MSW – jednostka organizacyjna Ministerstwa Spraw Wewnętrznych Polskiej Rzeczypospolitej Ludowej powiązana z organami bezpieczeństwa państwa, funkcjonująca w latach 1981–1990 (utworzona na bazie struktur istniejących od 1972 r.). Do zadań komórki należało prowadzenie Powszechnego Elektronicznego Systemu Ewidencji Ludności (PESEL) będącego zbiorem podstawowych danych o polskich obywatelach.
Historia zmian strukturalnych.
Organizacja pionu w latach 70..
Pierwsze koncepcje dotyczące elektronicznego rejestru obywateli pojawiły się w Polsce już na przełomie lat 60. i 70. Propagatorem tej idei i inicjatorem informatyzacji państwa był Andrzej Targowski. Po opracowaniu planów działania i zatwierdzeniu ich przez władze partyjno-państwowe nadzór nad wdrożeniem systemu PESEL został powierzony Ministrowi Spraw Wewnętrznych ze względu na jego ustawowe uprawnienia w zakresie spraw ewidencji ludności. Obok pracowników cywilnych w gronie wykonawców projektu znaleźli się również funkcjonariusze oddelegowani z jednostek organizacyjnych MSW wchodzących w skład Służby Bezpieczeństwa. Wstępne prace prowadzone były w Ośrodku Informatyki MSW kierowanym przez płk. Antoniego Bossowskiego.
1 stycznia 1972 r. kontrolę całości zadań związanych z systemem przejął nowo mianowany pełnomocnik ministra ds. PESEL płk Zygmunt Orłowski. Obsługę przedsięwzięcia zapewniało początkowo Biuro Pełnomocnika, następnie w jego miejsce na mocy zarządzenia organizacyjnego nr 068 ministra z 18 sierpnia 1973 r. utworzono dwie nowe komórki: Biuro Koordynacyjno-Organizacyjne PESEL oraz Biuro Studiów i Projektów PESEL. Na czele pierwszego z nich stanął 1 listopada 1973 r. ppłk Jan Staniszewski, natomiast kierownictwo drugiego objął 1 marca 1974 r. ppłk Roman Warski.
Kilka lat później władze dokonały kolejnych przekształceń. 11 listopada 1975 r. Rada Ministrów podjęła uchwałę nr 208, zgodnie z którą na bazie istniejących struktur przy Ministerstwie Spraw Wewnętrznych utworzone zostało Rządowe Centrum Informatyczne PESEL. Nową instytucję podporządkowano dyrektorowi generalnemu ds. PESEL. 16 marca 1976 r. na to stanowisko powołano dotychczasowego pełnomocnika płk. Zygmunta Orłowskiego. Po zmianach etatowych wprowadzonych zarządzeniem organizacyjnym nr 043 ministra z 22 września 1976 r. w skład centrum wchodziły: Biuro Koordynacyjno-Organizacyjne RCI PESEL oraz Biuro Eksploatacji i Rozwoju Systemu RCI PESEL (jednostki te w dalszym ciągu kierowane były przez ppłk. Jana Staniszewskiego i ppłk. Romana Warskiego).
Funkcjonowanie departamentu w latach 80..
Na początku lat 80. pion przeszedł zasadniczą reorganizację. Zgodnie z zarządzeniem organizacyjnym nr 046 ministra z 21 lipca 1981 r. biura tworzące Rządowe Centrum Informatyczne PESEL zostały przekształcone 1 sierpnia 1981 r. w jednolity Departament PESEL. Po odwołaniu dyrektora generalnego płk. Zygmunta Orłowskiego dyrektorem nowej komórki został mianowany płk Roman Warski. W związku z reformą centrali MSW z listopada 1981 r. Departament PESEL wraz z Departamentem Techniki, Biurem „B”, Biurem „C”, Biurem „W” i Zarządem Łączności wszedł w skład Służby Zabezpieczenia Operacyjnego (funkcję szefa tej struktury sprawowali kolejno członkowie ścisłego kierownictwa resortu: gen. bryg. Konrad Straszewski i gen. bryg. Stefan Stochaj).
W 1981 r. struktura Departamentu PESEL (na użytek zewnętrzny występującego pod nazwą Rządowe Centrum Informatyczne PESEL) przedstawiała się następująco:
Zarówno instytucjonalne usytuowanie departamentu (przynależność do Służby Zabezpieczenia Operacyjnego grupującej komórki operacyjno-techniczne SB), jak i struktura etatowa (znaczna przewaga stanowisk mundurowych nad stanowiskami cywilnymi) wskazują na jego bliskie powiązania z organami bezpieczeństwa państwa. Jednak w odróżnieniu od typowych jednostek Służby Bezpieczeństwa ogniwa terenowe pionu PESEL nie zostały włączone w skład komend wojewódzkich Milicji Obywatelskiej / wojewódzkich urzędów spraw wewnętrznych, lecz funkcjonowały przy urzędach wojewódzkich podległych terenowym organom administracji państwowej.
PESEL po transformacji ustrojowej.
W przedstawionym powyżej kształcie Departament PESEL przetrwał do czasu przemian ustrojowych w Polsce i reorganizacji resortu spraw wewnętrznych, która została zakończona 31 lipca 1990 r. Proces ten obejmował przebudowę centrali ministerstwa poprzez wydzielenie zintegrowanych z nią organów bezpieczeństwa państwa i porządku publicznego oraz ucywilnienie pozostałych etatów. W nowych warunkach politycznych departament pozostał w strukturze MSW / MSWiA i kontynuował swoją działalność aż do rozwiązania w dniu 15 lipca 1998 r. Następnie zadania związane z prowadzeniem PESEL przejęły inne jednostki organizacyjne urzędu obsługującego ministra właściwego do spraw wewnętrznych (1 stycznia 2016 r. sprawy te przekazano do urzędu obsługującego ministra właściwego do spraw informatyzacji).
Sprawy rent i emerytur byłych pracowników RCI PESEL.
Pracownicy departamentu odpowiedzialni za stworzenie systemu PESEL zostali potraktowani jako „funkcjonariusze wykonujący pracę na rzecz totalitarnego państwa”. W związku z tym nawet jeżeli po 1990 r. odprowadzali wciąż wysokie składki, to emerytura nie może być wyższa niż wynosi przeciętna emerytura wypłacana przez ZUS, w związku z nową ustawą o emeryturach i umieszczeniem ich na liście IPN.
Ustawa represyjna czyli tzw. „druga ustawa dezubekizacyjna” (ustawa z dnia 16 grudnia 2016 r. o zmianie ustawy o zaopatrzeniu emerytalnym funkcjonariuszy Policji, Agencji Bezpieczeństwa Wewnętrznego, Agencji Wywiadu, Służby Kontrwywiadu Wojskowego, Służby Wywiadu Wojskowego, Centralnego Biura Antykorupcyjnego, Straży Granicznej, Biura Ochrony Rządu, Państwowej Straży Pożarnej i Służby Więziennej oraz ich rodzin) wprowadza następującą zasadę:
- Każdy funkcjonariusz, który choć przez jeden dzień służył w formacjach uznanych za „wspierające totalitarne państwo” będzie miał obcięte świadczenie. To samo dotyczy rodzin otrzymujących renty po zmarłych i poległych funkcjonariuszach, nawet jeśli polegli w służbie III RP.
- Niezależnie od tego, co robił funkcjonariusz, jakie są jego zasługi dla państwa polskiego po 1990 r., może dostać świadczenie od min. 1000 zł do ok. 2000 zł (czyli średniej krajowej emerytury z systemu powszechnego).
To kolejna ustawa w tej sprawie – pierwsza, z 23 stycznia 2009 r., zmieniła system świadczeń emerytalnych tak, że funkcjonariuszom organów bezpieczeństwa PRL przeliczono okres tej służy tak, jakby był to okres bezskładkowy w systemie powszechnym (wskaźnik emerytalny został obniżony do 0,7% podstawy wymiaru świadczenia za każdy rok pełnienia służby przed 1990 rokiem). Za służbę w wolnej Polsce funkcjonariusze ci byli traktowani jednakowo z osobami przyjętymi po 1990 roku otrzymując 2,6% podstawy wymiaru świadczenia za każdy rok służby.
Około tysiąca osób wygrało w sądach sprawy o niesłusznie obniżone emerytury. Ponad 20 skarg na dezubekizację trafiło do Trybunału Praw Człowieka w Strasburgu.
W dniu 16 września 2020 r. Sąd Najwyższy podjął uchwałę, w której określił, iż „kryterium »służby na rzecz totalitarnego państwa« określone w ustawie emerytalnej powinno być oceniane na podstawie wszystkich okoliczności sprawy, w tym także na podstawie indywidualnych czynów i ich weryfikacji pod kątem naruszenia podstawowych praw i wolności człowieka". W związku z tą uchwałą - do kwietnia 2021 r. - postępowania dla funkcjonariuszy Departamentu PESEL zostały wznowione przez Sąd Okręgowy w Warszawie w 33 sprawach, a w 9 sprawach nadal są zawieszone".

</doc>
<doc id="3683045" url="https://pl.wikipedia.org/wiki?curid=3683045" title="Antoni Kondyjowski">
Antoni Kondyjowski

Antoni Kondyjowski (ur. 3 lub 13 czerwca 1867 w Nowotańcu, zm. ?) – polski urzędnik podatkowy.
Życiorys.
Urodził się 3 lub 13 czerwca 1867 w Nowotańcu. Był synem Walentego (rolnik i organista w Nowotańcu) i Marii z domu Krawiec. Jego rodzeństwem byli: Ludwika I (ur. 1861), Rozalia (ur. 1870), Ludwika II (ur. 1873), Teofil (1876-1947, lekarz weterynarz, oficer Wojska Polskiego), Kacper (ur. 1878), Bronisław (ur. 1879), Wojciech (ur. 1882).
Kształcił się w C. K. Gimnazjum Męskim w Sanoku, gdzie w 1887 ukończył V klasę, a do 1888 uczył się w VI klasie.
Odbył służbę wojskową w C. K. Armii w wymiarze 11 miesięcy i sześciu dni. W okresie zaboru austriackiego w ramach autonomii galicyjskiej wstąpił do c. k. służby cywilnej 12 maja 1893. Od tego roku był praktykantem w urzędzie podatkowym w Bukowsku, działającym przy starostwie c. k. powiatu sanockiego. Około 1910 pełnił stanowisko oficjała w urzędzie podatkowym starostwa c. k. powiatu bóbreckiego. Od około 1911 był oficjałem podatkowym w c. k. dyrekcji okręgu skarbowego w Sanoku, od około 1913 pełnił tam stanowisko zarządcy podatkowego.
Był członkiem wydziału Towarzystwa Szkoły Ludowej w Sanoku, członkiem sanockiego gniazda Polskiego Towarzystwa Gimnastycznego „Sokół” (1912). Po wybuchu I wojny światowej od 7 listopada 1914 przebywał w Sedlčanach.
Odznaczenia.
austro-węgierskie

</doc>
<doc id="3683046" url="https://pl.wikipedia.org/wiki?curid=3683046" title="Kondyjowski">
Kondyjowski



</doc>
<doc id="3683047" url="https://pl.wikipedia.org/wiki?curid=3683047" title="KrAZ T17.0EX">
KrAZ T17.0EX

KrAZ T17.0EX (KrAZ-6446 typ-3) – ciężki ciągnik siodłowy produkowany przez firmę KrAZ od 2010 roku. Występuje w wariantach 70 ton. Ciężarówki te wykorzystywane były w Armii Ukraińskiej.

</doc>
<doc id="3683048" url="https://pl.wikipedia.org/wiki?curid=3683048" title="Parafia Męczeństwa Św. Jana Chrzciciela w Łaziskach Średnich">
Parafia Męczeństwa Św. Jana Chrzciciela w Łaziskach Średnich



</doc>
<doc id="3683050" url="https://pl.wikipedia.org/wiki?curid=3683050" title="Parafia Niepokalanego Serca Najświętszej Maryi Panny w Łaziskach Dolnych">
Parafia Niepokalanego Serca Najświętszej Maryi Panny w Łaziskach Dolnych



</doc>
<doc id="3683052" url="https://pl.wikipedia.org/wiki?curid=3683052" title="Milton (Staffordshire)">
Milton (Staffordshire)

Milton – osada w Anglii, w Staffordshire, w dystrykcie (unitary authority) Stoke-on-Trent. Leży 5,6 km od miasta Stoke-on-Trent, 27,2 km od miasta Stafford i 221,2 km od Londynu. W 1921 roku civil parish liczyła 2748 mieszkańców.

</doc>
<doc id="3683054" url="https://pl.wikipedia.org/wiki?curid=3683054" title="Grand Prix Chin 2016">
Grand Prix Chin 2016

Grand Prix Chin 2016 (oficjalnie 2016 Formula 1 Pirelli Chinese Grand Prix) – trzecia eliminacja Mistrzostw Świata Formuły 1 w sezonie 2016. Grand Prix odbyło się w dniach 15–17 kwietnia 2016 roku na torze Shanghai International Circuit w Szanghaju.
Lista startowa.
Źródło: Wyprzedź Mnie!
Wyniki.
Sesje treningowe.
Źródło: Wyprzedź Mnie!
Kwalifikacje.
Źródło: Wyprzedź Mnie!
Wyścig.
Źródło: Wyprzedź Mnie!
Najszybsze okrążenie.
Źródło: Wyprzedź Mnie!
Prowadzenie w wyścigu.
Źródło: Racing–Reference.info
!Nr
!Kierowca
!Okrążenia
!Suma

</doc>
<doc id="3683055" url="https://pl.wikipedia.org/wiki?curid=3683055" title="Kronika z Morei">
Kronika z Morei

Kronika z Morei (grec. Το χρονικόν του Μορέως) – tytuł anonimowego dzieła zachowanego w wersji greckiej, francuskiej, aragońskiej w postaci wierszowanej kroniki
Dzieło przedstawia frankijskie panowanie na Peloponezie (1204-1292). Opis wydarzeń zaczyna się od wydarzeń I krucjaty. Grecka wersja kroniki zachowana jest w jednym rękopisie z około 1380 roku, zawiera 9219 wierszy politycznych. Powstanie wersji francuskiej przypada na lata 1341-1346. Autora Kroniki cechuje niechęć do Bizantyńczyków i prawosławia. Kronika z Morei jest ważnym źródło do dziejów Księstwa Achai. W Kronice z Morei po raz pierwszy użyto politycznego wiersza w języku ludowym do przedstawienia wydarzeń historycznych.

</doc>
